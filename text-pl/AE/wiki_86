<doc id="560650" url="https://pl.wikipedia.org/wiki?curid=560650" title="Fritz Walter">
Fritz Walter

Fritz Walter, właśc. Friedrich Walter (ur. 31 października 1920 w Kaiserslautern, zm. 17 czerwca 2002 w Enkenbach-Alsenborn) – niemiecki piłkarz, napastnik. Kapitan zespołu mistrzów świata w 1954.
Zarys kariery sportowej.
Przez całą karierę związany z 1. FC Kaiserslautern, treningi w tym klubie rozpoczął w wieku 8 lat, jako siedemnastolatek debiutował w pierwszej drużynie.
W reprezentacji Niemiec pierwszy raz zagrał 14 lipca 1940 w meczu z Rumunią i strzelił 3 bramki. W 1942 został powołany do Wehrmachtu, do kraju i drużyny Kaiserslautern wrócił w 1945. W 1951 i 1953 zdobywał z tym klubem mistrzostwo Niemiec.
Do kadry wrócił w 1951 i był kluczowym zawodnikiem sensacyjnych mistrzów świata z 1954. Pozostawał niekwestionowanym przywódcą zespołu na boisku i poza nim. Po zwycięstwie z Węgrami w finale niemieccy piłkarze zostali bohaterami narodowymi, a szczególne laury przypadły właśnie Walterowi. O jego pozycji w niemieckiej piłce może świadczyć fakt nadania stadionowi w Kaiserslautern w 1985 jego imienia (Fritz Walter Stadion).
Z reprezentacją żegnał się 24 czerwca 1958 podczas szwedzkich finałów MŚ w półfinałowym meczu z gospodarzami – Niemcy zajęli na tym turnieju 4. miejsce. Łącznie w reprezentacji rozegrał 61 spotkań i strzelił 33 bramki.
Jego młodszy brat Ottmar wspólnie z nim występował w Kaiserslautern oraz reprezentacji i znajdował się w składzie drużyny z 1954.

</doc>
<doc id="560651" url="https://pl.wikipedia.org/wiki?curid=560651" title="David Albelda">
David Albelda

David Albelda Aliqués (ur. 1 września 1977 w Pobla Llarga) – hiszpański piłkarz występujący na pozycji pomocnika.
Kariera klubowa.
David Albelda Aliqués jest wychowankiem klubu UD Alzira. W 1995 roku trafił do Valencii i w sezonie 1995/1996 rozegrał 31 meczów dla rezerw „Nietoperzy”. Kolejne rozgrywki spędził na wypożyczeniu w Villarrealu, gdzie wywalczył sobie miejsce w podstawowej jedenastce. Łącznie rozegrał 34 ligowe pojedynki i zajął dziesiąte miejsce w tabeli drugiej ligi. Latem Albelda powrócił do Valencii i zadebiutował w rozgrywkach Primera División. W sezonie 1997/1998 wystąpił jednak łącznie tylko w pięciu ligowych spotkaniach i ponownie został wypożyczony do Villarrealu. „Żółte Łodzie Podwodne” w tabeli pierwszej ligi zajęły osiemnaste miejsce, przegrały baraże z Sevillą i spadły do Segunda División.
W 1999 roku Albelda ponownie został zawodnikiem Valencii. 16 września 2001 roku strzelił dla niej swoją pierwszą bramkę w wygranym 1:0 meczu przeciwko UD Las Palmas. W sezonie 2001/2002 razem z drużyną hiszpański zawodnik wywalczył piąte w historii klubu mistrzostwo Hiszpanii. Wówczas w linii pomocy Albelda grał najczęściej z Pablo Aimarem, Francisco Rufete i Vicente. 13 kwietnia 2003 roku Hiszpan zaliczył swój setny ligowy występ w barwach Valencii, a ta wygrała z CA Osasuna 1:0. W sezonie 2003/2004 „Nietoperze” ponownie sięgnęły po tytuł mistrza kraju. Zwyciężyli wówczas również w rozgrywkach Pucharu UEFA pokonując w finale Olympique Marsylia 2:0 oraz zdobyli Superpuchar Europy wygrywając z FC Porto 2:1. 24 września 2006 roku w zremisowanym 1:1 spotkaniu z Barceloną Albelda po raz dwusetny wystąpił w ligowym pojedynku w barwach Valencii.
20 grudnia 2007 roku Albelda oraz Santiago Cañizares i Miguel Ángel Angulo zostali odsunięci od kadry przez nowego trenera Ronalda Koemana. Kontrakt Davida wygasał w 2011 roku, jednak gracz ten nie dostał zgody na odejście z klubu. 2 stycznia 2008 roku adwokat Albeldy powiedział, że Valencia zignorowała chęć polubownego rozwiązania umowy. Kilka zespołów zainteresowało się pozyskaniem Hiszpana licząc na to, że zimą będą mogli pozyskać go za darmo. W kwietniu 2008 roku Koeman został zwolniony ze stanowiska trenera „Nietoperzy”, a Albelda, Cañizares i Angulo powrócili do kadry. Następnie Albelda razem z Valencią wywalczył pierwszy w karierze Puchar Króla, a w finałowym meczu jego zespół zwyciężył z Getafe CF 3:1.
Kariera reprezentacyjna.
W 2000 roku Albelda razem z reprezentacją Hiszpanii wziął udział w Igrzyskach Olimpijskich w Sydney, na których razem z drużyną narodową na turnieju piłkarskim wywalczył srebrny medal. Oficjalny debiut w reprezentacji zaliczył 5 września 2001 roku w wygranym 2:0 wyjazdowym meczu z Liechtensteinem. Następnie José Antonio Camacho powołał go do kadry na Mistrzostwach Świata 2002, na których Hiszpanie zostali wyeliminowani w ćwierćfinale przez Koreę Południową. Na mundialu tym Albelda wystąpił w wygranym 3:2 spotkaniu rundy grupowej z Republiką Południowej Afryki oraz w zwycięskim po rzutach karnych meczu 1/8 finału przeciwko Irlandii. Następnie gracz Valencii wziął udział w Mistrzostwach Europy 2004, na których podopieczni Iñakiego Sáeza odpadli już w rundzie grupowej. Na Euro Albelda był podstawowym zawodnikiem swojego zespołu i wziął udział we wszystkich trzech pojedynkach. Kolejnym wielkim turniejem w karierze Hiszpana były Mistrzostwa Świata 2006. Z mundialu w Niemczech drużyna Luisa Aragonésa odpadła w 1/8 finału, kiedy to przegrała z Francją 1:3. Albelda wystąpił wówczas tylko w meczach grupowych z Ukrainą i Arabią Saudyjską. David nie znalazł się natomiast w kadrze zespołu, który dwa lata później zwyciężył w Euro 2008.

</doc>
<doc id="560652" url="https://pl.wikipedia.org/wiki?curid=560652" title="Pieśni Królestwa">
Pieśni Królestwa

Pieśni Królestwa – pieśni religijne używane przez Świadków Jehowy. Wspólnota ta uważa, że śpiewanie ich jest nieodłącznym elementem wielbienia Jehowy Boga. Od października 2016 roku w powszechnym użyciu jest 151 pieśni, zawartych w śpiewniku „Radośnie śpiewajmy Jehowie” wydanym w ponad 310 językach. Tytuł śpiewnika został zaczerpnięty z 1 Księgi Kronik 15:16. Śpiewnik ten jest zrewidowaną wersją poprzedniego śpiewnika „Śpiewajmy Jehowie”, który był dostępny w 234 językach (w tym w 28 migowych) jak także wydany alfabetem Braille’a w 20 językach.
Historia.
Na początku Badacze Pisma Świętego używali wielu powszechnie znanych pieśni i hymnów religijnych, znajdujących się w amerykańskich śpiewnikach różnych kościołów protestanckich. Niejednokrotnie układali własne słowa do melodii stworzonych przez takich kompozytorów, jak Ludwig van Beethoven, Fryderyk Chopin czy Joseph Haydn. W 1916 roku we współpracy z firmą fonograficzną Angelico Phonograph z Nowego Jorku Towarzystwo Strażnica opublikowało cykl nagrań zatytułowany „The Angelophone Hymns” zawierający 50 pieśni, które wykonywał znany kanadyjski baryton prof. Henry Burr, oraz 50 krótkich wykładów Charlesa T. Russella czytanych przez Harry’ego E. Humphreya. Pieśni te były wykorzystywane przez małe lub wiejskie zgromadzenia nie dysponujące własnym akompaniamentem muzycznym podczas zebrań religijnych. Pod koniec lat 30. XX wieku w większości zborów zaprzestano układania słów do znanych utworów klasycznych. Od tego czasu zwyczaj korzystania z pieśni na zebraniach przeszedł wiele zmian, a Świadkowie Jehowy zaczęli pracować nad własnym zbiorem pieśni, który charakteryzowałby ich wyznanie. W rezultacie teksty i melodie wszystkich pieśni śpiewanych obecnie zostały opracowane wyłącznie przez członków wyznania z różnych krajów.
Nowsze wydania.
Oto lista śpiewników opublikowanych począwszy od lat 40. XX wieku:
Nowy śpiewnik.
‛Radośnie śpiewajmy Jehowie’ – zrewidowana wersja śpiewnika „Śpiewajmy Jehowie”. Śpiewnik ten został wydany w języku angielskim 1 października 2016 roku na dorocznym zgromadzeniu statutowym Towarzystwa Strażnica, a w kolejnych miesiącach w następnych językach. Dostępny w 310 językach, w tym w 10 migowych. Zawiera 151 pieśni, w tym kilkanaście nowych. Teksty niektórych pieśni zostały zmienione. Ma srebrzone brzegi i szarą okładkę. Pieśni zostały ułożone w kolejności tematycznej. Zostały podzielone w 15 kategoriach, które są wymienione w skorowidzu na początku śpiewnika, zawiera też skorowidz tematyczny. Motto tytułu śpiewnika zostało oparte na słowach z 1 Księgi Kronik 15:16. Śpiewnik jest dostępny również w wersji online na oficjalnej stronie Świadków Jehowy – jw.org w wersji: PDF, MP3 i HTML, w "Bibliotece Internetowej Strażnicy", w darmowej aplikacji na urządzenia cyfrowe "JW Library" i w wersji drukowanej, duży (z nutami i bez nut) i mały (z nutami) format. W przeszło 20 językach dostępne są wydanie dla niewidomych zapisane alfabetem Braille’a (w tym w polskim alfabecie Braille’a). Wydania dla głuchoniemych w przeszło 30 wersjach języka migowego, w tym w polskim języku migowym. Pieśni nagrano też w wersji wokalnej (początkowo dostępne w języku angielskim). Słowa pieśni zostały zmienione między innymi po to, żeby dostosować je do zrewidowanego wydania Pisma Świętego w Przekładzie Nowego Świata z 2013 roku. Wymagało to usunięcia lub zastąpienia wyrażeń, których nie ma już w tym przekładzie. Usunięto też wyrażenia, które w różnych językach wyszły z użycia. Poza tym dodano nowe pieśni mówiące o działalności kaznodziejskiej i wyrażające wdzięczność za okup Jezusa Chrystusa.
Od 1 stycznia 2017 roku śpiewnik jest dostępny w plikach wideo zawierających podkład muzyczny i tekst pieśni. Dzięki temu tekst może być wyświetlany na ekranie w trakcie śpiewania na zgromadzeniach, kongresach i zebraniach zborowych. Od 1 stycznia 2017 roku pieśni z tego śpiewnika są używane na zebraniach zborowych, kongresach i innych zgromadzeniach (początkowo w zborach i grupach posługujących się j. angielskim, a w kolejnych miesiącach w pozostałych językach).
Pieśni.
W pieśniach śpiewnika „‛Radośnie śpiewajmy Jehowie’” zawarto różne aspekty służby chrześcijańskiej. Wszystkie tytuły pieśni zostały zaczerpnięte z Pisma Świętego. Nazwiska kompozytorów i autorów pieśni nie zostały podane do publicznej wiadomości – podobnie, jak w przypadku innych wydawnictw Towarzystwa Strażnica. Przy każdym tytule pieśni podano werset biblijny, na którym jest ona oparta oraz dodatkowe wersety (pod tekstem pieśni), do których nawiązuje treść. Świadkowie Jehowy są pouczani o szacunku względem tych pieśni, z racji używania ich głównie w praktykach religijnych. Oznacza to na przykład, że nie powinno się używać ich do tańca albo adaptować do muzyki pop lub rockowej. Niektóre z pieśni ułożyli niemieccy Świadkowie Jehowy osadzeni w hitlerowskich obozach koncentracyjnych (np. tak powstała pieśń nr 61 "Odwagi, Świadkowie!" skomponowana przez Ericha Frosta) lub w izolatkach więziennych (tak powstała pieśń nr 83 pt. "Od drzwi do drzwi", skomponowana przez misjonarza Harolda Kinga, przebywającego prawie 5 lat w izolatce chińskiego więzienia).
Każdego roku z okazji kongresu powstaje nowa pieśń (nie włączana do śpiewnika), która jest śpiewana na zakończenie całego trzydniowego programu.
Wykorzystanie.
Podczas każdego zebrania zborowego w Sali Królestwa (w wyjątkowych sytuacjach w formie wideokonferencji) są śpiewane zazwyczaj trzy pieśni. Zebranie rozpoczyna i kończy pieśń i modlitwa; trzecia pieśń rozdziela zebrania: wykład publiczny i studium Strażnicy oraz śpiewana jest po drugiej części zebrania Chrześcijańskie życie i służba (pomiędzy częściami „Ulepszajmy swą służbę” a „Chrześcijański tryb życia”). Śpiewane pieśni zwykle dotyczą omawianego tematu. Pieśni śpiewane podczas zebrania Chrześcijańskie życie i służba i studium Strażnicy są z góry wyznaczone w programie tych zebrań, publikowanym odpowiednio w dwumiesięczniku „Chrześcijańskie życie i służba – program zebrań” oraz w czasopiśmie „Strażnica Zwiastująca Królestwo Jehowy”, a także online w "Bibliotece Internetowej Strażnicy" i w darmowych aplikacjach na urządzenia cyfrowe "JW Library" oraz "JW Library Sign Language". Pieśni śpiewane podczas wykładu publicznego wybierane są przez mówcę; dobiera je odpowiednio do tematu wygłaszanego przemówienia. Pieśni śpiewane są podczas kongresów i zgromadzeń obwodowych, a także towarzyszą niektórym wydarzeniom w Betel. Podkłady muzyczne pieśni odtwarzane są również przed i po zebraniach zborowych na Sali Królestwa. Na kongresach regionalnych, przed każdą z sesji przed i popołudniowych, przedstawiany jest 10-minutowy, filmowy program muzyczny, oparty na pieśniach Królestwa, a na zgromadzeniach obwodowych – program muzyczny (wersja audio). Ma on pomóc zebranym w przygotowaniu serc i umysłów do odbioru przedstawianych myśli.
Pieśni nawiązujące do biblijnej nauki o zmartwychwstaniu śpiewane są podczas pogrzebów (np. "Jego głos usłyszą zmarli" [pieśń nr 151]).
Podczas ceremonii ślubnej w Sali Królestwa Świadkowie Jehowy wykorzystują stosowne "Pieśni Królestwa" (np. "Połączeni przez Boga" [pieśń nr 131]) zamiast tradycyjnego "Marsza weselnego" Mendelssohna, który może być wykorzystany podczas ślubu w urzędzie stanu cywilnego.
Melodie Królestwa jako akompaniament i nagrania wokalne.
W 1980 roku przygotowano pierwsze nagrania Melodii Królestwa w wersji orkiestrowej do słuchania, opartej na pieśniach ze śpiewnika "Wysławiajcie Jehowę w pieśniach". Do roku 2000 wersję wydano na 9 płytach CD oraz na kasetach audio. Obecnie nagrania dostępna są online na jw.org, jako MP3 i inne pliki dźwiękowe.
Akompaniament z wersji fortepianowej i orkiestrowej dostępny jest na CD, w formacie MP3, online w plikach dźwiękowych oraz w darmowej aplikacji na urządzenia cyfrowe "JW Library". Akompaniament z wersji orkiestrowej wykorzystywany jest podczas śpiewania pieśni na zebraniach zborowych oraz na większych zgromadzeniach (kongresach).
Istnieją również nagrania wokalne – wykonane przez chór (wszystkich pieśni w języku angielskim, i niektórych w języku polskim).
Z byłego śpiewnika "Śpiewajmy Jehowie! – nagrania wokalne" w ponad 40 językach (również w j. polskim), 6 płyt CD, także online oraz w "JW Library", a ze śpiewnika – "Wysławiajcie Jehowę w pieśniach – nagrania wokalne" na CD i kasetach audio w języku angielskim i niemieckim oraz część na kasecie audio w języku amharskim.
W roku 2013 Świadkowie Jehowy zaczęli publikować filmy z piosenkami dla dzieci oraz wersje wokalne pieśni wykonywane przez dzieci. Od października 2014 roku w oficjalnej telewizji internetowej Świadków Jehowy "JW Broadcasting" (oraz w darmowej aplikacji na urządzenia cyfrowe "JW Library" i serwisie internetowym jw.org) ukazują się co miesiąc nowe kolejne wideoklipy z serii "Pieśni umacniające wiarę".
Orkiestra.
Orkiestra składa się obecnie z 75 muzyków–wolontariuszy, Świadków Jehowy z 16 krajów położonych w różnych częściach świata, którzy na własny koszt dwa razy w roku przyjeżdżają do Centrum Szkoleniowego Towarzystwa Strażnica w Patterson w stanie Nowy Jork, aby tam nagrać muzykę do filmowego programu muzycznego rozpoczynającą każdą sesję kongresu oraz programu muzycznego rozpoczynającego każdą sesję zgromadzeń obwodowych. Orkiestra nagrywa również podkład muzyczny do Pieśni Królestwa, filmów i słuchowisk oraz specjalnych wideoklipów muzycznych.

</doc>
<doc id="560653" url="https://pl.wikipedia.org/wiki?curid=560653" title="Bitwa morska pod Scheveningen">
Bitwa morska pod Scheveningen

Bitwa morska pod Scheveningen (znana także pod nazwą bitwy pod Texel, bitwy pod Ter Heijde albo bitwy pod Katwijk aan Zee - Scheveningen) – starcie zbrojne, które miało miejsce w dniach od 8 do 10 sierpnia 1653 podczas pierwszej wojny angielsko-holenderskiej.
Po zwycięstwie w bitwie pod Gabbard w czerwcu 1653 angielska flota złożona ze 120 okrętów pod wodzą George'a Moncka blokowała holenderskie wybrzeża, przechwytując wiele statków handlowych. Holenderska gospodarka natychmiast zaczęła podupadać: zapanowało masowe bezrobocie a nawet głód. Dnia 3 sierpnia holenderski admirał-porucznik Maarten Tromp wyszedł w morze na okręcie "Brederode" z flotą liczącą 100 okrętów w celu zlikwidowania blokady koło wyspy Texel, gdzie Anglicy schwytali 27 statków Witte de Witha. Dnia 8 sierpnia Anglicy spostrzegli Trompa i ruszyli na południe, pozwalając De Withowi wyśliznąć się z pułapki i spotkać się następnego dnia z Trompem daleko od Scheveningen.
Anglicy dopadli połączoną flotę holenderską wcześnie 10 sierpnia i zaatakowali. Tromp zginął na początku bitwy trafiony przez snajpera usadowionego wśród takielunku okrętu Williama Penna. Śmierć Trompa trzymano w tajemnicy aby zachować wysokie morale wśród floty holenderskiej, lecz późnym popołudniem 12 okrętów zostało zatopionych lub zdobytych przez Anglików i Holendrzy zostali zmuszeni do odwrotu do Texel. Angielska flota z powodu pokaźnych uszkodzeń musiała wrócić do portu dla dokonania napraw, zdejmując w ten sposób na pewien czas blokadę wybrzeży Holandii.
Najdziwniejsze jest to, że obie strony uważały się za zwycięzców w tej bitwie: Anglicy z powodu swej przewagi taktycznej, Holendrzy z powodu osiągnięcia celu swego ataku, którym była likwidacja blokady holenderskich wybrzeży. Śmierć Trompa była ciężkim ciosem dla Holendrów. Niewielu w tym momencie wierzyło w zwycięstwo nad Anglią. Frakcja Oranżystów straciła polityczne wpływy i Johan de Witt pragnął dać traktatowe zapewnienia dla Cromwella, że infant Wilhelm III Orański nigdy nie zostanie stadhouderem, co mogłoby przemienić Holandię w bazę dla restauracji panowania w Anglii dynastii Stuartów. Negocjacje pokojowe ruszyły pełną parą, doprowadzając do traktatu pokojowego w Westminster w 1654.

</doc>
<doc id="560655" url="https://pl.wikipedia.org/wiki?curid=560655" title="Fritz Walter (1920-2002)">
Fritz Walter (1920-2002)



</doc>
<doc id="560656" url="https://pl.wikipedia.org/wiki?curid=560656" title="Gimnazjum i Liceum im. Sułkowskich">
Gimnazjum i Liceum im. Sułkowskich

Gimnazjum i Liceum im. Sułkowskich w Rydzynie – eksperymentalna szkoła internatowa w Rydzynie słynąca z bardzo wysokiego poziomu nauczania.
Istniała w latach 1928–1939, założona na zasadzie Fundacji Sułkowskich założonej pierwotnie w 1783 przez Księcia Augusta Sułkowskiego. Dyrektorem szkoły był Tadeusz Łopuszański, były minister Oświecenia Publicznego i Wyznań Religijnych.
Uczniem tego gimnazjum był Franciszek Walicki pseudonim artystyczny Jacek Grań, dziennikarz muzyczny, publicysta, autor tekstów piosenek, działacz kulturalny, współtwórca wielu zespołów muzycznych, także kompozytor, uważany za ojca polskiego bigbitu i rocka. Absolwentem tej szkoły był także Tadeusz Skarżyński, oraz Konstanty Aleksander Jeleński, przydomek „Kot” (ur. 2 stycznia 1922 w Warszawie, zm. 4 maja 1987 w Paryżu) – polski intelektualista, eseista, krytyk i publicysta związany z paryską „Kulturą”, żołnierz Polskich Sił Zbrojnych, uczestnik Kongresu Wolności Kultury - który maturę w Rydzyńskim Gimnazjum zdał jeszcze przed wybuchem wojny, w 1939 roku.

</doc>
<doc id="560659" url="https://pl.wikipedia.org/wiki?curid=560659" title="Sudan Południowy">
Sudan Południowy

Sudan Południowy (), Republika Sudanu Południowego (ang. ) – afrykańskie państwo ze stolicą w Dżubie, powstałe 9 lipca 2011 roku w wyniku odłączenia się od Sudanu, na mocy porozumienia rządu sudańskiego z Ludową Armią Wyzwolenia Sudanu, które zakończyło II wojnę domową w Sudanie – najdłuższą wojnę domową w Afryce.
Historia.
Okres w historii Sudanu Południowego przed przejęciem kontroli nad Sudanem przez Królestwo Egiptu (→ Sudan Anglo-Egipski) jest słabo znany. Informacje oparte są na legendach plemiennych. Według podań Niloci (Dinkowie, Nuerowie i Szyllukowie) osiedlili się na tym obszarze na przełomie IX i X wieku, a swoje obecne siedziby opanowali pomiędzy XV i XIX wiekiem. Najsilniejsze z państw plemiennych na tym terenie utworzyło nienilockie plemię Azande, które obecnie stanowi trzecią liczebnie grupę etniczną w Sudanie Południowym. Przeszkody geograficznie zatrzymały granicę ekspansji islamu na północnym Sudanie, co w okresie kolonialnym sprzyjało rozprzestrzenianiu się chrześcijaństwa.
W XIX wieku Sudan znalazł się pod władzą egipską, której zasięg rozszerzał się systematycznie na południe. Pierwszy etap ekspansji na Południu nastąpił w latach 70.
W 1947 roku brytyjskie władze kolonialne planowały połączenie terenów Sudanu Południowego z obecną Ugandą, ale plany te przekreśliła konferencja w Dżubie w czerwcu 1947 roku. Od uzyskania przez Sudan niepodległości w 1956 roku południowy region kraju dążył do niezależności. Od roku 1983 działała organizacja zbrojna SPLA dążąca do niepodległości regionu. W tym samym roku wybuchła też wojna domowa, jeden z najbardziej krwawych konfliktów na świecie, który pochłonął około 1,5 mln istnień ludzkich oraz zmusił do ucieczki kolejne 4 mln osób.
Ten długi okres zakończyło dopiero podpisanie 9 stycznia 2005 roku porozumienia z sudańskim rządem, nadające autonomię 10 prowincjom południowym. Prezydentem kraju został Salva Kiir Mayardit. W grudniu 2005 przyjęto konstytucję, a także zaplanowano przeprowadzenie referendum niepodległościowego. Podpisane porozumienie ustalało wspólny zarząd i podział zysków z wydobycia ropy naftowej ze złóż na granicy Południa i Północy.
9-15 stycznia 2011 roku odbyło się referendum w sprawie niepodległości. Według oficjalnych danych z 7 lutego 98,83% głosujących opowiedziało się za odłączeniem Sudanu Południowego od Sudanu, w następstwie którego 9 lipca 2011 roku o godzinie 0:00 czasu lokalnego (8 lipca 23:00 czasu polskiego) nowe państwo proklamowało niepodległość. 14 lipca 2011, jako 193. członek, został jednogłośnie przyjęty w skład Organizacji Narodów Zjednoczonych. 28 lipca 2011 roku został także przyjęty do Unii Afrykańskiej.
Jeszcze przed proklamacją niepodległości w Sudanie Południowym doszło do buntów wojskowych. Zbuntował się gen. George Athor, który założył Demokratyczny Ruch Sudanu Południowego (SSDM) oraz Peter Gadet, lider Armii Wyzwolenia Sudanu Południowego (SSLA), a także David Yau Yau. Oprócz tego terytoria Sudanu Południowego targane były konfliktami plemiennymi. Ponadto 21 maja 2011 wojska Sudanu zaanektowały sporny region Abyei, co doprowadziło do walk granicznych między Sudanem i Sudanem Południowym. W konflikt zaangażowały się krajowe bojówki, które walczyły po stronie wroga. Sudan Południowy wspierał Sudański Front Rewolucyjny.
Proklamacja niepodległości przez Sudan Południowy nie przyniosła rozwiązania konfliktu, walki na granicy trwały, a obie strony obwiniano o zbrodnie wojenne. Na przełomie 2011-2012 na terenach przygranicznych z powodu głodu trwał exodus cywilów. Ponadto w Piborze w dniach 31 grudnia 2011 – 2 stycznia 2012 doszło do masakry etnicznej w której zginęło 3 tys. osób. Po negocjacjach pokojowych przywódcy Sudanu i Sudanu Południowego 10 lutego 2012 podpisali pakt o nieagresji, jednak 26 marca 2012 oba państwa rozpoczęły konfrontację graniczną o sporne regiony naftowe. 11 kwietnia 2012 Sudan ogłosił stan wojny z Sudanem Południowym, który zakończył się mediacją Unii Afrykańskiej. Zgodnie z porozumieniem bilateralnym, oba kraje wycofały swoje siły z obszaru granicznego, gdzie utworzono zdemilitaryzowaną strefę buforową.
Konflikt wewnętrzny w Sudanie Południowym tlił się w siedmiu z dziesięciu stanów. 23 lipca 2013 prezydent Kiir pozbawił stanowiska wiceprezydenta swojego politycznego rywala Rieka Machara, który zarzucił prezydentowi skłonności dyktatorskie, niegospodarność, a także zawłaszczenie państwa przez Dinków. Machar ogłosił chęć wystartowania w wyborach prezydenckich w 2015, jednak w grudniu 2013 przeprowadził nieudany zamach stanu, który przerodził się w zacięty konflikt między plemieniem Dinka, z którego wywodził się prezydent, a Nuerami, których przedstawicielem był Machar.
Strony konfliktu wielokrotnie zawierały nietrwałe rozejmy. W lipcu 2015 roku Rada Bezpieczeństwa ONZ objęła sankcjami sześciu dowódców obu stron, rozważano także embargo na import broni. Dopiero latem 2015 roku udało się przy pomocy mediatorów międzynarodowych wypracować porozumienie, które Machar podpisał 17 sierpnia, a Kiir dopiero 26 sierpnia, pod naciskiem społeczności międzynarodowej. Rozejm zakładał przerwanie walk, utworzenie w ciągu 90 dni rządu jedności, powrót Machara na stanowisko wiceprezydenta i demilitaryzację stołecznej Dżuby. Rozejm zakłada także powstanie komisji, która miała zbadać naruszenia praw człowieka. Wskutek walk 2,3 mln osób straciło dach nad głową, zginęło co najmniej kilkadziesiąt tysięcy, a walczące oddziały dopuściły się wielu zbrodni na cywilach. Porozumienie nie zakończyło walk, które z czasem zaczęły rozszerzać się na większość terytorium kraju. W 2016/2017 r. w Sudanie Południowym za sprawą walk, które przyczyniły się do pogromów i wysiedleń, zapanowała klęska głodu.
Geografia.
Sudan Południowy leży we wschodniej części Afryki, pomiędzy 3 a 13° szerokości geograficznej północnej oraz 24 a 36° długości geograficznej wschodniej. Graniczy z Sudanem od północy, Republiką Środkowoafrykańską od zachodu, Demokratyczną Republiką Konga, Ugandą i Kenią od południa oraz Etiopią od wschodu. Kraj pokrywają lasy tropikalne, tereny bagienne i sawanny. Nil przecina kraj z południa na północ, przepływając przez stolicę państwa, Dżubę (na terenie Sudanu Południowego od granicy z Ugandą nosi on nazwę Nil Górski, a od bagien Sudd nazwę Nil Biały).
Fauna i flora.
Sudan Południowy jest drugim na świecie obszarem zamieszkiwanym przez migrujące gatunki fauny. Badania wykazały, że na terenach Parku Narodowego Boma przy granicy z Etiopią, jak również na bagniskach As-Sudud i trawiastych obszarach Południowego Parku Narodowego w pobliżu granicy z Kongo, zamieszkują: bawolec krowi, kob żółty, topi, bawół afrykański, słoń afrykański, żyrafa i lew. Tutejsze lasy zapewniają ochronę takim gatunkom jak bongo, świnia leśna, świnia rzeczna, słoń leśny, szympans i licznym małpom. Spisy prowadzone regularnie od roku 2005 przez WCS we współpracy z rządem Sudanu Południowego potwierdzają istnienie znaczącej, choć z wolna malejącej populacji gatunków fauny, przy czym odnotowują ze zdziwieniem, że liczące 1,3 miliona stada antylop na południowym wschodzie kraju pozostają nienaruszone.
Zamieszkiwane przez tak liczne zwierzęta tereny to stepy, wysokie płaskowyże o stromych stokach, lesiste i trawiaste sawanny, tereny zalewowe nad Nilem i bagna. Występują tu gatunki endemiczne, jak kob białouchy i kob nilowy, współżyjące ze słoniami, żyrafami, elandami, antylopami Derbiego, oryksami, lwami, likaonami, bawołami przylądkowymi i topi (zwanymi lokalnie tiangami). Niewiele dziś wiadomo o populacji kobów białouchych i tiangów, których migracje przed wojną domową należały do największych.
W roku 2006 prezydent Autonomicznego Regionu Sudanu Południowego Salva Kiir Mayardit ogłosił, że władze uczynią wszystko dla ochrony i rozpowszechniania wiedzy o florze i faunie regionu oraz że zrobią wszystko, co leży w zakresie ich możliwości, by zmniejszyć skutki pożarów, nielegalnego wywożenia odpadów i zanieczyszczania wód bieżących i gruntowych. Jak we wszystkich krajach rozwijających się, środowisku zagraża rozwój gospodarki i uprzemysłowienie.
Demografia.
Religia.
Struktura religijna wg danych z 2010 roku:
Języki.
Sudan Południowy jest zamieszkany przez ponad 200 grup etnicznych, większość języków używanych przez te plemiona jest znana jedynie kilku tysiącom użytkowników. Językiem urzędowym jest język angielski, a do 9 lipca 2011 roku był nim również arabski. W powszechnym użyciu jest potoczny język arabski, a wokół Dżuby jego miejscowa wersja będąca językiem pidżynowym. Wśród języków plemiennych najpopularniejszy jest język dinka, którego używają 2–3 miliony osób. Kolejne pod względem popularności są nuer i szyllucki. Wszystkie trzy należą do zachodnionilotyckich. Wśród wschodnionilotyckich najpowszechniej używane są bari i lotukijski. Większość dzieci poniżej 13. roku życia nie chodzi do szkoły, a 84% kobiet nie potrafi pisać.
Polityka.
Najwyższym aktem prawnym obowiązującym w Sudanie Południowym jest Tymczasowa Narodowa Konstytucja Sudanu i Tymczasowa Narodowa Konstytucja Sudanu Południowego z roku 2005. Na czele Sudanu Południowego stoi prezydent, który jest jednocześnie głową państwa, szefem rządu i naczelnym dowódcą Ludowej Armii Wyzwolenia Sudanu. John Garang był pierwszym dowódcą SPLA i prezydentem do momentu swojej śmierci 30 lipca 2005 roku, jego następcą został Salva Kiir Mayardit i pełni ten urząd do dziś. Po uzyskaniu niepodległości wiceprezydentami republiki byli kolejno Riek Machar, James Wani Igga, Riek Machar oraz Taban Deng Gai. Inicjatywa ustawodawcza znajduje się w rękach rządu i jednoizbowego parlamentu. Konstytucja gwarantuje niezależność sądownictwa, przewiduje także istnienie Sądu Najwyższego.
Siły zbrojne.
Sudan Południowy, z racji braku dostępu do morza, dysponuje dwoma rodzajami sił zbrojnych: wojskami lądowymi oraz siłami powietrznymi. Uzbrojenie sił lądowych Sudanu Południowego składało się w 2014 roku m.in. z: 110 czołgów, 250 opancerzonych pojazdów bojowych, 24 dział samobieżnych oraz 15 wieloprowadnicowych wyrzutni rakietowych. Siły powietrzne Sudanu Południowego z kolei posiadały w 2014 roku uzbrojenie w postaci m.in. 9 samolotów transportowych oraz 9 śmigłowców.
Wojska Sudanu Południowego w 2014 roku liczyły 210 tys. żołnierzy zawodowych (brak rezerwistów). Według rankingu "Global Firepower" (2014) siły zbrojne Sudanu Południowego stanowią 90. siłę militarną na świecie, z rocznym budżetem na cele obronne w wysokości 545 mln dolarów (USD).
Sytuacja humanitarna.
Sudan Południowy to jedno z państw o najgorszych wskaźnikach zdrowotnych społeczeństwa. Umieralność dzieci do lat 5 wynosi 112 na 1000, natomiast umieralność rodzących matek wynosi 2053,9 na 100 000 żywych urodzeń i jest najwyższa spośród wszystkich państw.
Zachorowalność na AIDS jest słabo udokumentowana, lecz ocenia się, że wynosi ona około 3,1% populacji kraju.
Poważnym zagrożeniem jest także problem głodu związany z wybuchającymi konfliktami wojskowymi. W 1998 roku w zachodniej części kraju miała miejsce klęska głodu, gdzie zmarło z tego powodu 70 tys. osób. Prawie połowa społeczeństwa nie ma dostępu do wody pitnej.
W lutym 2017 roku ONZ ogłosiło na części terytorium najwyższy, piąty stopień zagrożenia głodem.
Gospodarka.
Główne surowce naturalne kraju to: ropa naftowa, ruda żelaza, rudy miedzi, rudy chromu, rudy cynku, wolfram, srebro i złoto.
Ropa naftowa.
Gospodarka Sudanu Południowego zależna jest od produkcji ropy naftowej. Kraj produkuje prawie 500 tys. baryłek dziennie, a z eksportu ropy naftowej pochodzi aż 98 proc. jego PKB. Większość ropy trafia na rynek chiński.
Obecnie są plany wybudowania rafinerii na terenie państwa, co miałoby umożliwić rozwój gospodarczy i pozwoliło uniezależnić się od przemysłu Sudanu Północnego.
Od momentu uzyskania niepodległości toczą się nieustanne spory z Sudanem, przez który rurociągami ropa naftowa jest transportowana do portu w Port Sudanie. Rządy obu krajów nie mogą porozumieć się w sprawie kosztów tranzytu, do tego stopnia że 29 stycznia 2012 rząd w Dżubie postanowił zatrzymać wydobycie ropy.
W tym samym czasie uzgodniono porozumienie z rządem Kenii w sprawie budowy rurociągu do portu Lamu. Według założeń ropociąg ma zostać zbudowany w ciągu 11 miesięcy.
Rolnictwo.
Gospodarka Sudanu Południowego jest silnie uzależniona od rolnictwa. Produkuje się tu m.in. bawełnę, orzeszki ziemne, sorgo, trzcinę cukrową, banany i papaje. Sudan Południowy eksportuje także drewno na rynki międzynarodowe. Znajdują się tu plantacje drzew tekowych.
Transport.
Transport drogowy.
Na terenie kraju znajduje się mniej niż 100 km dróg asfaltowych. Obecnie jest w budowie odcinek drogi o długości 192 km między Dżubą a Nimule, czyli biegnącej od stolicy Sudanu Południowego do granicy z Ugandą. Budowa finansowana jest przez United States Agency for International Development (USAID).
Transport kolejowy.
W Sudanie Południowym istnieje 248-kilometrowy odcinek wąskotorowych linii kolejowych. Szlak prowadzi od leżącego w północnym Sudanie miasta Babanosa poprzez miasto Uwajl aż do stacji końcowej w Wau. Stolica kraju nie posiada połączeń kolejowych. Istnieją propozycje połączenia Dżuby z kolejami w Kenii i Ugandzie oraz z miastem Wau.
Transport lotniczy.
Głównym lotniskiem Sudanu Południowego jest Dżuba. Lotnisko to ma regularne połączenia pasażerskie z Nairobi (Kenia), Entebbe (Uganda), Addis Abebą (Etiopia), Kairem (Egipt) oraz Chartumem (Sudan). Na lotnisku siedzibę mają miejscowe linie lotnicze. Oprócz Dżuby w Sudanie Południowym regularne połączenia pasażerskie są prowadzone z Malakal, Wau oraz Rumbek. Oprócz tego na terenie kraju istnieje wiele nieutwardzonych lotnisk, z których największymi są Nimule i Akobo.

</doc>
<doc id="560662" url="https://pl.wikipedia.org/wiki?curid=560662" title="Pat Brown">
Pat Brown

Pat Brown, właśc. Edmund Gerald Brown Sr. (ur. 21 kwietnia 1905, zm. 16 lutego 1996) – amerykański polityk związany z Partią Demokratyczną, w latach 1959–1967 pełnił urząd gubernatora rodzinnego stanu Kalifornia.
Przed rozpoczęciem kariery publicznej.
Przyszedł na świat w San Francisco jako syn Edmunda Brown i Idy z d. Schuckman. Już w szkole średniej przyjął przydomek "Pat". Mając 12 lat (był to okres I wojny światowej) sprzedawał przechodniom bony wojenne.
W roku 1927 ukończył San Francisco Law School, zdobywając zawód prawnika. Przez pewien czas pracował w sklepie tytoniowym swego ojca.
Kariera polityczna przed wyborem na gubernatora.
Praktykę adwokacką rozpoczął w San Francisco. W owym okresie był aktywnym członkiem Partii Republikańskiej, ale we wczesnych latach 30. XX w. przeszedł do demokratów (jego przyszły następca na stanowisku gubernatora, Ronald Reagan, początkowo był demokratą, zanim zarejestrował się jako republikanin).
Już w 1928 roku Brown kandydował do stanowej legislatury (jako republikanin), ale wybory przegrał. W 1939 roku kandydował na stanowisko prokuratora okręgowego w San Francisco, ale ponownie poniósł porażkę. Dopiero w 1943 roku zdobył to stanowisko.
Prokuratorem okręgowym był przez siedem lat, zwalczając gorliwie nielegalny handel i podziemie aborcyjne. Po siedmiu latach, w 1950 roku został wybrany na prokuratora generalnego Kalifornii (był wtedy jednym demokratą, który wygrał walkę o stanowe stanowisko rządowe). Urząd ten sprawował przez osiem lat (1951–1959).
Gubernator Kalifornii.
W 1958 roku uzyskał nominację demokratów na gubernatora Kalifornii i pokonał znanego senatora federalnego i byłego lidera republikańskiej większości w tej izbie Williama F. Knowlanda większością ponad 20% głosów. W 1962 roku wysoko pokonał byłego wiceprezydenta (i późniejszego prezydenta) Richarda Nixona.
Jako gubernator, Brown wyróżnił się wkładem w rozwój gospodarki wodnej. Miał dobre stosunki z legislaturą stanową, która tylko pięć razy przez osiem lat sprawowania urzędu odrzuciła jego propozycje. Z powodzeniem zajmował się też edukacją.
W 1960 roku ubiegał się o prezydencką nominację z ramienia demokratów, ale jej nie uzyskał.
Brown uważał się za przeciwnika kary śmierci, czemu niejednokrotnie głośno dawał wyraz. Jednakże za jego rządów wykonano 35 egzekucji, w tym tak słynne, jak sprawy Caryla Chessmana i Elizabeth Duncan (ostatnia kobieta stracona w USA przed 1984 rokiem). W 1963 roku Brownowi udało się wstrzymać wszystkie egzekucje. Ostatnia egzekucja w Kalifornii miała miejsce za rządów Reagana.
Mimo swej popularności i niewątpliwych osiągnięć Brown przegrał walkę o trzecią kadencję w 1966 roku, kiedy pokonał go były demokrata, znany aktor (i ongiś szef związku zawodowego aktorów) oraz przyszły prezydent Ronald Reagan. Obie strony (Brown i Reagan) uciekały się do kampanii negatywnej. Reagan zupełnie bezpodstawnie pomawiał Browna o poglądy komunistyczne.
Dalsze życie.
Brown, który po przegranej z Reaganem wycofał się z działalności politycznej, wspierał kariery własnych dzieci, w tym syna Jerry’ego. Zmarł w 1996 roku w wieku 90 lat w Beverly Hills i został pochowany na cmentarzu w Colmie.
Rodzina.
Brown ożenił się w 1930 roku ze swoją znajomą jeszcze z czasów dzieciństwa Bernice Layne. Miał wtedy 25 lat a ona 22. Bernice była córką policjanta z San Francisco.
Ich syn Jerry Brown (ur. 1938) był gubernatorem Kalifornii w latach 1975–1983 i poważnym kandydatem do nominacji prezydenckiej demokratów w latach 1976, 1980 i 1992. W latach 1999–2007 był burmistrzem Oakland, a w listopadzie 2006 roku wygrał wybory na stanowego prokuratora generalnego.
Ich córka Kathleen Brown (ur. 1945) była stanową sekretarz skarbu. Pat i Bernice mieli ponadto jeszcze dwie córki: Barbarę i Cynthię.

</doc>
<doc id="560663" url="https://pl.wikipedia.org/wiki?curid=560663" title="Seweryn Mielżyński">
Seweryn Mielżyński

Seweryn Mielżyński hrabia herbu Nowina (ur. 11 października 1804 w Poznaniu, zm. 17 grudnia 1872 w Miłosławiu) – działacz polityczny, malarz, kolekcjoner dzieł sztuki, uczestnik powstań narodowych, prezes honorowy Poznańskiego Towarzystwa Przyjaciół Nauk w latach 1865–1872.
Życiorys.
Był uczestnikiem powstania listopadowego (10 sierpnia 1831 odznaczony Krzyżem Złotym Orderu Virtuti Militari, wyprawy sabaudzkiej w 1834 i powstania poznańskiego w 1848. W latach 1848–1850 był działaczem Ligi Polskiej, następnie (1858–1861) posłem do sejmu pruskiego. W 1872 założył Towarzystwo Oświaty Ludowej. Był fundatorem gmachu Poznańskiego Towarzystwa Przyjaciół Nauk przy dawnej ulicy Młyńskiej (dziś ulica Seweryna Mielżyńskiego), a także mecenasem sztuki. Wykupił ogromną kolekcję sztuki Edwarda Rastawieckiego i przekazał ją Poznańskiemu Towarzystwu Przyjaciół Nauk, w którym utworzono później publiczne Muzeum im. Mielżyńskich. Zbiory te stanowią zasadniczy zrąb kolekcji Muzeum Narodowego w Poznaniu. W swojej siedzibie rodowej w Miłosławiu stworzył ośrodek życia kulturalnego.
W 1842 poślubił Franciszkę Wilxszycką h. Nałęcz (1805-1874). Zmarł bezpotomnie w 1872. Pochowany w kaplicy cmentarnej w Miłosławiu razem z żoną, synem Sewerynem (żył tylko jeden dzień) i Leonem Kaplińskim.
Był bratem Macieja, działacza politycznego i społecznego. 

</doc>
<doc id="560664" url="https://pl.wikipedia.org/wiki?curid=560664" title="Paweł Weżinow">
Paweł Weżinow

Paweł Weżinow (ur. 9 listopada 1914 w Sofii, zm. 2 grudnia 1983) – bułgarski prozaik.
W czasie II wojny światowej był korespondentem wojennym. Doświadczenia tych lat stały się tematem wielu jego późniejszych utworów. Jest autorem licznych tomów opowiadań i powieści. W Polsce ukazał się tom opowiadań: "Zapach gorzkich migdałów" ("Дъх на бадеми"), mini-powieść "Bariera" ("Бариерата") oraz powieść "Nocą z białymi końmi" ("Нощем с белите коне"), której akcja rozgrywa się w środowisku naukowców sofijskich. Autor przeprowadza w niej konfrontację rozmaitych postaw życiowych i moralnych starszego i młodszego pokolenia bułgarskiej inteligencji.

</doc>
<doc id="560665" url="https://pl.wikipedia.org/wiki?curid=560665" title="Hawar (archipelag)">
Hawar (archipelag)

Wyspy Hawar (arab. جزر حوار; "Juzur Ḩawār") – grupa wysp w Zatoce Perskiej.
Wyspy leżą 1,4 km od wybrzeża Kataru, należą jednak do odległego o 19,7 km Bahrajnu i wchodzą w skład Gubernatorstwa Południowego.
Wyspy Hawar zajmują obszar 50,6 km². W 2001 roku mieszkało tu 3875 osób.

</doc>
<doc id="560667" url="https://pl.wikipedia.org/wiki?curid=560667" title="(What’s the Story) Morning Glory?">
(What’s the Story) Morning Glory?

(What’s the Story) Morning Glory? – drugi album studyjny zespołu Oasis, wydany w 1995. Został sprzedany w liczbie 346 tys. egzemplarzy w Wielkiej Brytanii w pierwszym tygodniu sprzedaży i w około 22 milionach na całym świecie. Ponadto album ten znajduje się na trzecim miejscu w historii brytyjskiej muzyki rozrywkowej w liczbie sprzedanych krążków, ustępując jedynie "Greatest Hits" zespołu Queen i "Sgt. Pepper’s Lonely Hearts Club Band" zespołu The Beatles.
W 2003 album został sklasyfikowany na 376. miejscu listy 500 albumów wszech czasów magazynu Rolling Stone.
Album ten przyczynił się do ogromnej popularności zespołu, który stał się wówczas jednym z najlepiej rozpoznawalnych brytyjskich zespołów muzycznych, o czym najdobitniej świadczą dwa koncerty w Knebworth, które w czasie dwóch dni zgromadziły ponad 250 000 fanów. Koncert ten pobił także rekord Wielkiej Brytanii, odnośnie do zapotrzebowania na bilety, gdyż złożono wówczas ponad 2,6 miliona aplikacji.

</doc>
<doc id="560669" url="https://pl.wikipedia.org/wiki?curid=560669" title="Sudół (Racibórz)">
Sudół (Racibórz)

Sudół (niem. "Sudoll")– dzielnica Raciborza.
Historia.
Miejscowość wzmiankowana w 1335 r. Dawniej wieś w gminie Krzyżanowice, włączona w 1977 r. do Raciborza.
Nazwa.
Wieś nazywana była kiedyś Suchodół, obecnie Sudół. Według niemieckiego nauczyciela Heinricha Adamy’ego nazwa miejscowości wywodzi się od połączenia dwóch polskich słów "suchy" oraz "dół" i oznacza suche obniżenie terenu. W swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę miejscowości wymienia "Suchdól" podając jej znaczenie "Trockenthal" czyli w języku polskim "Suchą dolinę". Nazwa wsi została później fonetycznie zgermanizowana na "Sudoll".
Zabytki.
Szkoła.
Szkoła funkcjonowała już w latach 1765-1782, chodziło do niej 40 dzieci. W 1782 r. podjęto decyzję budowy własnej szkoły. W 1857 r. na wybudowano nową szkołę, która funkcjonowała także podczas II wojny światowej. 17 maja 2000 r. szkole nadano patrona – Jana Pawła II. Szkoła została zlikwidowana w 2012 r.
W budynku po zlikwidowanej szkole publicznej powstała Katolicka Niepubliczna Szkoła Podstawowa im. św. Jana Pawła II.
Zobacz też.
&lt;br&gt;

</doc>
<doc id="560670" url="https://pl.wikipedia.org/wiki?curid=560670" title="Be Here Now">
Be Here Now

Be Here Now – trzeci album studyjny zespołu Oasis, wydany w 1997.
"Be Here Now" jest najszybciej sprzedającym się albumem w historii brytyjskiej muzyki. W pierwszym tygodniu od momentu wydania sprzedał się w liczbie niemal 700 tys. egzemplarzy, co jest absolutnym rekordem, do tej pory nie pobitym przez żadnego innego artystę.
W Polsce album uzyskał status złotej płyty.

</doc>
<doc id="560671" url="https://pl.wikipedia.org/wiki?curid=560671" title="Józef Mika (aktor)">
Józef Mika (aktor)

Józef Mika (ur. 21 sierpnia 1963 we Wrocławiu) – polski aktor filmowy i dubbingowy, reżyser telewizyjny.
Życiorys.
Absolwent Wydziału Aktorskiego Państwowej Wyższej Szkoły Teatralnej im. Aleksandra Zelwerowicza w Warszawie (1987). Zadebiutował 21 grudnia 1985 rolą Romka w adaptacji "Tytusa, Romka i A'Tomka" na deskach Teatru Rozmaitości w Warszawie. Był etatowym aktorem Teatru Rozmaitości w Warszawie (1987–1991), Teatru Nowego w Warszawie (1991−1996) oraz Teatru Syrena w Warszawie (1996–1997). Gościnnie związany z Teatrem Ateneum im. Stefana Jaracza w Warszawie (1987), Teatrem "Scena Prezentacje" (1989, 2000), Teatrem Polonia (2012) oraz Teatrem Druga Strefa (2017).
Na deskach teatru wystąpił w kilkudziesięciu rolach, w spektaklach takich reżyserów jak Adam Hanuszkiewicz, Aleksandra Śląska, Tadeusz Łomnicki, Laco Adamik, Ignacy Gogolewski, Emilia Krakowska, Romuald Szejd i Maria Ciunelis.
W programie telewizyjnym "Ziarno" wcielał się w postać „doktorka”, był również jego reżyserem.
W 2015 został kawalerem Orderu Uśmiechu.

</doc>
<doc id="560674" url="https://pl.wikipedia.org/wiki?curid=560674" title="Abraham Duquesne">
Abraham Duquesne

Abraham Duquesne (ur. 1610 w Dieppe, zm. 2 lutego 1688) – dowódca francuskiej marynarki wojennej, służył również w szwedzkiej marynarce wojennej, markiz.
Urodził się w porcie Dieppe we Francji w 1610 lub 1604. Był synem oficera marynarki wojennej i stąd sam stał się żeglarzem, spędzając swoje wczesne lata w marynarce handlowej.
Służba we francuskiej marynarce wojennej.
W 1636 został powołany do służby w eskadrze "Neptune". W maju 1637 zdobył pewną sławę za zdobycie na Hiszpanach wysp Leryńskich. W tym czasie, w walkach z Hiszpanami, zginął jego ojciec, co jeszcze zwiększyło jego nienawiść do nich, skłaniając go do rewanżu. Pobił ich pod Guetarią w 1638, podczas ekspedycji do Coruny w 1639, oraz w bitwach pod Tarragoną w 1641, Barceloną i Cabo de Gata.
Służba w szwedzkiej marynarce wojennej.
W 1643 Duquesne przeszedł do szwedzkiej służby. Po stronie Szwedów walczył z duńską flotą w bitwie w Zatoce Kilońskiej na fregacie "Regina", uzbrojonej w 34 działa.
Później wziął udział w bitwie pod Fehmarn 13 października 1644. Duńczycy zostali pobici, ich admirał Protazy Mund zginął, a okręt flagowy został zdobyty przez flotę szwedzko-holenderską. Po zawarciu pokoju duńsko-szwedzkiego w 1645 Duquesne wrócił do Francji.
Powrót do francuskiej służby.
W 1650, podczas wybuchu Frondy, Duquesne stłumił rewoltę w Bordeaux (która była materialnie wspierana przez znienawidzonych przez niego Hiszpanów). Jeszcze w tym samym roku utworzył własnym kosztem eskadrę, z którą zablokował miasto Gironde, zmuszając je do kapitulacji. Rezultatem tego był awans Duquesne'a na dowódcę nowej francuskiej floty, otrzymanie zamku oraz nadanie w postaci całej wyspy Indre. Francja i Hiszpania zawarły pokój w 1659, a Duquesne zajął się walką z piratami na Morzu Śródziemnym. Wyróżnił się podczas wojny Francji z koalicją, walcząc jako zastępca dowódcy floty francuskiej w bitwie pod Solebay, a później wspierał antyhiszpańskich powstańców w Messynie, walcząc z admirałem de Ruyterem, który dowodził połączoną flotą holendersko-hiszpańską. Walczył z połączoną flotą holendersko-hiszpańską w bitwie pod Stromboli i w bitwie pod Augustą, gdzie de Ruyter został śmiertelnie ranny. Dnia 2 czerwca był zastępcą dowódcy francuskiej floty, która pod wodzą hrabiego Vivonne zaatakowała częściowo zniszczoną flotę hiszpańsko-holenderską w bitwie pod Palermo, która zabezpieczyła francuskie panowanie na Morzu Śródziemnym. Za swe osiągnięcia otrzymał osobisty list od króla Ludwika XIV, a w 1681 otrzymał tytuł markiza razem z posiadłością Bouchet, i to pomimo tego, że był protestantem.
W 1681 Duquesne zwalczał także piratów berberyjskich, a także bombardował Algier pomiędzy 1682 a 1683, by pomóc chrześcijańskim jeńcom, bombardował również Genuę w 1684.
Ostatnie lata.
W roku 1684 przeszedł na emeryturę z powodu słabego zdrowia. Dożył do odwołania edyktu nantejskiego w 1685, ale był osobiście chroniony przed skutkami prawnymi tego aktu i nie musiał, jak inni protestanci, udawać się na banicję. Zmarł w Paryżu 2 lutego 1688.

</doc>
<doc id="560676" url="https://pl.wikipedia.org/wiki?curid=560676" title="Damaskiny">
Damaskiny

Damaskiny, to zbiór kazań autorstwa greckiego kaznodziei - Damascena Studyty, nazwane tak od jego imienia. Zaczęły się one pojawiać od końca XVI wieku w przekładach.
Autor, pochodzący z Sołunia zdobył rozgłos wśród Greków, Bułgarów, Serbów, a nawet Rusów, homiliami na niemal wszystkie święta roku, przeznaczonym dla szerokich rzesz prostego ludu. Damascen Studyta nauczał w sposób przystępny i prosty, nie wystrzegając się porównań z codziennego życia, często ubarwiał pouczenie przypowieścią lub apokryfem, a kiedy indziej dopełniał wiadomościami z filozofii, historii i astronomii.
Wkrótce po wydaniu homiliarza "Skarb" (1558, "Съкровище"), przekłady z kazań Damascena pojawiły się w Macedonii i zachodniej Bułgarii. W całości zbiór ten przetłumaczył wówczas biskup Grigorij z Prilepu (Macedonia) i odtąd do połowy XIX wieku damaskiny nieustannie tłumaczono i przepisywano. W XVII wieku zaczęto je uzupełniać innymi utworami, a w XVIII wieku nazwę tę stosowano nawet dla tych „zborników” (tzw. zborniki o treści mieszanej), które nie zawierały kazań Studyty.

</doc>
<doc id="560678" url="https://pl.wikipedia.org/wiki?curid=560678" title="Cień Giganta">
Cień Giganta



</doc>
<doc id="560679" url="https://pl.wikipedia.org/wiki?curid=560679" title="Standing on the Shoulder of Giants">
Standing on the Shoulder of Giants

Standing on the Shoulder of Giants – to czwarty album studyjny zespołu Oasis, wydany w 2000 (zob. 2000 w muzyce).
Nazwa płyty pochodzi od słow Isaaca Newtona: "Jeśli widzę dalej, to tylko dlatego, że stoję na ramionach olbrzymów".

</doc>
<doc id="560680" url="https://pl.wikipedia.org/wiki?curid=560680" title="Studzienna (Racibórz)">
Studzienna (Racibórz)

Studzienna (niem. "Studen, Ratibor-Süd") – dzielnica Raciborza.
Nazwa.
Nazwa wsi jest polskiego pochodzenia i wiąże się z licznymi studniami, które dawniej funkcjonowały w Studziennej.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Stusona".
W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie wieś występuje pod obecnie używaną, polską nazwą "Studzienna", która funkcjonowała wówczas zarówno w języku polskim jak i niemieckim.
Historia.
Pierwsza wzmianka o Studziennej znajduje się w przywileju księcia Władysława z 14 IV 1258 r. dla klasztoru dominikanów przy raciborskim rynku. W dokumencie tym wspomniano, iż woda ze wsi „Studzona” (Studzienna) transportowana była wodociągiem przez środek miasta do domu braci dominikanów. Wykopaliska archeologiczne świadczą jednak o zamieszkaniu tych terenów w prehistorycznych czasach.
Przez Studzienną przebiega linia kolejowa łącząca Racibórz z Głubczycami (pierwszy pociąg przejechał tą linią 1 X 1856 r.), 20 X 1895 została otwarta druga linia – Racibórz-Opawa.
W Studziennej znajduje się także szkoła podstawowa (obecnie Szkoła Podstawowa z oddziałami dwujęzycznymi nr 5 im. Jana Brzechwy w Raciborzu). Pierwsza wzmianka o istnieniu szkoły w Studziennej pochodzi z 1764 r., znajdowała się ona przy Placu Zakopiańskim, w roku 1900 oddano do użytku nowy budynek szkoły, mieści się on przy ulicy Bojanowskiej 5. Od 2006 r. posiada statut szkoły dwujęzycznej. Obok budynku szkoły znajduje się Przedszkole nr 5, wybudowane zostało ono w latach międzywojennych, budynek został zniszczony w czasie II wojny światowej, zostało odbudowane przez mieszkańców i ponownie oddano do użytku w 1948 r.
W 1990 r. oddano do użytku budynek klubu sportowego LKS Studzienna przy ulicy Krętej/Urbana.
W 1922 r. na placu Zakopiańskim postawiono pomnik poległych, obok w 1991 r. umieszczono kamień upamiętniający ofiary II wojny światowej.
Archeologia.
Na terenie żwirowni znaleziono odłupkowe zgrzebło i odłupki krzemienne należące do kultury klaktońskiej. Przypuszczalnie jednak znaleziono je w złożu wtórnym ze zniszczonego stanowiska interglacjalnego.

</doc>
<doc id="560681" url="https://pl.wikipedia.org/wiki?curid=560681" title="Studzienna">
Studzienna



</doc>
<doc id="560682" url="https://pl.wikipedia.org/wiki?curid=560682" title="Antonio López Guerrero">
Antonio López Guerrero

Antonio López Guerrero (ur. 13 września 1981 w Benidorm) – hiszpański piłkarz występujący na pozycji lewego pomocnika lub obrońcy, reprezentant Hiszpanii.
Kariera klubowa.
López jest wychowankiem Atlético Madryt, jednak w Primera División zadebiutował w 2002 roku w barwach CA Osasuna. W Pampelunie występował przez dwa sezony, w których zagrał w lidze 71 razy i zdobył 2 gole. W 2004 powrócił do Atlético, z którym występuje regularnie w Primera División. Razem z klubem wygrał Ligę Europejską w 2010. W klubie rozegrał do tej pory 197 meczów i strzelił 11 goli.
Kariera reprezentacyjna.
W reprezentacji Hiszpanii López zadebiutował 30 marca 2005 roku w meczu przeciwko Serbii i Czarnogórze. W 2006 znalazł się w składzie drużyny narodowej na Mistrzostwa Świata w Niemczech, na których jego zespół doszedł do 1/8 finału. Antonio López zagrał na turnieju tylko jeden raz, w trzecim meczu grupowym przeciwko Arabii Saudyjskiej (1:0). Do tej pory rozegrał w drużynie narodowej 16 meczów i zdobył 1 bramkę.

</doc>
<doc id="560684" url="https://pl.wikipedia.org/wiki?curid=560684" title="Antonio Lopez">
Antonio Lopez



</doc>
<doc id="560685" url="https://pl.wikipedia.org/wiki?curid=560685" title="Jurajskie natarcie">
Jurajskie natarcie

Jurajskie Natarcie – festiwal muzyczny odbywający się między kwietniem a sierpniem na terenie Jury i w jej okolicach, m.in. w Częstochowie, Olsztynie, Myszkowie, Blachowni, Lublińcu, Ogrodzieńcu. 
Po raz pierwszy Jurajskie Natarcie odbyło się w latach 1999 i 2000 w Podlesicach. W 2006 roku postanowiono do tego wrócić, bo zapotrzebowanie na podobne przedsięwzięcia jest bardzo duże.
Inauguracja odbyła się 29 kwietnia 2006 roku w Olsztynie. Impreza trwała cztery dni. Jej elementem był przegląd zespołów Jurajskie Granie, w którym wystąpiły grupy zakwalifikowane przez profesjonalne jury. W jego skład wchodzą m.in. dziennikarze muzyczni Marek Sierocki i Roman Rogowiecki (szczegóły o przeglądzie: Jurajskie Natarcie). Każdego dnia w Olsztynie zagrał inny zespół: w piątek Queens, w sobotę Hurt, później Rock Girls, a 2 maja laureaci przeglądu oraz gwiazda - De Mono. Występom towarzyszyły dodatkowe atrakcje, a w finale profesjonaly pokaz fajerwerków.
Z występów powstaje płyta. Organizatorzy obiecują, że podczas całego cyklu imprez będą wspierać działalność Polskiego Stowarzyszenia na rzecz Osób z Upośledzeniem Umysłowym.

</doc>
<doc id="560691" url="https://pl.wikipedia.org/wiki?curid=560691" title="Heathen Chemistry">
Heathen Chemistry

Heathen Chemistry – piąty album studyjny zespołu Oasis, wydany w 2002 (zob. 2002 w muzyce).
Skład.
Gościnnie:

</doc>
<doc id="560694" url="https://pl.wikipedia.org/wiki?curid=560694" title="Pablo Ibáñez">
Pablo Ibáñez

Pablo Ibáñez Tébar (ur. 3 sierpnia 1981 w Madrigueras) – hiszpański piłkarz występujący na pozycji środkowego obrońcy.
Kariera klubowa.
Pablo Ibáñez jest wychowankiem Albacete Balompié, z którym w 2003 awansował do Primera División. 30 sierpnia 2003 zadebiutował w pierwszej lidze w meczu z CA Osasuna. W sezonie 2003/2004 zdobył 1 bramkę w 37 ligowych meczach. W 2004 przeniósł się do Atlético Madryt, dla którego w ostatnim sezonie (2005/2006) zdobył 3 bramki w 35 meczach.
Kariera reprezentacyjna.
Ibáñez zadebiutował w reprezentacji Hiszpanii 17 listopada 2004 w towarzyskim meczu z Anglią (1:0). W 2006 wystąpił na Mistrzostwach Świata w Niemczech, gdzie był podstawowym obrońcą swojej drużyny i rozegrał trzy pełne mecze (dwa w fazie grupowej i w 1/8 finału z Francją – 1:3). Do tej pory Ibáñez rozegrał w drużynie narodowej 23 spotkania.

</doc>
<doc id="560696" url="https://pl.wikipedia.org/wiki?curid=560696" title="Pablo Ibanez">
Pablo Ibanez



</doc>
<doc id="560698" url="https://pl.wikipedia.org/wiki?curid=560698" title="Podstawowa organizacja partyjna">
Podstawowa organizacja partyjna

Podstawowa organizacja partyjna, POP – najmniejsza jednostka (komórka) Polskiej Zjednoczonej Partii Robotniczej (sprawującej władzę w Polskiej Rzeczypospolitej Ludowej). Podstawowe organizacje partyjne istniały w zakładach pracy, uczelniach i instytucjach kulturalnych w latach 1949–1989.
Do podstawowej organizacji partyjnej należał każdy członek PZPR. Dla jej utworzenia potrzeba było co najmniej trzech członków partii. Tam, gdzie POP miała więcej niż 100 członków i kandydatów, za zgodą komitetu wyższego szczebla (miejskiego, gminnego, miejsko-gminnego, dzielnicowego) tworzono komitety zakładowe, które zarządzały utworzoną organizacją partyjną. POP dzieliły się na mniejsze, oddziałowe organizacje partyjne (OOP). OOP mogły posiadać uprawnienia w zakresie przyjmowania, skreślania i udzielania kar partyjnych, a komitety zakładowe uprawnienia komitetów gminnych, miejsko-gminnych, miejskich lub dzielnicowych. 
Główne zadania podstawowej organizacji partyjnej: 
Główne zadania władz POP/KZ: 
Obowiązki sekretarzy POP/KZ: 
Po wyborach parlamentarnych w 1989 roku PZPR utraciła swoją monopolistyczną pozycję i charakter partii państwowej. Podstawowe organizacje partyjne zlikwidowano jesienią tego samego roku.

</doc>
<doc id="560703" url="https://pl.wikipedia.org/wiki?curid=560703" title="Gregory Dale Bear">
Gregory Dale Bear



</doc>
<doc id="560704" url="https://pl.wikipedia.org/wiki?curid=560704" title="Dimityr Talew">
Dimityr Talew

Dimityr Talew (ur. 1896, zm. 1966) – bułgarski pisarz.
Urodził się w Prilepie, mieście z terenów Macedonii, podówczas pozostającym jeszcze w granicach Imperium Osmańskiego. Temat ziemi rodzinnej często pojawiał się później w jego twórczości. W pierwszych opowiadaniach opisywał obyczajowość ojczystych stron, a jego tragiczne dzieje stały się kanwą utworów, zawartych w trylogii "Lata zmagań" ("Усилни години", 1928-1930). Studiował w Zagrzebiu, Wiedniu i Sofii.
Do najważniejszych dzieł w dorobku pisarskim Talewa należy wielka tetralogia z dziejów Macedonii XIX i początku XX wieku. Pierwszą jej część "Żelazny kaganek" ("Железният светилник") pisarz wydał w 1952 r. Był to utwór, wykorzystujący już nowsze doświadczenia prozy obyczajowo-psychologicznej, stanowiący udaną próbę rekonstrukcji obyczajowych, kulturalnych i społecznych przejawów życia epoki odrodzenia narodowego.
W szerokiej panoramie dziewiętnastowiecznego miasteczka z terenów Macedonii, ukazane zostały losy rodu Głauszewów. W perypetiach bohaterów ukazane zostały charakterystyczne procesy i zjawiska przebiegające w okresie bułgarskiego odrodzenia narodowego. Jak pisze Teresa Dąbek-Wirgowa: "Poszukując w swych bohaterach witalizmu, sił duchowych i umiłowania piękna, pisarz zabarwił społecznie konfliktowy obraz dawnego świata wzruszeniem, jakie ruch odrodzeniowy budził u potomnych, i stworzył klimat liryczny".
W kolejnych tomach tetralogii, główny akcent zostaje przesunięty na wydarzenia historyczne, interpretowane z nowej perspektywy ideologicznej tak, iż kolejne utwory cyklu bliższe są powieści politycznej (cz. II: "Dzwony Prespy - Преспанските камбани", 1954; cz. III: "Dzień świętego Eliasza - Илинден", 1953; "Słyszę wasze głosy - Гласовете ви чувам", 1966).

</doc>
<doc id="560707" url="https://pl.wikipedia.org/wiki?curid=560707" title="Święta Paulina">
Święta Paulina

Święta Paulina – wspominana jest w martyrologiach razem z męczennikiem Artemiuszem i Kandydą. Pochodziła z Grecji, ale mieszkała w Rzymie. Była poganką, podczas gdy jej mąż Hadrias przyjął chrzest bez jej wiedzy. Wkrótce potem nawróciła się także Paulina. Już jako chrześcijanie zostali wydani przez zdrajcę i postawieni przed sądem. Paulina zginęła pierwsza od uderzeń bicza zakończonego ołowiem. Idąc za starożytnymi spisami męczenników i najstarszymi martyrologiami, począwszy od Martyrologium Hieronima, podaje się, że męczeństwo to miało miejsce w 303 roku za panowania cesarza Dioklecjana. Źródłami naszych szczupłych wiadomości o świętej Paulinie męczennicy są zatem starożytne martyrologia, w których jej imię figuruje pod datą 6 czerwca. Znajduje się również w innych księgach liturgicznych. Mamy także wiarygodne świadectwa wczesnego kultu, związanego z jej grobem w Rzymie przy Via Aurelia. Od VII wieku do jej grobu odbywały się pielgrzymki. Jest patronką ludzi chorych. Paulina wymieniana była w martyrologiach pod dniem 6 czerwca.

</doc>
<doc id="560708" url="https://pl.wikipedia.org/wiki?curid=560708" title="Don’t Believe the Truth">
Don’t Believe the Truth

Don't Believe the Truth – to szósty album studyjny zespołu Oasis, wydany w 2005 (zob. 2005 w muzyce).
Skład.
Gościnnie:

</doc>
<doc id="560714" url="https://pl.wikipedia.org/wiki?curid=560714" title="Sinszariszkun">
Sinszariszkun



</doc>
<doc id="560716" url="https://pl.wikipedia.org/wiki?curid=560716" title="Sin-szarra-iszkun">
Sin-szarra-iszkun

Sin-szarra-iszkun (akad. "Sîn-šarra-iškun", tłum. „Sin dostarczył króla”) – król Asyrii (?–612 p.n.e.), syn Aszurbanipala, brat i następca Aszur-etel-ilani.
Rekonstrukcja rządów Sin-szarra-iszkuna nastręcza wiele problemów, gdyż dostępne źródła dotyczące jego panowania są nieliczne i trudne do interpretacji. Pomimo tego iż był starszy, to jego młodszemu bratu, Aszur-etel-ilani, udało się przejąć władzę w Asyrii po śmierci ich ojca Aszurbanipala. Dopiero po kilku latach, najprawdopodobniej ok. 623 r. p.n.e., udało się Sin-szarra-iszkunowi odsunąć brata od władzy i samemu przejąć tron asyryjski. W pierwszych latach swego panowania urządzał on wyprawy wojenne do Babilonii, starając się przeciwdziałać rosnącym wpływom Nabopolassara. W Babilonii wpływy asyryjskie były wciąż silne, a mieszkańcy wielu miast, jak np. Uruk, Nippur czy Sippar, mieli pro-asyryjskie nastawienie. W walce z Nabopolassarem Sin-szarra-iszkun sprzymierzył się z Mannejczykami i Egipcjanami, natomiast Nabopolassarowi udało się zawrzeć sojusz z Medyjczykami. Tym ostatnim udało się w 614 r. p.n.e. zdobyć i złupić religijną stolicę Asyrii – miasto Aszur. W następnym roku Sin-szarra-iszkun próbował jeszcze wprawdzie kontratakować, ale atak w 612 r. p.n.e. połączonych armii Babilończyków i Medów zmusił go do wycofania się do Niniwy, stolicy Asyrii. Miasto zostało oblężone i padło po trzech miesiącach. Sin-szarra-iszkun najprawdopodobniej zginął w zdobytym mieście, ale jego dokładny los nie jest znany.

</doc>
<doc id="560718" url="https://pl.wikipedia.org/wiki?curid=560718" title="Pożytek ze smoka">
Pożytek ze smoka

Pożytek ze smoka i inne opowiadania – zbiór opowiadań Stanisława Lema wydany nakładem Polskiego Towarzystwa Wydawców Książek w roku 1993. W tej antologii po raz pierwszy ukazały się drukiem zwartym w Polsce opowiadania: "Zagadka" (napisane w 1980 roku) oraz "Pożytek ze smoka" (z 1983 roku). Zbiór zawiera również wstęp napisany przez autora.
Spis utworów.
Tytułowy utwór "Pożytek ze smoka" opowiada o wizycie Ijona Tichego na planecie Abrazji. Nie jest to – wzorem opowiadań z "Dzienników gwiazdowych" – numerowana "Podróż", podobnie jak nie ma adnotacji w tytule, że stanowi część cyklu "Ze wspomnień Ijona Tichego". Ze względu na tematykę, styl i osobę bohatera opowiadanie można zaliczyć jednak do cyklu "Ze wspomnień...".
Abrazja to planeta w gwiazdozbiorze Wieloryba, na której, prócz mieszkańców licznych państw mieszka też smok (choć do smoka nie podobny). Duża część gospodarki tych krajów (skupionych w Związku Współpracy Ekonomicznej) nastawiona jest na dokarmianie smoka, w zamian za raczej wątpliwe korzyści. Istnieją też różne placówki badawcze smoka i oceniające skutki jego obecności (URSS – Urząd Regulacji Skutków Smoka). Smok tylko je i rośnie, ale jakiekolwiek głosy mówiące o tym, by przestać go karmić, napotykają silną krytykę. Główne argumenty przeciw opierają się na fakcie, że przemysł i nauka związana ze smokiem (z którego nie ma nic w zamian), dają zatrudnienie i napędzają gospodarkę.
Opowiadanie to powstało w 1983 i nie było wówczas publikowane w Polsce. Zawierało oczywiste odniesienia do ówczesnej sytuacji politycznej ZSRR i jego krajów satelickich.
Opowiadanie kończy się słowami:
Dopisek ten powstał już po roku 1991 i rozpadzie ZSRR.

</doc>
<doc id="560720" url="https://pl.wikipedia.org/wiki?curid=560720" title="Lotnisko Rybnik-Gotartowice">
Lotnisko Rybnik-Gotartowice

Lotnisko Rybnik-Gotartowice (kod ICAO: EPRG) – lotnisko sportowe Aeroklubu ROW w Rybniku, w dzielnicy Gotartowice z polem wzlotów bez nawierzchni sztucznej. Od 1969 roku figuruje w ewidencji lotnisk Urzędu Lotnictwa Cywilnego pod poz. 11 (nr rejestracyjny 11).
Lotniskiem Rybnik Gotartowice zarządza Aeroklub Rybnickiego Okręgu Węglowego.
Dane lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Źródło
Leśna Baza Lotnicza.
W okresie od wczesnej wiosny do późnej jesieni na terenie lotniska stacjonuje Leśna Baza Lotnicza Regionalnej Dyrekcji Lasów Państwowych w Katowicach. Powróciła ona na lotnisko w Rybniku w 1992 roku po kilkuletniej przerwie w wyniku analizy zagrożenia po pożarze lasu koło Kuźni Raciborskiej w 1992 roku. Regularnie stacjonują dwa samoloty PZL M18 Dromader.
Historia.
Lotnisko w Gotartowicach wybudowano na terenie odstąpionym przez kopalnię „Jankowice”, przy wydatnej pomocy górników w/w kopalni oraz żołnierzy Jednostki Wojskowej OTK z Jarocina.
Źródło

</doc>
<doc id="560723" url="https://pl.wikipedia.org/wiki?curid=560723" title="Olaf I Głód">
Olaf I Głód

Olaf I Głód, duń. "Oluf 1. Hunger", (zm. 18 sierpnia 1095) – król Danii w latach 1086–1095. Nieślubny syn króla Danii Swena Estrydsena. 
Poślubił norweską księżniczkę Ingegardę, córkę króla Norwegii Haralda III Surowego. Małżeństwo było bezpotomne, po śmierci Olafa wdowa po nim poślubiła króla Szwecji Filipa.

</doc>
<doc id="560725" url="https://pl.wikipedia.org/wiki?curid=560725" title="Parafia Wniebowzięcia Najświętszej Maryi Panny w Czerwionce-Leszczynach">
Parafia Wniebowzięcia Najświętszej Maryi Panny w Czerwionce-Leszczynach

Parafia Wniebowzięcia Najświętszej Maryi Panny – rzymskokatolicka parafia znajdująca się w Czerwionce-Leszczynach, w dzielnicy Czuchów. Parafia należy do dekanatu Dębieńsko i archidiecezji katowickiej.
Historia.
Czuchów od początku swego istnienia należał do parafii św. Jerzego w Dębieńsku Wielkim o której pierwsze wzmianki pochodzą z 1342 r. Wtedy parafia w Dębieńsku należała do dekanatu żorskiego, a od początku XVII w. do dekanatu gliwickiego. W 1738 r. utworzono dekanat wielkodębieński. W 1985 r. Dębieńsko włączono do dekanatu leszczyńskiego, który w 1992 r. został przemianowany na dekanat dębieński. 
Opis drewnianego kościoła św. Jerzego w Dębieńsku Wielkim jest zachowany w protokołach wizytacyjnych z lat 1679 i 1686. W 1800 r. rozebrano drewniany kościół i postawiono w tym samym miejscu murowany kościół św. Jerzego, ufundowany przez hrabiego Antoniego Węgierskiego, właściciela wsi i dworu Wielkie Dębieńsko. W 1913 r. ks. prob. Jan Salzburg rozbudował kościół do dzisiejszych rozmiarów. Rozbudowany kościół został konsekrowany 5 października 1913 r. przez biskupa sufragana wrocławskiego Augustina. 
Marzeniem wielu pokoleń mieszkańców Czuchowa było posiadanie własnego kościoła parafialnego. Przejście Czuchowa po plebiscycie pod władzę polską stworzyło większe szanse na jego realizacje. Potrzeba ta była przeogromna ze względu na rozwój Czuchowa jak i okolicznych miejscowości związany z kopalnią "Dębieńsko" założoną w 1898 roku. 
Już od 1907 r. odprawiano nabożeństwa w cechowni kopalni "Dębieńsko". W 1915 r. celebrowanie niedzielnej Mszy św. przeniesiono do budynku nowo wybudowanej szkoły w Czerwionce. Parafia Najświętszego Serca Pana Jezusa została erygowana 1 sierpnia 1925 r. Natomiast w maju 1928 r. zakończono prace przy adaptowaniu dawnego hotelu robotniczego na potrzeby kultu. Powstał w ten sposób kościół poświęcony Najświętszemu Sercu Pana Jezusa w Czerwionce.
W Czuchowie już 4 grudnia 1923 r. została odprawiona pierwsza msza święta w kaplicy w starej szkole. 12 kwietnia 1926 r. do Czuchowa przybył lokalista parafii - ks. Alojzy Mori pochodzący z Duisburga - miasta w Zagłębiu Ruhry. Pragnienie posiadania własnej świątyni było tak wielkie, że wystarczyło pół roku na jego realizację. Budowę rozpoczęto w uroczystość św. Piotra i Pawła, a już na Boże Narodzenie celebrowano pierwszą w Czuchowie Pasterkę.
Pod koniec 1927 r. ks. Mori został zmuszony do opuszczenia parafii, gdyż nie posiadał polskiego obywatelstwa. Zastąpił go na okres pół roku ks. Józef Knosała. W latach 1928-1934 urząd proboszcza pełnił ks. Piotr Kowolik. W tym czasie parafia uzyskała pełną samodzielność. Budowę probostwa ukończono w 1931 roku. Świątynię konsekrowano 21 maja 1933 r.
W 1934 r. proboszczem został ks. Ryszard Broda, którego w czasie II wojny w 1940 r. światowej zastąpił ks. Jan Teichmann. Ksiądz Teichmann był administratorem latach 1941-1945. 
Następnie administratorem w latach 1945-1957 był ks. dr Alfons Fross a w latach 1957-1960 pełnił urząd proboszcza. W 1948 r. sprowadził do kościoła organy, które zbudował rybnicki organmistrz Ludwik Kuźnik. Po nim urząd sprawował ks. Piotr Klyczka (1960-1974), który przyczynił się do odnowienia świątyni i wyremontowania probostwa oraz zakupienia nowych dzwonów, gdyż 3 z 4 zabrano podczas działań wojennych na cele wojskowe. 
Po nagłej śmierci ks. Klyczki w 1974 r. proboszczem został ks. Lucjan Wawrzyńczyk. Dolny kościół poświęcony świętemu Józefowi Robotnika poświęcił biskup katowicki Herbert Bednorz 19 marca 1983 r. W czasie swojej osiemnastoletniej posługi przeprowadził m.in. malowanie kościoła i remont dachu. 
W 1992 r. ze względu na stan zdrowia ks. Wawrzyńczyk przeszedł na rentę i do śmierci w 1996 r. pełnił posługę duszpasterską w kaplicy w Zazdrości. Następnym proboszczem został ks. prałat Michał Matejczyk. Od tego czasu bardzo zmienił się kościół i cmentarz. Wyremontowano także zabytkową kaplicę dworską.
Z terenu parafii Wniebowzięcia NMP w Czuchowie pochodzą następujący kapłani (obok nazwiska rok święceń): 
Z terenu Czuchowa pochodzi także:

</doc>
<doc id="560726" url="https://pl.wikipedia.org/wiki?curid=560726" title="Pożarowa (zajezdnia autobusowa)">
Pożarowa (zajezdnia autobusowa)

Pożarowa – zajezdnia autobusowa należąca do Miejskich Zakładów Autobusowych w Warszawie, znajdująca się w stolicy przy ul. Staniewickiej w dzielnicy Targówek. Działała w latach 1972–1995. Jej oznaczenie w strukturze Miejskich Zakładów Autobusowych to „R-8”.
Opis.
Uruchomiona w 1972 roku zajezdnia była drugą po zajezdni Ostrobramska bazą autobusową działającą na praskim brzegu Wisły. Do jej głównych zadań należała obsługa linii autobusowych na terenie dzielnicy Praga-Północ. 
W 1976 roku na Pożarową dostarczono pierwsze w Warszawie autobusy typu Jelcz PR110U. Przez kilka następnych lat stanowiły one podstawowy typ taboru tej zajezdni. Ostatnie egzemplarze wycofano z eksploatacji w 1987 roku. Od tej pory, do chwili likwidacji zajezdni, używano jedynie autobusów marki Ikarus.
Zajezdnia na Pożarowej została zlikwidowana w ramach planu ograniczania kosztów w 1995 roku wraz z zajezdnią Piaseczno. Jej teren został sprzedany spółce Zasada Group. Cały pozostający tabor przeniesiono do zajezdni Stalowa. 
Tabor
Na liniach obsługiwanych przez Zakład „Pożarowa” eksploatowano autobusy:

</doc>
<doc id="560731" url="https://pl.wikipedia.org/wiki?curid=560731" title="Ipswich Town F.C.">
Ipswich Town F.C.

Ipswich Town Football Club jest angielskim klubem piłkarskim z miasta Ipswich. Jego największym sukcesem było zdobycie w 1981 roku Pucharu UEFA.

</doc>
<doc id="560732" url="https://pl.wikipedia.org/wiki?curid=560732" title="Elementarny ładunek elektryczny">
Elementarny ładunek elektryczny



</doc>
<doc id="560734" url="https://pl.wikipedia.org/wiki?curid=560734" title="Assur-etel-ilani">
Assur-etel-ilani



</doc>
<doc id="560740" url="https://pl.wikipedia.org/wiki?curid=560740" title="Zamek w Cahir">
Zamek w Cahir

Zamek w Cahir (irl. "Caisleán na Cathrach") – jeden z największych i najlepiej zachowanych średniowiecznych zamków w Irlandii, położony na wyspie na rzece Suir w miejscowości Cahir w hrabstwie Tipperary.
Historia zamku.
Zamek został zbudowany w 1142 roku przez Conora O'Briena, księcia Thomondu. W 1372 roku zamek otrzymał Butler, nowy baron Cahiru, w uznaniu za wierność królowi Edwardowi III. Butlerowie walczyli po stronie Irlandii w wojnie dziewięcioletniej i w 1599 roku po trzydniowym oblężeniu zamek został zdobyty przez wojska Roberta Devereuxa, earla Essexu. 
Zamek był dwukrotnie oblegany w walkach związanych z rewolucją angielską w latach czterdziestych XVII wieku. W roku 1647 George Mathiew, opiekun młodego lorda z Cahiru, poddał się lordowi Inchiquinowi po jego zwycięstwie w bitwie pod Knocknanauss. W roku 1650 poddał się bez walki Oliverowi Cromwellowi. 
W roku 1961 zmarł ostatni lord Cahiru i zamek przeszedł na własność państwa. Jest dziś dostępny dla zwiedzających.

</doc>
<doc id="560742" url="https://pl.wikipedia.org/wiki?curid=560742" title="Cahir">
Cahir

Cahir (irl. "An Cathair") – miasto w Irlandii w hrabstwie Tipperary nad rzeką Suir. Leży na przecięciu głównych tras samochodowych z Dublina do Cork i Limericku do Waterford. Mieszka tu 3 578 osób (stan z 2011 roku). W mieście znajduje się średniowieczny zamek.

</doc>
<doc id="560743" url="https://pl.wikipedia.org/wiki?curid=560743" title="Dmitrij Czernow">
Dmitrij Czernow

Dimitrij Konstantinowicz Czernow (ur. 1 listopada 1839 w Petersburgu, zm. 2 stycznia 1921 w Jałcie) – rosyjski metaloznawca i metalurg.
Od 1889 profesor Akademii Artylerii w Sankt Petersburgu, członek Towarzystwa Królewskiego w Londynie. W roku 1868 opracował zagadnienie przemian fazowych stali, stwierdzając przy tym istnienie odpowiednich punktów krytycznych i wpływu obróbki cieplnej na jej strukturę, w roku 1878 opracował teorię krystalizacji we wlewkach staliwnych, w roku 1885 zbadał i wyznaczył optymalne warunki hartowania stali eutektoidalnych. W latach 1880–1883 odkrył i zbadał złoża soli kamiennej nad rzeką Bachmut w Donbasie.

</doc>
<doc id="560744" url="https://pl.wikipedia.org/wiki?curid=560744" title="Zestawienie podstawowych interwałów">
Zestawienie podstawowych interwałów

Artykuł zawiera zestawienie podstawowych interwałów. Interwały są ułożone w kolejności rosnącej od prymy czystej do kwintdecymy czystej. W pierwszej kolumnie znajdują się przykłady brzmienia poszczególnych interwałów. W drugiej znajduje się krótki opis zawierający informacje o rozmiarze (podanym w półtonach) interwału i jego przewrocie.
Uwagi.
Pojęcia występujące w tabeli: cały ton, dysonans, konsonans, półton, przewrót interwału, szereg zasadniczy.

</doc>
<doc id="560747" url="https://pl.wikipedia.org/wiki?curid=560747" title="Zamek Cahir">
Zamek Cahir



</doc>
<doc id="560748" url="https://pl.wikipedia.org/wiki?curid=560748" title="Enlil-narari">
Enlil-narari

Enlil-narari (akad. "Enlil-nārārī", tłum. „bóg Enlil jest moją pomocą”) – władca Asyrii, syn i następca Aszur-uballita I; według "Asyryjskiej listy królów" panować miał przez 10 lat. Jego rządy datowane są na lata 1327-1318 r. p.n.e.
Za jego panowania wybucha wojna pomiędzy Asyrią a Babilonią, wywołana być może roszczeniami króla Babilonii Kurigalzu II (potomka w linii prostej Aszur-uballita I) do asyryjskiej sukcesji. Wojna nie została rozstrzygnięta, ale Babilonia poważnie została osłabiona, co wykorzystali Elamici najeżdżając na nią.

</doc>
<doc id="560751" url="https://pl.wikipedia.org/wiki?curid=560751" title="VI Liceum Ogólnokształcące w Bydgoszczy">
VI Liceum Ogólnokształcące w Bydgoszczy

VI Liceum Ogólnokształcące im. Jana i Jędrzeja Śniadeckich w Bydgoszczy – jedno z liceów ogólnokształcących w Bydgoszczy, położone w jej centrum, przy ul. Staszica 4. W sąsiedztwie szkoły znajdują się m.in. Filharmonia Pomorska im. Ignacego Jana Paderewskiego, Pomnik Tysiąclecia Państwa Polskiego oraz Akademia Muzyczna im. Feliksa Nowowiejskiego.
Obecnie (2023-02-01) dyrektorem szkoły jest dr Wiesława Burlińska.
Historia.
Liceum utworzono 1 września 1948 z inicjatywy Towarzystwa Przyjaciół Dzieci. Była to siódma w kraju i pierwsza w województwie placówka utworzona przez to towarzystwo. Budynek liceum mieścił się przy ul. Olszewskiego 20. Szkoła była jedenastoletnia (dla uczniów w wieku 7–18 lat), a w 1949 uczęszczało do niej 477 uczniów.
W sierpniu 1950 szkołę przeniesiono do budynku przy ulicy Staszica 4, gdzie mieści się do dziś. Budynek ten powstał w latach 1908–1910 z inicjatywy Rady Miejskiej w Bydgoszczy. Od 1911 w budynku tym mieściła się niemiecka Szkoła Miejska, a w latach 1921–1939 – Żeńskie Gimnazjum Humanistyczne Miasta Bydgoszczy. 4 marca 1922 dokonano poświęcenia gmachu oraz otwarcia kaplicy. W 1924 natomiast pierwsze uczennice zdały maturę gimnazjalną. W 1929 z inicjatywy uczennic Gimnazjum powstał stały fundusz stypendialny, którego celem było niesienie pomocy niezamożnym uczennicom oraz Towarzystwo Kolonii Wakacyjnych, w wyniku którego pracy zbudowano i poświęcono 2 sierpnia 1932 dom wakacyjny w Meczyszczu. W maju 1934 powstało szkolne czasopismo redagowane przez uczennice pt. „Dziewczęta w mundurkach”.
W 1939 na terenie gmachu krótko działała siedmioklasowa szkoła powszechna dla dzieci polskich, natomiast w czasie okupacji, aż do końca wojny istniała niemiecka szkoła średnia. Następnie działał tu krótko szpital wojskowy, a od września 1945 budynek przejęło Gimnazjum i Liceum Miejskie. Pięć lat później szkoła zmieniła nazwę na VI Szkołę Ogólnokształcącą Stopnia Podstawowego i Licealnego. Rok po tym jak, w 1957, szkoła przestała podlegać pod Towarzystwo Przyjaciół Dzieci, nadano jej imię Jana i Jędrzeja Śniadeckich i sztandar. W latach 1964–1966 zaczęto likwidować oddziały klas podstawowych w celu przekształcenia placówki w szkołę średnią. Od początku roku szkolnego w 1973 szkoła funkcjonuje samodzielnie.
Od 6 grudnia 1991 z inicjatywy ówczesnego dyrektora Mariana Sajny szkoła należy do Towarzystwa Szkół Twórczych.
Do 31 marca 2008 dyrektorem szkoły była Iwona Waszkiewicz, która 1 kwietnia tegoż roku objęła stanowisko Kujawsko-Pomorskiego Kuratora Oświaty. Jej następczynią została wybrana nauczycielka chemii – Agnieszka Łysio. W 2013 stanowisko dyrektora szkoły objęła dr Wiesława Burlińska, nauczycielka języka francuskiego.
Do 2019 liceum wraz z Gimnazjum nr 50 tworzyło Zespół Szkół Ogólnokształcących nr 6 w Bydgoszczy. 
Współpraca.
W ramach umowy podpisanej 28 marca 2007 Zespół Szkół nr 6 współpracuje z Uniwersytetem Technologiczno-Przyrodniczym im. Jana i Jędrzeja Śniadeckich w Bydgoszczy. W ramach porozumienia w liceum oraz w gimnazjum utworzono klasy uniwersyteckie, które są pod naukowym patronatem Uniwersytetu. Są to: wszystkie klasy gimnazjalne oraz klasy matematyczno-informatyczne i medyczno-przyrodnicze w liceum. Współpraca ta opiera się na uczestnictwie uczniów w cyklicznych zajęciach laboratoryjnych oraz wykładach, pracach kół naukowych, sympozjach itp. W ramach współpracy możliwa jest również realizacja wspólnych projektów uczniów i studentów oraz dostęp uczniów do zbiorów bibliotecznych uczelni.
Osiągnięcia.
Olimpiady.
Szkoła słynie z osiągnięć swoich uczniów w wielu różnorodnych olimpiadach przedmiotowych i konkursach – zarówno ogólnopolskich, jak i międzynarodowych. Wśród nich co roku najwięcej uczniów zdobywa laury w olimpiadach z przedmiotów ścisłych. Wielokrotnie finalistami zostawali uczniowi biorący udział w olimpiadach takich jak: olimpiada matematyczna, olimpiada informatyczna, olimpiada chemiczna, olimpiada fizyczna, olimpiada wiedzy ekonomicznej, oraz wiele innych.
Rankingi.
Ogólnopolski Ranking Edukacyjny Szkół Średnich „Rzeczpospolitej” i „Perspektyw”:
Budynek szkoły.
Zabytkowy budynek szkolny powstał w l. 1908-1910. Fasadę zdobi boniowanie, płaskorzeźby, gzymsy i pilastry. 
Pod względem architektonicznym szczególną uwagę zwraca mieszcząca się na drugim piętrze aula szkoły z łukowymi oknami, zdobiona w boazerie, gzymsy, pilastry i zdobione belki. Konstrukcja sufitu jest wykonana z prętów i stalowej siatki, przymocowanych do drewnianych belek i stalowych profili.
W 2017 roku z uwagi na nieszczelność dachów i stropów zalewana wodami opadowymi aula została wyłączona z użytkowania. W kolejnych latach przeprowadzono jej remont, w wyniku którego do 2020 odtworzono oryginalny wygląd sali. Udało się m.in. odsłonić oryginalne malowidła, które zostały zakryte podczas remontów w latach 70.. Przeprowadzono również remont kapitalny dachu, co umożliwi przeprowadzenie po 2022 remontu elewacji budynku.

</doc>
<doc id="560752" url="https://pl.wikipedia.org/wiki?curid=560752" title="Cashel">
Cashel

Cashel (irl. "Caiseal Mumhan") – miasto leżące w hrabstwie Tipperary, słynie z najstarszych zabytków Irlandii, sięgających czasów przedchrześcijańskich. Wraz z sąsiednim Kilkenny miejsce to stanowi historyczny klejnot południowo-wschodniej Irlandii. Cashel, zwane jeszcze dziś Miastem Królewskim (Cashel of the Kings), nie jest jedynie dawną rezydencją królów Munsteru. To również siedziba episkopatu, wzniesiona na miejscu dawnego ośrodka kultu celtyckiego. W Cashel mieszka 2 274 osób (2011). Najwyższe wzniesienie w Cashel to Rock of Cashel (61 m n.p.m.)
Historia.
Królewskie Cashel.
Ślady mieszkańców Cashel sprzed epoki chrześcijańskiej już się zatarły. W dawnych czasach wzgórze zapewne służyło za miejsce kultu pogańskiego. Klan Eogahnacta (wywodzący się od galijskiego Eoghan Mora, założyciela królestwa Munsteru) osiadł tam w IV wieku p.n.e. Legenda głosi, że w 370 roku król Corku wybudował w tym miejscu cytadelę. Około roku 450 Święty Patryk, nawracający mieszkańców na chrześcijaństwo, miał tam podobno ochrzcić króla Aengusa, który w ten sposób został pierwszym chrześcijańskim władcą Munsteru, w mieście zaś ustanowił siedzibę biskupa. Cashel pozostawał stolicą królów Munsteru do 1100 roku. Pośród nich były wielkie postaci, takie jak Cormac MacCullinam, król i biskup Cashel, oraz władca lokalnego królestwa w północnej części Munsteru – Brian Boruma (Brian Boru), który w 1002 roku został tu koronowany.
Miejsce kultu.
W 1101 roku inny władca, Murtogh O'Brien, przekazał Cashel Kościołowi, ofiarując go Bogu i Świętemu Patrykowi (obecnie jest on patronem Irlandii, jego święto, 17 marca, jest dniem w którym Irlandczycy przypinają znak koniczyny – dawnej świętej rośliny druidów, której misjonarz używał jako symbolu krzyża i Trójcy Świętej). Nowa siedziba biskupów prężnie się rozwijała. Innisfallen, od 1127 roku Cormac Mac Carthy, król Desmondu (lub Des Mumha, północnego Munsteru) kazał wybudować kaplicę i nazwać ją swoim imieniem. W tej samej epoce została wzniesiona okrągła baszta. 6 listopada 1171 roku narodowy synod irlandzki uznał w tym miejscu zwierzchność króla Anglii, Henryka II. Synod ten wprowadził reformy nie tylko w obyczajach kościelnych ale i w jego prawie. W 1494 katedrę ogarnął pożar wzniecony przez Geralda Mora, pana Kildare. W 1647 roku wojska Cromwella dokonały w mieście rzezi trzech tysięcy mieszkańców. W 1774 roku siedzibę katolickich arcybiskupów przeniesiono do Thurles.

</doc>
<doc id="560753" url="https://pl.wikipedia.org/wiki?curid=560753" title="Arik-den-ili">
Arik-den-ili

Arik-den-ili, Arik-din-ili - król Asyrii w latach 1317-1306 p.n.e., syn i następca Enlil-narari, ojciec i poprzednik Adad-nirari I. Wiadomo, iż prowadził prace budowlane przy świąątyni boga Szamasza w Aszur.
Imię.
Akadyjskie imię tego władcy, brzmiące "Arik-dēn-ili" lub też "Arik-dīn-ili", znaczy „Długotrwały jest osąd boga”. W transliteracji z pisma klinowego zapisywane jest ono zazwyczaj w formie (m)GÍD-DI-DINGIR (w inskrypcjach samego Arik-den-ili, w inskrypcjach jego syna Adad-nirari I i w kopiach "Asyryjskiej listy królów"), rzadziej m"a-ri-ik-de-en"-DINGIR (w inskrypcji Arik-den-ili) czy GÍD-"de-en"-DINGIR (w inskrypcji jego syna Adad-nirari I).
Tytulatura.
Jedyne dwie dobrze zachowane inskrypcje Arik-den-ili nazywają tego władcę odpowiednio „potężnym królem, królem Asyrii” (LUGAL "dan-nu" LUGAL KUR d"a-šur") oraz „prawowitym księciem, potężnym królem, królem Asyrii” (NUN "ki-nu" LUGAL "dan-nu" LUGAL KUR "aš-šur").
Pochodzenie i rodzina.
W swoich własnych inskrypcjach Arik-den-ili przedstawia siebie jako syna Enlil-narari i wnuka Aszur-uballita I, co potwierdzają informacje znajdujące się w "Asyryjskiej liście królów". Jego następca, Adad-nirari I, w swych własnych inskrypcjach wielokrotnie nazywa siebie „synem Arik-den-ili” (DUMU GÍD-DI-DINGIR; A GÍD-DI-DINGIR). Kopia A (tzw. Nassouhi List) "Asyryjskiej listy królów" również przedstawia Adad-nirari I jako syna Arik-den-ili, podczas gdy kopia B (tzw. Khorsabad List) i kopia C (tzw. SDAS List) błędnie czynią Adad-nirari I bratem Arik-den-ili.
Panowanie.
Według "Asyryjskiej listy królów" Arik-den-ili przejął tron po swym ojcu Enlil-narari, a następnie panował przez 12 lat. Uczeni datują jego rządy na lata 1317-1306 p.n.e.. Dwie dobrze zachowane inskrypcje tego władcy, jedna wyryta na kamiennej tabliczce, a druga na kamiennym cylindrze, przedstawiają go jako budownicznego świątyni boga Szamasza w Aszur. Arik-den-ili musiał mieć też w Aszur swój pałac, gdyż w mieście tym znaleziono cegłę z następującą krótką inskrypcją: „(Własnośść) pałacu Arik-den-ili, króla Asyrii, syna Enlil-narari, króla Asyrii, (który był) synem Aszur-uballita, króla Asyrii”. Znany jest również fragmentarycznie zachowany tekst zapisany na złamanej glinianej tabliczce, który - w formie kroniki - wydaje się opisywać wyprawy wojenne tego króla.

</doc>
<doc id="560757" url="https://pl.wikipedia.org/wiki?curid=560757" title="Assur-nadin-apli">
Assur-nadin-apli



</doc>
<doc id="560759" url="https://pl.wikipedia.org/wiki?curid=560759" title="Aszur-nadin-apli">
Aszur-nadin-apli

Aszur-nadin-apli (akad. "Aššur-nādin-apli"; w transliteracji z pisma klinowego zapisywane md"aš-šur-na-din"-IBILA i m(d)"aš-šur"-SUM-IBILA; tłum. „Aszur jest tym, który daje następcę”) – król Asyrii w latach 1206–1203 p.n.e., syn Tukulti-Ninurty I (1243–1207 p.n.e.); według "Asyryjskiej listy królów" panować miał przez 3 (kopie B i C) lub 4 (kopia A) lata.
W zachowanych kopiach "Asyryjskiej listy królów" nie ma zgody co do tego, kto był następcą Tukulti-Ninurty I. Według kopii A i B miał nim być Aszur-nadin-apli, natomiast według kopii C Aszur-nasir-apli. Zdaniem uczonych niezgodność ta wynikła najprawdopodobniej z faktu istnienia dwóch synów Tukulti-Ninurty I noszących bardzo podobne imiona: Aszur-nadin-apli i Aszur-nasir-apli (w zapisie klinowym zapis obu imion różni się tylko jednym znakiem). Pierwszy, Aszur-nadin-apli, znany jest z własnych inskrypcji królewskich odkrytych w mieście Aszur. Drugi, Aszur-nasir-apli, znany jest ze swej roli, jaką odegrał w zabójstwie swego ojca:
Ponieważ według skrybów układających "Asyryjską listę królów" tylko jeden z synów Tukulti-Ninurty I został jego następcą, przyjmuje się, iż był nim Aszur-nadin-apli, jako że tylko jego inskrypcje królewskie są znane. Aszur-nasir-apli najprawdopodobniej nigdy nie przejął tronu asyryjskiego, a jeżeli nawet udało mu się tego dokonać, to w dość krótkim czasie musiał zostać z niego usunięty przez swego brata.
Sam Aszur-nadin-apli znany jest z trzech inskrypcji pochodzących z Aszur. Pierwsza, najdłuższa z nich, zapisana na glinianej tabliczce, zaczyna się od prologu wymieniającego tytulaturę tego króla:
Dalej inskrypcja ta opisuje, jak król ten skierował wody rzeki Tygrys z powrotem do jej starego koryta, pozyskując tym samym nowe tereny pod uprawę wokół Aszur. Na pamiątkę tego osiągnięcia Aszur-nadin-apli rozkazał wznieść na brzegu Tygrysu, przy wejściu do miasta, sanktuarium („Dom mego królewskiego posągu”). Druga, krótka inskrypcja tego władcy, znana jest z dwóch identycznych kopii umieszczonych na cegłach. Wymienia ona jego imię i nazywa go „królem wszechświata”. Z trzeciej inskrypcji, umieszczonej na fragmencie naczynia, zachowała się jedynie część jego imienia.

</doc>
<doc id="560760" url="https://pl.wikipedia.org/wiki?curid=560760" title="Kwadrans po ósmej">
Kwadrans po ósmej

Kwadrans po ósmej – poranny program publicystyczny TVP1.
Emitowany od 3 lipca 2006 do 28 sierpnia 2009 roku od poniedziałku do piątku o godzinie 8:15. Program prowadzony przez Jacka Karnowskiego, Macieja Zdziarskiego, Artura Rumianka, Macieja Zakrockiego, Kubę Strzyczkowskiego oraz Justynę Dobrosz-Oracz. Porusza i komentuje bieżące wydarzenia polityczne w Polsce i na świecie. Do każdego programu zapraszani są goście – politycy, ekonomiści, socjolodzy, urzędnicy. Program emitowany ponownie od 4 stycznia do 9 lipca 2010, a prowadzony był przez Macieja Zdziarskiego, Michała Siegiedę, Justynę Dobrosz-Oracz, Joannę Lichocką i Marka Pyzę.

</doc>
<doc id="560762" url="https://pl.wikipedia.org/wiki?curid=560762" title="Monhegan">
Monhegan

Monhegan – należąca do Stanów Zjednoczonych wyspa na Oceanie Atlantyckim, w hrabstwie Lincoln, w stanie Maine. 
Położona jest ok. 20 km od wybrzeża USA. Według spisu ludności z 2000 roku zamieszkuje ją stałych 75 mieszkańców. Powierzchnia wyspy wynosi 2,2 km². Gęstość zaludnienia wynosi 33,7 osób/km². 
Monhegan jest jedną z 14 wyspiarskich społeczności w stanie Maine (na początku XX wieku 300 wysp z 4613 znajdujących się w stanie Maine było zamieszkanych (według National Geographic, listopad 2001).
Głównym zajęciem mieszkańców wyspy jest rybołówstwo (głównie popularnych w regionie homarów). W sezonie turystycznym (od końca maja do początku października) na wyspę przyjeżdża wielu turystów i artystów – malarzy, fotografów, poetów (podziwiających wspaniałe widoki wysokich klifów wyrastających wprost z oceanu) oraz obserwatorów migrujących ptaków. Wyspa przyciąga w sezonie letnim również pracowników sezonowych.
Mimo niewielkich rozmiarów na wyspie znajdują się kościół, muzeum i poczta. Znaczna część wyspy jest niezamieszkana. Przecina ją kilka publicznych szlaków turystycznych. Wyspa jest uznawana za w dużej części niezniszczoną przez cywilizację.

</doc>
<doc id="560764" url="https://pl.wikipedia.org/wiki?curid=560764" title="Hetman (zespół muzyczny)">
Hetman (zespół muzyczny)

Hetman – polski zespół wykonujący muzykę z pogranicza hard rocka i heavy metalu. Powstał w 1990 roku w Warszawie. Skład zespołu ulegał ciągłym zmianom na przestrzeni lat, jedynym stałym członkiem jest założyciel – gitarzysta i kompozytor Jarosław „Hetman” Hertmanowski.
Historia.
W kwietniu 1990 roku po nagraniu całości materiału (studio S-3 przy ul. Woronicza w Warszawie) na pierwszy studyjny album "Do ciebie gnam", pochodzące z niego utwory „Do ciebie gnam”, „Tylko rock n' roll” i „Dylemat” dotarły na pierwsze miejsce listy przebojów radia „Solidarność”. Jednocześnie utwór „Okręt widmo” trafił na II miejsce listy przebojów „Radia dla Ciebie”.
W międzyczasie Hetman dwukrotnie wystąpił w programie TV "Luz", tam też powstały teledyski do utworów „Do ciebie gnam”, „Tylko rock n' roll” i „Dylemat”.
Zespół nie stronił od eksperymentów muzycznych, w swoim dorobku ma liczne przeróbki rockowe znanych przyśpiewek ludowych jak również tradycyjnych kolęd. Największymi przebojami zespołu są utwór „Easy Rider” oraz stara więzienna ballada „Czarny chleb i czarna kawa”.
W 2006 r., po wydaniu albumu "Skazaniec", Hetmana opuścił wieloletni wokalista Paweł „Kiljan” Kiljański oraz Radek Chwieralski (gitara) i Jacek Zieliński (perkusja). Utworzyli oni następnie grupę Night Rider. 
Po ich odejściu Hetman zaprzestał działania do czasu uzupełnienia składu. Wkrótce dołączyli perkusista Dominik Jędrzejczyk, wokalista Paweł Bielecki, klawiszowiec Rafał Joński oraz ponownie gitarzysta Bogusław Balcerak.
W 2008 roku zespół wydał album „Hetman i Goście”, na którym można usłyszeć Marcina „Merota” Maliszewskiego, Adriana Pełkę, Maćka Zbroję, Łukasza Kułakowskiego, Piotra Żaczkiewicza i Julię Hertmanowską. Na gitarze zagrali: Michał Sitarski, Bogusław „Bibas” Balcerak i Piotr Zander.
Wkrótce potem Rafała Jońskiego (Konkret Menu) i Bogusława Balceraka (Crylord) zastąpili Maciej Baran (klawisze) i Marcin Gałkowski (gitara solowa). W tym składzie zespół nagrał następny, dziewiąty album "Deja Vu", lecz tym razem po angielsku.
Założeniem powstania tego albumu było przybliżenie młodszym słuchaczom stylu muzycznego lat 70. i 80. w oparciu o charakter utworów największych kapel tego okresu. Album ukazał się w grudniu 2009 r. W 2010 roku zespół obchodził 20-lecie działalności.

</doc>
<doc id="560765" url="https://pl.wikipedia.org/wiki?curid=560765" title="Dynastia Zhou">
Dynastia Zhou

Dynastia Zhou – dynastia panująca w Chinach w latach 1045 do 256 p.n.e.
Lud Zhou od XII wieku p.n.e. zamieszkiwał dolinę rzeki Wei. Rządzony przez ród Ji uznawał on zwierzchność królów Shang (ok. 1600 - 1045 p.n.e.) W 1045 p.n.e. król Wu (1049/45 - 1043 p.n.e.) pokonał ostatniego króla Shangów i w ciągu następnych dziesięcioleci Zhou dokonali całej serii podbojów, docierając do regionu Yantai na wschodzie, rzeki Liao na północnym wschodzie, północnego Shaanxi i Shanxi na północnym zachodzie oraz regionu środkowej Jangcy na południu. Ta ekspansja nie doprowadziła jednak do powstania jakiegoś jednolitego imperium, państwo Zhou składało się bowiem z szeregu enklaw złożonych z niewielkich państewek lub wręcz pojedynczych osad uznających zwierzchność króla Zhou. Epoka podbojów zakończyła się wraz ze śmiercią króla Zhao (977/975 - 957 p.n.e.) w trakcie katastrofalnej kampanii w regionie środkowej Jangcy. Od tej pory władza królewska stopniowo słabła, zaś coraz silniejsza stawała się pozycja posiadaczy nadań "fengjian", których porównuje się czasami do zachodnich feudałów.
W 771 p.n.e. sojusz regionalnych władców i barbarzyńców zdobył stolicę Zhou i wkrótce została ona przeniesiona na wschód, do Chengzhou (dzis. Luoyang). Był to koniec Zachodniej dynastii Zhou i początek Wschodniej dynastii Zhou, przy czym w ramach tej ostatniej wyróżnia się jeszcze tzw. Okres Wiosen i Jesieni i Okres Walczących Królestw. W sytuacji definitywnego osłabienia pozycji królów Zhou posiadacze "fengjian" zaczęli budować prawdziwe państwa. W VII w p.n.e. rola przywódcy dbającego o ład wewnętrzny została przejęta przez tzw. hegemonów ("ba"), którymi byli władcy najsilniejszych chińskich państw, podczas gdy król Zhou zachował prymat jedynie w sferze rytualnej. Koniec epoki hegemonów na początku V w. p.n.e. wiąże się z początkiem Okresu Walczących Królestw, podczas którego walka toczyła się już nie o zdobycie statusu przywódcy chińskiej konfederacji, ale o zniszczenie pozostałych państw. Ostatecznie najpotężniejszym z Walczących Królestw okazało się Qin, które w 256 p.n.e. podbiło domenę królów Zhou, kończąc tym samym ich rządy.
Dynastia Zhou była najdłużej panującą chińską dynastią. Czasy Wschodniej dynastii Zhou charakteryzowały się niezwykłą dynamiką zarówno w sferze społecznej, jak i ekonomii oraz technologii. To wtedy w Chinach rozpoczęła się epoka żelaza, co zaowocowało rozwojem zarówno rolnictwa, wyposażonego w nowe narzędzia, jak i techniki wojennej. Rosła liczba ludności, postępowała urbanizacja, rozwijało się rzemiosło i handel, co prowadziło do wzrostu roli nowej klasy mieszczan i kupców. Wojska oparte na rydwanach zastąpiły masowe armie złożone z piechoty i kawalerii. To w tym intelektualnym klimacie ciągłych zmian, rywalizacji i konieczności innowacji rozkwitły liczne szkoły filozoficzne. Z tego powodu w chińskiej tradycji ta epoka jest też znana jako okres Stu Szkół. To wtedy powstały intelektualne fundamenty najważniejszych chińskich szkół filozoficznych: konfucjanizmu, taoizmu i legizmu.
Początki Zhou.
Zgodnie z tradycją zapisaną w pieśni "Sheng min" (zawartej w części "Daya" "Księgi Pieśni"), prawdopodobnie napisanej pod koniec Zachodniej Dynastii Zhou, początek Zhou dała kobieta nazywana Jiang Yuan („Protoplasta [ludzi] Jiang”), która zaszła w ciążę z Di, najwyższym bogiem Shangów (ok. 1600 - 1045 p.n.e.). W jakiś czas później urodziła ona syna, który stał się znany jako Hou Ji, czyli Książę Proso, to on bowiem miał zapoznać ludzkość z uprawą tego zboża. To właśnie Hou Ji miał być protoplastą rodu Ji, panującego nad Zhou, a pomiędzy nim a pierwszą historyczną postacią, o której posiadamy nieco więcej wiadomości, Księciem (公, gong) Gu, miało minąć dwanaście pokoleń. 
Współczesna archeologia wiąże początki państwa Zhou z zachodnimi wyżynami wschodniego Gansu i zachodniego Shaanxi. To Książę Gu miał wyprowadzić Zhou z ich pierwotnej ojczyzny do doliny rzeki rzeki Wei i założyć ich pierwszą stolicę, Qiyi (dzis. stanowisko Zhouyuan), nieco na południe od góry Qi. Wcześniejsza aktywność Zhou była związana z miejscem zwanym Bin, położonym prawdopodobnie w górnym biegu północnego dopływu Wei, Jing. Ceramiczna tradycja obu dolin rzecznych jest bez wątpienia homogeniczna i wskazuje na kulturę materialną w ramach której Zhou zbudowali swoją potęgę.
Następca Księcia Gu, Ji Li, zgodnie z "Kroniką bambusową" miał prowadzić wiele wypraw wojennych i ostatecznie zostać zabity przez króla ("Wang") Shang Wen Dinga (ok. 1116 - 1107 p.n.e.), w jedenastym roku jego panowania. Ten incydent sugeruje, że król Shang stwierdził iż nie może dłużej tolerować niekontrolowanego wzrostu potęgi swojego wasala. Syn Ji Li, Cheng (późniejszy Król Wen (1099/1056 - 1050 p.n.e.), wziął za żonę shangowską księżniczkę, co oznaczało, że pozostawał nominalnym poddanym króla Shang. Ta tradycja jest dobrze potwierdzona przez odnalezione w Zhouyuan napisy na kościach wróżebnych wskazujące iż w ramach kultu przodków uprawianego przez Zhou zmarli królowie Shang mieli pozycję wyższą od zmarłych władców Zhou. 
Nasza wiedza na temat chronologii wczesnych Zhou wiele zawdzięcza spektakularnemu zjawisku astronomicznemu, jakim była koniunkcja pięciu planet nad niebem ich ojczyzny. Współcześni historycy i astronomowie wspólnie ustalili datę tej koniunkcji na niebie centralnego Shaanxi na piąty miesiąc 1059 p.n.e. Było to rok po tym gdy Cheng został wykupiony z niewoli Shang, do której trafił gdy został uwięziony przez króla Di Xina (1086 - 1045 p.n.e.). Istnieją solidne podstawy do przypuszczania, że właśnie to zjawisko astronomiczne stało się podstawą wiary Zhou w „Mandat Niebios” mający przysługiwać ich władcy, który niedługo później ogłosił się królem. Syn króla Wena, król Wu (1049/45 - 1043 p.n.e.), w 1046 p.n.e. wyruszył przeciwko Shangom i na początku następnego roku pokonał ich armię w krwawej bitwie pod Muye. Niedługo później Di Xin popełnił samobójstwo w swoim pałacu.
Zachodnia dynastia Zhou.
Po pokonaniu Di Xina król Wu pozostawił u władzy jego syna, Wu Genga, jako zależnego władcę, podczas gdy sam powrócił na zachód. Po śmierci króla Wu w 1043 p.n.e. wśród Zhou wybuchła walka o sukcesję gdy jego brat, książę Zhou, ogłosił się regentem twierdząc iż następca tronu Song (późniejszy król Cheng (1042/35 - 1006 p.n.e.) jest zbyt młody by objąć tron. Inskrypcje na brązach rytualnych sugerują jednak, że wbrew późniejszej konfucjańskiej tradycji Song wcale nie był małoletni w momencie śmierci swojego ojca. Księciu Zhou przeciwstawiło się trzech jego braci, na czele z najstarszym Guanshu Xianem, którzy sprzymierzyli się z Wu Gengiem. Pokonanie rebeliantów zajęło księciu Zhou i królowi Chengowi dwa lata, przy czym zarówno Guanshu Xian jak i Wu Geng zostali ostatecznie zabici.
Ten drugi podbój Shangów i walka ze sprzymierzonymi z nimi państwami doprowadziły do ekspansji Zhou na tereny północnego Hebei, zachodniego Szantungu i południowego Henanu, kładąc podwaliny pod powstanie nowego państwa, które wprawdzie nadal miało swoje centrum w dolinie rzeki Wei, ale rozciągało się odtąd także daleko na wschód. Konsolidacji tych podbojów służyła budowa kolejnej, wschodniej stolicy, Changzhou (dzis. Luoyang), oraz nadanie członkom rodu panującego i sojusznikom szeregu ziem na wschodzie. Te nadania nazywano "fengjian" i to w związku z nimi mówi się czasami o chińskim feudalizmie w tym okresie. Instytucja "fengjian" istotnie jednak różniła się od zachodniego lenna, ponieważ co do zasady była nadawana członkom rodu panującego i król Zhou wymagał bezwzględnego posłuszeństwa od swoich „wasali” jako jednocześnie głowa państwa i głowa rodu. Także posiadacze "fengjian" nie wywodzący się z rodu Ji, czasami należący do dawnych rodów sprzymierzonych z Shangami, byli do niego włączani poprzez małżeństwa.
Chińska tradycja przedstawiała obalenie dynastii Shang jako przejście władzy od zdegenerowanego ostatniego króla Shang na pełnego cnoty króla Zhou. Współczesne badania nie pozostawiają jednak złudzeń, że Zhou w porównaniu do Shang byli nieokrzesanymi barbarzyńcami i pokonali swych bardziej cywilizowanych przeciwników dzięki sile militarnej. W dolinie rzeki Wei w okresie poprzedzającym podbój Shang nie odnaleziono żadnych precedensów dla brązów wczesnego okresu Zhou, tak samo jak dla kaligrafii, dworskiej etykiety, czy kultu przodków tych czasów. Wszystkie te rzeczy mają natomiast swoich poprzedników w kulturze dynastii Shang, skąd musiały zostać zaczerpnięte. Przejęcie w całości np. techniki wytapiania królewskich brązów sugeruje nie tylko import technologii, ale także związanego z nią królewskiego rytuału. Jednak dzwony i związaną z nimi muzykę Zhou przyjęli z Południa i było to radykalne odejście od rytuału obowiązującego w Yinxu. Zaprzestano także składania ofiar z ludzi.
W tym wczesnym okresie Zhou stworzyli machinę wojenną mogącą rywalizować z niewiele późniejszą organizacją wojskową Asyrii. Zarówno pod względem szybkości wzrostu militarnej siły „jak i skali różnych ziem i ludów poddanych kontroli wczesny okres Zachodniej dynastii Zhou [...] należy zakwalifikować, biorąc pod uwagę każdy historyczny standard, jako czas wielkiej ekspansji”. Podboje Zhou zaprowadziły ich do regionu Yantai na wschodzie, rzeki Liao w Mandżurii na północnym wschodzie, północnego Shaanxi i Shanxi na północnym zachodzie oraz regionu środkowej Jangcy na południu. Ekspansja Zhou nie doprowadziła jednak do powstania jakiegoś jednolitego imperium. Państwo Zhou składało się z szeregu enklaw złożonych z niewielkich państewek lub wręcz pojedynczych osad uznających zwierzchność króla Zhou, które były oddzielone od siebie lasami, mokradłami oraz być może terytoriami społeczności nie podlegających władzy Zhou. Ekspansja Zhou została zatrzymana przez grupy przynajmniej częściowo związane z południowym państwem Chu. Król Zhao (977/975 - 957 p.n.e.) zwyciężył w pierwszej kampanii przeciwko Chu, jednak został pokonany w drugiej, przy czym tożsamość jego przeciwnika nie jest do końca jasna. Śmierć króla Zhao w rzece Han wraz z jego „Sześcioma Armiami” oznaczała koniec podbojów Zhou.
Siła militarna Zhou uległa decydującemu osłabieniu i odtąd królowi było coraz trudniej kontrolować ambitnych posiadaczy "fengjian". Wojska Zhou już nie dokonywały nowych podbojów, ale starały się bronić dotychczasowych zdobyczy przed barbarzyńcami takimi jak Huayyi czy Xianyun, przy czym obrona niezbyt korzystnie położonej ojczyzny Zhou w dolinie rzeki Wei pochłaniała szczególnie dużo energii. Jednocześnie to właśnie w tym okresie rząd Zhou uległ powolnej biurokratyzacji. System rytualny Zhou podlegał przekształceniu i w coraz większym stopniu koncentrował się nie na podkreślaniu polityczno-religijnej roli króla, ale na tworzeniu i podtrzymywaniu wewnętrznego zróżnicowania w ramach elity. Koniec ekspansji sprawił także, że król nie mógł już nadać ziemi ciągle rozrastającym się elitom na nowo podbitych terytoriach i w ojczyźnie Zhou w dolinie rzeki Wei zaczęły wybuchać spory o ziemię.
Podczas gdy sytuacja stawała się coraz trudniejsza, król Li (857/853 - 842/828 p.n.e.) dodatkowo wszedł w konflikt z rodami w królewskiej domenie, prawdopodobnie próbując przywrócić ekonomiczną potęgę rodu Ji nadwątloną nadaniami ziemi. To doprowadziło do rebelii, która w 842 p.n.e. zakończyła rządy wygnanego króla Li. Przez następne 14 lat krajem rządził regent Bo Hefu, dopóki w 827 p.n.e. tronu nie objął syn króla Li, Xuan (827/825 - 782 p.n.e.) Podczas jego długiego panowania ród królewski częściowo odbudował swoją siłę przenosząc część rodów z zachodu do regionu Nanyang, co z powrotem otworzyło Zhou drogę na Południe. Z kolei na północnym zachodzie udało się powstrzymać Xianyun poprzez wspieranie nowo utworzonego państwa Qin. 
Władza syna króla Xuana, You (781 - 771 p.n.e.), była kwestionowana przez dawnego urzędnika jego ojca, Huangfu. Walka You z rebeliantami doprowadziła także do konfliktu z położonymi na północnym zachodzie państwami takimi jak Zeng i Zachodnie Shen. W 771 p.n.e. sprzymierzone siły Zeng, Zachodniego Shen i Xianyun zdobyły stolicę Zhou Zongzhou i zabiły króla You. Na zachodzie lineaż Guo ustanowił władzę młodszego syna króla You, Yuchena (od jego siedziby nazywanego królem Xie). Jednocześnie wygnany wcześniej na wschód prawowity następca króla You, Yi Jiu (król Ping (770 - 720 p.n.e.), korzystając ze wsparcia takich państw jak Jin i Zheng ustanowił swoją stolicę w Chengzhou.
Wschodnia dynastia Zhou.
Okres Wiosen i Jesieni.
Król Xie ostatecznie miał zostać zabity przez władcę Jin, jednak mimo to król Ping pozostał w Chengzhou. Przeniesienie stolicy Zhou na wschód okazało się definitywne i we współczesnej historiografii uznaje się je za moment dzielący panowanie dynastii na wcześniejszy okres Zachodniej dynastii Zhou i późniejszy Wschodniej dynastii Zhou. W ramach tego ostatniego wyróżnia się jeszcze często Okres Wiosen i Jesieni, od tytułu kroniki obejmującej lata 722 - 481 p.n.e., i Okres Walczących Królestw, od tytułu dzieła obejmującego lata 490 do 221 p.n.e. Dokładne granice obu tych podokresów różnią się u poszczególnych autorów.
Po tym jak Zhou utracili swoją ekonomiczną bazę w dolinie rzeki Wei nie byli już w stanie odgrywać roli mediatora pomiędzy poszczególnymi posiadaczami "fengjian". Ci ostatni w oparciu o swoje nadania zaczęli stopniowo budować prawdziwe państwa, o określonym terytorium i granicach, przy czym podbój dawnych enklaw pomiędzy terytoriami podlegającymi władzy króla Zhou szybko sprawił, że te chińskie państwa zaczęły się ze sobą stykać i prowadzić wojny. W sytuacji słabości władzy królewskiej rola przywódcy dbającego o ład wewnętrzny musiała zostać przejęta przez jednego z władców nowych państw. Pierwszym tego rodzaju przywódcą był władca państwa Zheng książę Zhuang (743 - 701 p.n.e.), który odparł ataki barbarzyńców Rong i działając w imieniu królewskiego dworu prowadził sprzymierzone siły przeciwko nieposłusznym wasalom. Jego potęga sprawiła jednak, że królowie Zhou poczuli się zagrożeni, i w 707 p.n.e. doszło do wojny pomiędzy Zhuangiem a królem Huanem (719 - 697 p.n.e.). Poniesiona wówczas przez Huana klęska sprawiła, iż: „autorytet króla Zhou nie był już dłużej poważnie brany pod uwagę; od tej pory król Zhou służył jedynie jako nominalna głowa państwa w feudalnym systemie Zhou”.
System specyficznej dwuwładzy spełniającego funkcje rytualne króla Zhou i sprawującego rzeczywistą kontrolę najpotężniejszego z jego wasali został zinstytucjonalizowany za czasów księcia Huana (685 - 643 p.n.e.) z Qi oraz księcia Wena (636 - 628 p.n.e.) z Jin. W tym celu wykorzystano tradycyjną przysięgę zawarcia sojuszu, która w 667 p.n.e. została zawarta przez chińskie państwa pod przewodnictwem księcia Huana. W ten sposób doszło do powstania instytucji tzw. hegemona (霸, "ba"), którego władza jednak nie była dziedziczna, co samo w sobie świadczy o tym, że żadne państwo nie było w stanie zdobyć jej na stałe. Zgodnie z chińską tradycją było pięciu hegemonów, jednak w źródłach nie ma zgodności co do następców księcia Huana i księcia Wen w tej roli. Zgodnie z najczęściej akceptowaną wersją, pochodzącą od Mengzi, kolejnymi trzema hegemonami byli książę Mu (659 - 621 p.n.e.) z Qin, książę Xiang (650 - 637 p.n.e.) z Song oraz król Zhuang (613 - 591 p.n.e.) z Chu. W rzeczywistości jednak ani książę Mu ani książę Xiang nie dominowali nad państwami Centralnej Równiny. Xunzi opuszcza tych dwóch władców i zastępuje ich królem Helü (514 - 496 p.n.e.) z Wu oraz królem Goujianem (496 - 465 p.n.e.) z Yue, co jest bardziej zgodne z historyczną rzeczywistością. 
VII i VI w. p.n.e. to czasy ekspansji południowego państwa Chu, które rzuciło wyzwanie władcom północnej równiny. Chu było olbrzymim państwem w dolinie Jangcy, gdzie w ciągu kilku stuleci nie należące do konfederacji Zhou ludy stopniowo tworzyły organizmy polityczne. W 704 p.n.e. władca Chu ogłosił się królem, w ten sposób podkreślając swoją niezależność od królów Zhou. Będąc zbyt słabym by samodzielnie pokonać Chu Jin zaczęło wspierać zajmujące region dolnej Jangcy państwo Wu, zmuszając swojego przeciwnika do walki na dwa fronty. W 506 p.n.e. Wu dokonało inwazji Chu i doprowadziło je niemal na skraj zagłady. Samo Wu było jednak z kolei zagrożone przez swojego sąsiada, Yue, które zostało utworzone przez zamieszkujące wybrzeże ludy o tej samej nazwie. W 493 p.n.e. król Wu Fuchai (495 - 474 p.n.e.) pokonał Yue, by następnie w 482 p.n.e. zmusić władców północy do uznania swojej pozycji hegemona. Król Yue Goujian wykorzystał jednak zaangażowanie Wu na północy i w 470 p.n.e. ostatecznie zniszczył swojego rywala. To zwycięstwo zapewniło status hegemona Yue, ale Goujian miał być ostatnim władcą, który sprawował tę funkcję. Zarówno Chu, Wu, jak i Yue były państwami o wyraźnie nie-chińskim pochodzeniu etnicznym i kulturalnym, co jednak nie przeszkodziło im z biegiem czasu stać się członkami konfederacji Zhou. Także takie chińskie państwa jak Qi i Jin zaabsorbowały liczne niechińskie grupy (Yi, Rong, Di), stając się bytami mieszanymi pod względem etnicznym i kulturowym.
Okres Walczących Królestw.
Koniec epoki hegemonów wiąże się z początkiem Okresu Walczących Królestw, podczas którego walka toczyła się już nie o zdobycie statusu przywódcy chińskiej konfederacji, ale o zniszczenie pozostałych państw. Następowała stopniowa dezintegracja dawnego politycznego porządku - na początku król Zhou „utracił władzę na rzecz swoich nominalnych poddanych, władców regionalnych ("zhuhou"); następnie ci ostatni zostali przyćmieni przez potężne ministerialne lineaże w ich domenach; a wkrótce przywódcy tych lineaży musieli stawić czoła swoim buntowniczym krewnym, a nawet własnym zarządcom”. Na początku Wschodniej dynastii Zhou w oparciu o nadania "fengjian" mogło zostać utworzonych nawet 1000 drobnych państw. Jednak według różnych szacunków w źródłach z Okresu Wiosen i Jesieni możemy odnaleźć nazwy jedynie od 140 do 209 z nich. Na początku Okresu Walczących Królestw mogło być ich już mniej niż dwadzieścia, zaś ostatecznie w III w. p.n.e. na polu walki pozostało jedynie tzw. Siedem Państw: Qin, Qi, Zhao, Wei, Han, Yan i Chu. Wszystkie te państwa były oddalone od dawnego geograficznego centrum chińskiej konfederacji, co sprzyjało ekspansji.
W 481 p.n.e. władzę w państwie Qi przejął minister Tian Cheng, który niedługo potem zabił swojego władcę. Od tej pory Qi rządzili ministrowie z rodu Tian, chociaż ostatni książę został formalnie zdetronizowany dopiero w 386 p.n.e. Jak już wspomniano powyżej, w 470 p.n.e. Yue ostatecznie zniszczyło państwo Wu. Za początek Okresu Walczących Królestw często uznaje się rok 453 p.n.e., gdy trzej ministrowie państwa Jin podzielili je między sobą, tworząc w ten sposób państwa Zhao, Wei i Han. Był to początek tzw. „trzech Jin”, które ostatecznie wyzuły z resztek ich ziem dawny królewski ród Jin w 376 p.n.e. To obalenie dawnych dynastii wiązało się także z końcem starego arystokratycznego porządku i centralizacją państw wokół ich nowych władców. Także stare rody panujące w Chu lub Yan musiały dokonywać reform, by przeciwstawić się nowym agresywnym rywalom. Działając pod przywództwem Wei w latach 403 do 383 p.n.e. trzy Jin dokonywały ekspansji we wszystkich kierunkach: na wschodzie kosztem Qi, na południu kosztem Chu i na zachodzie kosztem Qin.
Na początku IV w. p.n.e. Qin poniosło szereg porażek w wojnie z Wei i zaczęło odzyskiwać siły, dopiero gdy zaniepokojone sukcesami tego ostatniego Zhao i Han złamały dotychczasową solidarność trzech Jin. Walcząc z Wei Zhao sprzymierzyło się z Chu i wojna ta była ważna zarówno dlatego, iż oznaczała powrót Chu do grona wielkich potęg jak i z powodu faktu pojawienia się nowego rodzaju konfliktów, w których walczyły ze sobą sojusze państw zmieniających stronę w momencie gdy tylko zmienił się stosunek sił. W latach 366 - 362 p.n.e. Qin trzykrotnie pokonało Wei w kolejnych bitwach, jednak dzięki geniuszowi dyplomatycznemu jego władcy, markiza (侯, hou) Hui (369 - 335 p.n.e.), Wei wyszło z tych porażek jeszcze silniejsze. Będąc u szczytu potęgi w 344 p.n.e. Hui przyjął tytuł króla. Trzy lata później został pokonany przez Qi, lecz zamiast zrezygnować z królewskiego tytułu, przekonał swojego zwycięzcę by ten również zaczął się nim posługiwać. Do roku 323 p.n.e. tytuł królewski przyjęli także władcy Qin, Han, Zhao, Yan i Zhongshan. Ponieważ władcy Chu posługiwali się nim od dawna, oznaczało to iż teraz używały go wszystkie większe państwa chińskiej konfederacji. W 334 p.n.e. Chu podbiło Yue, tym samym ostatecznie zwyciężając w trwającej ponad dwa stulecia rywalizacji trzech państw doliny Jangcy.
To Qin miało być tym z Siedmiu Państw, które ostatecznie pokonało wszystkie pozostałe. Miało ono swoje centrum w dawnej domenie królów Zhou, dolinie rzeki Wei. Tym samym najbardziej wysunięte na zachód miało idealne warunki do ekspansji na barbarzyńskie terytoria. Pomiędzy 441 a 316 p.n.e. Qin podbiło położone na terenie Syczuanu państwa Shu i Ba i odtąd ten żyzny region był jednym ze źródeł jego potęgi. W IV w. p.n.e. Qin doznało serii klęsk z ręki Wei, by za panowania księcia Xiana (384 - 362 p.n.e.) zacząć wprowadzać pierwsze reformy. Ten proces nabrał gwałtownego przyspieszenia za rządów młodego księcia Xiao (361 - 338 p.n.e.), który zaprosił na dwór legistę Shang Yanga. Shang Yang ostatecznie obalił dawną arystokratyczną hierarchię dzieląc cała męską ludność Qin na dwadzieścia rang, w ramach których można było awansować za różne zasługi dla państwa. Zgodnie z zasadami legistów wprowadził oparte na tekście pisanym prawo. Podzielił całe państwo na komanderie i powiaty (縣, xian), których zarządcy byli mianowani przez księcia. Zainicjował powszechne spisy ludności i wprowadził powszechny obowiązek służby wojskowej. Zebrał domostwa w grupy po pięć, wprowadzając w ich ramach obowiązek donoszenia o popełnianych przestępstwach. Wprowadził podatek gruntowy i pogłówny. W ten sposób Qin stało się wzorowym scentralizowanym państwem Okresu Walczących Królestw, którym władca rządził za pomocą podporządkowanej mu biurokracji.
Skutki reform Shang Yanga były niemal natychmiastowe. Stulecie 350 - 250 p.n.e. figuruje w źródłach jako okres sojuszy „poziomych”, tj. pro-Qinowskich, oraz „pionowych”, tj. próbujących przeciwstawić się Qin, odtąd bowiem cały system sojuszy obracał się wokół niego. Wiele ze swoich zwycięstw nad najgroźniejszymi rywalami Qin odniosło cudzymi rękami. W roku 353 i ponownie 341 p.n.e. Qi zadało dwie wielkie klęski Wei i Qin wykorzystało sytuację, w ciągu następnych kilku dekad nie tylko odbijając dawniej stracone na rzecz Wei terytoria, ale zapuszczając się ze swoimi armiami głęboko w centrum tego państwa. Na początku III w. p.n.e. głównym rywalem Qin było Qi, które jednak zostało kompletnie zniszczone w trakcie wojny z sojuszem Wei, Qin i Yan w 284 p.n.e. Qi wprawdzie odbudowało się po tej klęsce, ale nigdy nie powróciło już do dawnej potęgi. W 278 p.n.e. Qin zdobyło stolicę Chu i wypchnęło je z doliny rzeki Han i doliny Jangcy. Jedynym poważnym rywalem Qin było teraz Zhao. Po decydującej bitwie pod Changping w 260 p.n.e. armia Qin miała zakopać żywcem 400 tys. jeńców. Chociaż historycy wątpią w prawdziwość tego rodzaju liczb, pojawiających się przy okazji walk w ostatnich latach Okresu Walczących Królestw, to nie ulega wątpliwości że liczba ponoszonych ówcześnie ofiar była ogromna.
Po Changping żadne pojedyncze państwo nie było w stanie przeciwstawić się Qin, a nie istniał również mechanizm, który mógłby utrzymać stabilny sojusz kilku państw przeciwko niemu. W tej sytuacji podbój reszty Chin przez Qin był nieunikniony i pozostała część Okresu Walczących Królestw, aż do ustanowienia cesarstwa w 221 p.n.e., to monotonna kronika kolejnych podbojów królów Qin. Królowie Zhou od dawna nie posiadali już wówczas żadnego znaczenia. W 256 p.n.e. wojska Qin zajęły królewską domenę Zhou. Jeszcze w tym samym roku zmarł ostatni król z rodu Ji.
Sto Szkół.
Czasy Wschodniej dynastii Zhou charakteryzowały się niezwykłą dynamiką zarówno w sferze społecznej, jak i ekonomii oraz technologii. To wtedy w Chinach rozpoczęła się epoka żelaza, co zaowocowało rozwojem zarówno rolnictwa, wyposażonego w nowe narzędzia, jak i techniki wojennej. Rosła liczba ludności, postępowała urbanizacja, rozwijało się rzemiosło i handel, co prowadziło do wzrostu roli nowej klasy mieszczan i kupców. Znaczenie dawnej arystokracji systematycznie spadało, co wiązało się także z faktem, iż wojska oparte na rydwanach zastąpiły masowe armie złożone z piechoty i kawalerii. Synowie podupadłych arystokratów szukali szczęścia na dworach rywalizujących ze sobą władców, proponując swoje usługi jako doradcy i żołnierze. To w tym intelektualnym klimacie ciągłych zmian, rywalizacji i konieczności innowacji rozkwitły liczne szkoły filozoficzne, z którego to powodu w chińskiej tradycji ta epoka jest znana także jako okres Stu Szkół.
Najsłynniejszym z działających podówczas mistrzów ("zi") miał się okazać Konfucjusz (trad. 551 - 479 p.n.e.), tradycyjnie uważany za eponimicznego twórcę konfucjanizmu. Konfucjusz żył w czasach, w których władza dawnej arystokracji, na czele z królem Zhou, miała charakter coraz bardziej ograniczony do sfery rytuału. Broniąc dawnego porządku przed współczesnym zamętem Konfucjusz koncentrował się właśnie na obronie rytualnych prerogatyw arystokracji. Pojęcie rytuału ("li") zaczęło jednak u niego obejmować całą sferę obyczaju i moralności. Analogicznie zwyczajowe określenie arystokraty, "junzi", zaczęło u niego mieć wymiar moralny i oznaczać człowieka szlachetnego, który zajmuje się kultywowaniem cnoty ("de"). Odwołując się do starych arystokratycznych zasad Konfucjusz zatem jednocześnie proponował swoisty egalitaryzm, zgodnie z którym status "junzi" może osiągnąć każdy. Człowiek szlachetny osiąga swoje cele siłą swojego przykładu i dla konfucjanistów było jasne, że „im kto wyżej w hierarchii społecznej, tym większy zasięg ma oddziaływanie jego cnoty. Władca oddziałuje tak przemożnie, że jego wpływ rozciąga się na najdalsze kresy państwa i na wszystkich podległych mu ludzi”. Ten nacisk na moralny aspekt starych idei religijnych możemy odnaleźć także w nowym rozumieniu Nieba ("Tian"), którego kult pojawił się w Chinach wraz z dynastią Zhou. W okresie Stu Szkół Niebo zaczęto pojmować jako antropomorficzne bóstwo, które udziela swój Mandat królowi Zhou, znanemu jako Syn Niebios, by ten rządził w jego imieniu w sposób zgodny z zasadami moralności. Pojęcie Nieba rozdzielającego kary i nagrody nie na podstawie właściwie sprawowanych ofiar, ale moralnego zachowania, stało się centralnym punktem ówczesnej myśli politycznej i religijnej.
Celem wszystkich szkół było przywrócenie ładu ("Dao"), przy czym panowała zgoda co do tego, że czas ciągłej wojny i chaosu nie zakończy się, dopóki „wszystko co pod Niebem” nie zostanie zjednoczone pod rządami jednego władcy. Wszystkie szkoły dążyły także do zastąpienia starej, arystokratycznej hierarchii nową, opartą na moralnych zasługach. Bardzo jednak różniły się pod względem tego jak zbudować ten nowy zjednoczony świat i jak ma on wyglądać, a także na czym polega właściwe praktykowanie cnoty. Konfucjusz chciał powrotu do czasów Zachodniej dynastii Zhou i luźnej federacji pod rytualnym przywództwem Syna Niebios. Taoiści byli przeciwni konfucjańskiemu wyniesieniu rytuału i kultury, ponieważ ich ideałem było proste życie zgodne z naturą. Próba zmiany naturalnego porządku rzeczy to źródło wszelkiego zła, stąd ich wynikający z zasady "Wu wei" kwietyzm. Niemniej Laozi przyznawał, że tak samo jak wszechświat jest rządzony przez jedno "Dao", tak społeczeństwo powinno być rządzone przez jednego władcę. Mo Di chciał powrotu do idealizowanej przeszłości, w której to ludzie mieli oddać władzę w ręce najmądrzejszego z nich wszystkich, rządzącego następnie dla wspólnego dobra. Legiści odrzucali konfucjański ideał kultywowania cnoty uważając za niepodważalny fakt, iż ludzie w swoim postępowaniu kierują się własną korzyścią. Władca nie powinien dążyć do ich moralnej przemiany, ale ukierunkować ich pragnienie bogactw i społecznego prestiżu w taki sposób, by służyło ono państwu. To legiści odnieśli największy natychmiastowy sukces, ponieważ od czasów Shang Yanga (zm. 338 p.n.e.) stali za programem reform, który uczynił Qin najpotężniejszym z chińskich państw. Intelektualne dziedzictwo okresu Stu Szkół było źródłem późniejszej ideologii okresu cesarskiego, zgodnie z którą władza cesarza powinna być nieograniczona i mieć charakter uniwersalny, zaś powinien on rządzić za pomocą biurokracji obsadzonej przez ludzi utalentowanych i pełnych cnoty. „Fakt iż nie przedstawiono żadnej alternatywy dla tych fundamentalnych założeń przez ponad dwadzieścia jeden stuleci cesarskich rządów świadczy o wyjątkowej żywotności idei ukształtowanych przed imperialnym zjednoczeniem”.
Ważniejsze wynalazki i odkrycia.
Okres Wschodniej Dynastii Zhou, w którym prowadzono intensywne działania wojenne, przyczynił się do powstania wielu wynalazków, nie tylko militarnych, z których część - jak np. kusza czy chomąto - dotarła do Europy dopiero wiele wieków później. 
a w III w. p.n.e. budowano przyrządy tarczowe i wskazówkowe, m.in. kompas geomantyczny i tworzono pierwsze mapy plastyczne

</doc>
<doc id="560766" url="https://pl.wikipedia.org/wiki?curid=560766" title="Zhou">
Zhou



</doc>
<doc id="560767" url="https://pl.wikipedia.org/wiki?curid=560767" title="John Herrington">
John Herrington

John Bennett Herrington (ur. 14 września 1958, Wetumka) – amerykański astronauta, pilot wojskowy i doświadczalny, pierwszy Indianin w przestrzeni kosmicznej.
Życiorys.
John Bennett Herrington urodził się w Wetumka, w stanie Oklahoma. Wychowywał się w stanach Kolorado, Wyoming i Teksas. Ukończył studia na wydziale matematyki stosowanej University of Colorado w Colorado Springs, a w 1984 roku wstąpił do marynarki wojennej USA. Przez trzy tury służył w rejonie Pacyfiku, a następnie został pilotem testowym.
Ma na swoim koncie ponad 3800 wylatanych godzin na ponad 30 typach maszyn.
W 1996 roku NASA wybrała go jako kandydata na astronautę, a w 2002 roku odbył swą jedyną podróż kosmiczną jako specjalista na pokładzie wahadłowca Endeavour podczas misji STS-113 na Międzynarodową Stację Kosmiczną.
W celu uhonorowania swego tubylczego dziedzictwa Herrington, którego rodzina od strony matki pochodzi z Pięciu Cywilizowanych Narodów, w trwającą 14 dni kosmiczną misję zabrał flagę Narodu Chickasaw, którą podczas specjalnej uroczystości wręczył mu wódz plemienia Chickasaw Bill Anoatubby. Przepisy NASA nie zezwoliły mu na zabranie ceremonialnego tytoniu na pokład promu.
W sierpniu 2005 roku Herrington zrezygnował ze służby w NASA i marynarce wojennej, by zostać wiceprezesem i dyrektorem ds. operacji lotniczych Rocketplane Limited, Inc., firmy projektowej z Oklahoma City, która pracowała nad budową statków kosmicznych przeznaczonych do celów transportowych i turystycznych.

</doc>
<doc id="560769" url="https://pl.wikipedia.org/wiki?curid=560769" title="Latający uniwersytet">
Latający uniwersytet



</doc>
<doc id="560783" url="https://pl.wikipedia.org/wiki?curid=560783" title="Takość">
Takość



</doc>
<doc id="560785" url="https://pl.wikipedia.org/wiki?curid=560785" title="Wiatrem przeminęło z">
Wiatrem przeminęło z



</doc>
<doc id="560786" url="https://pl.wikipedia.org/wiki?curid=560786" title="Wayne Booth">
Wayne Booth

Wayne Clayson Booth (ur. 22 lutego 1921 w American Fork w stanie Utah, zm. 10 października 2005 w Chicago) – jeden z najwybitniejszych literaturoznawców amerykańskich, przedstawiciel tzw. "szkoły chicagowskiej" (ang. "Chicago school") w literaturoznawstwie. Specjalizował się w problematyce bardzo szeroko rozumianej retoryki. Wieloletni profesor University of Chicago. Trzy jego najważniejsze książki (w przekładzie na polski dostępny jest tylko krótki fragment pierwszej z nich – patrz bibliografia) to: "The Rhetoric of Fiction" (1961), "A Rhetoric of Irony" (1974), "The Company We Keep: An Ethics of Fiction" (1988).
Badania Bootha skupione były na interakcji pomiędzy dziełem a indywidualnym odbiorcą – na tym, za pomocą jakich sztuczek tekstowych autorzy uwodzą i oszukują czytelników, w jaki sposób ich kształtują, ale też w jaki sposób udaje im się z czytelnikami porozumieć. W jego późniejszych pracach coraz silniejszy akcent położony jest na etykę (etykę lektury, etykę krytyki literackiej, etykę komunikacji), na to w jaki sposób literatura komunikuje przekonania i wartości oraz na odpowiedzialności krytyka, który dokonuje osądu komunikującego jakieś wartości dzieła.
Pochodził z rodziny mormońskich misjonarzy, jednak sam wyznawał zdecydowanie świecki światopogląd (natomiast nabożeństwo żałobne po jego śmierci odbyło się w kościele unitariańskim). Twierdził, że doświadczenie uwalniania się od nauki kościoła mormońskiego dało początek jego zainteresowaniu perswazją i retoryką. Miał młodszą siostrę. Jego ojciec zmarł, gdy Booth miał sześć lat. W czasie drugiej wojny światowej pracował jako urzędnik armii amerykańskiej w Paryżu. W roku 1944 ukończył studia na Brigham Young University (stopień "bachelor", czyli licencjat). W 1946 ożenił się z Phyllis Barnes, z którą miał dwie córki i syna (zmarłego w wypadku samochodowym w wieku 18 lat). W 1947 ukończył University of Chicago (stopień "master’s", czyli magister). Doktorat obronił tamże w 1950 roku. W okresie od 1947 do 1950, a później od 1962 roku aż do emerytury (w 1992) był pracownikiem naukowym University of Chicago. W latach 1964–1969 był Dziekanem ("Dean of the College, undergraduate division"). Był współzałożycielem (w 1974 roku) i wieloletnim współpracownikiem czasopisma "Critical Inquiry". W latach 1981-1982 był przewodniczącym ("President") Modern Language Association.
Twórca kilku ważnych terminów literaturoznawczych, w tym "implied author" ("autor wpisany w dzieło", nazywany też czasem "autorem domyślnym" bądź "implikowanym") i wiarygodności narratora.

</doc>
<doc id="560793" url="https://pl.wikipedia.org/wiki?curid=560793" title="Bombardier Transportation">
Bombardier Transportation

Bombardier Transportation – przedsiębiorstwo należące do kanadyjskiego koncernu Bombardier, specjalizujące się w produkcji elektrycznych i spalinowych zespołów trakcyjnych, lokomotyw, wagonów kolejowych, tramwajów i pojazdów metra, ale również urządzeń sterowania ruchem kolejowym i transportu miejskiego. Filie transportowe przedsiębiorstwa były zlokalizowane w 39 państwach.
29 stycznia 2021 roku Alstom zakończył przejmowanie Bombardier Transportation.

</doc>
<doc id="560796" url="https://pl.wikipedia.org/wiki?curid=560796" title="Kaffeine">
Kaffeine

Kaffeine – komputerowy odtwarzacz multimedialny, wykorzystujący bibliotekę Qt i działający w uniksowym środowisku graficznym KDE (K Desktop Environment).
Domyślnie Kaffeine działa w oparciu o silnik Xine, jednak może on również wykorzystywać KPlayera. Z wydaniem wersji 0.7 twórcy dodali możliwość korzystania z KPart GStreamera, dzięki czemu obsługuje on obecnie trzy największe silniki multimedialne dostępne w systemie Linux. Po doinstalowaniu odpowiednich kodeków program otwiera wszystkie znane pliki multimedialne.
Program posiada wiele opcji konfiguracyjnych, oraz zestaw filtrów graficznych. Po zainstalowaniu dodatkowych zamkniętych kodeków (chociaż liczba kodeków instalowana razem z programem jest duża) może odtwarzać media zapisane w formacie promowanym przez Microsoft lub inne firmy produkujące zamknięte oprogramowanie.
Obsługa telewizji cyfrowej.
Inną opcją odtwarzacza Kaffeine jest obsługa kart dvb. Komputer wzbogacony o kartę dvb-s oraz antenę z konwerterem w systemie Linux umożliwia dostęp do oferty programowej satelitarnych stacji telewizyjnych i radiowych. Możliwe jest również zapisywanie programów na dysk bezpośrednie lub programowe w oparciu o czas lub EPG. Obsługa przełącznika DiSEqC lub siłownika poszerza ofertę o wszystkie dostępne satelity. Moduł obsługi dvb-s Kaffeine wzbogacono o możliwość automatycznego aktualizowania listy transponderów na danym satelicie. Należy również wspomnieć o dostępności wtyczek umożliwiających odbiór przy pomocy Kaffeine oraz modułu dostępu z kartą stacji kodowanych.
Kaffeine bezproblemowo nagrywa równolegle wiele programów (szczególnie polecany ze względu na stabilność) z jednego transpondera.
Uwagę zwraca również łatwość obsługi Kaffeine, np. tworzenie własnych list programów jest bardzo proste, a polega na utworzeniu nowego katalogu w pasku u góry programu (prawy klik), któremu można nadać dowolną ikonę, a potem przeciągając doń wybrane programy z listy kanałów. Kaffeine obecnie zapisuje pliki z rozszerzeniem .m2t, do edycji których można użyć np. programu dvbcut (działa bezproblemowo na dużych plikach), które potem bezproblemowo obsłuży np. avidemux.
Interfejs użytkownika.
Zwyczajowo przy pierwszym uruchomieniu program wyświetla użytkownikowi prosty kreator konfiguracji, badający zainstalowane w systemie biblioteki (np. kodeki zamkniętych formatów Microsoft, biblioteka do odtwarzania zabezpieczonych systemem kodowania CSS płyt DVD, dostępność silnia xine etc.). Przy uruchomieniu bez podania medium wyświetla menu z czynnościami do wyboru. Sam interfejs jest oparty na pasku menu i pasku zakładek z bocznej strony okna, ograniczonych do najczęściej używanych opcji. Zwyczajowo umieszczony na dole pasek akcji dla aktualnie odtwarzanego medium zawiera podstawowe akcje, jak: nawigacja po strumieniu przy pomocy ikon i paska pozycji, kontrola głośności, a w przypadku mediów/strumieni kontenerowych także rozwijane listy wyboru dla strumieni audio i tekstowych.

</doc>
<doc id="560797" url="https://pl.wikipedia.org/wiki?curid=560797" title="Legia Warszawa (koszykówka)">
Legia Warszawa (koszykówka)

Legia Warszawa – polski męski klub koszykarski z siedzibą w Warszawie, utworzony w 1929 – jako sekcja koszykarska wielosekcyjnego Wojskowego Klubu Sportowego Legia Warszawa. Czołowa polska drużyna lat 50. i 60. XX wieku (m.in. 13 razy na podium mistrzostw kraju, zdobywca i finalista Pucharu Polski).
Historia.
Powstanie sekcji.
Sekcję koszykówki mężczyzn przy WKS Legia Warszawa (następnie CWKS Legia Warszawa) utworzono w 1929. Pierwszy mecz drużyna koszykarska rozegrała 8 grudnia 1929 roku z Jutrznią, wygrany 31:5. Po pierwszym roku działalności zgłoszona do koszykarskiej B-klasy. Tam Legia zajmuje 3. miejsce i po zwycięstwie w meczu dodatkowym z Makabi (39:17), awansuje do A-klasy. Wyróżniającymi się graczami byli Koźmiński i Kunarowski. Rok po sekcji męskiej, powstała drużyna kobieca. Kobiety nie brały jednak udziału w Mistrzostwach Polski. W czasie wojny drużyny zawiesiły działalność.
Reaktywacja.
Po zakończeniu II wojny światowej reaktywacją klubu nastąpiła wskutek działań kapitana Witolda Serwatowskiego. Podjął się organizacji struktur sekcji, które następnie zostały zatwierdzone przez zarząd klubu. Kadrę zawodniczą stanowili uczniowie Gimnazjum imienia Stefana Batorego. Drużyna zwyciężyła w mistrzostwach szkół średnich i w tym samym roku wywalczyła awans do klasy B. W 1948 i 1949 Legia bezskutecznie rywalizowała o awans do A klasy, przegrywając z Wedlowskim Rywalem i Polonią Warszawa. Najlepszymi zawodnikami w drużynie byli Janusz Majewski i Tomasz Kostowski. Przez krótki okres w Legii grał Sławomir Złotek-Złotkiewicz, późniejszy reprezentant Polski. Wojskowi trenowali w sali YMCA przy ul. Konopnickiej, a pierwszym trenerem zespołu został w 1949 Jan Dierżko.
Lata 50. XX wieku.
W 1951 sekcja została przemianowana na Centralny Wojskowy Klub Sportowy. W tym okresie trzon zespołu tworzyli Leszek Kamiński, Ryszard Żochowski, Stefan Majer, Wł. Buczek, Wiesław Szor, bracia M. i Z. Popławscy, a nieco później doszli Marian Golimowski, K. Lubelski, Witczewski i Zdzisław Niedziela. Występujący na pozycji centra, Kamiński jako pierwszy koszykarz w Polsce zdobywał punkty wsadem do kosza. Pierwszy sukces Legia osiągnęła na I Ogólnopolskiej Spartakiadzie Zrzeszeń w Warszawie, gdzie zajęła czwarte miejsce. Dzięki temu sukcesowi, a przede wszystkim uchwale Biura Politycznego KC PZPR o roli sportu wyczynowego w ówczesnym Ludowym Wojsku Polskim w 1952, CWKS jako pierwsza drużyna w kraju uzyskuje „dziką kartę” i zostaje dopuszczony do rozgrywek ligowych, w których zajmuje trzecie miejsce. Wojskowi docierają również do finału Pucharu Polski, w którym ulegają Wiśle Kraków po dogrywce 35:33. Przed nowym sezonem funkcję trenera obejmuje Tadeusz Ulatowski, a drużyna została wzmocniona reprezentantami Polski Z. Kwapiszem, Maciejewskim, Jędrzejem Bednarowiczem, Jabłoński i Poburka. CWKS zakończył rozgrywki z tytułem wicemistrzowskim. W 1954 podczas II Ogólnopolskiej Spartakiady Legia zajmuje trzecie miejsce. W tym roku do klubu dołączają Władysław Pawlak i wychowanek Andrzej Pstrokoński, którzy później stali się najlepszymi graczami CWKS. W 1955 zespół ponownie zdobywa wicemistrzostwo. W 1956 CWKS zdobywa mistrzostwo Polski, a podstawowymi zawodnikami są Pawlak, Kamiński, Apenhaimer, Żochowski, Pstrokoński, Majer, Buczak, Golimowski, Popławski i Lubelski. Legioniści zdobyli brązowe medale Pucharu Polski. W kolejnym sezonie Wojskowi ponownie sięgają po tytuł mistrzów Polski oraz osiągają finał Pucharu Polski, w którym ulegają Śląskowi Wrocław. W drugiej serii spotkań o miejsca 1-6 do wyłonienia zwycięzcy w meczu ŁKS Łódź – Legia Warszawa potrzebne było rozegranie pięciu dogrywek. Ostatecznie wygrał ŁKS 77:75. W 1958 Legia zakończyła rozgrywki na drugim miejscu, z tytułem wicemistrza Polski. W tym samym roku Legioniści, jako pierwszy zespół z Polski, wzięli udział w rozgrywkach Pucharu Europy Mistrzów Krajowych. W 1/8 finału zmierzyli się z fińskim Pantterit Helsinki. W meczu rozegranym 19 marca w Helsinkach wygrali gospodarze 64:62. W spotkaniu rewanżowym, które odbyło się 5 kwietnia w Warszawie, przy obecności 600 widzów (komplet), wygrała Legia 71-67. W ćwierćfinale Wojskowi trafili na mistrza ZSRR Sportklub Ryga. Pierwsze spotkanie rozegrano 3 maja na Łotwie i wygrała drużyna z Rygi 93:59. Rewanż odbył się 9 czerwca, a z powodu dużego zainteresowania kibiców, rozegrano go na Torwarze. Legia sprawiła sensację i wygrała 63:61, ale odpadła z dalszych rozgrywek. Od początku lat 50. do zakończenia sezonu 1971/1972 drużyna nieprzerwanie występowała w ekstraklasie (wówczas pod nazwą 1 liga), odnosząc jednocześnie spore sukcesy w Pucharze Polski i na arenie międzynarodowej – w europejskich pucharach (Pucharze Europy Mistrzów Krajowych i Pucharze Europy Zdobywców Pucharów). W tym czasie „Wojskowi” 13-krotnie stawali na podium mistrzostw Polski, 7 razy okazując się najlepszymi w kraju (były to zarazem jedyne triumfy koszykarzy Legii w historii).
Lata 70. XX wieku.
W sezonie 1971/1972 zespół zajął swe najgorsze miejsce w najwyższej klasie rozgrywkowej, spadając tym samym po raz pierwszy do ówczesnej II ligi. Banicja na tym szczeblu trwała rok i od edycji 1973/1974 do sezonu 1985/1986 Legia ponownie walczyła w gronie czołowych krajowych ekip koszykarskich. Poważniejszy kryzys zaczął się w 1986. Co prawda po roku drużyna ponownie wróciła do ekstraklasy, jednak od tego momentu zaczęto ograniczać środki finansowe na sekcję.
Kryzys w sekcji.
W sezonie 1990/1991 „Zieloni Kanonierzy” zajęli 12. miejsce i – jak się później okazało na równo dekadę – opuścili szeregi ekstraklasy. Dodatkowo w 1996 spadli do III ligi. W edycji 1996/1997 – głównie za sprawą grupy zapaleńców – udało się wygrzebać sekcję z dna, a oparty na wychowankach zespół wywalczył promocję na zaplecze PLK.
Powrót do Ekstraklasy.
W 1998 sekcja pozyskała możnego sponsora – stołeczne Browary Warszawskie, a marka ich głównego piwa Królewskie stała się jednym z członów nazwy klubu. Mając zapewnione środki finansowe i skompletowaną solidną kadrę zawodniczą zaczęto rozważać możliwość awansu do PLK, a dodatkowo we wrześniu 1998 sprowadzono pierwszego w historii sekcji Afrykanina – Senegalczyka "Aziza Abdula Secka". W fazie zasadniczej sezonu 1998/1999 drużyna radziła sobie świetnie, niestety runda play-off przyniosła półfinałową porażkę z Kujawiakiem Włocławek i marzenia o wejściu do ligi zawodowej trzeba było odłożyć na kolejny sezon. Cel ten udało się osiągnąć po edycji 1999/2000, jednak w najwyższej klasie „Legioniści” spędzili zaledwie trzy sezony.
Ponowny upadek.
Po 2002/2003 spadli oni do I, a rok później do II ligi. Od sezonu 2010/2011 Legia występowała przez 2 sezony w III lidze. 14 stycznia 2012 roku przed ligowym meczem z AZS Uniwersytet Warszawski do Galerii Sław Koszykarskiej Legii jako pierwszy koszykarz został włączony Andrzej Pstrokoński.
Ponowny powrót do Ekstraklasy.
W sezonie 2011/2012 Legia awansowała do II ligi, w której spędziła kolejne 2 sezony. Następnie w sezonie 2014/2015, po raz pierwszy po 10 latach przerwy stołeczna drużyna zagrała w I lidze. Od sezonu 2017/18 koszykarze Legii Warszawa występują w Energa Basket Lidze.
Sponsoring.
W sezonie 2018/19 jednym ze sponsorów koszykarskiej Legii Warszawa był Totolotek, którego logo można było zobaczyć na koszulkach zawodników. Jednak od sezonu 2019/20 ta sytuacja się zmieniła, ponieważ bukmacherem sponsorującym klub została Fortuna. Według umowy logotyp bukmachera pojawi się na koszulkach zawodników, a także na bandach LED i w formie naklejek na parkiecie.

</doc>
<doc id="560798" url="https://pl.wikipedia.org/wiki?curid=560798" title="Narodowa Akademia Nauk Ukrainy">
Narodowa Akademia Nauk Ukrainy

Narodowa Akademia Nauk Ukrainy, NANU () – najwyższa państwowa organizacja badawcza Ukrainy. Powstała w 1918, gdy hetman Państwa Ukraińskiego Pawła Skoropadskiego podpisał ustawę ustanawiającą. Jednym z jej zadań jest regulowanie języka ukraińskiego. Zajmuje się również naukami humanistycznymi oraz naukami podstawowymi.
Historia.
Powstała w 1918 roku w wyniku przedsięwzięcia radzieckiego minerologa Władimira Wiernadzkiego, jest nazwa podlegała zmianom historycznym. W latach 1918–1921 była to Ukraińska Akademia Nauk (UAN) w latach 1921-1936 Wszechukraińska Akademia Nauk (WUAN), w latach 1936–1991 Akademia Nauk Ukraińskiej SRR, w latach 1991-1993 – Akademia Nauk Ukrainy, zaś od 1994 – Narodowa Akademia Nauk Ukrainy. Organizacja zajmuje się Wielką Encyklopedią Ukraińską od 2018 roku.

</doc>
<doc id="560799" url="https://pl.wikipedia.org/wiki?curid=560799" title="Międzytorze (Płock)">
Międzytorze (Płock)

Międzytorze – jednostka pomocnicza gminy (osiedle) Płocka.
Międzytorze oddane zostało do użytku na przełomie lat 70. i 80. XX wieku. Granice osiedla tworzą ulice Lachmana, Gintera oraz Piłsudskiego.
Typowe blokowisko-sypialnia, brak zabudowy jednorodzinnej. Osiedle zamieszkuje około 8 tys. mieszkańców.
Na Międzytorzu znajduje się parafia rzymskokatolicka pod wezwaniem Matki Bożej Fatimskiej, siedziba Biura Obsługi Klienta Multimedia Polska (dawniej płockiej telewizji kablowej Tele-Top) oraz Zespół Szkół nr 1 w Płocku, skupiający Szkołę Podstawową nr 2 im. Książąt Mazowieckich oraz IV Liceum Ogólnokształcące z Oddziałami Integracyjnymi im. Bolesława Krzywoustego. Do Zespołu Szkół należało także nieistniejące już (istniało do czerwca 2019 roku) Gimnazjum nr 1, które w momencie powstawania w 2001 roku, było największym gimnazjum w Polsce.
We wschodniej części osiedla znajduje się Centrum biznesu "Cotex Office Centre" (dawny zakład dziewiarski "COTEX") oraz biurowiec zakładu energetycznego Energa (dawny biurowiec "COTEX").

</doc>
<doc id="560802" url="https://pl.wikipedia.org/wiki?curid=560802" title="Eilean Donan">
Eilean Donan

Eilean Donan – zamek w Szkocji, położony na wyspie na Loch Duich niedaleko miejscowości Dornie w zachodniej części regionu Highland. Ze stałym lądem łączy go kamienny most.
Historia.
Zamek został wzniesiony w 1220 r. przez szkockiego króla Aleksandra II. Uważa się, że służył za schronienie Robertowi Bruce’owi podczas jego ucieczki przed angielskim wojskiem.
W kwietniu 1719 r. zamek okupowały hiszpańskie wojska z zamiarem wzniecenia kolejnego powstania Jakobitów. W maju odbiły go, a następnie zniszczyły trzy fregaty Królewskiej Marynarki Wojennej. Hiszpanie zostali później pokonani w bitwie w dolinie Shiel.
Na początku XX wieku odrestaurowano go. Obecnie jest dostępny dla zwiedzających. W pogodny dzień można z niego zobaczyć wyspę Skye.
Zamek służy często za plener filmowy. Nakręcono tu m.in. sceny do takich filmów jak:
Zamek znajduje się również na okładce albumu Secret Garden – "Dreamcatcher" (2001).

</doc>
<doc id="560804" url="https://pl.wikipedia.org/wiki?curid=560804" title="Dornie">
Dornie

Dornie (gael. "An Dòrnaidh") – nieduża miejscowość nad Loch Duich w Górach Kaledońskich w Szkocji, położona przy trasie na wyspę Skye przez Kyle of Lochalsh.
W sąsiedztwie wsi znajduje się znany zamek Eilean Donan.

</doc>
<doc id="560805" url="https://pl.wikipedia.org/wiki?curid=560805" title="Chersonez">
Chersonez

Chersonez – z gr. – półwysep
Nazwą tą w starożytności określano:
W czasach nowożytnych także:

</doc>
<doc id="560806" url="https://pl.wikipedia.org/wiki?curid=560806" title="Chersonez Tracki">
Chersonez Tracki



</doc>
<doc id="560807" url="https://pl.wikipedia.org/wiki?curid=560807" title="Chersonez Taurydzki">
Chersonez Taurydzki

Chersonez Taurydzki (ukr. Херсоне́с Таврі́йський; dawniej ros. "Korsuń"; gr. Χερσόνησος, trb. Chersonesos) – antyczne miasto greckie na Krymie – kolonia Miletu, także starożytna nazwa całego Półwyspu Krymskiego. Miejsce przyjęcia chrztu w 988 przez księcia ruskiego Włodzimierza I Wielkiego, czyli symbolicznego chrztu Rusi. Ruiny miasta znajdują się obecnie w granicach administracyjnych Sewastopola.
Ruiny Chersonezu udostępnione są do zwiedzania jako duży rezerwat – muzeum archeologiczne. Jednym z czołowych inicjatorów badań Chersonezu oraz twórcą muzeum był polski archeolog Karol Kościuszko-Waluszyński. Od 2004 roku badania archeologiczne w południowej części Chersonezu prowadzą polscy archeolodzy z UAM. W 2013 roku obiekt został wpisany na listę światowego dziedzictwa UNESCO.
Historia Chersonezu.
Założony przez greckich kolonistów z Miletu w 528 p.n.e., w czasie wielkiej kolonizacji. Początkowo miał standardowy system demokratycznego rządzenia miastem przez wybieranych urzędników. Podstawą gospodarki było rolnictwo bazujące na okolicznych polach. Na przełomie V/IV wieku p.n.e. powstały pierwsze mury obronne dookoła ówczesnego miasta. W tym też czasie Chersonez z miasta–państwa przekształcił się w stolicę dość dużego państwa, obejmującego znaczną część zachodniego Krymu. Od połowy IV wieku p.n.e. miasto szybko się rozwijało i w III wieku p.n.e. osiągnęło swe maksymalne rozmiary, widoczne w przebiegu zachowanych do dziś murów. W II wieku p.n.e. zagrożenie ze strony Scytów, którzy opanowali większość Krymu, zmusiło Chersonez do prośby o pomoc, skierowanej do władcy Pontu, króla Mitrydatesa. Doprowadziło to do rozbicia Scytów, ale Chersonez wszedł w skład państwa pontyjskiego, choć zachował wewnętrzną autonomię i samorząd.
Po klęsce Mitrydatesa w wojnie z Rzymem, Chersonez stopniowo uzależniał się od imperium rzymskiego. W II wieku n.e. w mieście ustanowiono kontyngent wojsk rzymskich, podobnie jak i w innych miastach południowego Krymu. Rzymianie rozbudowali i unowocześnili fortyfikacje. W IV wieku Hunowie zajęli Krym, a Chersonez znacznie podupadł w związku z załamaniem gospodarczym, jednak nie został poważnie zniszczony. Pod koniec V wieku z inicjatywy i dzięki dotacjom cesarza bizantyjskiego Zenona odbudowano fortyfikacje miejskie, a miasto znów ożywiło się gospodarczo. Dobra koniunktura trwała i przy następnych cesarzach przez cały VI wiek.
W 711 w Chersonezie zaczął się bunt i wybrano cesarzem bizantyjskim oficera Filipikosa Bardanesa, który następnie przez dwa lata utrzymał się na tronie w Bizancjum. Aż do IX wieku miastem zarządzał lokalny samorząd, złożony z 40 obywateli. Jednak w IX wieku Chersonez ustanowiono siedzibą temu, a władzę objął strateg. W 988 na skutek zdrady Chersonez zdobyły wojska ruskie księcia Włodzimierza I, który jednak pod wpływem negocjacji zgodził się zwrócić miasto, a także według niektórych źródeł właśnie w Chersonezie przyjął chrześcijaństwo.
Upadek Chersonezu zaczął się w 1223 w związku ze spustoszeniem Krymu przez wojska mongolskie. W 1299 kolejnych spustoszeń dokonał wódz mongolski Nogaj, którego wojska zdobyły miasto. W połowie XII wieku miasto opanowali Genueńczycy, którzy od tej pory sprawowali tam rządy. W 1399 armia mongolska pod wodzą Edygeja spaliła Chersonez i wymordowała znaczną część ludności. Na ruinach grodu do około 1450 próbowano wznosić niewielkie osady, ale miasto się nie odrodziło i od 1450 teren był całkowicie niezasiedlony, a wkrótce potem ruiny zostały przysypane osadem.
W 1817 przypadkowo odkryto pierwsze ruiny Chersonezu. Od tego czasu do dziś cały obszar dawnego miasta jest intensywnie badany przez archeologów. W 1892, na bazie dotychczasowych odkryć, Karol Kościuszko-Waluszyński, polski archeolog badający Chersonez, ustanowił na terenie wykopalisk muzeum, istniejące nieprzerwanie do dziś. W latach sześćdziesiątych XIX wieku powstał w centrum Chersonezu klasztor prawosławny, a w pobliżu niego cerkiew pw. św. Włodzimierza. W latach dziewięćdziesiątych XIX wieku i na początku XX wieku powstały na terenie Chersonezu niewielkie budowle militarne – bateria artyleryjska oraz kazamaty.
Zabytki.
Na terenie Chersonezu wydzielono blisko 70 zabytkowych budowli lub kompleksów budowli. Oprócz tego drobne przedmioty i dzieła sztuki zgrupowano w dwóch muzeach, mieszczących się w dziewiętnastowiecznych budynkach klasztoru prawosławnego. W jednym jest muzeum antycznych zabytków Chersonezu, a w drugim muzeum wczesnośredniowiecznych zabytków z miasta. Do głównych zachowanych zabytków należą:

</doc>
<doc id="560811" url="https://pl.wikipedia.org/wiki?curid=560811" title="Yellowcake">
Yellowcake

Yellowcake (dosł. "żółte ciasto") – potoczna nazwa półproduktu otrzymywanego w trakcie obróbki rud uranu. Nazwa pochodzi od charakterystycznego zabarwienia sproszkowanego produktu uzyskiwanego tradycyjnymi metodami.
Yellowcake otrzymywany jest poprzez ługowanie zmielonej rudy uranowej stężonymi kwasami, zasadami i nadtlenkami. Po odfiltrowaniu i osuszeniu otrzymuje się brunatny lub czarny osad. W zależności od składu surowej rudy i metody ługowania zawiera on 70-90% ośmiotlenku trójuranu(V) (U3O8). Inne zidentyfikowane składniki to:
Yellowcake jest układem stabilnym chemicznie i może być w tej postaci przechowywany lub transportowany. Podobnie jak naturalne rudy uranu, zawiera ok. 0,72% izotopu 235U. Jest to dopiero jednak półprodukt, który nie może być zastosowany jako paliwo w reaktorach jądrowych. Musi on ulec konwersji w sześciofluorek uranu, UF6, aby uzyskać wzbogacenie paliwa jądrowego na odpowiednim poziomie. Dwutlenek uranu (UO2) otrzymuje się w trakcie konwersji paliwa z ośmiotlenku trójuranu(V) (U3O8) do sześciofluorku uranu, UF6. Dwutlenek uranu (UO2) wykorzystuje się do produkcji paliwa dla reaktorów typu PHWR lub Candu, które pracują na uranie naturalnym.
W celu uzyskania stosowanego w pozostałych reaktorach jądrowych uranu wzbogaconego, "yellowcake" przeprowadza się w sześciofluorek uranu, UF6, z którego można wydzielić frakcję zawierającą ponad 20% 235U.

</doc>
<doc id="560817" url="https://pl.wikipedia.org/wiki?curid=560817" title="Chosroes II">
Chosroes II



</doc>
<doc id="560819" url="https://pl.wikipedia.org/wiki?curid=560819" title="(15874) 1996 TL66">
(15874) 1996 TL66

(15874) 1996 TL66 – planetoida z dysku rozproszonego, krążąca wokół Słońca przeważnie poza pasem Kuipera.
Odkrycie.
Planetoida (15874) 1996 TL66 została odkryta przez Chada Trujillo, Davida Jewitta, Jane Luu i Jun Chena w dniu 9 października 1996 roku w obserwatorium astronomicznym na Mauna Kea. Planetoida nie ma jeszcze nazwy własnej, a jedynie oznaczenie tymczasowe i stały numer.
Orbita.
Orbita (15874) 1996 TL66 nachylona jest pod kątem 24˚ do ekliptyki, a jej mimośród wynosi 0,58. Ciało to krąży w średniej odległości 83,4 j.a. wokół Słońca, na co potrzebuje ok. 762 lata ziemskie. Peryhelium tego obiektu znajduje się w odległości 35,06 j.a., a aphelium zaś 131,75 j.a. od Słońca.
Właściwości fizyczne.
Rozmiary (15874) 1996 TL66 szacuje się na ok. 515 km. Absolutna wielkość gwiazdowa tej planetoidy wynosi 5,4m, 

</doc>
<doc id="560820" url="https://pl.wikipedia.org/wiki?curid=560820" title="1996 TL66">
1996 TL66



</doc>
<doc id="560826" url="https://pl.wikipedia.org/wiki?curid=560826" title="Mały kodeks karny">
Mały kodeks karny

Dekret z dnia 13 czerwca 1946 r. o przestępstwach szczególnie niebezpiecznych w okresie odbudowy państwa (tzw. "mały kodeks karny") – akt prawny z okresu Polskiej Rzeczypospolitej Ludowej. Zastąpił wcześniej obowiązujące uregulowania "Dekretu o ochronie Państwa z 30 października 1944 r." Zawiesił na czas swojego obowiązywania niektóre przepisy części szczególnej Kodeksu Makarewicza.
Zmiany w prawie karnym, wprowadzone przez komunistyczne władze Polski Ludowej służyły do walki z przeciwnikami politycznymi nowego ustroju. Mały kodeks karny przewidywał karę śmierci za 13 rodzajów przestępstw, m.in. udział w organizacji lub grupie o charakterze zbrojnym, posiadanie broni i amunicji, sabotaż gospodarczy, „sprzedajność obcym”, szpiegostwo i inne.
Nazwa „mały kodeks karny” odnosi się do funkcji, jaką w praktyce pełnił ów dekret. Od daty jego wejścia w życie aż do 31 grudnia 1969 był on bowiem istotną częścią polskiego prawa karnego, aż do wejścia w życie kodeksu karnego, uchwalonego w 1969 roku.
Przepisy małego kodeksu karnego były bardzo surowe, pole do nadinterpretacji dawał zwłaszcza artykuł dotyczący „rozpowszechniania nieprawdziwych informacji” (art. 22), na podstawie którego spora grupa osób została osądzonych i skazanych za błahe czyny, jak na przykład opowiadanie dowcipów o tematyce politycznej.
W kodeksie karnym z 1997 zachowano niektóre przepisy wywodzące się z "małego kodeksu karnego". Dla przykładu art. 256 "Kto publicznie propaguje faszystowski lub inny totalitarny ustrój państwa albo nawołuje do nienawiści na tle różnic narodowych, etnicznych, wyznaniowych albo ze względu na bezwyznaniowość; podlega grzywnie, karze ograniczenia wolności albo pozbawienia wolności do lat 2" oraz art. 257 "Kto publicznie znieważa grupę ludności albo poszczególną osobę z powodu przynależności narodowej, etnicznej, rasowej, wyznaniowej lub z powodu bezwyznaniowości lub z takich powodów narusza nietykalność cielesną innej osoby" wszystkie obecne art. wywodzą się z art. 29 m.k.k. oraz zawartych tam przepisach, przewidujących kary więzienia m.in. za "publiczne nawoływanie do waśni narodowościowych, wyznaniowych lub rasowych albo ich pochwalanie" oraz za "publiczne lżenie, wyszydzanie lub poniżanie grupy ludności albo poszczególnej osoby z powodu przynależności narodowościowej, wyznaniowej lub rasowej".

</doc>
<doc id="560828" url="https://pl.wikipedia.org/wiki?curid=560828" title="Anaheim Mighty Ducks">
Anaheim Mighty Ducks



</doc>
<doc id="560830" url="https://pl.wikipedia.org/wiki?curid=560830" title="Muzyka romantyzmu">
Muzyka romantyzmu



</doc>
<doc id="560833" url="https://pl.wikipedia.org/wiki?curid=560833" title="Muzyka klasycyzmu">
Muzyka klasycyzmu



</doc>
<doc id="560834" url="https://pl.wikipedia.org/wiki?curid=560834" title="Muzyka baroku">
Muzyka baroku



</doc>
<doc id="560840" url="https://pl.wikipedia.org/wiki?curid=560840" title="Internet TV">
Internet TV



</doc>
<doc id="560841" url="https://pl.wikipedia.org/wiki?curid=560841" title="Spring Framework">
Spring Framework

Spring Framework – szkielet tworzenia aplikacji (ang. application framework) w języku Java dla platformy Java Platform, Enterprise Edition (aczkolwiek istnieje też wersja dla środowiska .NET).
Spring Framework powstał na bazie kodu opublikowanego w książce Roda Johnsona Design and Development (). Pozytywny odzew czytelników sprawił, że był on dalej rozwijany przez autorów (m.in. Johnsona, Juergena Hoellera), którzy postanowili założyć firmę Interface21, świadczącą usługi konsultingowe związane z tym szablonem.
Pierwsze wydanie Spring Framework pojawiło się w październiku 2002 roku na bazie licencji „Apache 2.0 license”. Wersja 1.0 ukazała się w marcu 2004 roku.
Spring Framework powstał jako alternatywa dla programowania aplikacji z użyciem Enterprise JavaBeans. Programowanie z użyciem EJB narzucało wiele ograniczeń – wymagając między innymi przyjęcia określonego modelu tworzenia oprogramowania. Funkcjonalność EJB okazała się także za „ciężka” do wszystkich zastosowań (w małych projektach wykorzystywano tylko niewielką część oferowanej przez EJB funkcjonalności) jednocześnie stworzenie małej aplikacji w środowisku EJB wymagało nakładu pracy jak przy aplikacji dużej. Odmienna koncepcja Springa – lekkiego szablonu, który nie wymusza specyficznego modelu programowania, stała się bardzo popularna wśród programistów Javy. Spring Framework oferuje dużą swobodę w tworzeniu rozwiązań, a jednocześnie jest dobrze udokumentowany i zawiera rozwiązania wielu zagadnień, często występujących w programowaniu.
Podczas gdy bazowe komponenty Springa mogą być używane praktycznie w każdej aplikacji, istnieje w nim wiele rozszerzeń, które pozwalają budować aplikacje webowe na bazie Java EE.
Wprowadzenie do szablonu Spring Framework.
Szablon Spring Framework zawiera rozwiązania dla wielu zagadnień technicznych napotykanych przez programistów języka Java oraz organizacji chcących budować aplikację na platformie Java EE. Mnogość komponentów, które zawiera Spring, powoduje, że czasami trudno je rozróżnić. Spring Framework nie jest powiązany tylko i wyłącznie ze środowiskiem Java EE, aczkolwiek jego integracja w tym obszarze jest ważnym powodem jego popularności.
Oferuje cechy, które pozwalają w łatwiejszy sposób tworzyć złożone systemy z pominięciem modeli programowania, które wymuszały historyczne rozwiązania. 
Moduły szablonu Spring Framework.
Spring Framework może być rozważany jako zbiór pomniejszonych szablonów lub „szablon zbudowany z szablonów”. Większość z tych szablonów została zaprojektowana, aby pracować niezależnie, aczkolwiek użycie ich razem zapewnia większą funkcjonalność. Szablony te można podzielić ze względu na podstawowe komponenty:
Odwrócenie sterowania – kontener IoC.
Spring Framework zapewnia bazujące na JavaBeans zarządzanie konfiguracją przez stosowanie zasad Odwrócenia sterowania (ang. "Inversion-of-Control", IoC). Pozwala to na szybsze i prostsze składanie aplikacji. IoC kojarzone jest także z „Wstrzykiwaniem zależności” (ang. "Dependency Injection"), aczkolwiek to drugie jest pojęciem węższym.
Zasady IoC używane są w Springu jako technika, która pozwala przekazać na zewnątrz (ang. "externalize") tworzenie i zarządzanie zależnościami pomiędzy komponentami programu – zależności konfigurowane są w pliku, a zarządzanie wykonywane jest przez kontener IoC.
Przykładowo: wykonanie pewnej operacji przez klasę Foo zależy od instancji klasy Bar. W tradycyjnym podejściu, klasa Foo musiałaby stworzyć instancję klasy Bar używając operatora "new" lub otrzymać taką instancję z klasy fabrykującej. W podejściu IoC, instancja klasy Bar dostarczana jest do Foo w czasie wykonania programu przez zewnętrzny proces (kontener "wstrzykuje" zależność do klasy Foo).
Szablon programowania aspektowego.
Spring Framework zapewnia obsługę programowania aspektowego (ang. "Aspect Oriented Programming", AOP) zapewniające takie usługi jak zarządzanie transakcjami. AOP dostarcza możliwości zaimplementowania wspólnej logiki, która dotyka wielu miejsc w jednym miejscu i automatyczne jej dodawanie, tam, gdzie jest potrzebna.
Szablon dostępu do danych.
Warstwa abstrakcji JDBC, opakowuje standardowy mechanizm JDBC rzucając znaczące wyjątki zorganizowane w hierarchię (nie ma potrzeby wyciągania kodów dostawcy z wyjątku SQLException). Podejście to znacznie redukuje ilość kodu, którą musi napisać programista, aby obsłużyć błędy. Nie ma potrzeby pisania kolejnych bloków "finally". Wyjątki związane z JDBC są zgodne z hierarchią wyjątków generycznego obiektu dostępu do danych (DAO) w Springu.
Ta sama warstwa abstrakcji pozwala integrować aplikację z Hibernate, Java Data Objects oraz mapami SQL iBATIS-a: w sensie uchwytów do zasobów, obsługi obiektów dostępu do danych i strategii transakcji. Obsługa Hibernate z mnóstwem udogodnień IoC, które wspomagają typowe zagadnienia integracji Hibernate z aplikacjami. Wszystkie one są zgodne z generycznymi hierarchiami wyjątków w transakcjach i DAO.
Szablon zarządzania transakcjami.
Spring Framework zapewnia generyczną warstwę abstrakcji (ang. "generic abstraction layer") dla zarządzania transakcjami. Pozwala na dołączanie własnych komponentów zarządzających transakcjami (ang. "transaction manager") i łatwe odgraniczenie transakcji bez zagłębiania się w niskopoziomowe szczegóły.
Spring Framework udostępnia generyczne strategie dla Java Transaction API (JTA) oraz pojedynczych źródeł (DataSource) Java Database Connectivity (JDBC). W odróżnieniu od czystego JTA lub EJB CMT, obsługa transakcji przez Springa nie wymaga uruchamiania środowiska Java EE (kontenera).
Szablon Model-Widok-Kontroler.
Spring Framework zapewnia elastyczny trójpowłokowy szablon Model-Widok-Kontroler (MVC), zbudowany na bazowej funkcjonalności Springa. Programiści otrzymują wysoki stopień kontroli nad szablonem poprzez interfejsy strategii (ang. "strategy interfaces"). Obsługuje on wiele technologii, w tym: strony JSP, FreeMarker, Velocity, Tiles, iText, Apache POI. Środkową powłokę można łatwo połączyć z powłoką innego szablonu MVC, w tym Apache Struts, WebWork albo Tapestry.
Problem z wzorcem projektowym MVC polega na stworzeniu przejrzystego szablonu dla stworzenia części Modelu (np. w Apache Struts). Możliwość współpracy Springa z takimi wzorcami oznacza, że programiści mogą szybko zrefaktorować (ang. "refactoring") nieudaną implementację i używać springowej warstwy abstrakcji JDBC.

</doc>
<doc id="560842" url="https://pl.wikipedia.org/wiki?curid=560842" title="Glenfinnan">
Glenfinnan

Glenfinnan (gael. "Gleann Fhionnainn") – miejscowość w Szkocji, przy północnym krańcu jeziora Loch Shiel, około 15 kilometrów na zachód od Fort William. Miejscowość znana przede wszystkim jako miejsce rozpoczęcia ostatniego powstania Jakobitów w 1745 roku. Istnieje tu dziś pomnik walczących w powstaniu Szkotów – wieża wzniesiona w 1815 roku przez Alexandra MacDonalda.
Inną atrakcją w Glenfinnan jest małe muzeum kolejnictwa w budynku wciąż działającej stacji kolejowej, przy torach biegnących z Fort William do Mallaig. Tory przebiegają po zawieszonym wysoko nad ziemią wiadukcie, skąd rozciąga się spektakularny widok na dolinę Glen Finnan i wody jeziora Shiel.
Tutejsza niepowtarzalna sceneria szkockich gór stała się powodem, dla którego Glenfinnan zostało wybrane na plener kilku filmów. Nakręcono tu między innymi niektóre sceny do "Nieśmiertelnego" (główny bohater Connor MacLeod urodził się w Glenfinnan), "Harry’ego Pottera i więźnia Azkabanu" oraz "Harry’ego Pottera i Czarę Ognia".

</doc>
<doc id="560845" url="https://pl.wikipedia.org/wiki?curid=560845" title="Salmanassar IV">
Salmanassar IV



</doc>
<doc id="560846" url="https://pl.wikipedia.org/wiki?curid=560846" title="Tomakiwka">
Tomakiwka



</doc>
<doc id="560847" url="https://pl.wikipedia.org/wiki?curid=560847" title="Salmanassar III">
Salmanassar III



</doc>
<doc id="560848" url="https://pl.wikipedia.org/wiki?curid=560848" title="Rezerwat przyrody Przytoń">
Rezerwat przyrody Przytoń

Rezerwat przyrody Przytoń – krajobrazowy rezerwat przyrody w województwie pomorskim, powiecie człuchowskim w gminie Przechlewo. Został utworzony zarządzeniem Ministra Leśnictwa i Przemysłu Drzewnego z 18 maja 1984 roku na powierzchni 18,05 ha. Obecnie jego powierzchnia wynosi 20,04 ha.
Rezerwat utworzono celem ochrony kwaśnej buczyny niżowej na skarpie Brdy – zbiorowiska leśnego z udziałem buka ("Fagus silvatica") w wieku około 200 lat. Na stromych skarpach wąwozu rosną rośliny chronione takie jak wawrzynek wilczełyko, paprotka zwyczajna, porzeczka czarna czy marzanka wonna.
Przez teren rezerwatu wiedzie popularny turystyczny szlak kajakowy rzeki Brdy. Ten odcinek rzeki uchodzi za najbardziej uciążliwy na całej, ponad dwustukilometrowej trasie, z uwagi na bardzo liczne zwalone drzewa przegradzające rzekę.

</doc>
<doc id="560857" url="https://pl.wikipedia.org/wiki?curid=560857" title="Znak wzmocnień lodowych">
Znak wzmocnień lodowych

Znak wzmocnień lodowych (potocznie: "klasa lodowa") – oznaczenie konstrukcji kadłuba statku mówiące o jego przystosowaniu do żeglugi na akwenach o określonym stopniu pokrycia lodem.
Znaki wzmocnień lodowych według PRS.
Polski Rejestr Statków stosuje oznaczenia YLA, YL, L1, L2 lub L3, a także - dla małych statków: Lm1 i Lm2.
Dla małych statków:

</doc>
<doc id="560858" url="https://pl.wikipedia.org/wiki?curid=560858" title="Holden Monaro">
Holden Monaro

Holden Monaro − dwudrzwiowe coupé oparte na Holden Commodore, sprzedawane w Australii od 2001 roku, od 2004 roku w Wielkiej Brytanii jako Vauxhall Monaro, w Stanach Zjednoczonych pod nazwą Pontiac GTO a na Bliskim Wschodzie jako Chevrolet Lumina Coupe.
Opis modelu.
Monaro napędzany jest ośmiocylindrowym widlastym silnikiem o pojemności 5,7 litra. Dysponuje on mocą 333 KM (moment obrotowy 465 Nm) i rozpędza Monaro do 100 km/h w 6 sekund. Silnik współpracuje z sześciostopniową manualną skrzynią biegów, która przekazuje moc na tylne 18-calowe koła. 
Cennik Monaro zaczyna się od 28.600 funtów — do wyboru jest 5 specjalnie dobranych dla tego modelu kolorów lakieru (czerwony, żółty, niebieski, srebrny lub czarny). Seryjne wyposażenie obejmuje m.in. skórzaną tapicerkę, dwustrefową klimatyzację, system audio oraz elektrycznie regulowane przednie fotele.

</doc>
<doc id="560859" url="https://pl.wikipedia.org/wiki?curid=560859" title="Mallaig">
Mallaig

Mallaig (wym. , gael. "Malaig" ) – miejscowość portowa w zachodniej Szkocji, w jednostce administracyjnej Highland (historycznie w Inverness-shire), na zachodnim krańcu zabytkowej linii kolejowej z Fort William, mieszka tu około 800 ludzi.
Odpływają stąd promy na Wyspę Skye i Hebrydy Zewnętrzne. W miejscowości działa schronisko młodzieżowe.

</doc>
<doc id="560860" url="https://pl.wikipedia.org/wiki?curid=560860" title="Klasa lodowa">
Klasa lodowa



</doc>
<doc id="560866" url="https://pl.wikipedia.org/wiki?curid=560866" title="Wyspa Skye">
Wyspa Skye



</doc>
<doc id="560867" url="https://pl.wikipedia.org/wiki?curid=560867" title="(612911) 2004 XR190">
(612911) 2004 XR190

(612911) 2004 XR190 – planetoida, duży obiekt transneptunowy zaliczany do dysku rozproszonego.
Odkrycie.
Planetoida (612911) 2004 XR190 została odkryta przez Lynne Allen, Bretta Gladmana, Johna Kavelaarsa, Jean-Marca Petita, Joela Parkera i Phila Nicholsona w dniu 11 grudnia 2004 roku w obserwatorium astronomicznym na Mauna Kea. Obiekt nie ma jeszcze oficjalnej nazwy, nieoficjalnie jednak nazywa się go "Buffy".
Klasyfikacja.
(612911) 2004 XR190 jest klasyfikowany jako obiekt należący do dysku rozproszonego.
Orbita.
Orbita (612911) 2004 XR190 nachylona jest pod kątem 46,61˚ do ekliptyki, a jej mimośród wynosi 0,104. Ciało to krąży w średniej odległości 57,48 j.a wokół Słońca, na jeden obieg potrzebuje ok. 436 lat. Peryhelium tego obiektu znajduje się w odległości 51,5 j.a, a aphelium zaś 63,5 j.a. od Słońca.
"Buffy", po przejściu przez aphelium około 1899 roku, przybliża się do Słońca. W maju 2011 roku jego odległość od Słońca wyniosła 57,9 j.a.
Właściwości fizyczne.
Rozmiary (612911) 2004 XR190 szacuje się na ok. 546 km. Absolutna wielkość gwiazdowa tej planetoidy wynosi ok. 4,41m, wartość albedo szacowana jest na od 0,04 do 0,16. Jest to zapewne bardzo zimne ciało niebieskie.

</doc>
<doc id="560873" url="https://pl.wikipedia.org/wiki?curid=560873" title="Aleksander Janta-Połczyński">
Aleksander Janta-Połczyński

Aleksander Stanisław Janta-Połczyński (ur. 11 grudnia 1908 w Poznaniu, zm. 19 sierpnia 1974 w South-Hampton na Long Island) – polski prozaik, poeta, dziennikarz, publicysta, tłumacz, podporucznik kawalerii Wojska Polskiego, kolekcjoner, bibliofil, posiadacz wielu „białych kruków”.
Życiorys.
1908–1939.
Pochodził z pomorskiej rodziny ziemiańskiej, właścicieli pałacu w Małej Komorzy pod Tucholą.
Ukończył szkołę w Poznaniu, od 20 września 1926 do 24 kwietnia 1927 pełnił służbę w dywizjonie szkolnym Podchorążych Rezerwy Kawalerii w Grudziądzu, odbył też praktykę w 15 pułku ułanów poznańskich. Następnie studiował polonistykę i ekonomię na Uniwersytecie Poznańskim, jednak studiów nie ukończył. Był członkiem poznańskiej grup literackich „Loża” i „Klub Szyderców”. Współpracował z pismami: „Kurjer Warszawski”, „Gazeta Polska”. W latach 1929–1931 studiował w paryskiej Haute École des sciences sociales, tych studiów także nie ukończył. Następnie odbył wiele podróży zagranicznych (m.in. do Chin, Japonii, Etiopii, Indii, Afganistanu, Syjamu, Birmy, Indochin, Mongolii, Formozy (Tajwanu), USA, ZSRR, krajów Europy Zachodniej), które opisywał w reportażach publikowanych m.in. w „Wiadomościach Literackich” (m.in. jesienią 1932 opublikował tam 12-odcinkowy cykl „Wzdłuż i wszerz przez ZSRR”). Przeprowadził wiele wywiadów publikowanych w polskiej prasie (jako pierwszy z Alfredem Douglasem, następnie m.in. z Gandhim, Haile Selassie I, Rooseveltem, Chaplinem, Dreiserem, Eisensteinem, Gide’em). Wybuch II wojny światowej zastał go w Paryżu.
1939–1945.
Po wybuchu II wojny światowej pracował początkowo jako korespondent wojenny. W kampanii francuskiej 1940 był oficerem Oddziału I Sztabu 1 Dywizji Grenadierów, dostał się do niewoli, z której uciekł w 1942. Następnie działał we francuskim ruchu oporu, przedostał się do Wielkiej Brytanii.
8 kwietnia 1943 roku, będąc w stopniu podporucznika rezerwy kawalerii, został przydzielony do dowództwa 1 Samodzielnej Brygady Strzelców. 13 maja 1943 roku został przeniesiony z dowództwa 1 Dywizji Grenadierów do Stacji Zbornej Oficerów Rothesay, a z dniem 15 maja 1943 roku został mu udzielony urlop bez uposażenia na okres 6 miesięcy.
W 1944 został skierowany do pracy w Polish Information Center w Nowym Jorku odbył podróże po USA, informując o polskim czynie zbrojnym. W tym samym roku rozpoczął służbę w 1 Dywizji Pancernej, był korespondentem wojennym, walczył w Belgii i Holandii. Współpracował min. czasopismem Polska Walcząca, w którym wypowiadał się aktywnie na temat losów polskich jeńców (pisząc również pod pseudonimem Jacek Lis), a także z wojenną prasą emigracyjną (m.in. londyńskim „Tygodniku Polskim”, „Wiadomościach Polskich”).
1945-1974.
Po II wojnie światowej przebywał na emigracji w Niemczech, Francji, Anglii, w 1945 osiedlił się w Nowym Jorku, przejściowo także w Buffalo. Współpracował z paryską „Kulturą” Jerzego Giedroycia i Tygodnikiem Polskim. W lipcu 1948 na dwa miesiące przyjechał do Polski, swoją relację z wizyty opublikował częściowo na łamach „Kultury” pod tytułem „Wracam z Polski”. Pozytywny obraz odbudowy kraju po II wojnie światowej i pominięcie w reportażu totalitarnego charakteru państwa komunistycznego spotkało się z gwałtowną krytyką kół emigracyjnych (o zdradę oskarżyli go Jan Lechoń i Zygmunt Nowakowski). Generał Władysław Anders zabronił dystrybucji Numerów „Kultury” z fragmentami reportażu Janty (nakazał konfiskatę). Spór o stosowanie cenzury i niezależność stanowiska „Kultury”, i wydany w związku z nim nakaz zamknięcia „Kultury”, doprowadził finalnie do uniezależnienia się „Kultury” i Instytutu Literackiego od Inspektora Generalnego Sił Zbrojnych. Całość reportażu opublikował własnym sumptem Jerzy Giedroyc pt. "Wracam z Polski. 1948" w 1949.
W Nowym Jorku pracował w Fundacji Kościuszkowskiej (jako asystent zarządu w latach 1955–1956), współpracował z Fundacją Paderewskiego. Od 1954 był prezesem Amerykańskiej Rady Polskich Klubów Kulturalnych, od 1960 prowadził razem z Aleksandrem Hertzem antykwariat druków słowiańskich, był też członkiem zarządu Polish Institute of Arts and Sciences of America. Publikował w prasie emigracyjnej, m.in. w „Dzienniku Polskim i Dzienniku Żołnierza”, „Wiadomościach”, „Kulturze”, „Związkowcu”. Od lat 60. współpracował z Rozgłośnią Polską Radia Wolna Europa. W 1972 ponownie odwiedził Polskę.
W maju 1937 r. ożenił się z Japonką. Ślub odbył się w Japonii, sprawa tego małżeństwa może być jednak tylko fikcją. W 1949 poślubił Walentynę Stocker-Pacewicz, z którą był do końca życia. Z innych źródeł wiadomo (lub istnieją poważne przesłanki ku temu), że A.J-P. był orientacji homoseksualnej.
W 1975 jego prochy sprowadzono z USA i pochowano na Cmentarzu Powązkowskim w Warszawie (katakumby-120-3).
Twórczość.
Debiutował w 1928 wspomnieniami myśliwskimi "O świcie, Ze wspomnień i tematów myśliwskich" z przedmową Juliana Ejsmonda. W 1929 wydał tomy "As pik. Seans w trzech aktach" i poezje "Śmierć białego słonia", w 1930 poezje "Krzyk w cyrku", w 1933 zbiór nowel "Leśny pies". Rozgłos przyniosły mu reportaże opublikowane w prasie oraz w tomach "Patrzę na Moskwę" (1933), "W głąb ZSRR" (1933), "Made in Japan" (1935), "Odkrycie Ameryki" (1935), "Stolica srebrnej Magii" (1936), "Ziemia jest okrągła" (1935), "Na kresach Azji. Indie, Afganistan, Birma, Syjam, Indochiny, Chiny, Mongolia, Formoza, Japonia" (1939), przed wojną opublikował także tomy poetyckie "Biały pociąg", "Wielki wóz" (1935), "Serce na wschód" (1938), w czasie wojny tomy "Psalmy" i "Ściana milczenia" (oba w 1944).
W 1944 opublikował wspomnienia "I Lied to live. A year as a German family slave", wydane po polsku w 1945 jako "Kłamałem, aby żyć". W 1949 wydał głośny tom reportaży "Wracam z Polski. Warszawa-Wrocław-Kraków-Poznań-Szczecin-Życie-Polityka-Gospodarka-Sztuka-Ludzie i Zagadnienia". W jego dorobku powojennym znalazły się także tomy poezji "Widzenie wiary" (1946), "Dzieje pewnego romansu. Suita pod film rysunkowy na dwa głosy i osiem batut" (1950), "Młyn w Nadolniku. Pamiętnik pomorski" (1950), "Znak tożsamości. Wybór z trzydziestolecia" (1958), "Przestroga dla wnuków" (1971), "Po samo dno istnienia" (1972), "Przestrogi drugie" (1973), poezje satyryczne "Pisma przygodne" (III tomy w latach 1950-1952) i "Bajka o cieniu" (1954), opowiadanie "Wielka gafa księżny Bałaganow" (1960), dramat "Linia podziału" (1963), zbiór opowiadań i powieść "Flet i apokalipsa" (1964), autobiografia "Duch niespokojny" (1957), wspomnienia "Losy i ludzie. Spotkania-przygody-studia, 1930-1960" (1961) oraz "Nowe odkrycie Ameryki" (1973), szkice i reportaże "Księga podróży, przygód i wspomnień" (1967) oraz "Pamiętnik indyjski" (1970), eseje "Przyjemnie zapoznać" (1972). Tłumaczył także z japońskiego (antologia "Godzina dzikiej kaczki" (1966)) i angielskiego ("Robert Frost i inni poeci amerykańscy" (1970)). Śmierć przerwała jego pracę nad książką "A history of Nineteenth Century American-Polish Music with annotated Bibliography and Illustrations" (ukończyli ją Michał Sprusiński oraz John Głowacki i wydali w 1982). Dla wydania krajowego Michał Sprusiński przygotował także wybory z wcześniej opublikowanych szkiców "Nic własnego nikomu" (1977) i "Lustra i reflektory" (1982) oraz poezji "Śnił mi się krzyk" (1979).
Upamiętnienie.
W 2021 imieniem Walentyny i Aleksandra Janta-Połczyńskich nazwano skrzyżowanie w nowojorskiej dzielnicy Queens .

</doc>
<doc id="560877" url="https://pl.wikipedia.org/wiki?curid=560877" title="Puchar Polski w piłce nożnej (2006/2007)">
Puchar Polski w piłce nożnej (2006/2007)

Puchar Polski w piłce nożnej mężczyzn 2006/2007 – 53. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w I rundzie kwalifikacyjnej Pucharu UEFA w sezonie 2007/2008. Mecz finałowy odbył się na stadionie GKS-u w Bełchatowie.
Tytuł zdobyła Dyskobolia Grodzisk Wielkopolski, dla której był to drugi tryumf w tych rozgrywkach.
Runda przedwstępna.
Mecze zostały rozegrane 9 sierpnia 2006.
Kaszubia Kościerzyna – Victoria Koronowo 1:0 ""&lt;BR&gt;
Sparta Augustów – Mrągowia Mrągowo 1:3 ""&lt;BR&gt;
TOR Dobrzeń Wielki – Promień Żary 0:2 ""&lt;BR&gt;
KSZO II Ostrowiec Świętokrzyski – Motor Lublin 0:0, k. 5:4
Runda wstępna.
Mecze zostały rozegrane 15 sierpnia 2006.
Czarni Pruszcz Gdański – Kłos Pełczyce 6:1 ""&lt;BR&gt;
TKP Toruń – Mieszko Gniezno 4:4, k. 2:4 ""&lt;BR&gt;
Tur Turek – Promień Żary 5:1 ""&lt;BR&gt;
Jeziorak Iława – Mazowsze Płock 4:2 ""&lt;BR&gt;
Ruch Wysokie Mazowieckie – Sokół Aleksandrów Łódzki 0:2 ""&lt;BR&gt;
Znicz Pruszków – Mrągowia Mrągowo 4:1 ""&lt;BR&gt;
Arka Nowa Sól – Chrobry Nowogrodziec 1:2 ""&lt;BR&gt;
Górnik/Zagłębie Wałbrzych – Pniówek Pawłowice 1:0 ""&lt;BR&gt;
LKS Poborszów – Pelikan Łowicz 2:0 ""&lt;BR&gt;
Przyszłość Rogów – Fablok Chrzanów 1:0 ""&lt;BR&gt;
Ponidzie Nida Pińczów – Siarka Tarnobrzeg 1:0 ""&lt;BR&gt;
Stal Sanok – KSZO II Ostrowiec Świętokrzyski 1:0 ""&lt;BR&gt;
Okocimski Brzesko – Orlęta Radzyń Podlaski 4:3 ""&lt;BR&gt;
Kotwica Kołobrzeg – Kaszubia Kościerzyna 3:0 (vo)
I runda.
Do rozgrywek dołączyły kluby drugoligowe wg stanu z poprzedniego sezonu. Mecze zostały rozegrane 23 sierpnia 2006.
Górnik/Zagłębie Wałbrzych – Podbeskidzie Bielsko-Biała 1:2 ""&lt;BR&gt;
Jeziorak Iława – Zagłębie Sosnowiec 1:0 ""&lt;BR&gt;
Szczakowianka Jaworzno – ŁKS Łódź 1:3 ""&lt;BR&gt;
Czarni Pruszcz Gdański – Jagiellonia Białystok 1:5 ""&lt;BR&gt;
Kotwica Kołobrzeg – Lechia Gdańsk 0:1 ""&lt;BR&gt;
Mieszko Gniezno – Śląsk Wrocław 1:0 ""&lt;BR&gt;
Tur Turek – KSZO Ostrowiec Świętokrzyski 1:0 ""&lt;BR&gt;
Sokół Aleksandrów Łódzki – Piast Gliwice 2:4 dogr. ""&lt;BR&gt;
Znicz Pruszków – Zawisza Bydgoszcz 5:2 ""&lt;BR&gt;
Chrobry Nowogrodziec – Ruch Chorzów 0:5 ""&lt;BR&gt;
LKS Poborszów – Radomiak Radom 0:2 ""&lt;BR&gt;
Przyszłość Rogów – Górnik Polkowice 1:3 ""&lt;BR&gt;
Ponidzie Nida Pińczów – Świt Nowy Dwór Mazowiecki 0:3 ""&lt;BR&gt;
Stal Sanok – Polonia Bytom 2:0 ""&lt;BR&gt;
Okocimski Brzesko – Drwęca Nowe Miasto Lubawskie 6:0 ""&lt;BR&gt;
HEKO Czermno – Widzew Łódź 0:3 (vo)
1/16 finału.
Do rozgrywek dołączyły kluby pierwszoligowe wg stanu z poprzedniego sezonu. Mecze zostały rozegrane pomiędzy 19 września a 4 października 2006.
Lechia Gdańsk – Pogoń Szczecin 0:2 ""&lt;BR&gt;
Mieszko Gniezno – Górnik Zabrze 0:1 ""&lt;BR&gt;
Tur Turek – Korona Kielce 1:3 ""&lt;BR&gt;
Jeziorak Iława – Zagłębie Lubin 2:3 dogr. ""&lt;BR&gt;
Piast Gliwice – Arka Gdynia 2:5 ""&lt;BR&gt;
Znicz Pruszków – Dyskobolia Grodzisk Wielkopolski 1:2 ""&lt;BR&gt;
Ruch Chorzów – Polonia Warszawa 6:0 ""&lt;BR&gt;
Podbeskidzie Bielsko-Biała – Lech Poznań 1:2 ""&lt;BR&gt;
Radomiak Radom – Odra Wodzisław Śląski 1:0 ""&lt;BR&gt;
Górnik Polkowice – GKS Bełchatów 2:2, k. 5:4 ""&lt;BR&gt;
Świt Nowy Dwór Mazowiecki – Wisła Kraków 1:5 ""&lt;BR&gt;
Stal Sanok – Legia Warszawa 2:1 ""&lt;BR&gt;
Okocimski Brzesko – Wisła Płock 4:4, dogr. 1:3 ""&lt;BR&gt;
Widzew Łódź – Cracovia 0:2 ""&lt;BR&gt;
ŁKS Łódź – Górnik Łęczna 2:1 ""
1/8 finału.
Mecze zostały rozegrane 24 października 2006.
Stal Sanok – Arka Gdynia 0:1 dogr. ""&lt;BR&gt;
Lech Poznań – Pogoń Szczecin 2:1 ""&lt;BR&gt;
Górnik Zabrze – Korona Kielce 0:5 ""&lt;BR&gt;
ŁKS Łódź – Radomiak Radom 0:1 ""&lt;BR&gt;
Górnik Polkowice – Dyskobolia Grodzisk Wielkopolski 0:3 ""&lt;BR&gt;
Wisła Płock – Jagiellonia Białystok 2:1 ""&lt;BR&gt;
Cracovia – Zagłębie Lubin 2:1 ""&lt;BR&gt;
Wisła Kraków – Ruch Chorzów 1:2 ""
Ćwierćfinały.
Pierwsze mecze zostały rozegrane 13 marca 2007, a rewanże 3 kwietnia 2007.
Wisła Płock – Arka Gdynia 1:1 ""&lt;BR&gt;
Arka Gdynia – Wisła Płock 0:3 (vo)&lt;BR&gt;
-&lt;BR&gt;
Korona Kielce – Lech Poznań 1:0 ""&lt;BR&gt;
Lech Poznań – Korona Kielce 3:2 ""&lt;BR&gt;
-&lt;BR&gt;
Radomiak Radom – Cracovia 1:3 ""&lt;BR&gt;
Cracovia – Radomiak Radom 1:0 ""&lt;BR&gt;
-&lt;BR&gt;
Ruch Chorzów – Dyskobolia Grodzisk Wielkopolski 0:1 ""&lt;BR&gt;
Dyskobolia Grodzisk Wielkopolski – Ruch Chorzów 3:1 ""
Półfinały.
Pierwsze mecze zostały rozegrane 10 i 11 kwietnia 2007, a rewanże 24 i 25 kwietnia 2007.
Dyskobolia Grodzisk Wielkopolski – Cracovia 1:0 ""&lt;BR&gt;
Cracovia – Dyskobolia Grodzisk Wielkopolski 0:1 ""&lt;BR&gt;
-&lt;BR&gt;
Korona Kielce – Wisła Płock 3:2 ""&lt;BR&gt;
Wisła Płock – Korona Kielce 1:1 ""

</doc>
<doc id="560878" url="https://pl.wikipedia.org/wiki?curid=560878" title="Rosetta (oprogramowanie)">
Rosetta (oprogramowanie)

Rosetta – cienka warstwa emulacji dla systemu OS X firmy Apple. Pozwala ona na uruchamianie aplikacji skompilowanych dla procesorów rodziny PowerPC na komputerach Apple wyposażonych w jednostkę główną firmy Intel. Rosetta oparta jest na technologii QuickTransit firmy Transitive Corporation i stanowi główną częścią strategii Apple przejścia komputerów Macintosh z procesorów PowerPC na procesory Intel. Przy pomocy Rosetty możliwe jest uruchomienie starszego oprogramowania dla systemów Mac OS X na nowych komputerach Apple bez jakichkolwiek modyfikacji. Rosetta jest zaimplementowana w wersjach systemu 10.4, 10.5, 10.6. W nowszych systemach Mac OS X Rosetty nie ma i nie można jej osobno doinstalować. 
Nazwa emulatora odnosi się do kamienia z Rosetty, którego badania pozwoliły na zrozumienie i odczytanie egipskich hieroglifów.

</doc>
<doc id="560880" url="https://pl.wikipedia.org/wiki?curid=560880" title="Międzynarodowy Przegląd Polityczny">
Międzynarodowy Przegląd Polityczny

Międzynarodowy Przegląd Polityczny – centroprawicowy kwartalnik wydawany przez Instytut Sobieskiego w latach 2003–2010. 
Czasopismo to nie miało charakteru partyjnego. Celem pisma był rozwój myśli centroprawicowej w Polsce.
Redakcja.
Redaktor naczelny – Konrad Szymański
Rada Redakcyjna:

</doc>
<doc id="560881" url="https://pl.wikipedia.org/wiki?curid=560881" title="Electric Cafe">
Electric Cafe

Electric Cafe – dziewiąty album niemieckiego zespołu Kraftwerk, wydany w 1986 roku.
Początkowo płyta miała nazywać się "Technicolor", lecz kiedy okazało się, że jest to nazwa zastrzeżona, tytuł zmieniono na "Techno Pop". Prace nad albumem opóźnił poważny wypadek rowerowy Ralfa, przez który tkwił on w śpiączce. Premierę płyty oficjalnie zapowiedziano na rok 1983, wydany nawet pierwszy singel, „Tour de France”, który osiągnął względny sukces na listach przebojów. Wydanie "Techno Pop" zostało jednak wstrzymane i po kilku kolejnych latach pracy album ukazał się w końcu jako "Electric Cafe". Płytę wydano w niemieckiej i angielskiej wersji językowej, choć w piosenkach pojawiają się też wstawki wykonywane po hiszpańsku, francusku i rosyjsku. Na rynek hiszpański zespół nagrał specjalne wersje „Techno Pop” i „Sex Objekt” po hiszpańsku. Była to ostatnia płyta, którą Kraftwerk nagrał w tzw. "klasycznym" składzie, jako że Wolfgang Flür opuścił zespół krótko po jej wydaniu.
Płytę promowały single „Musique Non Stop” i „Der Telefon Anruf”, które spotkały się tylko z niewielkim sukcesem na listach przebojów. Sam album również nie osiągnął wysokiej sprzedaży i otrzymał mieszane recenzje.
W 2009 roku album wznowiono pod tytułem "Techno Pop". Pełną wersję „Der Telefon Anruf” zastąpiono wówczas wersją skróconą i dodano remix piosenki.

</doc>
<doc id="560884" url="https://pl.wikipedia.org/wiki?curid=560884" title="Ols torfowcowy">
Ols torfowcowy

Ols torfowcowy ("Sphagno squarrosi-Alnetum") – zespół leśny, w którym dominuje olsza czarna lub brzoza omszona. Nie posiada wyraźnie wyodrębnionej struktury kępowej. Jeden z dwóch głównych rodzajów olsów.
W runie bardzo charakterystyczny jest znaczny udział torfowców, głównie torfowca nastroszonego ("Sphagnum squarrosum") i torfowca błotnego ("Sphagnum palustre").
Ten zespół leśny najczęściej rozwija się w nieprzepływowych zagłębieniach terenowych. W Polsce głównie w północno-wschodniej części kraju.
Drzewostan tworzy olsza czarna (z udziałem brzozy omszonej), o wysokości do 20 m, rośnie w niedużym zwarciu. Spośród innych gatunków, występują domieszki sosny zwyczajnej, brzozy brodawkowatej i świerku. Gęstą warstwę krzewów tworzy kruszyna i wierzba uszata.

</doc>
<doc id="560886" url="https://pl.wikipedia.org/wiki?curid=560886" title="Mikroenkapsulacja">
Mikroenkapsulacja

Mikroenkapsulacja – proces powlekania powierzchni rozdrobnionych cząstek jednej substancji przez inną substancję. Materiał powlekający ma zwykle inne własności fizyczne i chemiczne od substancji powlekanej.
Proces mikroenkapsulacji prowadzi do wytworzenia produktu kompozytowego – mikrokapsułki, złożonej z rdzenia w powłoce. Średnice mikrokapsułek zawierają się w przedziale od jednego do kilkuset mikrometrów. Mikroenkapsulację stosuje się wtedy gdy korzystna jest zmiana niektórych właściwości fizycznych gotowego produktu, umożliwiająca jego zastosowanie w określonym przypadku. Zarówno kształty cząstek jak i proporcje ilości powłoki i rdzenia są rozmaite.
Mikroenkapsulacja pozwala na zwiększenie bezpieczeństwa produktu poprzez zwiększenie jego stabilności oraz zapewnienie dłuższego terminu przydatności do użycia. Kolonizacja jelita przez mikroenkapsulowane bakterie probiotyczne jest bardziej efektywna niż w przypadku bakterii podawanych bez otoczki.

</doc>
<doc id="560890" url="https://pl.wikipedia.org/wiki?curid=560890" title="Etymologia ludowa">
Etymologia ludowa

Etymologia ludowa, reinterpretacja etymologiczna, etymologia synchroniczna – odczuwany przez użytkowników języka związek etymologiczny danej frazy lub wyrażenia z innymi elementami tego samego języka.
Etymologia ludowa to także proces upodabniania (na ogół zapożyczonych) wyrazów do podobnie brzmiących wyrazów rodzimych na zasadzie skojarzenia znaczeń, niekiedy stosowany świadomie w utworach literackich – np. przekształcenie wyrazu „cmentarz” w „smętarz”. W tym sensie reinterpretacja etymologiczna jest zjawiskiem częstym i jest jedną z sił napędzających zmiany językowe.
Znaczenie.
Etymologia ludowa to wyjaśnianie pochodzenia lub znaczenia jakiegoś słowa na podstawie jego fonetycznego podobieństwa do innego słowa, np. wywodzenie nazwy „Włochy” od „włosów” lub „Częstochowy” od wyrazów „często” i „chować się”. W rzeczywistości „Włochy” to wyraz pochodzenia germańskiego, który dawniej oznaczał mieszkańców cesarstwa rzymskiego, spokrewnione wyrazy to m.in. Wołoch oraz Walijczyk (ang. "Welsh"). Z kolei „Częstochowa” oznacza miejscowość należącą do kogoś o imieniu Częstoch, które wywodzi się od wyrazu „częstować”.
Ludowe reinterpretacje etymologiczne są nienaukowe i często błędne, ponieważ mają charakter asocjacji wyłącznie fonetycznych, są synchroniczne (nie historyczne) oraz statystyczne (tzn. doszukują się podobieństwa do tych słów, które są obecnie często używane).
Przykładem etymologii ludowych są też generalnie etymologie starożytne i średniowieczne, np. etiologie biblijne. W starożytności oraz w czasach średniowiecznych językoznawstwo nie istniało w sensie współczesnym. Etymologie ludowe tych okresów (np. bardzo popularne w Europie w średniowieczu) były próbą wyjaśniania duchowego znaczenia słowa lub pojęcia.

</doc>
<doc id="560891" url="https://pl.wikipedia.org/wiki?curid=560891" title="Donald z Forfar">
Donald z Forfar

Donald z Forfar, "Donewald", (łac.) "Donaldus" (ur. ?? – zm. ok. 716 r.) – szkocki święty katolicki.
Pochodził ze szkockiej szlacheckiej rodziny. Miał 9 córek.
Jedyną pewną informacją jaka się zachowała jest fakt utworzenia przez św. Donalda wspólnoty zakonnej dla córek, umieszczenia go wraz z nimi w lokalnych martyrologiach pod datą 15 lipca i to, że żył w VIII wieku w Ogilvy.
Po śmierci żony założył pustelnię w Ogilvy, w swych rodzinnych stronach, w której w oddzielnych celach zamieszkał on i wszystkie jego córki. Donald zmarł ok. 716 roku, wtedy jego córki przeniosły się do klasztoru w Abernethy.

</doc>
<doc id="560892" url="https://pl.wikipedia.org/wiki?curid=560892" title="Reprezentacja Polski U-19 w piłce nożnej mężczyzn">
Reprezentacja Polski U-19 w piłce nożnej mężczyzn

Reprezentacja Polski U-19 w piłce nożnej – zespół piłkarski do lat 19, reprezentujący Rzeczpospolitą Polską w meczach i sportowych imprezach międzynarodowych, jest jednym z dziesięciu młodzieżowych piłkarskich zespołów narodowych w kraju, powoływanym przez selekcjonera, w którym występować mogą wyłącznie zawodnicy posiadający obywatelstwo polskie i którzy w momencie przeprowadzania imprezy docelowej (Mistrzostw Europy w piłce nożnej) rocznikowo nie przekroczyli 19. roku życia. Za jej funkcjonowanie odpowiedzialny jest Polski Związek Piłki Nożnej.
Pierwszy mecz.
&lt;br &gt;
Polska zagrała w składzie: Jan Powązka (1932, Zagłębie Sosnowiec) – Kazimierz Kaszuba (1930, Cracovia), Władysław Sobkowiak (1929, Lech Poznań), Sroka (Dąb Poznań) – Jerzy Koza (Cracovia), Zdzisław Bieniek (1930, Garbarnia Kraków), Wacław Sąsiadek (1931, Pogoń Katowice), Kazimierz Trampisz (1929, Polonia Bytom), Ludwik Poświat (1931, Cracovia), Julian Radoń (1928, Cracovia), Józef Rembecki (1928, Pomorzanin Toruń)*.
&lt;br &gt;
Trenerzy: Tadeusz Foryś i Zygmunt Jesionka

</doc>
<doc id="560897" url="https://pl.wikipedia.org/wiki?curid=560897" title="Kazimierz Górski (polityk)">
Kazimierz Górski (polityk)

Kazimierz Tomasz Górski (ur. 28 lutego 1959 w Sosnowcu) – polski samorządowiec, od 2002 do 2014 prezydent Sosnowca.
Życiorys.
W 1983 ukończył studia na Wydziale Mechanicznym Akademii Górniczo-Hutniczej w Krakowie. Do 1990 pracował w dozorze technicznym w KWK „Porąbka-Klimontów”, następnie prowadził własną działalność gospodarczą i kierował spółdzielnią mieszkaniową.
Wstąpił do Sojuszu Lewicy Demokratycznej. W latach 1994–2002 zasiadał w sosnowieckiej radzie miasta, od 1998 zajmując stanowisko wiceprezydenta. W wyborach samorządowych w 2002 został wybrany na urząd prezydenta Sosnowca (przy frekwencji wynoszącej 17%).
W kolejnych wyborach w 2006 skutecznie ubiegał się o reelekcję, wygrywając w pierwszej turze wynikiem 51% głosów i pokonując m.in. Jarosława Piętę z PO. W 2009 publicznie zaproponował zmianę nazwy Górnośląskiego Związku Metropolitalnego na „Górnośląsko-Zagłębiowską Metropolię Silesia”.
W wyborach w 2010 został wybrany na trzecią kadencję, otrzymując w drugiej turze poparcie na poziomie 53,5% (przy frekwencji ok. 19%) i pokonując tym samym ponownie Jarosława Piętę z PO. W 2014 przegrał w drugiej turze z Arkadiuszem Chęcińskim (z Platformy Obywatelskiej). Uzyskał natomiast mandat radnego rady miejskiej VII kadencji.
Odznaczony Złotym (2011) i Srebrnym (2002) Krzyżem Zasługi.

</doc>
<doc id="560905" url="https://pl.wikipedia.org/wiki?curid=560905" title="Katecheta">
Katecheta

Katecheta – nauczyciel religii w szkole. 
Historia nauczania religii w szkołach.
Nauczyciele religii byli obecni w polskich szkołach państwowych w okresie międzywojennym. Usunięci stamtąd za czasów Bolesława Bieruta, powrócili po „październiku” roku 1956, ale tylko na kilka lat. Ostatni powrót dokonał się decyzją rządu Tadeusza Mazowieckiego we wrześniu 1990. Za czasów PRL-u katecheza odbywała się w salkach przykościelnych lub kościołach. 
Kwalifikacje do nauczania religii.
W Polsce kwalifikacje zawodowe nauczycieli religii w szkole publicznej określają władze zwierzchnie kościołów lub innych związków wyznaniowych – w porozumieniu z Ministrem Edukacji Narodowej.
Spełnianie kwalifikacji do nauczania religii potwierdza misja kanoniczna, udzielona katechecie przez biskupa w formie pisemnego skierowania do nauczania religii w konkretnej szkole (placówce oświatowej). 
Specyfika pracy.
Katecheta jest jednocześnie świadkiem wiary, mistrzem, mistagogiem, towarzyszem, oraz pedagogiem, który naucza w imieniu Kościoła. Jego tożsamość obejmuje modlitwę, studium oraz bezpośredni udział w życiu wspólnoty parafialnej.
Według rozporządzenia z 1992, katecheta nie może pełnić funkcji wychowawcy klasy; w 2018 rozważano zmianę w tym zakresie. Katecheci podlegają awansowi zawodowemu nauczyciela i mogą należeć do związków zawodowych funkcjonujących w placówce.

</doc>
<doc id="560911" url="https://pl.wikipedia.org/wiki?curid=560911" title="Wymieranie">
Wymieranie

Wymieranie, wyginięcie, ekstynkcja – proces zanikania gatunków lub innej grupy taksonomicznej. Najczęściej naturalny proces związany z istnieniem życia na Ziemi i towarzyszący jego istnieniu od samego początku. W skali milionów lat szacuje się tempo wymierania gatunków na zaniknięcie jednego gatunku co rok do pięciu lat. Na wielkość tę ogromny wpływ mają jednak okresowo następujące masowe wymierania. Pomiędzy nimi tempo wymierania jest niewielkie, szacowane na wymarcie jednego gatunku co kilkaset lat. Wpływem cywilizacji ludzkiej tłumaczy się zwiększone tempo wymierania gatunków dokumentowane od kilkudziesięciu tysięcy lat, zwłaszcza w okresie ostatnich kilkuset lat. Współcześnie, według różnych ocen, wymiera od 5 tysięcy do 500 tysięcy gatunków rocznie.
Przyczyny wyginięć.
Istnieją różne przyczyny, które bezpośrednio lub pośrednio mogą doprowadzić do wyginięcia gatunku. Najprościej można tu mówić o niemożności przetrwania lub reprodukcji w danym środowisku naturalnym oraz niemożności przemieszczenia się do nowego, gdzie przetrwanie i rozmnażanie byłoby możliwe. Wymarcie może nastąpić nagle, np. przez toksyczne zanieczyszczenie siedliska lub też stopniowo, kiedy gatunek przegrywa we współzawodnictwie o pokarm z innym, silniejszym i lepiej przystosowanym gatunkiem (z tego powodu co roku wymierają średnio trzy gatunki ptaków). Inne powody wyginięć to m.in.:
Bardzo często zachodzi synergiczne współdziałanie różnych czynników, np. populacja zredukowana przez łowiectwo może łatwiej ulec konkurencyjnemu wyparciu przez inną populację.

</doc>
<doc id="560912" url="https://pl.wikipedia.org/wiki?curid=560912" title="Bitwa pod Segesvárem">
Bitwa pod Segesvárem

Bitwa pod Segesvárem (dziś: "Sighișoara") – starcie zbrojne, które miało miejsce 31 lipca 1849 w czasie powstania węgierskiego pomiędzy siłami węgierskimi pod dowództwem gen. Józefa Bema a rosyjskim V Korpusem pod wodzą gen. Aleksandra Lüdersa. Bitwa zakończyła się klęską armii węgierskiej, spośród której 1 200 żołnierzy zostało zabitych, a 500 wziętych do niewoli. Powstańcy stracili 8 armat. W bitwie tej najprawdopodobniej zginął adiutant Bema, węgierski poeta Sándor Petőfi.

</doc>
<doc id="560914" url="https://pl.wikipedia.org/wiki?curid=560914" title="(48639) 1995 TL8">
(48639) 1995 TL8

(48639) 1995 TL8 – układ podwójny planetoid z grupy obiektów odłączonych.
Odkrycie i nazwa.
Planetoida (48639) 1995 TL8 została odkryta w projekcie Spacewatch przez Ariannę Gleason 15 października 1995. Nazwa obiektu to prowizoryczne oznaczenie. Był to pierwszy obiekt z dysku rozproszonego, choć w momencie odkrycia nie był jeszcze tak sklasyfikowany. Dopiero po odkryciu , który uchodzi za protoplastę takich obiektów, zaczęto mówić o nowej klasie wśród obiektów transneptunowych. W miarę dalszych badań orbity sprecyzowano jego przynależność do obiektów odłączonych.
Orbita.
Orbita (48639) 1995 TL8 nachylona jest pod kątem 0,25˚ do ekliptyki, a jej mimośród wynosi 0,234. Ciało to krąży w średniej odległości 52,29 j.a. wokół Słońca, na co potrzebuje ok. 378 lat ziemskich. Peryhelium tego obiektu znajduje się w odległości 40,04 j.a., a aphelium zaś 64,54 j.a. od Słońca.
Właściwości fizyczne.
Rozmiary (48639) 1995 TL8 szacuje się na ok. 176 km. Absolutna wielkość gwiazdowa tej planetoidy wynosi 5,4m, albedo to wartość ok. 0,37. Jest to bardzo zimne ciało niebieskie, którego temperatura sięga zaledwie ok. 38 K.
Podwójność planetoidy.
9 listopada 2002 roku za pomocą teleskopu Hubble’a odkryto naturalnego satelitę planetoidy (48639) 1995 TL8, który został prowizorycznie oznaczony S/2002 (48639) 1. Obserwację tę potwierdzono 5 października 2005 roku.
Z uwagi na duże rozmiary w porównaniu do głównej planetoidy układu, księżyc ten należałoby raczej traktować jako drugi składnik planetoidy (48639) 1995 TL8. Ma on rozmiar ok. 80 km, a jego masa stanowi ok. 10% masy głównego składnika. Obydwa ciała dzieli odległość 420 km, a okres orbitalny to ok. 12 godzin.

</doc>
<doc id="560915" url="https://pl.wikipedia.org/wiki?curid=560915" title="1995 TL8">
1995 TL8



</doc>
<doc id="560917" url="https://pl.wikipedia.org/wiki?curid=560917" title="Amelmarduk">
Amelmarduk



</doc>
<doc id="560920" url="https://pl.wikipedia.org/wiki?curid=560920" title="Ryszard Kiersnowski">
Ryszard Kiersnowski

Ryszard Kiersnowski (ur. 4 listopada 1925, w metryce 4 stycznia 1926, w Wilnie, zm. 7 lipca 2006 w Warszawie) – polski numizmatyk-mediewista, historyk, profesor PAN. 
Życiorys.
Uczył się w Gimnazjum im. Króla Zygmunta Augusta w Wilnie. Był żołnierzem AK. 
Po wojnie, aby uniknąć aresztowania przez nowe władze, opatrzony w fałszywe dokumenty, przedostał się do Krakowa. Studia historyczne odbył w latach 1945-1948 na Uniwersytecie Jagiellońskim, następnie pracował w Warszawie w Zespole Badań nad Początkami Państwa Polskiego, a od 1954 roku w Instytucie Historii Polskiej Akademii Nauk, gdzie od 1961 roku był profesorem i kierownikiem Pracowni Dziejów Polski Średniowiecznej. Napisał 11 książek i ok. 200 artykułów i mniejszych prac, przeważnie z zakresu numizmatyki i historii pieniądza w wiekach średnich.
Autor kontrowersyjnych, względem powieści "Rojsty" Tadeusza Konwickiego, wspomnień "Tam i wtedy. W Podweryszkach, w Wilnie i w puszczy".
Inne.
Mąż Teresy Kiersnowskiej, archeolożki. Został pochowany na cmentarzu Powązkowskim (kwatera 3-6-10/11).
Publikacje.
Książkowe:
Artykuły:

</doc>
<doc id="560930" url="https://pl.wikipedia.org/wiki?curid=560930" title="Tonpress">
Tonpress

Tonpress – polskie wydawnictwo płytowe powstałe w latach 70. XX wieku. Według BIP Najwyższej Izby Kontroli Tonpress Sp. z o.o. od stycznia 1997 r. zaprzestała prowadzenia ksiąg rachunkowych. 19 maja 2009 Krajowa Agencja Wydawnicza Tonpress Sp. z o.o. została wpisana do rejestru przedsiębiorców.

</doc>
<doc id="560931" url="https://pl.wikipedia.org/wiki?curid=560931" title="Maria Luksemburska">
Maria Luksemburska

Maria Luksemburska fr. "Marie de Luxembourg" (ur. ok. 1305, zm. marzec 1324) – królewna niemiecka z dynastii Luksemburgów, królowa Francji i Nawarry jako druga żona Karola IV Pięknego od 1322. 
Życiorys.
Urodziła się jako córka hrabiego Luksemburga Henryka VII Luksemburskiego i Małgorzaty Brabanckiej. Jej ojciec od 1308 roku był królem Niemiec, a w 1312 r., na rok przed śmiercią, został cesarzem rzymskim. Miała brata, króla Czech Jana I Luksemburskiego i siostrę Beatrycze Luksemburską, drugą żona króla Węgier Karola Roberta. 
W 1322 roku królem Francji i Nawarry został Karol Piękny, który tuż po wstąpieniu na tron zdołał unieważnić swoje małżeństwo z Blanką Burgundzką. Poślubił Marię 21 września 1322 r., w Provins. Jej koronacja odbyła się w maju 1323 roku. 
Maria będąc w ciąży miała wypadek – potrącił ją wóz i została poważnie ranna. Wydała na świat syna – Ludwika, który umarł kilka godzin później. Maria zmarła w marcu 1324 roku, w wieku 19 lat. Została pochowana w Montargis, w kościele Dominikanów. Karol rok później ożenił się po raz trzeci, z Joanną d’Évreux, wnuczką Filipa III Śmiałego.

</doc>
<doc id="560934" url="https://pl.wikipedia.org/wiki?curid=560934" title="Enlilkudurusur">
Enlilkudurusur



</doc>
<doc id="560938" url="https://pl.wikipedia.org/wiki?curid=560938" title="Bitwa pod Kápolną">
Bitwa pod Kápolną

Bitwa pod Kápolną (dziś: "Căpâlna") – starcie zbrojne, które miało miejsce 26/27 lutego 1849 pomiędzy Austrią a Węgrami, podczas powstania węgierskiego. 
Austriakami dowodził Alfred Windischgrätz, a wojskami powstańczymi Henryk Dembiński. Bitwa skończyła się klęską Węgrów.

</doc>
<doc id="560939" url="https://pl.wikipedia.org/wiki?curid=560939" title="Malapropizm">
Malapropizm

Malapropizm ( „nie w porę”) – omyłka słowna polegająca na użyciu w wypowiedzi wyrazu o mylnym znaczeniu zamiast podobnego w brzmieniu właściwego wyrazu, tj. pomylenie paronimów. Chodzi przede wszystkim o wyrazy obce bądź książkowe, nieznane ludziom niewykształconym. Najczęściej efekty tak ukształtowanej wypowiedzi są komiczne.
Malapropizmy powstają m.in. jako rezultat nieprzyswojenia znaczeń rzadko używanych słów, wówczas są błędami kompetencji; choć mogą także przybierać formę niesystematycznego przejęzyczenia lub omyłki pisarskiej, wówczas mamy do czynienia z błędem performancji. Malapropizmy bywają również wprowadzane celowo, dla uzyskania efektu humorystycznego bądź artystycznego.
Malapropizmy spotykane są zarówno w mowie osób posługujących się językiem ojczystym, jak i w mowie osób, dla których dany język jest językiem wyuczonym.
Przykład:
Malapropizmy wpływają na kształt praktyki językowej, rzutując niekiedy na proces ewolucji języka. Zdarza się, że tego typu błąd utrwala się w języku, tworząc upowszechnioną, niejednostkową innowację. Przestaje wówczas być malapropizmem i omyłką słowną. W przypadku polszczyzny zjawisko to nastąpiło w odniesieniu do słowa „bynajmniej”, które bywa regularnie używane w znaczeniu „przynajmniej”, zwłaszcza w Polsce centralnej i na Pomorzu. Jednakże takie znaczenie wyrazu wykracza poza ramy polskiego języka standardowego. Podobna zmiana jest sankcjonowana w obrębie kaszubskiej normy literackiej.

</doc>
<doc id="560940" url="https://pl.wikipedia.org/wiki?curid=560940" title="Mietall Waluś">
Mietall Waluś

Mietall Waluś, właśc. Roman Czesław Waluś (ur. 5 stycznia 1978) – polski muzyk rockowy i alternatywny, wokalista oraz gitarzysta aktywny na scenie od wczesnych lat 90. Współzałożyciel takich zespołów jak: Lenny Valentino, Penny Lane, Warsaw Bombs (z Muńkiem Staszczykiem), twórca zespołu Negatyw,solowego projektu Mietall Waluś Magazine oraz formacji popRobbot. Pochodzi z Mysłowic.
Ma na swoim koncie trzy nominacje oraz jedną przyznaną nagrodę Fryderyk oraz nominację do Superjedynki na festiwalu w Opolu (z zespołem Negatyw).
Działalność.
Od końca lat 90. intensywnie koncertuje – wystąpił m.in. dwa razy na festiwalu Top Trendy w amfiteatrze w Sopocie. Jego dokonania muzyczne docenili także dziennikarze radiowej Trójki, gdzie wystąpił aż 7 razy na scenie w muzycznym studiu Polskiego Radia im. Agnieszki Osieckiej, a koncerty zespołów, które tworzy były transmitowane na żywo w całej Polsce. Dwa razy odbył trasę koncertową po Chinach – w 2013 roku z zespołem Negatyw oraz w 2015 z współtworzonym wówczas z Muńkiem Staszczykiem (T.LOVE) zespołem Warsaw Bombs. Koncertował również w Londynie, Manchesterze, Kiszyniowie czy Budapeszcie.
W swoim dorobku artystycznym Mietall Waluś blisko współpracował z czołowymi artystami polskiej sceny rockowej i alternatywnej (m.in. Katarzyna Nosowska, Artur Rojek, Muniek Staszczyk i inni). 
W roku 2018 muzyk podsumowuje 20 lat artystycznej aktywności, m.in. promując wydaną pod koniec 2017 roku płytę „Dwie dekady”. To podwójny album, na który złożyły się najważniejsze utwory, które powstały na przestrzeni jego kariery solowej oraz przy okazji grania w zespołach: Negatyw, Penny Lane, Lenny Valentino czy Warsaw Bombs.
Wszystkie składające się na nowy krążek utwory zostały nagrane w całości od nowa. Oprócz nich, na płycie znalazły się dwa utwory premierowe – w tym jeden („Potrzebuję Rewolucji”), który nagrany został w kultowym Abbey Road w Londynie - nagrywali tam najwięksi artyści świata od Freddiego Mercury’ego i Queen, The Beatles, Pink Floyd, Rolling Stones czy Amy Winehouse i U2. Za jego produkcję i realizację odpowiadał Chris Bolster, który współpracował z m.in.: Coldplay, Oasis, Ozzy Osbourne, Stereophonics.
Mietall Walluś jest pierwszym rockowym i alternatywnym artystą z Polski, który nagrywał w Abbey Road i któremu pozwolono wejść do studia z kamerami, by zrealizować dokument na ten temat. Artyście towarzyszył szef muzyczny Antyradia, Marcin Bąkiewicz.

</doc>
<doc id="560941" url="https://pl.wikipedia.org/wiki?curid=560941" title="Tarnów (stacja kolejowa)">
Tarnów (stacja kolejowa)

Tarnów – stacja kolejowa w Tarnowie, w województwie małopolskim, z zabytkowym, neobarokowym budynkiem dworca.
Pasażerowie.
W roku 2017 wymiana pasażerska wyniosła 1,97 mln osób (5,4 tys. dziennie), co dało jej 42. miejsce w Polsce.
W roku 2018 wymiana pasażerska wyniosła 2,12 mln osób (5,8 tys. dziennie), co dało jej 42. miejsce w Polsce.
W roku 2019 wymiana pasażerska wyniosła 2,12 mln osób (5,8 tys. dziennie), co dało jej 47. miejsce w Polsce.
W roku 2020 wymiana pasażerska wyniosła 1,61 mln osób (4,4 tys. dziennie), co dało jej 36. miejsce w Polsce.
W roku 2021 stacja obsługiwała 5,4 tys. pasażerów na dobę (łącznie 1,97 mln osób), co dawało jej 36. miejsce w kraju.
Stacja kolejowa.
Według klasyfikacji PKP ma kategorię dworca wojewódzkiego. Stacja znajduje się na międzynarodowej linii kolejowej E30 Zgorzelec-Medyka. Położona jest w południowej części miasta. Stacja posiada 3 perony wyspowe 1, 2 i 3. Do 2008 istniał też wąski peron wyspowy 1A – obecnie rozebrany. Na stacji znajdują się dwie nastawnie („Tr”, „Tr1”). Przed modernizacją nastawnia „Tr” była wyposażona w urządzenia przekaźnikowe typu E oraz na stacji była obecna stara sygnalizacja świetlna z sześciokomorowymi semaforami. Po modernizacji która odbywała się w latach 2012–2018 nowy budynek nastawni obsługuje także ruch na okolicznych stacjach w ramach tzw. systemu LCS. Przez stację przechodzą następujące linie kolejowe:
Gmach dworcowy.
Obecny gmach dworcowy powstał w okresie 1906–1910 w oparciu o projekt Ernsta Baudischa z Ministerstwa Kolei Żelaznych w Wiedniu. Wcześniej według tego samego projektu powstał dworzec w Stanisławowie.
W 1915 w wyniku działań wojennych budynek dworca uległ uszkodzeniu.
28 sierpnia 1939 został przeprowadzony zamach bombowy na tarnowskim dworcu. Jego autorem był Antoni Guzy, Polak współpracujący z Niemcami. Wskutek wybuchu śmierć poniosło 20 osób, a 35 odniosło obrażenia.
W godzinach porannych 14 czerwca 1940 z Tarnowa wyruszył pierwszy masowy transport więźniów do KL Auschwitz. W 70. rocznicę tego wydarzenia na dworcu odsłonięto pomnik Pamięci I Transportu Więźniów do KL Auschwitz. Umieszczono na nim nazwiska 728 więźniów.
W latach 2007–2010 budynek dworca, wraz z terenem przylegającym, poddany został generalnemu remontowi. Prowadzono go w uzgodnieniu z konserwatorem zabytków. Zakończenie remontu oraz uroczyste otwarcie odbyło się 13 listopada 2010. W ramach uroczystości zorganizowano przejazd parowozu Ty2–953 z wagonami retro do Tuchowa.
W wyniku remontu tarnowski dworzec odzyskał swój wygląd sprzed stu lat. Odnowiono elewację budynku i jego wnętrze, wymieniono podłogi, stolarkę okienną i drzwiową, instalacje CO, wodno-kanalizacyjną, elektryczną i teletechniczną – także przed gmachem budynku. Dokonano wzmocnienia fundamentów budynku.
Pomieszczenia dworca PKP po remoncie przypominają wnętrza eleganckich hoteli sprzed stu lat. Na remont dworca wydano 42 mln zł. Pieniądze pochodziły z budżetu państwa i środków własnych PKP SA.

</doc>
<doc id="560943" url="https://pl.wikipedia.org/wiki?curid=560943" title="Welamin Rutski">
Welamin Rutski



</doc>
<doc id="560950" url="https://pl.wikipedia.org/wiki?curid=560950" title="Drzewo genealogiczne Piastów">
Drzewo genealogiczne Piastów



</doc>
<doc id="560954" url="https://pl.wikipedia.org/wiki?curid=560954" title="Grzegorz Cygonik">
Grzegorz Cygonik

Grzegorz Maciej Cygonik (ur. 9 lutego 1969 w Bielsku-Białej) – polski polityk, poseł na Sejm II i III kadencji.
Życiorys.
Ukończył liceum ogólnokształcące. W 1987 wstąpił do Konfederacji Polski Niepodległej. W latach 1991–1993 pełnił funkcję sekretarza wicemarszałka Sejmu Dariusza Wójcika. Następnie do 2001 przez dwie kadencje sprawował mandat poselski – w 1993 został wybrany z listy KPN, w 1997 w okręgu tarnowskim z ramienia Akcji Wyborczej Solidarność, której od listopada 2000 był rzecznikiem prasowym. Od 1998 należał do Ruchu Społecznego AWS.
W 2001 nie został ponownie wybrany i wycofał się z polityki. Przez cztery lata był rzecznikiem w Zakładach Mechanicznych w Tarnowie. Następnie pracował z PZU, z którego zwolniony został w 2015. Do 2016 był członkiem zarządu Fundacji PZU. W tym samym roku założył firmę PR. W 2019 jako kandydat bezpartyjny startował bez powodzenia do Sejmu z ramienia Koalicji Obywatelskiej.
W 2015 otrzymał Krzyż Wolności i Solidarności.

</doc>
<doc id="560955" url="https://pl.wikipedia.org/wiki?curid=560955" title="Chromit">
Chromit

Chromit – minerał z grupy tlenków, zaliczany do grupy spineli chromowych.
Nazwa pochodzi od składu chemicznego minerału, którego głównym składnikiem jest chrom; "gr. khroma (chroma) = kolor, barwa" (W Haidinger – 1845 r.). Minerał pospolity, szeroko rozpowszechniony. Jeden z pierwszych minerałów, które wyodrębniają się w procesie różnicowania magmy.
Właściwości.
Rzadko tworzy prawidłowo wykształcone, niewielkie kryształy, przyjmujące prawie wyłącznie postać ośmiościanu. Występuje w skupieniach ziarnistych i zbitych, niekiedy występuje w formie brył lub gniazd.
Jest twardy, stosunkowo ciężki, kruchy, nieprzezroczysty. Czasami wykazuje słabe właściwości magnetyczne. Często zawiera domieszki: żelaza, glinu, magnezu, manganu, cynku. Tworzy kryształy mieszane z magnesiochromitem oraz spinelem.
Występowanie.
Występuje w zasadowych skałach magmowych (perydotytach, gabrach) oraz w serpentynitach. Zwykle towarzyszy mu oliwin, bądź minerały z grupy serpentynitu. Bardzo często współwystępuje z magnesiochromitem, magnetytem, uwarowitem – (granat chromowy). Na wtórnym złożu bywa spotykany w piaskach i żwirach.
Miejsca występowania: Zimbabwe, RPA, Rosja, Turcja, USA, Rumunia, Norwegia.
W Polsce – w okolicach Góry Ślęży, Ząbkowic Śląskich (najczęściej występuje w serpentynitach).
Zastosowanie.
Najważniejsze źródło otrzymywania chromu (przemysł metalurgiczny: stal chromowa, stopy z żelazem i niklem). Używany w przemyśle farbiarskim, garbarskim, włókienniczym, szklarskim, materiałów ogniotrwałych. Używany jako środek antykorozyjny (chromowanie). Ma znaczenie naukowe (jako wskaźnik genezy skał). Ma znaczenie kolekcjonerskie (najpiękniejsze okazy pochodzą z Namibii).

</doc>
<doc id="560957" url="https://pl.wikipedia.org/wiki?curid=560957" title="Paulo Autuori">
Paulo Autuori

Paulo César Autuori de Mello (ur. 25 sierpnia 1956 w Rio de Janeiro), brazylijski trener piłkarski. Pracę szkoleniową zaczynał pod koniec lat 80. w Portugalii; w tym czasie wywalczył pierwszy w historii klubu awans do pierwszej ligi z Nacional de Madeira, a z Maritimo Funchal dotarł do finału Pucharu kraju w 1994 roku. Od 1995 roku prowadzi najczęściej zespoły z Brazylii. Dwukrotnie zdobył Copa Libertadores, w 1997 roku z Cruzeiro EC i osiem lat później z São Paulo FC. W latach 2001-2005 przebywał w Peru, gdzie przez trzy lata był selekcjonerem tamtejszej drużyny narodowej. Od grudnia 2006 do maja 2007 roku po raz trzeci w karierze był trenerem Cruzeiro EC. Jego nazwisko wymieniane było wśród głównych kandydatów do przejęcia od Carlosa Alberto Parreiry sterów reprezentacji Brazylii.
Kariera piłkarska.
Brak profesjonalnej kariery piłkarskiej.

</doc>
<doc id="560958" url="https://pl.wikipedia.org/wiki?curid=560958" title="Kalach">
Kalach



</doc>
<doc id="560959" url="https://pl.wikipedia.org/wiki?curid=560959" title="Paulo César Autuori">
Paulo César Autuori



</doc>
<doc id="560960" url="https://pl.wikipedia.org/wiki?curid=560960" title="Rachel Bilson">
Rachel Bilson

Rachel Sarah Bilson (ur. 25 sierpnia 1981 w Los Angeles) – amerykańska aktorka.
Życiorys.
Rodzina.
Rachel pochodzi z rodziny amerykańskich filmowców. Jest córką scenarzysty i reżysera Danny’ego Bilsona, oraz Janice Stango. Po ojcu ma żydowskie korzenie, a po matce włoskie. Ma młodszą przyrodnią siostrę Hattie (ur. 2001). Jest siostrzenicą producentki filmowej Julie Bilson Ahlberg, oraz wnuczką reżysera Bruce’a Bilsona.
Edukacja.
Uczęszczała do tej samej szkoły, co m.in. aktorki Kirsten Dunst i Katharine McPhee, a także aktor Rami Malek. Była to Notre Dame High School, którą ukończyła w 1999 roku.
Kariera.
Rodzice zachęcili córkę do zostania aktorką. W wieku siedmiu lat, dzięki zaangażowaniu rodziców, zdobyła pierwszą rolę w filmie "The Wrong Guys". Rachel kontynuowała przesłuchania do rozmaitych ról w trakcie uczęszczania do szkoły Notre Dame. Dzięki determinacji Rachel i kontaktom jej agenta, 2003 rok okazał się przełomowy, gdyż pojawiła się w odcinku serialu "", a także została zaproszona na przesłuchanie do serialu "The O.C. (Życie na fali)". Dostała w nim rolę Summer Roberts, najlepszej przyjaciółki głównej bohaterki.

</doc>
<doc id="560961" url="https://pl.wikipedia.org/wiki?curid=560961" title="Wymarcie">
Wymarcie



</doc>
<doc id="560962" url="https://pl.wikipedia.org/wiki?curid=560962" title="Editions du Dialogue">
Editions du Dialogue



</doc>
<doc id="560963" url="https://pl.wikipedia.org/wiki?curid=560963" title="Krzysztof Kamiński (polityk)">
Krzysztof Kamiński (polityk)

Krzysztof Zbigniew Kamiński (ur. 17 marca 1957 w Lublinie) – polski polityk i prawnik, adwokat, poseł na Sejm I, II i III kadencji.
Życiorys.
W 1980 ukończył studia na Wydziale Prawa i Administracji Uniwersytetu Warszawskiego.
Od 1991 do 2001 pełnił funkcję posła na Sejm I, II i III kadencji. Po zakończenia pracy w parlamencie zajął się prowadzeniem w Lublinie indywidualnej kancelarii adwokackiej. W latach 1998–2002 oraz 2004–2006 sprawował mandat radnego sejmiku lubelskiego, w 2006 bez powodzenia ubiegał się o reelekcję.
Należał do Konfederacji Polski Niepodległej (do 1997), Ruchu Społecznego AWS i Stronnictwa Konserwatywno-Ludowego. W 2001 przystąpił do Platformy Obywatelskiej, był członkiem władz regionalnych tego ugrupowania. Z PO wystąpił w 2013. W lutym 2017 został wybrany na przewodniczącego zarządu regionu lubelskiego Komitetu Obrony Demokracji. W 2018 z listy Koalicji Obywatelskiej ponownie kandydował bezskutecznie do sejmiku, a w 2019 z jej ramienia ubiegał się o mandat senatora.

</doc>
<doc id="560964" url="https://pl.wikipedia.org/wiki?curid=560964" title="Szammuramat">
Szammuramat



</doc>
<doc id="560969" url="https://pl.wikipedia.org/wiki?curid=560969" title="EUFOR Althea">
EUFOR Althea

EUFOR Althea ("European Union Force in Bosnia and Herzegovina") – operacja pokojowa prowadzona przez Unię Europejską w Bośni i Hercegowinie. Rozpoczęta 2 XII 2004 roku zastąpiła wycofujące się wojska NATO (misja SFOR). Misja ma dwa podstawowe cele: zapewnienie bezpieczeństwa ludności BiH oraz wypełnianie zadań określonych w aneksach 1A i 2 Porozumienia z Dayton/Paryża ("Dayton/Paris Agreement") z 1995 roku, czyli m.in. ochrona granic BiH. Jednym z pobocznych celów jest wspieranie Międzynarodowego Trybunału Karnego dla byłej Jugosławii (ICTY) w poszukiwaniu serbskich zbrodniarzy wojennych.
Misją kierują aktualnie Hiszpanie (dowódcą od 4 grudnia 2007 jest generał major Ignacio Martin Villalain). Siły UE są podzielone na kilka dowództw. Składają się na nie:
W misji EUFOR uczestniczą 22 państwa UE i 11 państw spoza UE. Według stanu na listopad 2005 r. wystawili oni 6270 żołnierzy (5502 z UE i 768 spoza UE).

</doc>
<doc id="560970" url="https://pl.wikipedia.org/wiki?curid=560970" title="Zgromadzenie Misjonarzy Krwi Chrystusa">
Zgromadzenie Misjonarzy Krwi Chrystusa

Zgromadzenie Misjonarzy Krwi Chrystusa (CPPS – łac."Congregatio Missionariorum Pretiosissimi Sanguinis Domini Nostri Iesu Christi", popularna nazwa misjonarze Krwi Chrystusa) – wspólnota kapłanów i braci zakonnych założona na początku XIX wieku przez św. Kaspra del Bufalo
Cele i zadania.
Zgromadzenie Misjonarzy Krwi Chrystusa to stowarzyszenie życia apostolskiego. Jego cechy to wielokulturowość, różnorodność i inkluzywność. Głównym założeniem zakonu misjonarzy Krwi Chrystusa jest budowanie i odnawianie Kościoła, dlatego też zakon wzywa do odnowy i nawrócenia poprzez misje i rekolekcje. Misjonarze pragną wnosić Boże miłosierdzie do parafii, szkół, szpitali i więzień. Adoracja Krwi Chrystusa zajmuje szczególne miejsce w życiu wspólnotowym i apostolskim członków Zgromadzenia.
Habit misjonarzy Krwi Chrystusa.
Habit misjonarzy stanowi sutanna duchowieństwa diecezjalnego w danej diecezji, przepasana czarnym pasem, na piersiach duchownego znajduje się krzyż misyjny zawieszony na łańcuchu, zatknięty na pas.

</doc>
<doc id="560971" url="https://pl.wikipedia.org/wiki?curid=560971" title="Horodyszcze (starożytna osada)">
Horodyszcze (starożytna osada)

Horodyszcze (tzw. "brama węgierska") – starożytna osada u wylotu Kotliny Sanockiej, położona na terenie wsi Trepcza w masywie Kopacza w miejscu największego przewężenia doliny Sanu, w pobliżu miejscowości Międzybrodzie. 
Domniemana pierwsza lokalizacja grodu "Sanok". Nazwa Horodyszcze została przyjęta przez archeologów jako umowny desygnat starożytnego grodziska, ponieważ w źródłach historycznych taka nazwa nie istniała. Osada została odkryta i przebadana przez archeologów sanockich w roku 2002. Centralnym obiektem tej osady jest grodzisko na wzgórzu zwanym Horodyszcze. Jest to potężne założenie obronne położone na lewym brzegu Sanu 150 m powyżej lustra rzeki, chronione koncentrycznym wałem ziemnym o konstrukcji skrzyniowej. Skrzynie wykonane były z drewna bukowego. Dodatkowym zabezpieczeniem grodziska były kolejne cztery wały zaporowe. 
Grodzisko włączone jest do projektu Archeologiczne Szlaki Turystyczne - "Szlak grodzisk karpackich", trwają prace wdrożeniowe. 
Epoka brązu.
Najstarsze odkryte ślady działalności człowieka w tej osadzie pochodzą z okresu epoki brązu i są to przedmioty m.in. siekiery, dłuta, sztylety oraz ceramika datowana na około 1500 r. p.n.e. Wykonawcami tych przedmiotów była ludność przybyła zza łuku Karpat reprezentująca tzw. kulturę Otomani-Füzesabony, od nazwy kultury odkrytej na Węgrzech.
Celtowie.
Ślady kolejnych kultur pradziejowych datowane są na 250 r. p.n.e. - do II wieku n.e., a jej przekaźnikiem byli Celtowie, prawdopodobnie górskie plemię "Anartfracti" (sprzymierzeńcy Anartów), lub Saboków/Sanboków, którzy przywędrowali tutaj znad rzeki Cisy. Poza ceramiką charakterystyczną dla tej kultury, Celtowie zbudowali tu również osadę obronną. Zdaniem archeologów powodem przesiedlenia się Celtów na te tereny były liczne złoża solankowe występujące w Górach Słonnych, będące cennym surowcem handlowym i gospodarczym.
Lędzianie.
Grodziska oraz osada datowane są na okres z przedziału od VIII do XIII wieku. Znalezione tam artefakty, oraz historia regionu pozwala określić grody jako lędziańskie, przez innych określane po prostu jako "ruskie" ponieważ przymiotnik ruski oznaczał wówczas przynależność polityczną, a nie etniczną. 
Prawdopodobnie gród wchodził w skład systemu obronnego tzw. Grodów Czerwieńskich. W tym na grodzisku "Fajka" odkopano elementy posadowienia wczesnośredniowiecznej świątyni lub nawet dwóch. Można to wnioskować po tym, że na ruinach (zgliszczach) wcześniejszej znajdują się pozostałości nieco późniejszego obiektu, który prawdopodobnie powstał na miejscu nie odbudowywanego już grodu. 
Wśród zabytków odnalezionych podczas prac wykopaliskowych znalazły się późniejsze pieczęcie wielkiego księcia kijowskiego i przemyskiego Ruryka Rościsławowicza z drugiej połowy XI wieku, elementy ozdób i uzbrojenia oraz enkolpiony w typie kijowskim. Waga znalezionych tam obiektów, oraz fakt, że na terenie obecnego miasta Sanoka nie znaleziono śladów większej osady, grodu czy warowni sprzed XIII wieku sugerują, że gród "Sanok", wzmiankowany w Latopisie Hipackim z 1150 r. oraz miejsce zawarcia tzw. "Umowy Sanockiej" z 1209 r. znajdowały się na terenie Horodnej i Horodyszczy. 
Na terenie grodu Horodnej znaleziono elementy spalonych konstrukcji (w tym wzmiankowanej wcześniej świątyni) i mnóstwo grotów strzał o typie nie stosowanym wówczas na Rusi (takie też znaleziono, ale w mniejszej ilości), natomiast używanych przez koczowników Wielkiego Stepu (np. Mongołów). Znaleziska te pozwalają postawić hipotezę, że gród został zniszczony przez Tatarów gdzieś między rokiem 1257 a 1295, a na jego zgliszczach wzniesiono świątynię (pozostałości drugiej świątyni nie noszą cech spalenia), natomiast osada została przeniesiona nieco na południe i przekształciła się z czasem w miasto Sanok.
Wszystkie zabytki prezentowane są w Muzeum Historycznym w Sanoku.
Wczesne średniowiecze.
Ponieważ na terenie obecnego miasta Sanoka nie znaleziono śladów większej osady, grodu czy warowni sprzed XIII wieku, przeprowadzone badania archeologiczne sugerują, że gród "Sanok", wzmiankowany w Latopisie Hipackim z 1150 oraz miejsce zawarcia tzw. "Umowy Sanockiej" z 1209 znajdowały się na terenie odkopanego w tym miejscu przez archeologów stanowiska Horodna i Horodyszcze w obrębie wsi Trepcza. W połowie XIII wieku grodzisko upadło. W przebadanych przez archeologów warstwach kulturowych w tzw. warstwie spalenizny odnaleziono wiele bełtów strzał w typach spotykanych u koczowniczych jeźdźców mongolskich.
Historiografia.
Szematyzm greckokatolicki z roku 1830 wspomina, że na wzgórzu miały się zachować ruiny monasteru Świętego Bazylego - "Hic erat olim Manasterium O.S.B.M (Ordo Sancti Basilii Magni) in Monte alto, sed pridem abolitum, cujus rudera solummodo manserunt. 

</doc>
<doc id="560972" url="https://pl.wikipedia.org/wiki?curid=560972" title="Manifest partii komunistycznej">
Manifest partii komunistycznej



</doc>
<doc id="560973" url="https://pl.wikipedia.org/wiki?curid=560973" title="Jan Klimontowic">
Jan Klimontowic

Jan Klimontowic (zm. po 1243), polski możny z rodu Gryfitów, kasztelan toszecki i cieszyński.
Życiorys.
Był synem kasztelana płockiego Klemensa, bratem kasztelana krakowskiego Klemensa, biskupa płockiego Andrzeja, Wierzbięty i Świętosława.
W 1223 kilku polskich książąt dzielnicowych - Henryk I Brodaty, Leszek Biały, Konrad mazowiecki oraz książę gdański Świętopełk Wielki - zorganizowało wyprawę na Prusy. Akcja nie przyniosła spodziewanych sukcesów, jednak na ziemi chełmińskiej zdołano odbudować przygraniczne grody. Na ich czele stanęli Dersław Abrahamowic i Budzisław Krzesławic z rodu Odrowążów oraz właśnie Jan. Krótko potem, prawdopodobnie w 1224, Polacy zostali nagle zaatakowani przez Prusów. Dersław i Budzisław zginęli, Jan salwował się ucieczką.
Jego postępowanie spotkało się z wrogą reakcją. Sankcje dotknęły cały ród. Konrad mazowiecki wygnał Gryfitów z Mazowsza. Przywódca rodu, wojewoda krakowski Marek, stracił swój urząd. Jan z braćmi znalazł się w Małopolsce.
Tam próbował zorganizować spisek przeciwko Leszkowi Białemu. Przyzwany przez Gryfitów, Henryk Brodaty, w 1225 roku oblegał Kraków, ale szybko pogodził się z kuzynem. Gryfici zostali wypędzeni z Małopolski. Jan ze swoimi braćmi Klemensem i Wierzbiętą schronił się na dworze Kazimierza, księcia opolskiego.
Był kasztelanem cieszyńskim (wzmianki z lat 1228-1239), toszeckim (wzmianka z 1226) i rudzkim (wzmianki z lat 1228, 1233 i 1242). 
Po raz ostatni figuruje w dokumentach 8 sierpnia 1243. Z małżeństwa z bliżej nieznaną kobietą miał syna Sulisława. 
Upamiętnienie.
Był pierwowzorem postaci Jaszka w powieści autorstwa Józefa Ignacego Kraszewskiego.

</doc>
<doc id="560974" url="https://pl.wikipedia.org/wiki?curid=560974" title="Alfons Długosz">
Alfons Długosz

Alfons Długosz (ur. 28 lipca 1902 w Trzebionce koło Chrzanowa, zm. 7 listopada 1975 w Wieliczce) – polski malarz i fotografik, nauczyciel. Zainicjował działania prowadzące do uratowania zabytkowych komór i urządzeń kopalni soli w Wieliczce.
Studiował w berlińskiej Państwowej Szkole Przemysłu Artystycznego oraz na Akademii Sztuk Pięknych w Dreźnie. Na początku II wojny światowej na stałe związał się z Wieliczką. Kiedy w 1949 dyrekcja kopalni podjęła decyzję o zlikwidowaniu wielu starych komór, Długosz rozpoczął akcję ratowania zabytkowego podziemia. Zrobił pełną dokumentację fotograficzną saliny, gromadził też pamiątki związane z historią przemysłu solnego na ziemiach polskich. W 1951 w komorze "Warszawa" zorganizował pierwszą ekspozycję urządzeń górniczych odnalezionych w kopalni wielickiej. 3 lata później został kustoszem Muzeum Żup Krakowskich Wieliczka. Był autorem wielu rozpraw naukowych oraz monografii: "Wieliczka Magnum Sal jako zabytek kultury materialnej". Zainicjował również odbudowę Zamku Żupnego.

</doc>
<doc id="560975" url="https://pl.wikipedia.org/wiki?curid=560975" title="Anna Hohenzollern (1487–1539)">
Anna Hohenzollern (1487–1539)

Anna Hohenzollern (ur. 5 maja 1487, zm. 7 lutego 1539) – margrabianka brandenburska, księżna cieszyńska.
Była córką Fryderyka Starszego, margrabiego na Ansbach i Zofii Jagiellonki. W 1518 roku poślubiła Wacława II, księcia cieszyńskiego. Owdowiała w 1524. Po śmierci teścia, Kazimierza II cieszyńskiego, w 1528, została, wraz z Janem z Pernsteinu, współregentką, w imieniu swojego syna – Wacława III Adama.
Oprócz Wacława III Adama miała nieznanego z imienia syna, zmarłego przed 1525 rokiem oraz córki Ludmiłę i Zofię.

</doc>
<doc id="560976" url="https://pl.wikipedia.org/wiki?curid=560976" title="Lemat Fatou">
Lemat Fatou

Lemat Fatou – lemat noszący nazwisko Pierre’a Fatou, który daje ograniczenie górne na wartość całki Lebesgue’a funkcji określonej jako granica dolna pewnego ciągu nieujemnych funkcji mierzalnych.
Lemat Fatou jest jednym z trzech, obok twierdzeń o zbieżności monotonicznej i ograniczonej (oba autorstwa Henriego Lebesgue’a), podstawowych twierdzeń granicznych analizy i teorii miary. Wykorzystywany jest w niektórych dowodach twierdzenie Lebesgue’a o zbieżności ograniczonej oraz zupełności przestrzeni formula_1 oraz w teorii prawdopodobieństwa przy wyznaczaniu wartości oczekiwanych pewnych zmiennych losowych.
Lemat.
Niech formula_2 będą funkcjami formula_3-mierzalnymi określonymi na wspólnej przestrzeni z miarą formula_4 dla formula_5 Wówczas
Jeśli funkcje formula_7 są sumowalne (całkowalne) i prawa strona nierówności jest skończona, to sumowalna (całkowalna) jest również funkcja podcałkowa po lewej stronie nierówności.
Dowód.
Niech formula_8 oznacza nieujemną funkcję prostą mniejszą lub równą formula_9 Niech ponadto zbiory formula_3-mierzalne formula_11 będą rozłączne oraz formula_12 dla formula_13
Niech formula_14 będzie ustalone. Wówczas
gdzie:
Ponieważ
zatem
stąd zaś
Nierówność ta obowiązuje dla każdego formula_20 a każda funkcja prosta formula_21 jest mniejsza lub równa formula_9 Dlatego
gdzie formula_24 oznacza całkę dolną.

</doc>
<doc id="560978" url="https://pl.wikipedia.org/wiki?curid=560978" title="Franciszek Francus">
Franciszek Francus

Franciszek Francus (ur. 29 czerwca 1870 w Krasnej pod Cieszynem, zm. 17 sierpnia 1962 w Czeskim Cieszynie) - nauczyciel, polski pisarz ludowy, publicysta.
Był synem Andrzeja, późniejszego pierwszego wójta gminy Krasna, i Marii z domu Lipa, wdowy po Pawle Pszczółce. Ukończył Seminarium Nauczycielskie w Cieszynie.
Pracował najpierw w Stonawie (16 listopada 1889-15 lutego 1891). W seminarium nauczył się gry na skrzypcach, grał także na m.in. fortepianie i organach (był organistą w stonawskim kościele). Inspektor, który odwiedził szkołę w Stonawie zaproponował wiejskiemu nauczycielowi przeniesienie do Trzyńca. Francus pracował tam od lutego 1891 do sierpnia 1892 roku. W miasteczku nie mógł znaleźć posady jako organista, dlatego zdecydował się na przeniesienie do Lesznej Górnej, gdzie pracował do 1914 roku. W Lesznej został organistą w miejscowym kościele. Nabył także 6 morgów ziemi, z czego uprawiał połowę, a resztę oddał w dzierżawę. Z czasem został kierownikiem szkoły.
Przeniesiony w 1914 roku do Sibicy jako kierownik szkoły, pracował tam do przejścia na emeryturę w 1923 roku.
Był autorem sztuki "Wesele na wsi". Utwór ten cieszył się sporo popularnością. Doczekał się czterech wydań (trzecie w 1935, czwarte w 1948). Recenzję sztuki zamieściły m.in. "Gwiazdka Cieszyńska" i "Ewangelik". Ten "obrazek ludowy, sceniczny w 4 aktach" zawierał także opis dożynek. Sam Francus kilkadziesiąt razy pełnił funkcję starosty weselnego. Publikował również wiersze na łamach prasy lokalnej. Posiadał niezwykłą pamięć muzyczną; zbierał teksty i melodie. W listopadzie 1959 roku przesłał do Polskiego Związku Kulturalno-Oświatowego w Czeskim Cieszynie 117 tekstów pieśni, z czego 40 z nutami.
Ostatnie lata spędził w Czeskim Cieszynie. Tam też zmarł 17 sierpnia 1962. Jego siostrzeńcem był Rudolf Tomanek.
Franciszek Francus był żonaty z Agnieszką Bagińską z Frysztatu, z którą miał troje dzieci.

</doc>
<doc id="560979" url="https://pl.wikipedia.org/wiki?curid=560979" title="Projekt (ekonomia)">
Projekt (ekonomia)



</doc>
<doc id="560985" url="https://pl.wikipedia.org/wiki?curid=560985" title="1848 w literaturze">
1848 w literaturze



</doc>
<doc id="560986" url="https://pl.wikipedia.org/wiki?curid=560986" title="Yamaha TDR 125">
Yamaha TDR 125

Yamaha TDR 125 – japoński motocykl sportowo-terenowy produkowany przez Yamaha Motor Company w latach 1992-2002
TDR 125 to typowy Funbike. Motocykl posiada duży prześwit. Zablokowany seryjnie silnik generuje 15 KM, odblokowany ok. 26 KM. Silnik jest chłodzony cieczą. Prędkość maksymalna to ok. 140 km/h. Podstawą Yamahy TDR 125 jest stalowa rama. Silnik dwusuwowy, skrzynia biegów 6-stopniowa. Motocykl waży ok. 135 kg. Wersja silnikowa belgrada po odblokowaniu generuje moc rzedu 31 koni mechanicznych.

</doc>
<doc id="560988" url="https://pl.wikipedia.org/wiki?curid=560988" title="Tukultininurta II">
Tukultininurta II



</doc>
<doc id="560989" url="https://pl.wikipedia.org/wiki?curid=560989" title="Tukultininurta I">
Tukultininurta I



</doc>
<doc id="560990" url="https://pl.wikipedia.org/wiki?curid=560990" title="Biały Słoń">
Biały Słoń



</doc>
<doc id="560992" url="https://pl.wikipedia.org/wiki?curid=560992" title="Mastodonzaur">
Mastodonzaur

Mastodonzaur ("Mastodonsaurus" – „jaszczur z brodawkowatym zębem”) – środkowo-triasowy płaz tarczogłowy. Został tak nazwany, ponieważ początkowo paleontolodzy sądzili, że to krokodyl – ze względu na wielkość oraz obecność kostnych guzków w skórze. "Mastodonsaurus" osiągał około 6 metrów długości, z czego na samą czaszkę przypadało 1,25 m. Żył w triasie, 235–230 mln lat temu, na terenie obecnej Europy.

</doc>
<doc id="560994" url="https://pl.wikipedia.org/wiki?curid=560994" title="Assurdan III">
Assurdan III



</doc>
<doc id="560995" url="https://pl.wikipedia.org/wiki?curid=560995" title="HCP 303D">
HCP 303D

HCP 303D (seria "SU46") – polska lokomotywa spalinowa produkowana w latach 1974–1977 i 1985 przez zakłady HCP w Poznaniu dla PKP. Łącznie wyprodukowano 54 sztuki tego typu.
Historia.
Projekt lokomotywy SU46 powstał w 1972 (równolegle z projektem SP47) i był rozwinięciem konstrukcji spalinowozu SP45. Zastosowano w niej po raz pierwszy elektryczne ogrzewanie wagonów prądem o napięciu 3 kV (dotychczas stosowano ogrzewanie parowe lub elektryczne 500 V), które zapewniała 9-fazowa prądnica prądu przemiennego LCPa-400 o mocy 440 kW z układem prostownikowym (w lokomotywach SU46-053 i SU46-054 prądnica LCPb-400 o mocy 495 kW). Lokomotywa charakteryzowała się także uproszczoną konstrukcją pudła, silnikami o większej mocy niż dotychczas stosowane (zmiana wymuszona zastosowaniem nowego systemu ogrzewania) i zmodyfikowaną budową wózków. Choć konstrukcja była udana, produkcję wstrzymano w roku 1977 w wyniku odgórnych poleceń obligujących zakłady HCP do niezwłocznego rozpoczęcia dostaw lokomotyw ET41. W roku 1985, wykorzystując postęp techniczny i kilkuletnie obserwacje zbudowanych lokomotyw wykonano jeszcze dwa zmodyfikowane egzemplarze (SU46-053 i 054). Różnice były niewielkie. Główna to zastosowanie w szerszym zakresie materiałów i urządzeń krajowych (związane z antyimportową polityką gospodarczą). Ponadto zamiast wzbudnicy zastosowano regulator "TUPEX-1", zmieniono sposób zasysania powietrza do wentylatorów silników trakcyjnych – zamiast z wnętrza przedziałów, powietrze było pobierane z zewnątrz przez żaluzje, przekonstruowano nieco wózki, oraz sterowanie hamulcem postojowym za pomocą siłowników hydraulicznych. Z zewnątrz rzucają się w oczy inne żaluzje (o układzie pionowym). Dodatkowo zabudowano mniejsze boczne okna kabin maszynisty. Przez miłośników kolei, jak i kolejarzy nazywana "Dużą Suką".
Konstrukcja.
SU46 to dwukabinowe 6-osiowe lokomotywy o układzie Co’Co’ z przekładnią elektryczną. Źródłem mocy jest wysokodoładowany wysokoprężny czterosuwowy silnik spalinowy z chłodzeniem powierza doładowującego W2112SSF o mocy 2250 KM (1654 kW), stanowiący modyfikację silnika kolejowego firmy FIAT typu 2112SSF o mocy 1700 KM (1250 kW) który był wcześniej użyty do napędu lokomotyw 301Db (SP45), który napędza prądnicę główną GP846 B1 (napięcie znamionowe – 725 V, prąd znamionowy – 2000 A, moc ciągła – 1450 kW, prędkość obrotowa – 1500 obr./min, wzbudzanie – szeregowo-bocznikowo-obce, masa – 4350 kg), współpracującą ze wzbudnicą typu BA5-72U (prod. „Dolmel” Wrocław, napięcie znamionowe – 190 V, prąd – 45 A, prędkość obrotowa wirnika – 1500 obr./min, wzbudzanie – obce (ok. 10 A), masa – 230 kg) i zasilającą elektryczne silniki trakcyjne LSm-493 (moc – 225 kW, prąd przy obciążeniu ciągłym – 334 A (maks. 565 A), napięcie robocze – 725 V (maks. 850 V), prędkość obrotowa znamionowa – 553 obr./min (maksymalna – 2260 obr./min), zapotrzebowanie powietrza chłodzącego – 66 m³/min, masa – 1890 kg). Ponieważ do rozruchu konieczne jest osiągnięcie temperatury silnika +40 °C, lokomotywa wyposażona jest w opalany olejem napędowym podgrzewacz wody do nagrzewania kadłuba silnika, oleju oraz chłodnicy powietrza doładowującego. Jako źródła prądu użyto
zasadowych akumulatorów niskooporowych typu SJ-200 o napięciu 90 V.
Eksploatacja.
Zamówienia na lokomotywy SU46 związane były ze wzrastającymi w latach 70. XX wieku przewozami pasażerskimi i niedostatkiem taboru do prowadzenia tego typu pociągów na liniach nieelektryfikowanych. Ze względu na uniwersalną charakterystykę SU46 znalazły także zatrudnienie przy obsłudze przewozów towarowych. Cztery lokomotywy tej serii – o numerach 011, 032, 037 i 048 (wtedy stacjonujące w lokomotywowni w Żaganiu) – zostały na przełomie 2004/2005 r. dostosowane do prowadzenia pociągów na sieci DB Netz, później „zgermanizowano” też lokomotywy tejże serii o numerach 013, 023, 025, 026, 034 oraz 043. Obsługiwały także ruch turystyczny na niezelektryfikowanej linii Hel – Gdynia Główna w sezonie letnim, a w zimowym Kościerzyna – Gdynia Główna ze względu na trudny profil trasy. W okresie późniejszym na linii „helskiej” w sezonie letnim zastąpione przez SM42/SU42 w trakcji wielokrotnej i SP32, następnie przez zmodernizowane SU42 z serii 1000.

</doc>
<doc id="560998" url="https://pl.wikipedia.org/wiki?curid=560998" title="Palnik Teclu">
Palnik Teclu

Palnik Teclu (rum. "Bec Teclu") – palnik laboratoryjny opracowany i opisany w 1892 przez rumuńskiego chemika, Nicolae Teclu (1839–1916). Budową przypomina palnik Bunsena. Podstawowa różnica to zmodyfikowana regulacja dopływu powietrza do kominka, umożliwiająca uzyskanie wyższej temperatury płomienia. Ilość powietrza dostarczonego do palnika reguluje się za pomocą metalowego krążka osadzonego na nagwintowanej rurce dostarczającej gaz do spalenia. Obracając ów krążek, podnosi się go lub opuszcza, co zmniejsza lub zwiększa przepływ powietrza. Temperatura maksymalna płomienia gaz-powietrze wynosi około 1500 °C.
Palniki Teclu wykonuje się najczęściej z mosiądzu (części powyżej podstawki). Budowane są na dwa rodzaje gazów, propan-butan i metan (gaz ziemny). Podstawową różnicą w obu rodzajach palników jest dysza doprowadzająca gaz (dysze przystosowane do gazu ziemnego mają otwory o większej średnicy niż te do gazu propan-butan). Moc palnika Teclu reguluje się tak jak w przypadku innych palników, poprzez zmianę ilości gazu dostarczanego do kominka. Dokonuje się tego poprzez zawór dopływowy gazu. Ze względu na jego budowę wyróżnia się zawory: igłowy i uchylny. W zaworze igłowym dopływ gazu reguluje się pokrętłem, a w zaworze uchylnym – poprzez zmianę położenia dźwigni.

</doc>
<doc id="560999" url="https://pl.wikipedia.org/wiki?curid=560999" title="Tiglat-Pileser">
Tiglat-Pileser

Tiglat-Pileser – biblijny odpowiednik akadyjskiego imienia "Tukultī-apil-Ešarra", noszonego przez trzech królów Asyrii. Zapis biblijny, zamiast oryginalnego, stosowany jest tradycyjnie w polskich i zagranicznych opracowaniach naukowych.
Władcy asyryjscy o imieniu Tiglat-Pileser ("Tukultī-apil-Ešarra"):

</doc>
<doc id="561000" url="https://pl.wikipedia.org/wiki?curid=561000" title="Corgoň liga">
Corgoň liga



</doc>
<doc id="561001" url="https://pl.wikipedia.org/wiki?curid=561001" title="FK Inter Bratislava">
FK Inter Bratislava



</doc>
<doc id="561002" url="https://pl.wikipedia.org/wiki?curid=561002" title="FC Artmedia Bratislava">
FC Artmedia Bratislava



</doc>
<doc id="561003" url="https://pl.wikipedia.org/wiki?curid=561003" title="ŠK Slovan Bratislava">
ŠK Slovan Bratislava



</doc>
<doc id="561004" url="https://pl.wikipedia.org/wiki?curid=561004" title="I liga słowacka w piłce nożnej mężczyzn">
I liga słowacka w piłce nożnej mężczyzn

1. liga (, dla celów sponsorskich – "Fortuna liga") – najwyższa w hierarchii klasa męskich ligowych rozgrywek piłkarskich na Słowacji, będąca jednocześnie najwyższym szczeblem centralnym (I poziom ligowy), utworzona w 1993 roku i od samego początku zarządzana przez Słowacki Związek Piłki Nożnej (SFZ). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Słowacji, zaś najsłabsze drużyny są relegowane do 2. ligi (II ligi słowackiej).
Historia.
Mistrzostwa Słowacji w piłce nożnej rozgrywane są od 1925 roku. W latach 1925–1938 oraz 1945–1993 odbywały się Mistrzostwa Czechosłowacji. Niejednokrotnie zmieniał się format rozgrywek. W 1993 po rozpadzie Czechosłowacji została założona 1. liga. W latach 2006–2011 nosiła formalnie nazwę Superliga jednak używano nazwę Corgoň liga (od nazwy sponsora). Od sezonu 2014/15 głównym sponsorem rozgrywek jest firma Fortuna (od niego pochodzi częściej używana nazwa ligi). Nazwy ligi:
System rozgrywek.
Obecny format ligi zakładający podział na grupy po 2 rundach zasadniczych obowiązuje od sezonu 2017/18.
Rozgrywki składają się z 22 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1-6 walczą w trzeciej rundzie o mistrzostwo i europejskie puchary, a zespoły z miejsc 7-12 o utrzymanie w lidze. Pierwsza szóstka rozgrywa ze sobą mecze – u siebie oraz na wyjeździe. Dolna szóstka również rozgrywa ze sobą mecze – u siebie oraz na wyjeździe. Od sezonu 2006/07 w lidze występuje 12 zespołów. W przeszłości liczba ta wynosiła od 10 do 16. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Słowacji w piłce nożnej. Mistrz Słowacji kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Słowacji startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również drużyna, która zwycięży w dodatkowym turnieju play-off dla 4 drużyn. Zajęcie ostatniego miejsca wiąże się ze spadkiem drużyny do 2. ligi. Przedostatnia drużyna w tablicy walczy w barażach play-off z drugą drużyną 2. ligi o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Słowacji zostało do tej pory zdobyte przez 8 różnych drużyn.
Stan po sezonie 2021/22

</doc>
<doc id="561005" url="https://pl.wikipedia.org/wiki?curid=561005" title="Radio Centrum (Rzeszów)">
Radio Centrum (Rzeszów)

Akademickie Radio Centrum – lokalna, akademicka stacja radiowa w Rzeszowie.
W roku 1970 z połączenia radiowęzłów domów studenckich miasteczka akademickiego Politechniki Rzeszowskiej powstało Studenckie Radio Centrum Rzeszów. Początkowo program przesyłany był drogą naziemną. 31 grudnia 1994 roku Radio Centrum zaczęło emitować swój program na falach UKF. Od 1997 roku nadaje program w górnym paśmie UKF z nadajnika o mocy 100 W na częstotliwości 89,0 MHz. Zasięg radia to ok. 20 km wokół Rzeszowa.
Program Radia Centrum nadawany jest całą dobę. Tworzony jest w głównym stopniu przez studentów, w ciągu dnia ma charakter miejski - dopiero po godzinie 18 radio zmienia formułę na akademicką. W paśmie wieczornym i nocnym prezentowane są przede wszystkim autorskie audycje muzyczne. Dominuje w nich alternatywna muzyka rockowa, ale pojawiają się audycje poświęcone poezji, jazzowi, muzyce klubowej, czy hip-hopowi. 
Właścicielem rozgłośni i częstotliwości jest Politechnika Rzeszowska. 
Od 2004 roku Radio Centrum należy do Grupy Polskie Rozgłośnie Akademickie.

</doc>
<doc id="561006" url="https://pl.wikipedia.org/wiki?curid=561006" title="Corgoň Liga">
Corgoň Liga



</doc>
<doc id="561010" url="https://pl.wikipedia.org/wiki?curid=561010" title="Laura Esquivel">
Laura Esquivel

Laura Esquivel (ur. 30 września 1950 w mieście Meksyk) – meksykańska pisarka, autorka m.in. "Przepiórek w płatkach róży" ("Como agua para chocolate") – książkę tę przeniósł na ekran jej mąż Alfonso Arau w 1992 roku.
Życiorys.
Uczęszczała do Escuela Normal de Maestros w Meksyku, kolegium nauczycielskiego, gdzie kończyła wychowanie wczesnoszkolne.
Laura Esquivel zaczęła pisać, kiedy pracowała jako nauczyciel w przedszkolu. Pisała sztuki dla swoich uczniów oraz programy telewizyjne dla dzieci w latach 70. i 80.
W 1975 wyszła za Alfonso Arau, z którym ma córkę Sandrę. Rozwiedli się w 1993. Esquivel wyszła za mąż później za stomatologa Javiera Valdez.
W marcu 2009 Laura Esquivel została wystawiona jak wstępny kandydat do samorządu lokalnego w Dystrykcie XXVII Meksyku przez partię PRD. Jej kandydatura została poparta przez Zjednoczoną Lewicę (Izquierda Unida). Mimo nieprawidłowości, wszystkie karty do głosowania zostały odzyskane, potwierdzając jej zwycięstwo. Laura Esquivel jest obecnie oficjalnym kandydatem nie tylko dla PRD, ale także dla PT i MC.
Mieszka w Meksyku.
Kariera literacka.
W swojej pierwszej powieści, "Przepiórki w płatkach róży" (1989), wykorzystała elementy realizmu magicznego. Powieść, której akcja toczy się w czasie rewolucji na początku XX wieku w Meksyku, pokazuje znaczenie kuchni w życiu Esquivel. Książka jest podzielona na dwanaście części, nazwanych na cześć kolejnych miesięcy roku, każda rozpoczyna się sekcja z meksykańskiej receptury. Poszczególne rozdziały przedstawiają przygotowanie potrawy i wiążą je ze zdarzeniem w życiu bohatera. Esquivel uważa kuchnię za najważniejszą częścią domu i charakteryzuje ją jako źródło wiedzy i zrozumienia, które przynosi przyjemność. "Przepiórki w płatkach róży" okazały się sporym sukcesem: przez trzy lata była to najlepiej sprzedająca się książka w Meksyku oraz została przetłumaczona na ponad 20 języków.
Na podstawie "Przepiórek w płatkach róż" powstał w 1992 film, który reżyserował Alfonso Arau, mąż Laury Esquivel. Film ukazał się w Stanach Zjednoczonych w 1994, równolegle z premierą książki. Adaptacja okazała się kasowym sukcesem. W Meksyku film zdobył Ariel Awards, nagrody Meksykańskiej Akademii Filmowej, w 12 kategoriach, został również wyróżniony nominacjami do BAFTA, Złotego Globu czy Goya.
Jej druga powieść, "La ley del amor", również dzieje się w Meksyku, ale tym razem w wieku XXIII, łącząc romans i science fiction.
Jej dotychczas ostatnia powieść, "Malinche" (2006), opowiada historię z czasów Azteków „o jednej z najbardziej tajemniczych i kontrowersyjnych postaci – Malinalli, bohaterce meksykańskich legend i podań – przez jednych uznawaną za zdrajczynię, przez innych za osobę, bez której podbój Meksyku byłby jeszcze bardziej krwawy”.

</doc>
<doc id="561011" url="https://pl.wikipedia.org/wiki?curid=561011" title="Liceum Ogólnokształcące nr I im. Konstantego Ildefonsa Gałczyńskiego w Otwocku">
Liceum Ogólnokształcące nr I im. Konstantego Ildefonsa Gałczyńskiego w Otwocku

Liceum Ogólnokształcące nr I im. Konstantego Ildefonsa Gałczyńskiego w Otwocku wraz z Liceum Ogólnokształcącym dla Dorosłych wchodzi w skład Zespołu Szkół Ogólnokształcących.
Historia.
Liceum Ogólnokształcące im. K.I. Gałczyńskiego w Otwocku jest kontynuacją Miejskiego Gimnazjum Koedukacyjnego, pierwszej szkoły średniej w Otwocku, powstałej w 1919 r. przy ulicy Warszawskiej 13. W 1946 szkoła została przeniesiona do budynku dawnego kasyna, a w 1966 nadano jej imię Konstantego Ildefonsa Gałczyńskiego. Placówka w obecnym kształcie jest od 1979 r. Funkcję dyrektora pełnił od roku 1991 mgr Wojciech Dziewanowski, nauczyciel matematyki. Obecnie dyrektorem jest Joanna Michalczyk.
Budynek.
W celu wybudowania budynku kasyna władze Otwocka zaciągnęły w 1926 pożyczkę w wysokości 1350 tysięcy złotych, ostateczny koszt wyniósł jednak ponad 2 miliony złotych. Projekt opracował inż. architekt Władysław Leszek Horodecki. Budowę rozpoczęto w 1927, ukończono około 1933. Władze Warszawy nie zgodziły się jednak na użytkowanie gmachu jako miejsca do rozgrywania gier hazardowych. Jednym z powodów tej decyzji mogła być nieprzychylność opinii publicznej oraz szereg niechętnych pomysłowi artykułów prasowych, a także ujawnione w tym czasie afery gospodarcze z udziałem wielu znanych osób w Otwocku, w tym dzierżawcy budynku Gustawa Pojsela.
Kasyno przez szereg lat funkcjonowało jako ośrodek życia towarzyskiego i kulturalnego w okolicy. Mimo to przynosiło poważne straty finansowe. Istnieje dokumentacja filmowa budynku z czasów przedwojennych. W 1935 na schodach zewnętrznych nakręcono tu bowiem kilka początkowych scen z filmu „Manewry miłosne” z Tolą Mankiewiczówną i Aleksandrem Żabczyńskim w rolach głównych. Na planie budynek pełnił rolę kasyna oficerskiego. Fragmenty z filmu, gdzie sceny kręcono w budynku Liceum można obejrzeć w formie dokumentu w serwisie internetowym YouTube&lt;ref name="Manewry miłosne (1935) 1/6"&gt;&lt;/ref&gt;&lt;ref name="Manewry miłosne (1935) 2/6"&gt;&lt;/ref&gt;.
W okresie okupacji niemieckiej gmach funkcjonował jako „dom żołnierski”, gdzie żołnierze niemieccy spędzali czas wolny od szkoleń poprzedzających wysłanie ich na front. Po wycofaniu się wojska z budynku zabrano wszystkie wartościowe rzeczy. Po wkroczeniu Armii Czerwonej budynek był wykorzystywany przez Resort Bezpieczeństwa Publicznego, m.in. przetrzymywano w nim aresztowanych żołnierzy Podziemia.
W 1946 do gmachu zostało przeniesione Miejskie Gimnazjum Koedukacyjne, obecnie – Liceum Ogólnokształcące im. Konstantego Ildefonsa Gałczyńskiego w Otwocku.
W 1978 r. budynek został uznany za zabytek drugiej klasy i tym samym objęty ochroną konserwatorską.

</doc>
<doc id="561013" url="https://pl.wikipedia.org/wiki?curid=561013" title="Jurgis Kunčinas">
Jurgis Kunčinas

Jurgis Kunčinas (ur. 13 stycznia 1947 w Olicie, zm. 13 grudnia 2002 w Wilnie) – litewski poeta i prozaik.
W latach 1964–1968 studiował germanistykę na Uniwersytecie Wileńskim i później przez wiele lat był cenionym tłumaczem pisarzy niemieckojęzycznych (Günter Grass, Robert Walser, Elfriede Jelinek). Jako poeta debiutował w 1968, był autorem 6 zbiorów poezji, kilku tomów opowiadań oraz powieści, z których najbardziej znana jest - wydana także w Polsce - "Tūla" ("Tula") z 1993. 
Narratorem i głównym bohaterem powieści jest życiowy rozbitek wspominający swoją wielką miłość przeżytą w latach 80. w sowieckim – jeszcze – Wilnie. W jego na wpół poetyckiej, a na wpół delirycznej relacji tytułowa Tula staje się ulotną zjawą z innego świata, przytłoczoną przez marazm życia i szarość otoczenia. Równie ważne jak para bohaterów jest miasto, noszące jeszcze ślady wielokulturowej historii i nadal pełne intrygujących – choć już podniszczonych i zapomnianych - miejsc.

</doc>
<doc id="561014" url="https://pl.wikipedia.org/wiki?curid=561014" title="Jurgis Kuncinas">
Jurgis Kuncinas



</doc>
<doc id="561015" url="https://pl.wikipedia.org/wiki?curid=561015" title="Polski Związek Hodowców Koni Małopolskich">
Polski Związek Hodowców Koni Małopolskich

Polski Związek Hodowców Koni Małopolskich – stowarzyszenie miłośników, hodowców i użytkowników koni półkrwi angloarabskiej. Związek został zarejestrowany 11 września 2003 r. przez Sąd Rejonowy w Lublinie. Siedzibą Związku jest Białka.
Pierwsze walne zgromadzenie związku odbyło się 15 listopada 2003 r. w Krasnymstawie. Wtedy uchwalono statut PZHKM a także wybrano władze związku.
Rasa małopolska.
Pojęcie „Małopolska Rasa Koni” po raz pierwszy pojawiło się w 1962 roku. Wtedy to weszło w życie "Rozporządzenie Ministra Rolnictwa w sprawie prowadzenia ksiąg zwierząt zarodowych". Już po roku ukazał się I tom "Księgi Stadnej Koni Małopolskich". Wydanie Księgi miało na celu ujęcie w ramy prawne pogłowia koni gorącokrwistych występujących na terenach ówczesnych województw: kieleckiego, lubelskiego, krakowskiego i rzeszowskiego. Konie rasy małopolskiej odznaczały wtedy dużą odrębnością w stosunku do innych koni ras szlachetnych z pozostałych województw. Znawcy koni akcentowali wybitną wartość genetyczną tej rasy.
Nazwy "rasa małopolska" zaczęto używać już w XV w. dla określenia koni występujących ówcześnie na terenie województw: krakowskiego, sandomierskiego i lubelskiego.

</doc>
<doc id="561018" url="https://pl.wikipedia.org/wiki?curid=561018" title="Wielki Róg">
Wielki Róg



</doc>
<doc id="561019" url="https://pl.wikipedia.org/wiki?curid=561019" title="Deem Bristow">
Deem Bristow

Deem Reginald Bristow (ur. 11 kwietnia 1947 w Eaton, zm. 15 stycznia 2005 w San Diego) – amerykański aktor dubbingujący w serii gier Sonic the Hedgehog. Podkładał głos Dr. Eggmanowi.
Życiorys.
Dnia 15 stycznia 2005 roku Bristow tańcząc podczas zabawy nagle upadł i niebawem zmarł w Sharp Hospital w San Diego w Kalifornii mając zaledwie 57 lat. Long John Baldry, pierwszy aktor podkładający głos Eggmanowi w serialu Adventures of Sonic the Hedgehog, również zmarł w tym samym roku.

</doc>
<doc id="561022" url="https://pl.wikipedia.org/wiki?curid=561022" title="Tadeusz Kwinta">
Tadeusz Kwinta

Tadeusz Edward Kwinta (ur. 18 października 1938 w Krakowie) – polski aktor.
Życiorys.
Po raz pierwszy na deskach teatralnych wystąpił w wieku 13 lat w Teatrze Młodego Widza w Krakowie prowadzonym przez Marię Billiżankę. Zagrał wtedy rolę Piotrusia w „Samotnym białym żaglu” Katajewa. Z teatrem Billiżanki oraz radiowym zespołem „Wesoła Gromadka” współpracował do roku 1956. Po ukończeniu studiów na krakowskiej PWST debiutował na profesjonalnej scenie w 1960. Związany kolejno z teatrami:
W latach 1986-90 był dyrektorem artystycznym Teatru Bagatela w Krakowie.
Od końca lat 50. występuje w kabarecie Piwnica pod Baranami.
Prowadził też programy umuzykalniające dla dzieci w telewizji.
W 2008 został odznaczony Srebrnym Medalem „Zasłużony Kulturze Gloria Artis”.

</doc>
<doc id="561025" url="https://pl.wikipedia.org/wiki?curid=561025" title="Teatr cieni (powieść)">
Teatr cieni (powieść)

Teatr cieni (ang. "Shadow Puppets") – książka z gatunku science-fiction, napisana przez Orsona Scotta Carda. Jest to trzecia część Sagi Cienia, podcyklu w ramach Sagi Endera. Wydanie oryginalne ukazało się w 2002 (Tor, ), a polskie w 2003 (Prószyński i S-ka, ).
Jest to kontynuacja zdarzeń opisanych w "Cieniu Endera" oraz "Cieniu Hegemona". Głównymi bohaterami są Peter Wiggin, zajmujący stanowisko Hegemona, a także zakochani w sobie Petra Arkanian i Julian Delphiki (znany także jako Groszek).
W załączonym posłowiu autor wymienia trudności, jakie napotkał pisząc kolejną część sagi. Przyznaje, iż opisując losy bohaterów jedynie wspomnianych w poprzednich książkach, musiał szczególnie uważać na zachowanie zgodności szczegółów we wszystkich częściach. W opowieści pojawiają się postaci Teresy Wiggin (matki Endera, Petera i Valentine), Suriyawonga (tajlandzkiego absolwenta Szkoły Bojowej), Ambula, Virlomi (hinduskiej absolwentki Szkoły Bojowej), Achillesa de Flandres, Alai (przyjaciela Endera z czasów Szkoły Bojowej), Hana Tzu (chińskiego absolwenta Szkoły Bojowej). Większość z młodych bohaterów zajmuje wysokie stanowiska w swoich państwach i podejmuje decyzje o randze międzynarodowej.
Autor porusza wiele problemów dotyczących zagadnień wojny. Jak sam zaznacza, pisał książkę podczas wojny w Afganistanie pomiędzy Stanami Zjednoczonymi i ich sprzymierzeńcami a Talibami i Al Kaidą. Problemy relacji między światem Muzułmańskim z Zachodem są szczególnie zaakcentowane w książce. Książka porusza także problemy związane z modyfikacją genetyczną embrionów ludzkich.
Akcja jednego z rozdziałów powieści dzieje się w warszawskich Łazienkach, dokąd dwójka głównych bohaterów dostaje się podróżując pociągiem z Katowic.

</doc>
<doc id="561028" url="https://pl.wikipedia.org/wiki?curid=561028" title="Nikola Zigić">
Nikola Zigić



</doc>
<doc id="561032" url="https://pl.wikipedia.org/wiki?curid=561032" title="Piłka nożna w Polsce (2005/2006)">
Piłka nożna w Polsce (2005/2006)

Piłka nożna w Polsce - sezon 2005/2006
Rozgrywki ligowe.
Orange Ekstraklasa.
Zobacz więcej: I liga polska w piłce nożnej (2005/2006)
Przypisy.
II liga.
Zobacz więcej: II liga polska w piłce nożnej (2005/2006)
Uwaga: Piast Gliwice przystąpił z 10 punktami ujemnymi na koncie.
Uwaga: Po rundzie jesiennej Kujawiak Włocławek zmienił nazwę na Zawisza Bydgoszcz SA i przeniósł się do Bydgoszczy.
III liga.
Zobacz więcej: III liga polska w piłce nożnej (2005/2006)
IV liga.
Zobacz więcej: IV liga polska w piłce nożnej (2005/2006)
IV liga polska w piłce nożnej w sezonie 2005/2006 podzielona jest na 19 grup. Rozgrywki podlegają pod wojewódzkie związki piłki nożnej. Zwycięzcy każdej z grup (oprócz Wielkopolski, Małopolski i Górnego Śląska) uzyskują awans do III ligi, zaś zwycięzcy z województw, gdzie są dwie grupy IV ligi, grają w barażu o wejście do wyższej klasy rozgrywkowej.

</doc>
<doc id="561039" url="https://pl.wikipedia.org/wiki?curid=561039" title="Wieżyca (Dolina Bobru)">
Wieżyca (Dolina Bobru)

Wieżyca (niem. "Turm Stein") – wzgórze o wysokości około 370 m n.p.m. położone na terenie Parku Krajobrazowego Doliny Bobru, nad Jeziorem Modrym. Do brzegów jeziora opada stromym urwiskiem skalnym o wysokości ok. 40 m. Do podnóża góry dochodzi most przewieszony przez Jezioro Modre od Schroniska PTTK „Perła Zachodu”. Ze szczytu wzniesienia roztacza się malowniczy widok na jezioro.

</doc>
<doc id="561045" url="https://pl.wikipedia.org/wiki?curid=561045" title="Zygmunt Kęska">
Zygmunt Kęska

Zygmunt Kęska ps. „Świt” vel. „Krewny” (ur. 20 stycznia 1917 w Witebsku, zm. 3 kwietnia 1946 w Warszawie) – porucznik, żołnierz ZWZ-AK oraz Zrzeszenia WiN.
Życiorys.
Działalność w wojsku.
Był synem Tomasza Kęski i Wiktorii z domu Jakubik. W latach międzywojennych mieszkał w Dęblinie. W latach 1938–1939 uczestniczył w dywizyjnym kursie podchorążych rezerwy przy 28 Dywizji Piechoty, który ukończył w stopniu kaprala podchorążego rezerwy. Brał udział w wojnie obronnej 1939 r. Na początku 1940 r. zaangażował się w działalność konspiracyjną, początkowo jako członek ZWZ, a następnie AK pod ps. „Świt”. Do lipca 1944 r. walczył w oddziale partyzanckim Mariana Bernaciaka ps. „Orlik”, działającego na Lubelszczyźnie. Po jego rozwiązaniu powrócił do domu, ale od kwietnia 1945 r. ponownie znalazł się w szeregach reaktywowanego oddziału M. Bernaciaka, w którym objął funkcję dowódcy samodzielnej kompanii. Używał wtedy ps. „Krewny”. Na czele swojej kompanii odniósł wiele sukcesów w walce z UB, MO i KBW. Prowadził też akcje propagandowe.
W początkach kwietnia 1945 zaskoczony przez grupę operacyjną UBP i KBW, objął dowództwo nad oddziałem. Po krótkiej walce trzydziestu żołnierzy KBW złożyło broń i przeszło na stronę „Świta”. Oddział za namową nowo przyjętych odczekał na następną grupę KBW i gdy ta nadeszła, po krótkiej wymianie zdań kolejnych sześćdziesięciu żołnierzy poddało się i przeszło dobrowolnie do oddziału „Świta”. Z tych żołnierzy wkrótce zorganizowano III pluton. 16 kwietnia 1945 na rozkaz „Orlika” wspólnie z Wacławem Rejmakiem „Ostoją” zdobył posterunek MO w Adamowie, pow. Łuków. 24 kwietnia 1945 r. ubezpieczał atak oddziału M.Bernaciaka na Powiatowy Urząd Bezpieczeństwa Publicznego w Puławach. Jedną z jego najbardziej spektakularnych akcji było przemaszerowanie 1 maja 1945 r. na czele swojego oddziału krokiem defiladowym przez Kock, a następnie wygłoszenie na rynku uroczystego przemówienia. 14 czerwca 1945 r. rozbroił posterunek MO w Żelechowie. Nocą z 27 na 28 lipca 1945 r. współuczestniczył w zasadzce koło Dęblina na pociąg przewożący do więzienia we Wronkach b. członków AK. Uwolniono wtedy ok. 120 więźniów, m.in. ppłk. Antoniego Żurowskiego ps. „Andrzej” vel. „Bóbr” i ppłk. Henryka Krajewskiego ps. „Trzaska” vel. „Leśny”. Również w czasie tej akcji sześćdziesięciu konwojentów – żołnierzy LWP przeszło na stronę „leśnych”, pozostali z ochrony pociągu zostali puszczeni wolno.
Więzienie, śmierć.
Został aresztowany 22 października 1945 i skazany 8 marca 1946 przez Sąd Okręgowy w Warszawie (nr sprawy W.1516/46) na podstawie art. 3 Dekretu na karę śmierci. Wyrok wykonano 3 kwietnia 1946 r. w więzieniu karno-śledczym na Pradze. Jego ciało zostało potajemnie pochowane na Cmentarzu Bródnowskim, kw.45 N, rząd 1, grób 5, nr ewidencyjny księgi pochowanych 1351. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.
3 lipca 2015 roku IPN ogłosił, że przy jednej z czaszek znalezionych w czasie prac na cmentarzu Bródnowskim znaleziono również szczoteczkę do zębów należącą do por. Zygmunta Kęski.
Był odznaczony Krzyżem Walecznych. W 2007 roku został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="561047" url="https://pl.wikipedia.org/wiki?curid=561047" title="Kościół z Bączala Dolnego">
Kościół z Bączala Dolnego

Kościół z Bączala Dolnego – drewniany, późnogotycki kościół rzymskokatolicki pod wezwaniem św. Mikołaja Biskupa, wybudowany najpóźniej w 1667 roku w Bączalu Dolnym koło Jasła, w latach 70. XX wieku przeniesiony do Muzeum Budownictwa Ludowego w Sanoku, umieszczony w sektorze pogórzańskim.
Kościół stanowi typowy przykład małopolskiego kościoła drewnianego i jest jednocześnie jednym z najcenniejszych zabytków drewnianej architektury sakralnej południowo-wschodniej Polski.
Historia.
Kościół jako główna świątynia parafii pw. św. Mikołaja w Bączalu Dolnym, wraz z XIV-wieczną kryptą, został wybudowany najpóźniej w 1667 roku o charakterze obronnym z fundacji ówczesnego właściciela ziem klucza bączalskiego – Jana Łętowskiego. Poświęcony w 1639 przez biskupa Tomasza Oborskiego i uroczyście konsekrowany w 1669 roku zapewne przez biskupa krakowskiego Andrzeja Trzebickiego bądź Mikołaja Oborskiego. Niektóre źródła wskazują, że w XV wieku oraz od końca XVIII do połowy XIX wieku kościół oraz siedziba parafii położone były na terenie należącym do Bączala Górnego. W 1848 do korpusu kościoła dobudowano murowaną kaplicę o powierzchni 30m2. Świątynia poddana została restauracji w 1865 oraz w 1974 roku.
Kościół i jego wartość architektoniczno-zabytkowa zostały dostrzeżone przez historyków sztuki i konserwatorów już pod koniec XIX wieku m.in. przez Stanisława Tomkowicza z Krakowa (1896) czy prof. Tadeusza Szydłowskiego (1928), czyli w czasach kiedy liczne wówczas drewniane świątynie nie budziły wielkiego zainteresowania.
Kościół jako obiekt zabytkowy.
Od 1959 roku jest wpisany do rejestru zabytków, jako jeden z trzech pierwszych obiektów zabytkowych w powiecie jasielskim (po gotyckim kościele pw. Trójcy Świętej w Bieździedzy z XV wieku, od 1954 w rejestrze zabytków i kolegiacie Wniebowzięcia NMP w Jaśle z 1446, od 1956 w rejestrze zabytków), będąc jednocześnie jedną z pierwszych na Podkarpaciu świątyń drewnianych (kościoły i cerkwie) oficjalnie uznanych za mające wartość zabytkową.
Do 1974 stał w sąsiedztwie wybudowanego w latach 1957-1959 w stylu narodowym z elementami modernizmu kościoła Imienia Maryi w Bączalu Dolnym. Obecnie, od 1975 roku jako zabytek wysokiej klasy znajduje się w Muzeum Budownictwa Ludowego w Sanoku stanowiąc jeden ze sztandarowych eksponatów skansenu.
Korpus główny.
Były kościół z Bączala Dolnego jest dużą, orientowaną, drewnianą świątynią wzniesioną w tradycji gotyckiej z bali jodłowych ciosanych toporem, na kamiennej podmurówce, o charakterze obronnym (długość od wejścia do tylnej ściany prezbiterium wynosi 20 metrów, a szerokość nawy 10 metrów). Posiada trójdzielną sylwetkę, zamknięte trójbocznie prezbiterium i nawę w konstrukcji zrębowej, zakrystię o wymiarach 5 metrów na 3 metry i skarbczyk oraz przyległą wieżę w konstrukcji słupowo-ramowej, ściany wzmocnione lisicami i dach jednokalenicowy, nad wieżą – namiotowy. Otoczony podcieniami. Oświetlenie wnętrza budowli zapewnia ciąg pięciu okien tylko w południowej ścianie korpusu. Uroku dodają jej podbite gontem dachy i ściany, z wieżyczką na sygnaturkę, również w całości pokrytą gontem. Aktualnie świątynia ta znajduje się w Muzeum Budownictwa Ludowego w Sanoku.
Wnętrze.
Spośród gotycko-barokowego wystroju wnętrza świątyni na uwagę zasługują:
Otoczenie.
Obiekt otoczony jest zrekonstruowanym kamiennym murkiem z dwiema bramami wejściowymi: główną – ulokowaną po stronie zachodniej i boczną po stronie północno-wschodniej. W ogrodzeniu kościoła ustawiony jest drewniany krzyż misyjny i niewielkie lapidarium z historycznymi krzyżami i kamieniami nagrobnymi, w tym Sabiny Bilińskiej z domu Pieniążek (1818-1890).
Kościół w miniaturze.
Kościół z Bączala Dolnego stanowi jeden z miniaturowych obiektów Centrum Kultury Ekumenicznej im. św. Jana Pawła II w Myczkowcach, które gromadzi repliki najstarszych sakralnych obiektów drewnianych z terenu Pogórza, Beskidu Niskiego i Bieszczadów wykonane w odpowiedniej skali (1:25).
Szlak architektury drewnianej.
Świątynia znajduje się na szlaku architektury drewnianej województwa podkarpackiego – Trasa nr II (sanocko-dynowska), jako jeden z głównych eksponatów w zbiorach MBL w Sanoku.
Upamiętnienie.
W obrębie kościoła na terenie skansenu został ustanowiony kamień pamiątkowy honorujący Aleksandra Rybickiego, twórcę i pierwszego dyrektora Muzeum Budownictwa Ludowego w Sanoku, z okazji 100-lecia jego urodzin w 2004.

</doc>
<doc id="561049" url="https://pl.wikipedia.org/wiki?curid=561049" title="Adam Stanisław Krasiński (biskup kamieniecki)">
Adam Stanisław Krasiński (biskup kamieniecki)

Adam Stanisław Krasiński herbu Ślepowron, ps. „Obywatel oraz senator i biskup” (ur. 4 kwietnia 1714, zm. w listopadzie 1800 w Krasnem) – pisarz polityczny, biskup kamieniecki od 1759, sekretarz wielki koronny od 1752, prezydent Trybunału Głównego Koronnego, scholastyk gnieźnieński i płocki, proboszcz łęczycki, kanonik gnieźnieńskiej kapituły katedralnej, doktor obojga praw, przywódca konfederacji barskiej. 
Brat Michała Hieronima.
Życiorys.
Urodził się 4 kwietnia roku 1714, jako syn Jana Józefa (późniejszego kasztelana wiskiego), i Elżbiety Teresy z Sołtyków.
W 1733 opowiedział się za Stanisławem Leszczyńskim, u boku którego przebywał w oblężonym przez Rosjan i Sasów Gdańsku a później w Królewcu. W 1734 został wysłany jako emisariusz konfederacji dzikowskiej do Paryża (spędził tam prawdopodobnie prawie 12 lat), gdzie kontynuował edukację. W 1737 wyjechał na studia do Rzymu. W 1747 immatrykulował się na Akademii Krakowskiej. Dzięki poparciu kanclerza wielkiego koronnego Andrzeja Stanisława Załuskiego został kanonikiem płockim i został zatrudniony w kancelarii królewskiej Augusta III. W latach 1746–1752 piastował stanowisko proboszcza łęczyckiego. W 1751 jako deputat kapituły płockiej zasiadał w Trybunale Koronnym. W 1752 dzięki zabiegom Jerzego Augusta Mniszcha został sekretarzem wielkim koronnym. W 1753 został kanonikiem gnieźnieńskim, w 1757 prałatem scholastykiem gnieźnieńskim, w tym też roku został kawalerem Orderu Orła Białego. W 1759 był prezydentem Trybunału Koronnego w Lublinie i został biskupem kamienieckim. Za panowania Augusta III Sasa był członkiem frakcji dworskiej stronnictwa starorepublikańskiego. Był przeciwnikiem Familii, w czerwcu 1763 brał udział w zjeździe partii hetmańskiej w Białymstoku, gdzie opracowano plany powstrzymania zamachu stanu, przygotowywanego przez Czartoryskich.
W czasie bezkrólewia popierał kolejno kandydatury Wettynów. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. Formalnie uznał Stanisława Augusta Poniatowskiego, ale był przeciwnikiem przeprowadzanych przez niego reform. W 1767 przystąpił do konfederacji radomskiej i wraz z prymasem Gabrielem Podoskim snuł plany detronizacji Poniatowskiego z pomocą interwencji posła rosyjskiego Nikołaja Repnina.
Rozczarowany, rozpoczął potajemnie przygotowania do powstania przeciwko Rosji. W październiku 1768 przybył do Paryża i został przyjęty na prywatnej audiencji przez króla Francji Ludwika XV, który obiecał konfederatom barskim poparcie dyplomatyczne i 40 000 dukatów. W połowie lutego 1769 w Bardiowie na Węgrzech nakłaniał Józefa Bierzyńskiego do zabójstwa króla, tę samą ofertę złożył Jerzemu Marcinowi Lubomirskiemu. Po chwilowych nieporozumieniach z podskarbim wielkim koronnym Teodorem Wesslem 31 października 1769 stanął na czele Generalności – rządu powstańczego, który miał siedzibę w Białej. Prowadził też politykę zagraniczną barżan, wysyłając swoich posłów na dwory zagraniczne.
W lutym 1770 przebywał w Dreźnie, gdzie przekonał dwór elektorski do planów konfederackich. 9 kwietnia 1770 spotkał się z cesarzem Józefem II w Preszowie, co skłoniło go do przyjęcia ofiarowanej pomocy Austrii. W sierpniu przyjął Charlesa François Dumourieza, któremu powierzył dowództwo nad częścią wojsk konfederackich. Po ogłoszeniu bezkrólewia (22 października 1770), przestrzegał przed rozbiorem Rzeczypospolitej, uważając ten akt za wielki błąd polityczny. Jednak już 3 marca 1771 zapraszał elektora saskiego Fryderyka Augusta III na opróżniony "de iure" tron polski. Był prawdopodobnie inicjatorem porwania Stanisława Augusta, przeprowadzonego przez Kazimierza Pułaskiego 3 listopada tego roku. 15 kwietnia 1772 wszedł w skład komitetu pertraktującego warunki kapitulacji konfederatów. 2 października został porwany przez kozaków i odstawiony do Warszawy.
Pogodził się z królem, odsunął się jednak od czynniejszego życia politycznego. W 1780 w swoich dobrach w Żwańcu spotkał się z Józefem II, roku następnego ze Stanisławem Augustem. W latach 1780, 1782, 1784, 1786 był przewodniczącym sądu sejmowego. W 1787 stojąc na czele powołanej przez króla Komisji przeprowadził przebudowę twierdzy w Kamieńcu Podolskim oraz przeforsował przekazanie na potrzeby polskiego wojska klasztoru i kościoła Franciszkanów, kościoła Dominikanek, kościoła Dominikanów oraz kościoła św. Katarzyny w Kamieńcu.
Był członkiem konfederacji Sejmu Czteroletniego. Na początku Sejmu Czteroletniego, stanął 7 września 1789 na czele Deputacji do Formy Rządu, która zajęła się przygotowaniem nowej konstytucji. Pod datą 9 stycznia 1790 ogłosił drukiem "List o konieczności sukcesji tronu." 30 lipca 1790 wniósł pod obrady plenarne sejmu swój „Projekt do formy rządu”.
Brał udział w przeprowadzeniu przewrotu parlamentarnego, który doprowadził do podpisania Konstytucji 3 maja 1791. 2 maja 1791 roku podpisał asekurację, w której zobowiązał się do popierania projektu Ustawy Rządowej. W czasie protestu Jana Suchorzewskiego miał powiedzieć "Ogolić łeb wariatowi i odesłać do czubków". Ostro przeciwstawił się konfederacji targowickiej w 1792, co doprowadziło do skasowania jego diecezji. W 1794 zbierał fundusze dla poparcia insurekcji kościuszkowskiej. Po nieudanych próbach reform złamany, w pesymistycznym nastroju osiadł w dobrach biskupich, a później przeniósł się do zaboru pruskiego.
Był człowiekiem o szerokich horyzontach. Uważał, że sprawą nadrzędną jest niepodległość Rzeczypospolitej, a religią można i należy się posługiwać dla celów politycznych. Był zwolennikiem tolerancji. Ze zgorszeniem przyjął milczenie Stolicy Apostolskiej po porwaniu przez Rosjan biskupów polskich w 1767 roku.
Pochowany w kościele Znalezienia Krzyża Świętego i św. Jana Chrzciciela w Krasnem. 
Twórczość.
Ważniejsze utwory.
Ponadto Krasiński ogłaszał pisma urzędowe i listy pasterskie (zobacz: Estreicher XX 1905, 229). Wiele pism politycznych (projektów, manifestów i mów) pozostawił w dość licznych rękopisach.
Estreicher przypisał Krasińskiemu błędnie broszurę I. Potockiego: "Zasady do poprawy rządu r. 1789", brak miejsca wydania (1789). Podpisał je wprawdzie Krasiński, jako przewodniczący Deputacji do Ułożenia Formy Rządu, faktycznym autorem był jednak Potocki.
Listy i materiały.
Wiele listów i pism konfederackich Krasińskiego ogłoszono w publikacjach: K. Sienkiewicz: "Skarbiec historii polskiej" t. 1, Paryż 1839 – Sz. Morawski: "Materiały do konfederacji barskiej", Lwów 1851 – H. Schmitt: "Źródła odnoszące się do pierwszego okresu panowania Stanisława Augusta do r. 1773", Lwów 1884 (tu kilkadziesiąt listów) – K. Pułaski: "Korespondencja z Franciszką Krasińską, królewiczową kurlandzką, z 1769-1772" (30 listów); w dodatku do: "Z życia księżnej kurońskiej", Warszawa 1890 – A. Wybranowski, „Przewodnik Naukowy i Literacki” 1891 – K. Pułaski: "Szkice i poszukiwania historyczne" seria 3, Kraków 1906; seria 4, Lwów 1909 – W. Konopczyński: Wybór tekstów do dziejów konfederacji barskiej, Kraków (1928) "Biblioteka Narodowa" seria I, nr 102 (tu obok korespondencji ujęto memoriały i manifesty Krasińskiego) – W. Konopczyński: "Materiały do wojny konfederackiej, 1768-1774", Kraków 1931 – A. M. Skałkowski: "Wybiciana", „Zapiski Towarzystwa Naukowego w Toruniu” t. 7 (1926/1928) nr 9 – A. M. Skałkowski: "Archiwum Wybickiego" t. 1, Gdańsk 1948.

</doc>
<doc id="561051" url="https://pl.wikipedia.org/wiki?curid=561051" title="Podwódka">
Podwódka

Podwódka – wieś w Polsce położona w województwie łódzkim, w powiecie bełchatowskim, w gminie Kluki przy drodze krajowej nr 74, 8 km na zachód od Bełchatowa.
Jest to typowa rzędówka, od wschodu ograniczona lasem.
Na terenie wsi Podwódka istnieje dobrze oznakowany szlak turystyczny. Prowadzi on przez las w pobliżu bagien i jeziora. Bliskość przyrody skłania spore ilości ludzi do osiedlania się na terenie wsi. 
W latach 1975–1998 miejscowość administracyjnie należała do województwa piotrkowskiego.

</doc>
<doc id="561054" url="https://pl.wikipedia.org/wiki?curid=561054" title="Khorinis">
Khorinis



</doc>
<doc id="561056" url="https://pl.wikipedia.org/wiki?curid=561056" title="Koń mazurski">
Koń mazurski

Koń mazurski – polska rasa koni, pochodząca od koni trakeńskich i wschodniopruskich. Nazwa używana w latach 1948–1962. Później, wraz z koniem poznańskim, utworzyła rasę konia wielkopolskiego.

</doc>
<doc id="561058" url="https://pl.wikipedia.org/wiki?curid=561058" title="Anna (prorokini)">
Anna (prorokini)

Anna – żydowska prorokini, córka Fanuela z rodu Asera, postać nowotestamentowa.
Biografia.
Prorokini została wymieniona w Ewangelii wg św. Łukasza w opisie ofiarowania Jezusa w świątyni. Ewangelista podał jej wiek: miała 84 lata. Kobieta 7 lat była zamężną, potem owdowiała i poświęciła się służbie w Świątyni Jerozolimskiej. Po spotkaniu ze Świętą Rodziną rozpowiadała wieść o przyjściu Mesjasza.
Konotacje w sztuce.
Prorokini Anna przedstawiana jest na obrazach w scenie "Ofiarowania Jezusa w świątyni", towarzysząc Symeonowi. 

</doc>
<doc id="561064" url="https://pl.wikipedia.org/wiki?curid=561064" title="Culbert Olson">
Culbert Olson

Culbert Levy Olson (ur. 7 listopada 1876, zm. 13 kwietnia 1962) – amerykański polityk, członkiem Partii Demokratycznej. Z wykształcenia był prawnikiem.
Przed rozpoczęciem kariery politycznej.
Urodził się w Fillmore w stanie Utah. Jego rodzice byli mormonami i w tej właśnie wierze wychowywali Culberta. Jego matka, Delilah King, była działaczką ruchu na rzecz równouprawnienia kobiet i zasłynęła, jako pierwsza przedstawicielka płci żeńskiej wybrana na jakiekolwiek stanowisko w Utah. Ojcem Culberta był Daniel Olson.
Aczkolwiek Olson wychowywany był w mormońskiej rodzinie, szybko przestał wierzyć w istnienie Boga i stał się ateistą. Był więc jednym z bardzo nielicznych amerykańskich polityków, którzy zajmowali wysokie stanowiska z wyboru otwarcie przyznając się do ateizmu.
Młody Olson pracował m.in. jako robotnik rolny i kolejowy, oraz dziennikarz ("Daily Ogden Standard") czy telegrafista.
W czasie wyborów prezydenckich w roku 1896 pracował na rzecz kandydata demokratów Williama Jenningsa Bryanta. Potem pracował też w Waszyngtonie, również jako dziennikarz.
Kariera polityczna przed wyborem na gubernatora.
Olson ukończył prawo na George Washington University oraz University of Michigan i został przyjęty do palestry w Utah w 1901. Jako demokratę wybrano go do stanowej legislatury w Utah w 1916. Jako członek stanowego zgromadzenia ustawodawczego gorąco popierał zakończenie procederu pracy dzieci, wprowadzenie emerytur dla ludzi starszych, podatek progresywny, kontrolę władz nad instytucjami użytku publicznego i przestrzeganie praw związkowców.
W Kalifornii.
W roku 1920 Olson przeprowadził się do Los Angeles, gdzie prowadził praktykę adwokacką, ścigając zwłaszcza nadużycia finansowe.
Podczas wyborów w roku 1924, kiedy demokraci wystawili kandydaturę znanego z konserwatyzmu Johna W. Davisa, Olson popierał kandydata trzeciej Partii Postępowej Roberta M. La Follette’a Prowadził też kampanię na rzecz znanego pisarza Uptona Sinclaira, który w latach 30. bez powodzenia ubiegał się o fotel gubernatora Kalifornii.
W roku 1934 Olson został przewodniczącym Partii Demokratycznej w Kalifornii. Był gorącym zwolennikiem prezydenta Franklina D. Roosevelta i jego polityki "Nowego Ładu".
Gubernator Kalifornii.
W roku 1938 uzyskał nominację partii jako jej kandydat na gubernatora i wygrał wybory. Został tym samym pierwszym demokratą zajmującym do stanowisko od roku 1889 i jedynym do 1959.
Jako gubernator Olson wsławił się licznymi zmianami w systemie karnym stanu, które miały służyć humanitarnemu traktowaniu więźniów. Niedługo po objęciu urzędu ułaskawił znanego lidera ruchu związkowego i aktywistę socjalistycznego Toma Mooneya, który spędził blisko 20 lat w więzieniu za przestępstwa, których nie popełnił (uznawany był powszechnie za więźnia politycznego). Ogólnie uważany był za dobrego szefa stanowej władzy wykonawczej, który wprowadzał w życie zarządzenia Nowego Ładu.
Gubernator Olson przegrał walkę o reelekcję z ówczesnym prokuratorem generalnym stanu (i przyszłym wieloletnim prezesem Sądu Najwyższego Stanów Zjednoczonych) Earlem Warrenem w roku 1943. Jego kadencja trwała od stycznia 1939 do stycznia 1943. W kampanii atakowano go za jego ateizm.
W latach późniejszych Olson był Przewodniczącym Zjednoczonych Sekularystów Ameryki. Zmarł w Los Angeles.
Żonaty był z Kate Jeremy, z którą miał trzech synów.

</doc>
<doc id="561067" url="https://pl.wikipedia.org/wiki?curid=561067" title="Bitwa pod Bergen">
Bitwa pod Bergen

Bitwa pod Bergen – starcie zbrojne, które miało miejsce niedaleko Frankfurtu nad Menem 13 kwietnia 1759 roku, w czasie wojny siedmioletniej.
Wstęp.
Ponieważ kampania roku 1759 została otwarta, książę Ferdynand ruszył ukradkiem wczesnym marcem na Francuzów. Jego celem był Frankfurt, gdzie Francuzi mieli bazę nad rzeką Men. Intencją było usunięcie Francuzów z Westfalii i przechwycenie inicjatywy przez siły sojusznicze. Pod koniec miesiąca jego armia liczyła około 27 000 ludzi zgrupowanych w trzech dywizjach. Jedna była pod dowództwem Erbprinza, druga księcia Isenburga, zaś trzecia – księcia Holstein-Gottorp.
Działania rozpoczęły się odbiciem Fuldy i Meiningen z rąk "Reichsexecutionsarmee" pod dowództwem feldmarszałka, księcia Fryderyka Michała von Zweibrücken. Ponieważ cesarska armia wycofała się do Czech, Ferdynand ruszył do Hesji mając nadzieję dopaść korpus de Brogliego, zanim otrzyma on posiłki. Broglie jednak zdołał wzmocnić korpus kontyngentem Sasów generała von Dyherrna oraz francuskimi pułkami, które był w stanie zebrać. Rozmieścił on swą małą armię w umocnionym mieście Bergen (dziś dzielnica Frankfurtu nad Menem) i czekał na rozwój wypadków.
Bitwa.
Pole bitwy stanowiło z natury obronną pozycję. Ufortyfikowane miasto Bergen znajdowało się na francuskiej prawej flance, na urwistym, górującym nad zalewowymi równinami Menu wzgórzu i nie było możliwości flankowania francuskiej pozycji z tej strony. Na północny zachód od miasta znajdowało się „Berger-Warte,” niskie wzgórze, które górowało nad centrum, na szczycie którego stała (i wciąż stoi) stara wieża. Na lewo było miasto Vilbel, położone nad rzeką Nidda, której równina zalewowa była pokryta przez rozległe lasy. Broglie rozmieścił gros piechoty w i za miastem Bergen. Na lewym skrzydle, w lasach rozmieścił lekką piechotę wspartą przez kontyngent saski oraz pewną ilość kawalerii. Większa część jego artylerii znalazła się w centrum zgrupowana w ośmiu bateriach. Za działami stanęła większość kawalerii oraz rezerwy. To rozstawienie było przez historyków ocenione jako wyprzedzające czasy napoleońskie, gdyż chętnie było stosowane przez Napoleona, natomiast w połowie XVIII wieku nie było w użyciu.
Armia Ferdynanda przybywała na teren bitwy stopniowo. Ferdynand osobiście towarzyszył awangardzie dowodzonej przez Erbprinza. Ponieważ Ferdynand omyłkowo uważał, iż Francuzi jeszcze się nie rozwinęli całkowicie, rozkazał bezpośredni atak, nie czekając na dwie pozostałe dywizje.
O godzinie 8.00 miasto Vilbel zostało zajęte przez lekką piechotę Freytaga. Także „Am Hohen Stein” – inne niskie wzgórze położone na wschód od „Berger-Warte” znalazło się w sojuszniczych rękach. Dostrzegając, iż Bergen stanowi kluczową pozycję, o 8.30 Ferdynand rozkazał zaatakować stanowiska francuskie tam ulokowane. Początkowy atak sojuszników przyniósł sukces, odrzucając francuską piechotę od zajmowanych przez nią płotów i ogrodów w kierunku miasta. Widząc to Broglie posłał posiłki, które z kolei zmusiły sojuszników do odwrotu na pierwotne pozycje.
O godzinie 10.00 przybyła dywizja księcia Isenburga. Isenburg rzucił swe siły do walki, znów zmuszając Francuzów do wycofania się do Bergen. Broglie natychmiast kontratakował z pomocą większej ilości rezerwowych oddziałów, wprowadzający nieporządek w szeregach sojuszników i zmuszając ich do odwrotu raz jeszcze. Isenburg został zabity, gdy próbował skupić swych ludzi. Stworzyło to pewne trudności w szeregach sojuszników, gdyż Ferdynand musiał osobiście przywracać porządek w szeregach dywizji Isenburga.
W tym czasie, walki zaczęły zamierać. Kiedy Broglie wysunął swą rezerwową kawalerię naprzód, Ferdynand był w stanie ocenić siłę armii przeciwnika. Oprócz tego, francuska artyleria silnym ogniem zmusiła przeciwnika do opuszczenia „Am Hohen Stein”. Mimo że dywizja Holstein-Gottorp ostatecznie przybyła na teren bitwy, przygotowywania do kolejnego ataku zostały zarzucane i walka zamieniła się w pojedynek artyleryjski, który trwał do późnego wieczoru, kiedy sojusznicy wycofali się. Chociaż było to wyraźne francuskie zwycięstwo, Broglie nie ścigał energicznie przeciwnika, który zdołał się wycofać w kierunku Minden.
Bitwa ta była najciemniejszym momentem w życiu Ferdynanda, i nawet jego szwagier, Fryderyk II Wielki współczując mu, próbował podnieść go na duchu. Ferdynand odzyskał jednak pewność siebie jeszcze w tym samym roku po bitwie pod Minden.

</doc>
<doc id="561074" url="https://pl.wikipedia.org/wiki?curid=561074" title="Koń poznański">
Koń poznański

Koń poznański – rasa koni hodowana w Wielkopolsce, w 1962 roku połączona z koniem mazurskim utworzyła rasę konia wielkopolskiego.
Koń poznański powstał na bazie koni miejscowych krzyżowanych z końmi ras zagranicznych – trakeńskiej, wschodniopruskiej, berbeckiej, pełnej krwi angielskiej oraz czystej krwi arabskiej. W latach 20. i 30. XX wieku doskonalono konie poznańskie poprzez krzyżowanie ich z końmi rasy pełnej krwi angielskiej i czystej krwi arabskiej, czego skutkiem było otrzymanie koni szlachetnych i zarazem wytrzymałych w pracy. Były one bardzo chętnie kupowane przez wojsko w celu wyposażenia pułków kawalerii. Po II wojnie światowej zmieniono koncepcję hodowlaną z konia wierzchowego na konia wszechstronnie użytkowego. 

</doc>
<doc id="561075" url="https://pl.wikipedia.org/wiki?curid=561075" title="Rezerwat przyrody Lewice">
Rezerwat przyrody Lewice

Rezerwat przyrody „Lewice” (zwany też Bagno Biała) – rezerwat torfowiskowy utworzony w granicach Trójmiejskiego Parku Krajobrazowego w celu ochrony dobrze zachowanych torfowisk wysokich i przejściowych z roślinnością mszarną położonych w wytopiskach moreny dennej. Torfowiska te otacza bór bagienny i brzezina bagienna. Najcenniejszym elementem, założonego w 1988 roku na powierzchni 22,90 ha, rezerwatu są trzy zespoły roślinne na niezadrzewionej części torfowiska z klasy mszarów: mszar dolinkowy ("Caricetum limosae"), mszar przygiełkowy ("Rhynchosporetum albae"), wysokotorfowiskowy mszar kępowy ("Sphagnetum magellanici"). Aktem prawnym tworzącym rezerwat jest Zarządzenie Ministra Ochrony Środowiska i Zasobów Naturalnych z dnia 18 stycznia 1988 r. (MP Nr 5, poz. 48).
Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska w Gdańsku. Według obowiązującego planu ochrony ustanowionego w 2012 roku (zmienionego w 2016), obszar rezerwatu objęty jest ochroną czynną.
Rezerwat, wraz z sąsiednią „Gałęźną Górą”, leży w obrębie specjalnego obszaru ochrony siedlisk Natura 2000 „Biała” PLH220016.
Na terenie rezerwatu udostępniono szlak dla ruchu pieszego z drewnianą kładką oraz szlak dla ruchu pieszego i jazdy konnej wierzchem (stanowiący część ścieżki konnej „Pętkowice”).

</doc>
<doc id="561084" url="https://pl.wikipedia.org/wiki?curid=561084" title="Naruto Uzumaki">
Naruto Uzumaki

 – główny bohater mangi i anime "Naruto".
Historia.
Historia Naruto zaczyna się, gdy Czwarty Hokage, w obronie Konohy przed lisem o dziewięciu ogonach poświęca swoje życie, wiążąc przy tym bestię w ciele nowo narodzonego chłopca. Naruto może czerpać z niemalże nieskończonych pokładów czakry demona, a rany, które otrzymuje w niemal każdej walce, goją się w okamgnieniu. Kiedy w Naruto narasta gniew, czakra demona wydostaje się na zewnątrz i dodaje mu sił, jednocześnie gojąc jego rany. Pierwszym stadium tej zmiany są czerwone oczy demona, dłuższe paznokcie, które wtedy wyglądają jak pazury oraz powiększone kły. W kolejnym stadium czakra tworzy wokół niego powłokę lisa. Im więcej ogonów zostanie uformowanych, tym bardziej Naruto traci nad sobą panowanie i nie odróżnia przyjaciół od wrogów. Kiedy powstaną cztery ogony skóra Naruto zostaje rozerwana, a zamiast niej pojawia się czakra przypominająca czarny ogień, co powoduje, że chłopak wygląda jak miniaturowa wersja Kyūbi. Nie da się go wtedy powstrzymać i nic nie jest w stanie go zranić. Po powstaniu sześciu ogonów formuje się szkielet demona, a wraz z rozwojem ósmego, powstają mięśnie. Dziewiąty ogon oznacza całkowitą kontrole lisa i śmierć Naruto.
Jego matka – Kushina Uzumaki pochodziła z i była żoną Minato. O swoim ojcu dowiedział się w wieku 16 lat z informacji zawartych w zabezpieczeniach przed uwolnieniem bestii. Naruto wychował się w samotności, unikany przez mieszkańców wioski. Sam Czwarty Hokage pragnął, aby traktowano go jak bohatera, który uratował wioskę. Dotkliwe kary, które wprowadził trzeci Hokage za mówienie o przeszłości, powstrzymują starszych przed otwartą wrogością, jednakże ich niechęć w stosunku do Naruto przenosi się na jego rówieśników, którzy nie znają prawdy. Fakt ten bardzo martwi Sarutobiego, który podziela opinię swojego następcy i pragnie, aby Naruto żył wolny od uprzedzeń.
Sam Naruto dowiaduje się o zapieczętowanym w nim Kyūbi dopiero w wieku 12 lat, wcześniej sprawiwszy mnóstwo problemów wychowawczych, chcąc w ten sposób zwrócić na siebie uwagę. Namiastką ojca stał się dla niego Iruka Umino, nauczyciel z Akademii. Mimo że rodzice Iruki również zginęli podczas walki z demonem, jako jeden z pierwszych przezwycięża on swoje uprzedzenia i nie wini Naruto za ich śmierć, stając się w ten sposób jego pierwszym i najważniejszym przyjacielem oraz kimś w rodzaju ojca.
Naruto jako dziecko był uważany za nieudacznika, jednak zyskał sobie uznanie innych ucząc się Kage Bunshin no Jutsu, która jest techniką na poziomie Jonina. Następnie rozwija się też dzięki 3-letniemu szkoleniu z Sanninem Jiraiy'ą, który nauczył go m.in. techniki Rasengan. Po śmierci mentora udaje się na specjalny trening z ropuchami. Wraca podczas ataku Paina na Konohę. Kiedy zostaje zagrożony, Hinata próbuje mu pomóc wyznając swoje uczucia. Naruto widząc ranioną przez wroga dziewczynę przemienia się w Kyubi'ego. Przed zdjęciem pieczęci zatrzymuje go Minato Namikaze, który oznajmia mu, że jest jego ojcem. Dzięki niemu udaje mu się opanować lisa i pokonuje Paina, stając się bohaterem wioski.
Rysopis postaci.
Naruto Uzumaki przedstawiony jest jako dwunastoletni sierota, o blond, kolczastych włosach, niebieskich oczach i goglach, często nosi pomarańczowy dres. Po ukończeniu szkoły ninja nosił również opaskę na głowę, która oznacza jego pozycję ninja w Konohagakure. W drugiej części mangi starszy i większy Naruto nosi inny strój. Dziewięcioogoniasty Lisi Demon wpływa na jego ciało, powodując, że Naruto przypomina Lisa w trakcie swoich bitew. Podczas gdy Naruto początkowo wykazuje jedynie niewielkie zmiany, takie jak ostre zęby i pazury, później rozwija czerwony ogon wykonany z energii życiowej Lisa lub czakry. Czerwona czakra zaczyna otaczać jego ciało; kiedy pojawią się cztery ogony, krew Naruto zaczyna się łączyć z czakrą, zabarwiając całe jego ciało na czerwono. Gdy pojawia się szósty ogon, Naruto wydaje się nosić szkielet Lisa, ale gdy przejmie kontrolę nad czakrą Lisa, jest w stanie utrzymać swoją regularną formę podczas korzystania z niej. Jako ninja, Naruto używa wielu broni, ale podczas walki opiera się głównie na swoich technikach ninja, specjalizując się w tworzeniu swoich klonów. Naruto ma również umiejętność przywoływania ropuch ninja, aby pomagały mu w walce, a nawet opanował tryb mędrca, pozwalający mu na wykorzystanie energii natury i połączenie jej z własną czakrą, co daje mu siłę, szybkość i wytrzymałość. Niemniej jednak pod koniec serii Naruto zaczyna władać w walce parą Bō.
W dzieciństwie zachowywał się jak dziecinny klaun. Zwracał tak na siebie uwagę będąc przy tym wyśmiewanym. Aby zostać zaakceptowanym i szanowanym, postanawia zostać Hokage Konohagakure i przewyższyć wszystkich poprzednich przywódców, bez względu na trudności. Stając się ninja, Naruto nawiązuje przyjaźnie, których początkowo mu brakowało, łącząc niektóre z nich ze związkami rodzinnymi. Chociaż Naruto czasami nie jest w stanie wykonać zadań, które sobie zamierzył, inne postacie uważają, że będzie doskonałym Hokage ze względu na jego pozytywny wpływ na ich życie.
Osobowość.
Do wyróżników jego osobowości należy hałaśliwość, umiejętność zaskakiwania oraz niczym niezrażone przekonanie, iż któregoś dnia zostanie największym w historii Hokage. Osiągnięcie tego celu ma zapewnić mu uznanie mieszkańców Konohy. Naruto trenuje bez wytchnienia, aby osiągnąć swoje marzenie.
Determinacja chłopaka, jego szacunek i lojalność względem przyjaciół oraz miłość do Konohy sprawiają, że przyciąga do siebie wielu ludzi. Z drugiej strony potrafi też być osobą nieznośną, irytującą i dziecinną, co przejawia się głównie we wspomnianym wcześniej hałaśliwym zachowaniu oraz zamiłowaniu do śmiesznych przedmiotów (np. portmonetka-żabka lub piżama). Naruto posiada wspaniały dar – każdy, kto go poznaje, zostaje jego przyjacielem. Gdy Naruto jest podekscytowany, wypowiada w wersji japońskiej: „Dattebayo” (w polskiej: „Kumalski”). Ma to po swojej matce, która mówiła: „Dattebane”.
Etymologia.
Imię "Naruto" oznacza „wir”. Japończycy określają tym słowem znak @. Jest to także jeden ze składników japońskiego dania (zupy) ramen.
Nazwisko "Uzumaki" oznacza wir lub spiralę. Spirala znajduje się także w godle Konohy – liścia obecnego na ubraniach i opaskach shinobi z owej wioski, na kurtce głównego bohatera.
Nawiązania.
W urodziny Naruto, 10 października, obchodzono niegdyś w Japonii , aczkolwiek od 1999 roku święto to zostało ustalone na drugi poniedziałek października.
W jednym z odcinków pewien most został nazwany „Wielkim Mostem Naruto”. Most o takiej nazwie istnieje w Japonii i rozpięty jest nad cieśniną Naruto między wyspami Sikoku i Awaji, jest on zaliczany do najdłuższych mostów świata.

</doc>
<doc id="561085" url="https://pl.wikipedia.org/wiki?curid=561085" title="Johann von Mikulicz">
Johann von Mikulicz



</doc>
<doc id="561086" url="https://pl.wikipedia.org/wiki?curid=561086" title="DB Cargo Polska">
DB Cargo Polska

DB Cargo Polska (do kwietnia 2016 DB Schenker Rail Polska) – polskie przedsiębiorstwo z siedzibą w Zabrzu zajmujące się przewozami kolejowymi, wydobyciem piasku, obsługą bocznic oraz utrzymaniem taboru. Od lipca 2009 wchodzi w skład niemieckiego koncernu Deutsche Bahn.
Obecną grupę DB Cargo Polska utworzyły dwie grupy kapitałowe – PCC Logistics (wraz z grupą Rybnik) oraz PTK Holding. Spółki stanowiące trzon wspomnianych grup kapitałowych działały na polskim rynku od kilkudziesięciu lat.
Historia.
Przedsiębiorstwo wywodzi się pierwotnie z Przedsiębiorstwa Materiałów Podsadzkowych Przemysłu Węglowego w Katowicach, z którego w 1990 r. wyodrębniona została "Kopalnia Piasku „Szczakowa” S.A.", a z niej "PCC Rail Szczakowa S.A." przekształcona następnie w "PCC Rail S.A."
Od lipca 2009 r. PCC Rail weszła w skład koncernu Deutsche Bahn (wcześniej należała do europejskiego koncernu PCC SE z siedzibą w Duisburgu), a od listopada tego samego roku do kwietnia 2016 nosiła nazwę "DB Schenker Rail Polska S.A."
Tuż przed nabyciem przez Deutsche Bahn, głównym obszarem działalności grupy PTK Holding, w której skład wchodziło 7 podmiotów, była obsługa towarowych przewozów kolejowych oraz bocznic kolejowych, obsługa terminali kontenerowych, śródlądowego i morskiego, a także remonty taboru kolejowego, utrzymanie i naprawy układów torowych oraz prace ziemne.
Natomiast grupa PCC składała się przed akwizycją z ponad 20 spółek zależnych o zróżnicowanym profilu działalności, w tym obecny DB Port Szczecin. Głównym przedmiotem działalności grupy było świadczenie usług przewozowych z wykorzystaniem własnego taboru oraz eksploatacja i sprzedaż piasku dla celów podsadzania wyrobisk górniczych, budownictwa i odlewnictwa.
W lipcu 2009 nastąpiło nabycie przez koncern Deutsche Bahn grupy PCC Logistics, a we wrześniu 2009 – grupy PTK Holding. W tym samym czasie PCC Rail zmieniła nazwę na DB Schenker Rail Polska, a w 2010 PTK Holding – na DB Schenker Rail Zabrze.
Połączenie opisanych wyżej dwóch odrębnych podmiotów w jedną strukturę pod marką DB Schenker Rail Polska, stworzyło największe przedsiębiorstwo nienależące do polskiego Skarbu Państwa świadczące usługi kolejowych przewozów towarowych w Polsce. Przedsiębiorstwo należy do paneuropejskiej sieci kolejowej Deutsche Bahn.
3 stycznia 2011 r. nastąpiło połączenie w drodze przejęcia przez DB Schenker Rail Polska S.A. następujących spółek: DB Schenker Rail Rybnik S.A., DB Schenker Rail Zabrze S.A., Trawipol Sp. z o.o., NZTK Sp. z o.o., Energoport Sp. z o.o. oraz PUT Trans-PAK Sp. z o.o. W rezultacie kapitał spółki wzrósł z 5,72 mln PLN do 18,5 mln PLN.
29 kwietnia 2016 przedsiębiorstwo zmieniło nazwę z "DB Schenker Rail Polska" na "DB Cargo Polska"'.
Działalność.
DB Schenker Rail Polska powstała w 2009 roku w oparciu o przedsiębiorstwa funkcjonujące głównie w zakresie usług przewozu węgla. Obecnie, wykorzystując swoje położenie geograficzne oraz zaplecze dużej sieci logistycznej, tworzy rdzeń dla przewozów kolejowych w Europie Środkowej i Wschodniej. Przedsiębiorstwo wprowadziło do użytku lokomotywy typu Class 66.
Spółka posiada od października 2003 licencję na kolejowe przewozy towarowe. Obecnie jest to największy prywatny przewoźnik kolejowy w Polsce.
Do DB Cargo Polska należą także 3 zakłady napraw zajmujące się naprawą lokomotyw, wagonów i maszyn górniczych.
Spółka oferuje kompleksowe usługi transportowe i logistyczne. Specjalizuje się zarówno w transporcie węgla, jak również artykułów chemicznych, olei mineralnych i materiałów budowlanych. Dzięki współpracy z innymi spółkami grupy Deutsche Bahn, DB Cargo Polska zapewnia bezpośrednie połączenie do sieci jednowagonowej z Niemiec do Polski i z powrotem. Oferuje również transport transgraniczny na Ukrainę, Białoruś i do Rosji (w tym usługi takie jak międzynarodowy list przewozowy CIM oraz przeładunek po stronie białoruskiej).
Wolumen transportu wynosił w 2010 prawie 90 milionów ton, m.in. węgla, produktów chemicznych i materiałów budowlanych. Praca przewozowa była na poziomie 4 mld tonokilometrów. Przedsiębiorstwo posiada ponad 6700 wagonów i 380 lokomotyw (spalinowych oraz elektrycznych) oraz zatrudnia ok. 3155 pracowników.
Przedsiębiorstwo wykonuje również usługi bocznicowe, w ramach których wykonywane są przewozy w obrębie bocznic kolejowych, obsługa posterunków ruchu, punktów załadunkowych i wyładunkowych oraz remonty i bieżące utrzymanie infrastruktury kolejowej. Dzięki dostępowi do portów morskich w Szczecinie i Świnoujściu, DB Cargo Polska oferuje nie tylko transport pomiędzy portami i kontrahentami wewnątrz kraju, ale również do krajów Europy Środkowej i Zachodniej.
Struktura organizacyjna.
Spółki DB Cargo Polska:
Oferowane usługi.
Trzy główne produkty DB Cargo Polska to:
Składy całopociągowe.
Przewozy towarów masowych mogą zostać wykonane w składach całopociągowych na terenie Europy Środkowej i Zachodniej. Produkt ten jest głównym obszarem aktywności DB Cargo Polska i obejmuje transport węgla, materiałów budowlanych oraz produktów chemicznych.
Przesyłki transportowane odchodzą ze stacji początkowej do finalnego odbiorcy, bez konieczności rozdzielania i dołączania wagonów w trakcie przejazdu, co odbywa się na podstawie jednego listu przewozowego.
Pociąg liniowy Śląsk.
Pociąg liniowy Śląsk jest ofertą połączenia liniowego pomiędzy Śląskiem a Europą Zachodnią, przez terytorium Niemiec. Umożliwia to transport towarów na obszarze całej Europy.
Pociąg liniowy Śląsk obejmuje przewozy pojedynczych wagonów między stacją rozrządową w niemieckim Seddin (koło Berlina), a 22 punktami zdawczo-odbiorczymi w regionie Śląska, w okolicach miejscowości Wrocław Gądów, Kędzierzyn-Koźle, Gliwice oraz Jaworzno Szczakowa.
Pociąg liniowy Śląsk przystosowany jest do przewozu surowców chemicznych, a także wyrobów stalowych oraz towarów konsumpcyjnych, takich jak np. sprzęt AGD.
Międzynarodowe przewozy towarowe.
DB Cargo Polska oferuje również międzynarodowe przewozy towarowe.
Polska dzięki swemu położeniu geograficznemu (Europa Środkowa) jest ważnym korytarzem transportowym dla krajów zachodniej Unii Europejskiej oraz Europy Wschodniej.
Wśród realizowanych przez DB Cargo Polska przewozów znajduje się także tranzyt, import oraz eksport pomiędzy krajami bałtyckimi oraz krajami Europy Środkowej i Zachodniej.

</doc>
<doc id="561087" url="https://pl.wikipedia.org/wiki?curid=561087" title="Rezerwat przyrody Gałęźna Góra">
Rezerwat przyrody Gałęźna Góra

Rezerwat przyrody „Gałęźna Góra” – rezerwat leśny w gminie Wejherowo w województwie pomorskim, który chroni, oprócz dobrze zachowanych zbiorowisk leśnych, również pozostałości wczesnośredniowiecznego grodziska i cmentarzyska kurhanowe Zamkowej Góry. Utworzony w 1990 roku w granicach Trójmiejskiego Parku Krajobrazowego, na podstawie Zarządzenia Ministra Ochrony Środowiska, Zasobów Naturalnych i Leśnictwa z 25 czerwca 1990 ogłoszonego w Monitorze Polskim Nr 31, poz. 248. Położony około 2,5 km na południe od centrum Wejherowa, zajmuje powierzchnię 34,09 ha (akt powołujący podawał 34,06 ha).
Teren rezerwatu jest zarządzany przez Nadleśnictwo Gdańsk, nadzór sprawuje Regionalny Dyrektor Ochrony Środowiska w Gdańsku. Według obowiązującego planu ochrony ustanowionego w 2012 roku (zmienionego w 2016), obszar rezerwatu objęty jest ochroną czynną.
Las rosnący w jego obrębie to głównie kwaśna i żyzna buczyna niżowa ("Luzulo pilosae-Fagetum" i "melico-Fagetum") oraz lasy łęgowe z przewagą łęgu jesionowego. Spośród występujących tu 250 gatunków roślin naczyniowych, 9 podlega ochronie częściowej: centuria pospolita, gnieźnik leśny, listera jajowata, podkolan zielonawy, podrzeń żebrowiec, storczyk plamisty, wawrzynek wilczełyko, widłak jałowcowaty i wroniec widlasty. Występuje tu także m.in. jaskier kaszubski, który znajduje się na liście zagrożonych gatunków Pomorza Zachodniego i Wielkopolski.
Rezerwat, wraz z sąsiednimi „Lewicami” leży na terenie specjalnego obszaru ochrony siedlisk Natury 2000 „Biała” PLH220016.
Na terenie rezerwatu udostępniono szlak dla ruchu pieszego o długości około 1,7 km.

</doc>
<doc id="561088" url="https://pl.wikipedia.org/wiki?curid=561088" title="Necho II">
Necho II

Necho II – faraon z XXVI dynastii saickiej, władca Egiptu w latach 610–595 p.n.e. Syn Psametycha I i królowej Mehitenusechet. 
Polityka.
Zagraniczna.
Zdecydował się na udzielenie pomocy Aszur-uballitowi II, ostatniemu królowi Asyrii, za cenę Syrii, Fenicji i Judy. Musiał stłumić powstanie w Gazie. W czasie marszu na północ do Syrii, którą pragnął zająć przed Nabopolassarem, został zaatakowany przez króla Judy Jozjasza. Pokonał go w bitwie pod Megiddo w 609 p.n.e., a królestwo Judy stało się lennem Egiptu. Necho II zajął Syrię i połączył się z wojskami Aszur-uballita II pod Karkemisz. Babilończycy pod wodzą Nabuchodonozora II zaatakowali armię asyro-egipską w 605 p.n.e. Jak relacjonuje prorok Jeremiasz: Necho II po klęsce szybko wycofał się do Egiptu, na który najechał Nabuchodonozor II, pustosząc Deltę Nilu.
Z państwem Kusz utrzymywał poprawne stosunki, trzymając granicę na wysokości Elefantyny. 
Wewnętrzna.
Kontynuował linię polityczną Psametycha:
Według Herodota (księga IV, 42) z rozkazu Necho II Fenicjanie około roku 600 p.n.e. opłynęli Afrykę: Wzmianka o Słońcu świadczy o prawdziwości tej relacji.

</doc>
<doc id="561095" url="https://pl.wikipedia.org/wiki?curid=561095" title="Polski Związek Hodowców Koni">
Polski Związek Hodowców Koni

Polski Związek Hodowców Koni – organizacja, której tradycja sięga 1895 roku. Wtedy to w pruskim zaborze powołano "Poznańskie Towarzystwo Zapisywania Klaczy w Księgi Rodowodowe". 
Dwudziestolecie międzywojenne zaowocowało powołaniem związków hodowców koni na terytorium młodego państwa polskiego. Polski Związek Hodowców Koni zrzesza obecnie około 15 tysięcy członków hodujących wszystkie rasy koni.
PZHK jest samorządną społeczno-zawodową organizacją, reprezentującą swych członków. Działa jako związek rolniczych zrzeszeń branżowych, zrzesza okręgowe lub wojewódzkie Związki Hodowców Koni o zasięgu co najmniej wojewódzkim oraz Związki Rasowe lub Użytkowe o zasięgu większym niż jedno województwo.
Imprezy wystawienniczo-hodowlane.
Związek jest organizatorem i bierze udział w cyklicznych imprach między innymi:
Federacja PZHK w swoich strukturach zrzesza.
związki hodowców koni:
oraz Związki i Sekcje Rasowe i Użytkowe o zasięgu krajowym. 
Wydawnictwa.
PZHK jest wydawcą:

</doc>
<doc id="561096" url="https://pl.wikipedia.org/wiki?curid=561096" title="Kurt Diemberger">
Kurt Diemberger

Kurt Diemberger (ur. 16 marca 1932 w Villach) – austriacki alpinista, pionier himalaizmu i filmowiec górski.
Biografia.
Jedyny żyjący wspinacz, który zdobył dwa dziewicze ośmiotysięczniki (Broad Peak w 1957 i Dhaulagiri w 1960 roku) - dwaj pozostali to Hermann Buhl (Nanga Parbat i Broad Peak) oraz Gyalzen Norbu (Makalu i Manaslu). Pionier wspinania się w stylu alpejskim w Himalajach – szybko i na lekko, bez zakładania łańcucha stałych obozów pośrednich. Tak wszedł 9 czerwca 1957 na swój pierwszy ośmiotysięcznik Broad Peak.
Pod koniec lat 50. przeszedł z różnymi partnerami tzw. Tryptyk Alpejski, czyli trzy wielkie północne ściany Alp: północna Eigeru (czternaste wejście razem z Wolfgangiem Stefanem - sierpień 1958), północna Matterhornu i filar Walkera na Grandes Jorasses.
Był ostatnim człowiekiem, który widział na grani Chogolisy Hermanna Buhla przed jego upadkiem z nawisem w przepaść 27 czerwca 1957 (w dwuosobowym zespole wspinali się tam po zdobyciu Broad Peak). Z Julie Tullis stworzył zespół realizujący filmy w górach najwyższych. Filmował na Evereście, Nanga Parbat i w Karakorum. W 1986 roku po tragedii pod K2 (śmierć 13 himalaistów), gdzie zginęła Julie, postanowił nie wracać już nigdy w góry najwyższe. Nadal jednak razem z córką Hildegard filmuje w górach. Mieszka w Salzburgu i Bolonii.
Osiągnięcia wspinaczkowe.
Wejścia na ośmiotysięczniki:
Publikacje.
Autor książek o tematyce górskiej:

</doc>
<doc id="561099" url="https://pl.wikipedia.org/wiki?curid=561099" title="Oflag II B Arnswalde">
Oflag II B Arnswalde

Oflag II B Arnswalde – obóz jeniecki, położony w dzisiejszym Choszcznie.
Organizacja obozu – okres polski.
Obóz powstał w 1939 r. w Choszcznie na bazie koszar niemieckiego 3 batalionu 25 pułku piechoty zmotoryzowanej i 3 dywizjonu 2 pułku artylerii zmotoryzowanej. Infrastrukturę obozu stanowiły cztery dwupiętrowe bloki, sala gimnastyczna, dwa budynki administracyjne, cztery garaże, duży plac apelowy. Teren ten ogrodzono podwójnym płotem kolczastym o wysokości 2,5 m i szerokości 1,5 m.
Nadano mu nazwę Arnswalde II B co oznaczało; Arnswalde – nazwa miejscowości, w której usytuowano obóz – Choszczno, II – numer okręgu wojskowego w tym przypadku Szczecin (Pomorze, Meklemburgia), B – kolejność obozu w okręgu – drugi. Pierwszy transport liczący 2254 osób (1618 oficerów i 636 szeregowych) przybył do obozu 6 listopada 1939 roku z Dulagu w Stargardzie. Jeńcy wywodzili się z Armii „Kraków”, SGO „Polesie” i z obrońców wybrzeża. 21 listopada przywieziono kilkuset rannych jeńców ze szpitali polowych. Następny większy transport (1067 jeńców) przybył 7 grudnia 1939 także ze Stargardu.
Obozem kierował komendant poprzez komendanturę, która składała się z samodzielnych komórek:
Administracja i osadzeni.
Na czele jeńców stał tzw. „starszy obozu”, który był wybierany spośród najstarszych stopniem oficerów. Starszy obozu wyznaczał starszych bloków i kompanii. W Choszcznie byli starsi bloków I, II, III, IV i garaży. Na poszczególnych piętrach znajdowały się kompanie. Funkcyjni obozu mieli swoich adiutantów.
Warunki socjalno-bytowe.
Jeńcy mieszkali w salach żołnierskich, które wyposażono w 1-2 stoły, kilka taboretów, szafki (jedna na dwie osoby), sienniki z podgłówkami. Łóżka przeznaczone były dla oficerów starszych wiekiem i chorych. Jeniec otrzymał: 1 koc, ręcznik, kubek, łyżkę i kawałek mydła. Na każdym piętrze znajdowały się toalety i umywalki z bieżącą zimną wodą, łaźni nie było. Oświetlenie było słabe, a ogrzewanie symboliczne. Kąpiel organizowano raz w miesiącu poza terenem obozu. Prano początkowo we własnym zakresie, następnie zbiorowo w niemieckiej pralni wojskowej. Istniał magazyn wymienny, gdzie można było wymienić zużyte części umundurowania. Leczenie zorganizowano w oparciu o polską służbę zdrowia, jednak wszelkie decyzje lekarza polskiego wymagały akceptacji niemieckiego. W obozie przebywało 8 oficerów lekarzy. Ciężej chorych leczono w szpitalu jenieckim w Stargardzie. Jedzenie całodniowe oceniono na 850 cal. czyli było raczej głodowe. Oficerowie otrzymywali comiesięczne pobory płacone w tzw. lagermarkach odpowiadających wartością markom obiegowym. Wielkość poborów była zależna od posiadanego stopnia wojskowego i wynosiła dla: pułkownika 150 (np. generał brygady 180), podpułkownik 120, major 108, kapitan 98, porucznik 81, podporucznik 72).
Część zarobionych pieniędzy przekazywano na Fundusz Samopomocy. Działalność Funduszu obejmowała pomoc wdowom i sierotom po poległych kolegach w kraju, opłaty dla adwokatów broniących jeńców przed niemieckimi sądami, wypłatę żołdu dla podchorążych i szeregowców, a także na działalność kulturalno-oświatową. Akcję pomocy dla rodzin prowadziło także Koło Nauczycielskie.
Życie religijne.
Kaplica obozowa została urządzona w hali gimnastycznej. Ołtarz zaprojektował ppor. Rybicki. Wykonali go jeńcy – saperzy. Artysta malarz Kazimierz Piotrowski wykonał w oknach nad ołtarzem witraże. Na ołtarzu znajdował się obraz Matki Boskiej Częstochowskiej. Tabernakulum wyrzeźbił w drewnie zwykłym nożykiem strz. Kowalczyk. Szaty kościelne i naczynia liturgiczne były własnością Kościoła Mariackiego w Krakowie. Przywiózł je do obozu ks. Mieczysław Szablewski. Kaplicą opiekował się Komitet Kościelny, którym kierował ppłk Mieczysław Raczyński. Oficerowie rano i wieczorem zbierali się na wspólnej modlitwie. Dzień rozpoczynali pieśnią „Kiedy ranne wstają zorze”, a kończyli chóralnym śpiewem „Wszystkie nasze dzienne sprawy”. Modlono się także wspólnie za poległych kolegów. Początkowo opiekę duszpasterską sprawowało w Choszcznie czterech kapelanów. Wiosną 1940 r. kapelani zostali „zwolnieni z niewoli” i przekazano ich pod jurysdykcję SS. Trafili oni do obozu koncentracyjnego. Tego losu uniknął ks. kpt. Drechny, który urodził się w USA i posiadał obywatelstwo tego kraju. Zakazano mu odprawiać nabożeństwa i traktowany był jak zwykły jeniec. W Choszcznie istniała niemiecka parafia katolicka, której proboszczem był ks. Jordan, w wyniku starań „starszego” obozu zaczął odprawiać nabożeństwa w oflagu. Dzięki znajomości języka polskiego i osobistym walorom zyskał pełne zaufanie jeńców. Po klęsce Francji do obozu przybyła grupa jeńców francuskich, wśród których był jezuita ks. Brue. Przejął on obowiązki kapelana obozu. W dowód wdzięczności za życzliwość i opiekę duchową jeńcy wykonali dla kościoła w Arnswalde wspaniały kielich i przekazali go ks. Jordanowi. Na początku 1942 roku ks. Brue i francuscy jeńcy zostali wywiezieni z Choszczna. Wówczas ks. kpt. Drechny uzyskał zgodę i mógł odprawiać nabożeństwa, lecz tylko w niedzielę i święta, bez prawa wygłaszania kazań. Wyznawcy innych chrześcijańskich religii mieli także swoje zgromadzenia i modlili się w tej samej obozowej kaplicy.
Edukacja obozowa.
W zakresie edukacji obozowej największe zasługi wniosło środowisko nauczycielskie. Stosowano różne formy kształcenia i samokształcenia. Zorganizowano Wyższe Kursy Nauczycielskie. Założone zostało Koło Inżynierów i Techników. Zorganizowano Studium Politechnicznego z wydziałami: chemii, elektrycznym, geodezji, architektury, inżynierii lądowej, górniczo-hutniczym i mechanicznym. Wykładowcami byli inżynierowie: Stanisław Lenczewski, Bronisław Kędzierski, Eugeniusz Piotrowski, Eugeniusz Wierzbicki. Prowadzono wiele kursów, np. motorowy i drogowo-budowlany. Realizowano konspiracyjnie, zgodnie z programem dawnego Centrum Wyszkolenia Piechoty, kształcenie wojskowe, obowiązkowe dla wszystkich oficerów służby stałej. Istniały także inne koła zainteresowań (np.: Koło Ekonomistów, Koło Matematyków, Koło Literackie, Koło Prawników itd.), z których najbardziej prężne było Koło Nauczycieli. Jesienią 1941 roku powstało Koło Zagadnień Wiejskich z przewodniczącym ppor. Władysławem Bagińskim, które przekształcono później w Koło Zagadnień Społecznych.
Kultura.
Sprawami polityki kulturalno-oświatowej zajmowała się powołana przez starszego obozu Komisja Kulturalno-Oświatowa (płk Stefan Iwanowski, a od października 1940 ppłk Andrzej Uthke). W oflagu istniały orkiestry obozowe, w tym orkiestra symfoniczna ppor. Kardaszyńskiego i dwie rozrywkowe (jazzowe) ppor. Stanisława Gajdeczki i Andrzeja Schulza oraz kwintet ppor. Władysława Skocza.
Uroczystości religijne uświetniał 100 osobowy chór pod dyrekcją ppor. Skocza, który zadebiutował razem z orkiestrą Gajdeczki 10 sierpnia 1940 r. Działał „Teatr Symbolów” – gdzie grało trzech aktorów zawodowych, pozostali byli amatorami-pasjonatami. Scenografią zajmowali się architekci, współpracowali także znani malarze: ppor. Jan Zamoyski i ppor. Marian Bohusz-Szyszko. Pod koniec swego istnienia już w obozie w Bornem-Sulinowie teatr skupiał 92 aktorów, 10 reżyserów, 120 członków zespołu technicznego i administracyjnego oraz 2 baletmistrzów. Ppor. Witold Korzeniowski w ramach Studium Teatralnego założył własną grupę sceniczną. Na bazie tej grupy powstała "estrada polityczno-satyryczna" nazwana „Teatrem Stańczyka”. Grupa ta działała bez zgody władz niemieckich. Franciszek Borkowski w połowie 1941 r. na bazie batalionu gospodarczego utworzył żołnierski chór strzelecki. Od 25 sierpnia 1941 r. działał "Teatr Kukiełek" kpt. Ryszarda Kocianowskiego, który sam projektował i wykonywał lalki. W obozie przebywał Leon Kruczkowski, przeżycia obozowe rzuciły piętno na jego twórczość – „Niemcy”, „Pierwszy dzień wolności”, „Śmierć gubernatora”. Istniało Koło Literackie, którego członkiem był także najstarszy obozu płk dypl. W. Morawski. Dokonał on przekładu Eugeniusza Oniegina z języka rosyjskiego na polski.
W obozie pisało kilku poetów np. ppor. Mieczysław Goździkowski (Córce), Stefan Flukowski. Drukowali oni swoje wiersze w gazecie „Za Drutami”.
Na użytek Teatru Symbolów powstała operetka „Jedynaczka Klubu Arnswaldczyka” autorstwa ppor. Jerzego Persona i ppor. Mariana Wasilewskiego, komedia muzyczna „Miłość i przypadek” por. Karola Rypienia, Bersona i Wasilewskiego, komedia „Kawaler z księżyca” por. Zdzisława Skowrońskiego. Biblioteka obozowa w 1941 r. osiągnęła stan ponad 13 600 książek. Koło Nauczycieli posiadało także własną bibliotekę liczącą 130 tomów i 734 czytelników (stan na lipiec 1941 r.). Na czele Koła stał por. dr Tadeusz Pasierbiński, liczyło ono 250 członków.
Sport.
Głównym propagatorem sportu był dwukrotny olimpijczyk, dziennikarz sportowy ppor. Zygmunt Weiss. Działał w Choszcznie również reprezentant Polski na olimpiadzie w Amsterdamie ppor. Henryk Niezabitowski (wioślarz). Dzięki hali sportowej i dużemu placowi apelowemu były tu dogodne warunki do uprawiania różnych dyscyplin.
Oprócz gier zespołowych uprawiano zapasy, lekkoatletykę, boks, grano w tenisa.
Działały kluby sportowe: „Warta”, „Wisła”, „Pogoń”, ŁKS, które liczyły około 700 członków. Prowadzono rozgrywki ligowe, funkcjonował totalizator piłkarski (płacono papierosami). Istniała poradnia sportowa, którą prowadził były lekarz AWF mjr dr Rettinger.
Ponadto 300 oficerów uprawiało sport indywidualnie. Wysoki poziom sportowy zaowocował, po przeniesieniu jeńców do obozu Gross Born II D, organizacją olimpiady obozowej w olimpijskim 1944 roku.
Prasa obozowa.
W oflagu ukazała się pierwsza w obozach jenieckich legalna gazeta, nosiła ona nazwę "Gazetka Obozowa". Numer 1 ukazał się 24 grudnia 1939 r. Po niej ukazywała się "Za Drutami", a gdy wskutek zbyt dużej interwencji cenzury zaprzestano jej wydawania, w wolne miejsce weszło "Zadrucie" gazeta o odcieniu lewicowym. Redagował ją por. 36 pp LA Adam Rapacki (w PRL minister spraw zagranicznych). Działał tu swoisty koncern prasowy tzw. "Koncern Weissa". Za sprawą tego olimpijczyka i redaktora sportowego ukazywały się takie tytuły jak: "Przegląd Obozowy", "Przegląd Teatralny", "Słowo" oraz "Przegląd Sportowy", który przez to okazał się gazetą ukazującą się bez wojennej przerwy. Były też tytuły ściśle specjalistyczne („Głos Nauczycielski”, „Przegląd Techniczny”) oraz reprezentujące określoną orientację polityczną: lewicowy – "Żarna", katolicki – "Bursztyny", narodowy – "Naród w Walce", bezpartyjny – "Przegląd Wojskowo-Polityczny". Ponadto ukazywały się takie tytuły jak: "Dziś", "Żywe Słowo", "Znaki" oraz konspiracyjny "Codzienny Biuletyn Informacyjny", który czytany był na zbiórkach.
Podobną formę miało wspomniane „Zadrucie”, była to gazeta odczytywana w jednym baraku, na co obowiązywały odpowiednie karty wstępu lub powiadamiano specjalnymi łącznikami. Był to swoisty magazyn mówiony.
Stan liczebny obozu.
w latach 1939-1942 stan jeńców Polaków kształtował się następująco:
Obóz walnie przyczynił się do prężnego zorganizowania życia jenieckiego w powstałym później Oflagu II C Woldenberg (Dobiegniew). 17 września 1940 roku do Woldenbergu wysłano transport liczący 1963 oficerów polskich.
Konspiracja obozowa.
Komórka konspiracyjna powstała na początku 1940 r. z inicjatywy oficera 5 p.uł. mjr Bronisława Korpańskiego. Pod koniec 1940 r. mjr Korpański przeniesiony został do innego obozu i kierownictwo konspiracji przeszło w ręce płk Stanisława Tomiaka z 58 pp.
Postawiono wówczas na organizację grup szturmowych, opracowano plan opanowania posterunków i magazynów uzbrojenia oraz amunicji. Prowadzono monitoring terenu obozu i okolic, realizowano również rozpoznanie dalszego terenu. Grupy szturmowe zabezpieczały nielegalne przedsięwzięcia realizowane na terenie obozu np.: szkolenia, wykłady, uroczyste apele itp.
Po objęciu starszeństwa obozu przez płk Morawskiego (28 września 1941 r.) działalność konspiracyjna uległa dalszemu rozbudowaniu. Płk Morawski osobiście objął dowództwo nad całym ruchem konspiracyjnym. Utworzył grupy bojowe, wprowadzając strukturę typowo wojskową tj. drużyny, plutony (poprzednio mjr Korpański preferował tzw. system dziesiętny, a jego następca system szóstkowy).
Rozpoczęto werbowanie agentów spośród niemieckiej załogi, nawiązano łączność z krajem oraz utrzymywano stały kontakt z Polakami pracującymi w okolicy na robotach przymusowych. Po przeniesieniu jeńców do obozu w Bornem Sulinowie działalność konspiracyjna była kontynuowana rozszerzając znacznie zakres działania tak, że organizacja obozowa weszła w strukturę działającej na Pomorzu Środkowym grupy konspiracyjnej "Odra".
Przeniesienie polskich jeńców.
14 maja 1942 roku. Wszystkich jeńców Polaków wywieziono do Oflagu II D Groß Born, gdzie byli jeszcze jeńcy francuscy. Powitanie Polaków przez Francuzów było entuzjastyczne, wręcz triumfalne. Jeńców francuskich rozpędzano psami, a nawet bito kolbami.
Okres francuski Oflagu.
Pierwsza grupa jeńców francuskich została przywieziona do Choszczna tuż po klęsce Francji w czerwcu 1940. Najstarszym Francuzów został płk Gonnard. Początkowo wzajemne powitanie było chłodne ze względu na negatywne opinie Niemców o Polakach i niewojskowy wygląd samych Francuzów. Po obustronnych obserwacjach nieufność minęła. Francuzi włączyli się w nurt życia obozowego zorganizowanego przez Polaków, uczestnicząc w spektaklach teatru, imprezach i koncertach. Niektórzy grali w orkiestrze symfonicznej np.: mjr Vilmet (wiolonczela), mjr Hadangve (flet), por. Gaundry. Wspomniany płk Gonnard cieszył się bardzo wielkim szacunkiem jako człowiek i oficer. Docenił on także pomoc Polaków w przystosowaniu jeńców – Francuzów do obozowego życia, za co w gazecie "Za drutami" w serdecznych słowach podziękował "Kolegom Polakom". W życiu religijnym bardzo pomocnym okazał się francuski jezuita o. Bru. Pobyt Francuzów w 1940 roku był stosunkowo krótki. Według danych z 15 sierpnia 1940 w oflagu przebywało 356 oficerów i 140 szeregowych francuskich. 8 listopada tego roku wszystkich przewieziono do obozu w Prenzlau. 14 maja 1942 ponownie w oflagu II B pojawili się Francuzi, był to efekt wymiany jeńców między dwoma obozami. Polaków wywieziono do Oflagu II D w Bornem Sulinowie, gdzie uprzednio przebywali Francuzi.
Oflag Arnswalde II B stał się obozem całkowicie francuskim. Przerzut jeńców miał dwa główne cele tj. skomasowanie maksymalnej liczby jeńców – Polaków w dwóch obozach okręgu Szczecin i poprawę warunków bytowania Francuzów oraz obywateli państw zachodnich, w których liczono na kolaborację. Komendantami Oflagu w "okresie francuskim" byli:
i dalej płk Gerloff i jako ostatni ppłk Praetorius. Najstarszym obozu był płk Verdier. Nadzór wywiadowczy sprawowali: kpt. von Bülow i kpt. Christian. Nad obozową izbą chorych czuwał lekarz niemiecki dr Rücher.
Stan osobowy obozu był zmienny i w poszczególnych latach przedstawiał się następująco:
Podobnie jak Polacy, Francuzi posiadali liczącą blisko 22020 tomów bibliotekę, książki były dostarczane przez rząd Vichy. Po ewakuacji obozu biblioteka zaginęła. Zorganizowano Uniwersytet Obrony, który działał do 20.01.1945 r. Wykładano w nim wiedzę o literaturze, prawo i filozofię. Wprowadzono także studia niższe, gdzie także wykładano nauki techniczne. Studia wyższe objęły około 480 oficerów, niższe 135. Preferowaną formą samokształcenia były konferencje obligujące do samodzielnej pracy. W przeciwieństwie do Polaków, którzy pobyt w niewoli wykorzystali na zdobycie dodatkowych kwalifikacji, Francuzi stosowali metodę pogłębienia posiadanej wiedzy i studiów indywidualnych. Ruch konspiracyjny wśród jeńców francuskich rozwinął się dość późno. W 1943 roku powstały zalążki "Groupement Liberte" reprezentujące "Wolnych Francuzów". Ruch ten rozwijał się bardzo ostrożnie. Przyjmowano do niego pojedyncze osoby po bardzo wnikliwym sprawdzeniu i zbadaniu. Dzięki takiej formie uniknięto jakichkolwiek wpadek i ruch nigdy nie został wykryty. W tej działalności uczestniczyli oficerowie zawodowi, jak również i rezerwy. Utrzymywano ścisły kontakt z Francją.
Przekazano m.in. informacje otrzymane od jeńców pracujących w Policach i innych zakładach, ważnych ze względów wojskowych. W obozie prowadzono działalność wychowawczo-oświatową, kulturalną oraz wydawano biuletyny. 24 maja 1942 roku władze obozowe zaproponowały oficerom podjęcie pracy na terenie Rzeszy. Z tej propozycji do 12 lipca 1944 r. skorzystało 495 oficerów, czyli co piąty statystyczny oficer. Była to sześciomiesięczna praca kontraktowa na zasadzie urlopowania z niewoli. Kontrakty mogły być przedłużane. Źródła podają także, że z obozu uciekło prawdopodobnie 19 jeńców. Do obowiązków jeńca francuskiego należało spacerowanie. Organizowano nawet zawody marszowe (ppor. Leduc w ciągu 3 dni przemaszerował 120 km.). Zgodnie z poleceniem starszyzny obozowej każdy jeniec musiał "przespacerować" w ciągu 2 tygodni 10, a później 15 km. Forma tego treningu zaowocowała podczas ewakuacji obozu. Jeńcy francuscy przebywali w Oflagu Arnswalde II B do 29 stycznia 1945 r. Rozkaz do wymarszu wydano w nocy 28/29 stycznia. Utworzono kolumnę, podzieloną na trzy 900 osobowe grupy. Wyruszono w kierunku Odry, którą przekroczono w okolicy Radziszewa i Kołbaskowa 2 lutego 1945 r. Na odcinku Choszczno-Odra uciekło 154 oficerów, część z nich wyłapano i po przekazaniu do Szczecina wywieziono na Zachód. Marsz ten trwał do 25 lutego i zakończył się w m. Waren. Tu część pozostała i doczekała nadejścia Rosjan. Natomiast z pozostałych oficerów następnego dnia uformowano kolumnę, której marsz zakończył się dopiero 19 marca w Oflagu IV A Soest. W Choszcznie, przed rozpoczęciem ewakuacji obozu, pozostawiono 45 chorych jeńców niezdolnych
do marszu. Przeżyli oni mękę oblężenia miasta. 17 lutego 1945 roku jeszcze przed zdobyciem Choszczna wyzwoliła ich Armia Czerwona.

</doc>
<doc id="561100" url="https://pl.wikipedia.org/wiki?curid=561100" title="Puchar AFC w piłce nożnej">
Puchar AFC w piłce nożnej

Puchar AFC w piłce nożnej (AFC Cup) – cykliczne rozgrywki piłkarskie, organizowane przez Azjatycką Federację Piłkarską. Odpowiednik europejskiej Ligi Europy UEFA.
Kwalifikacje.
Do rozgrywek o Puchar AFC automatycznie kwalifikują się 32 zespoły z azjatyckich narodowych federacji, które nie trafili do Azjatyckiej Ligi Mistrzów (20 z Zachodniej Azji i Indii oraz 12 ze Wschodniej Azji).
Zespoły zostają podzielone na grupy, w których graja o awans do ćwierćfinału. Zespoły grają w ośmiu grupach po cztery kluby według regionalnego podziału. Każdy pojedynek między zespołami w grupie rozegrany jest w formie dwumeczu.
Kluby, które zdobędą pierwsze i drugie miejsce w grupie przechodzą do fazy 1/16 finału. Pojedynki 1/16 finału, 1/8 finału i finał rozgrywane są w jednym meczu, a pojedynki ćwierćfinałowe i półfinałowe rozgrywane są w dwumeczu.
Uczestnicy.
W sumie aż 32 klubów uczestniczyło w rozgrywkach Pucharu AFC sezonu 2010/2011.
Play-off: (2 drużyny)
Faza grupowa: (32 zespołów)

</doc>
<doc id="561102" url="https://pl.wikipedia.org/wiki?curid=561102" title="Klimat w Wałbrzychu">
Klimat w Wałbrzychu

Klimat Wałbrzycha – warunki meteorologiczne na terenie Wałbrzycha i najbliższej okolicy.
Wiadomości ogólne.
Klimat Wałbrzycha – miasto położone jest w strefie klimatu umiarkowanego przejściowego, cechującego się znaczną zmiennością warunków pogodowych, wynikającą z napływu mas powietrza o różnych właściwościach termiczno-wilgotnościowych. Podobnie jak w reszcie kraju, w ciągu roku przeważa tu napływ mas powietrza polarno-morskiego z sektora zachodniego.
Wałbrzych, leżąc w strefie granicznej między Przedgórzem Sudeckim a Sudetami, zgodnie z podziałem Śląska na regiony klimatyczne, znajduje się w górskiej dzielnicy klimatycznej Sudetów Środkowych, należąc do Regionu Wałbrzyskiego – Góry Wałbrzyskie i Kamienne z piętrem umiarkowanie ciepłym (400-550 m n.p.m.) i piętrem umiarkowanie chłodnym (550-800 m n.p.m.).
Klimat Wałbrzycha charakteryzują zmienne i dosyć wysokie wahania temperatur między dniem a nocą, ostre zimy i duża ilość opadów atmosferycznych, większa w porównaniu do nizinnej części Dolnego Śląska. Podobnie, temperatura powietrza jest niższa niż w pozostałej części województwa.
Wiatry.
Na terenie miasta dominują wiatry z kierunku zachodniego, a zwłaszcza południowo-zachodniego; rzadsze są wiatry z kierunku północno-zachodniego i wschodniego (ok. 10% w roku). Cisze stanowią ok. 6,1%. Rozkład taki jest niekorzystny z punktu widzenia ludności, ponieważ znaczna część terenów przemysłowych leży w południowo-zachodniej części miasta.
Jesienią, zimą i na przedwiośniu występują dosyć silne wiatry fenowe. Spływają one na Wałbrzych z grzbietu Karkonoszy, poprzez Chełmiec i Trójgarb. Wybitnie uciążliwe są na wałbrzyskich osiedlach mieszkaniowych Podzamczu i Piaskowej Górze, gdyż potrafią osiągnąć na otwartej przestrzeni prędkość 15 m/s, a w sprzyjających warunkach nawet 25–30 m/s.
Temperatura.
Średnioroczna temperatura w Wałbrzychu jest niska. Na Pogórzu wynosi 8,4 °C, natomiast w Kotlinie (a więc gdzie leży zasadnicza część miasta) wynosi 6,3 °C. Miesiącem najcieplejszym jest lipiec, a najchłodniejszym styczeń.
Okres wegetacji (ze średnią temperaturą powyżej 5ºC) trwa w Wałbrzychu ok. 220 dni. Jego początek przypada w okolicach 5 kwietnia. Średnia temperatura lata, trwającego ok. 14-15 tygodni, wynosi powyżej 12,5ºC. Średnie miesięczne temperatury zimy są wyższe o 0,5ºC w stosunku do środkowej części kraju i nie spadają poniżej +0,5ºC. Ilość dni z temperaturą równą lub niższą od 0 stopni wynosi 70-80 i występują one pomiędzy listopadem a kwietniem.
Ze względu na ukształtowanie terenu, obserwowane są duże różnice temperatur pomiędzy obszarami wyniesionymi a dolinami i zagłębieniami terenu, które w czasie występowania inwersji termicznej sięgają nawet 5 °C. Liczba dni z inwersją wynosi średnio rocznie około 68. Na terenie Wałbrzycha inwersje występują głównie w dolinach Pełcznicy i Szczawnika. Korzystniejsze warunki termiczne występują we wschodniej części miasta, tu też lepsze przewietrzanie. Inwersje objawiają się częstymi mgłami, przygruntowymi przymrozkami oraz dłuższym ich występowaniem w czasie zimy.
W latach 1981-2015 zaobserwowano wyraźny trend rosnący średniej rocznej temperatury powietrza, której tempo wzrostu w latach 1981-2015 wyniosło ok. 0,2 °C/10 lat. Tempo wzrostu temperatury maksymalnej było jeszcze wyższe i wyniosło ponad 0,5 °C/10 lat.
Opady.
Roczna suma opadów w Wałbrzychu wynosi od 670 mm na Podgórzu do 850 mm w rejonie Klasztorzyska w tzw. Górach Czarnych. Pokrywa śnieżna utrzymuje się dosyć długo, bo przez okres około 60 dni. Największą trwałość ma ona w rejonie Glinika oraz w górnych częściach Sobięcina i Rusinowej. Średnia ilość opadów wzrasta wraz z wysokością (przeciętnie o 7 mm na 100 m), a maksimum opadów przypada na miesiące letnie. Liczba dni z opadem w niżej położonych dzielnicach wynosi od 140 do 160 dni. Częste opady powodują powstawanie mgieł, zwłaszcza w dolinach. Największe zachmurzenie występuje w czerwcu, lipcu i październiku, a nasłonecznienie we wrześniu i maju. Najbardziej niekorzystne warunki solarne występują w dzielnicach południowo-zachodnich.
W latach 1981-2015 odnotowano rosnący trend zarówno rocznych sum opadów, jak i częstości występowania opadów o dużej sumie dobowej. Zaobserwowano również rosnący trend dla najdłuższych okresów bezopadowych. W przypadku sum opadów ich średnia roczna suma opadów w Wałbrzychu dla lat 1981-2015 wyniosła 695 mm, wahając się od 477 mm w 1982 r. do 1038 mm w 2002 r. Średni wzrost sum opadów wyniósł ponad 4 mm/rok.

</doc>
<doc id="561105" url="https://pl.wikipedia.org/wiki?curid=561105" title="Szulgi">
Szulgi

Szulgi – król sumeryjski, syn Ur-Nammu, założyciela III dynastii z Ur, twórca potęgi tego państwa. Panował w latach 2096-2048 p.n.e. (chronologia średnia). Ukończył budowę zigguratu boga Nanny w Ur. Zreformował armię, podjął szereg wypraw wojennych do Elamu i północnej Mezopotamii. Założył również szkoły skrybów w Ur i Nippur. Zginął śmiercíą gwałtowną i został pochowany w Ur. Jego następcą został jego syn Amar-Suen.

</doc>
<doc id="561106" url="https://pl.wikipedia.org/wiki?curid=561106" title="Jan Suchorzewski (poseł)">
Jan Suchorzewski (poseł)

Jan Suchorzewski herbu Zaremba (ur. w 1740 lub 1754 roku, zm. w 1804 lub 1809 roku) – wojski wschowski, poseł gnieźnieński na sejm 1786 i województwa kaliskiego na Sejm Czteroletni w 1788 roku, brygadier bracławskiej brygady kawalerii.
Życiorys.
Początkowo był członkiem Stronnictwa Patriotycznego, zwłaszcza popierał rozbudowę wojska i deklarował, że przekaże na jego utrzymanie znaczącą sumę pieniężną. Wkrótce jednak zaczął torpedować projekty uchwalanych reform. W 1789 wydał drukiem broszurę "Zasady praw miejskich". Skrytykował w sejmie komedię Niemcewicza "Powrót posła" wkrótce po jej premierze 15 stycznia 1791 za negatywne zdanie o wolnej elekcji i domagał się, by Niemcewicza sądzono jako kryminalistę. Został za to wyśmiany przez innych posłów. Jego projekt ustawy nieoczekiwanie zgłoszony podczas dyskusji o miastach stał się podstawą ustawy "Miasta nasze królewskie wolne w państwach Rzeczypospolitej" z 18 kwietnia 1791. Próbował nie dopuścić do uchwalenia konstytucji 3 maja 1791, rzucając się pod nogi króla i grożąc, że zabije swojego sześcioletniego synka, nie chcąc, aby "żył w niewoli, jaką daje konstytucja". Ponadto, naśladując gest Rejtana, próbował ograniczyć dostęp posłom do króla. Zbulwersowany tymi gestami biskup kamieniecki Adam Stanisław Krasiński miał powiedzieć: "ogolić łeb wariatowi i odesłać do czubków". Podpisał manifest przeciwko uchwaleniu Konstytucji 3 Maja. W 1791 wydał jeszcze "Uwagi nad konstytucją polską 3 maja 1791".
Wyjechał do Sankt Petersburga, figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W 1792 przystąpił do konfederacji targowickiej i został konsyliarzem konfederacji generalnej koronnej. Brygadier w Brygadzie Kawalerii Narodowej Znaków Hussarskich Pod Imieniem Województwa Bracławskiego.
W czasie insurekcji kościuszkowskiej Sąd Najwyższy Kryminalny skazał go na karę śmierci przez powieszenie, wieczną infamię, konfiskatę majątków i utratę wszystkich urzędów. Wobec nieobecności skazanego, wyrok wykonano "in effigie" 29 września 1794.

</doc>
<doc id="561108" url="https://pl.wikipedia.org/wiki?curid=561108" title="Puchar Regionów UEFA">
Puchar Regionów UEFA

Puchar Regionów UEFA - zawody piłkarskie amatorskich drużyn z Europy. Pierwszy raz odbył się w latach 1998/1999 i od tego czasu odbywa się co dwa lata.

</doc>
<doc id="561109" url="https://pl.wikipedia.org/wiki?curid=561109" title="Lenny Valentino">
Lenny Valentino

Lenny Valentino – polska supergrupa założona 1998 roku w Mysłowicach.
Historia projektu.
Zespół w tym składzie rozpoczął próby, szybko jednak nastąpiła pierwsza zmiana w składzie: Kuderskiego na perkusji zastąpił Bartosz Królikowski. Nazwa grupy wzięła się od tytułu piosenki The Auteurs, co nie miało jednak związku z artystycznym kierunkiem, jaki chciał nadać projektowi Artur Rojek. W wywiadach mówił, że chciał „jak najbardziej odejść od rockowej formuły”. Pierwsze kroki w kierunku wydania płyty zespół wykonał w 2000 roku dzięki znajomości z muzykami zespołu Ścianka. Wtedy też następuje rekonstrukcja Lenny Valentino. W zespole zostają Rojek i Waluś, dołączają do nich trzej muzycy Ścianki: Maciej Cieślak (gitara), Jacek Lachowicz (klawisze) i Arkady Kowalczyk (perkusja). Producentem pierwszej (i jak dotąd jedynej) płyty zostaje Cieślak. Materiał nagrywany jest w kwietniu 2001 roku w Studiu im. Adama Mickiewicza w Sopocie. 
Nagrana płyta nosiła tytuł "Uwaga! Jedzie tramwaj" i została wydana przez Sissy Records/BMG Poland jesienią 2001 roku. Zawierała 10 utworów, w tym singlowe "Dom nauki wrażeń" i "Chłopiec z plasteliny". Grupa uhonorowana została licznymi nagrodami (m.in. nagroda MTV), a płyta zebrała niemal wyłącznie pozytywne recenzje. Muzyka na płycie określana była jako "psychodelia" z elementami rocka alternatywnego. 
W tym samym roku po serii koncertów na terenie Polski zespół zawiesił działalność, a muzycy wrócili do pracy w macierzystych zespołach. Rojek z Myslovitz szykował nową płytę, a Waluś z grupą Negatyw pracował nad debiutanckim albumem. Ścianka nagrywała album "Białe wakacje".
Zespół wystąpił w prawie standardowym składzie na Off Festival w Mysłowicach, latem 2006 roku. Z powodu choroby nie mógł wystąpić Arkady Kowalczyk, zastąpił go na bębnach Macio Moretti. Artyści zapewniali, że była to reaktywacja tylko na jeden koncert, lecz 15 stycznia podczas Offensywy De Luxe ogłoszono powrót na scenę Off Festivalu podczas 5. edycji, w sierpniu 2010 roku.
6 grudnia 2011 r. ukazało się DVD z zarejestrowanym koncertem z Off Festival 2006 oraz dodatkami w postaci teledysków. Dodatkowo w tym wydawnictwie znalazło się CD z demo, które przedstawia prace nad płytą „Uwaga jedzie tramwaj” z pierwszym składem zespołu. Całość wzbogacono książeczka zawierającą zdjęcia i wywiad z artystami. Wydany został również w limitowanej edycji ekskluzywny box tzw. D2C, zawierający CD, winyl, dołożoną obszerną książeczką, 2 single, DVD z koncertem z Off Festival 2006r., teledyski, galerię zdjęć, oryginalny wzór koszulki, naszywki, naklejki i plakat, jakie towarzyszyły pierwszemu wydaniu albumu.
Z okazji dziesięciolecia wydania swojego debiutanckiego albumu, w grudniu 2011 roku zespół odbył trasę koncertową w Polsce (Warszawa, Gdańsk, Poznań, Kraków, Wrocław).

</doc>
<doc id="561111" url="https://pl.wikipedia.org/wiki?curid=561111" title="Amar-Suen">
Amar-Suen

Amar-Suen (sum. damar.dEN.ZU, tłum. „Młody byczek boga Suena”) – król sumeryjski, syn Szulgiego, twórcy potęgi państwa III dynastii z Ur, panował w latach 2047–2038 p.n.e. (chronologia średnia). Utrzymał supremację III dynastii z Ur nad Sumerem i Akadem. Z czasów jego panowania pochodzą pierwsze wzmianki o pojawieniu się nowych ludów koczowniczych, Amorytów, co zmusiło go do zbudowania szeregu fortyfikacji. Odbył również dwie kampanie wojenne – do Kurdystanu i na wschód do Elamu. Jego następcą został jego brat Szu-Suen.

</doc>
<doc id="561112" url="https://pl.wikipedia.org/wiki?curid=561112" title="Szu-Suen">
Szu-Suen

Szu-Suen, Szu-Sin – przedostatni władca z III dynastii z Ur, panujący w latach 2037-2030 p.n.e. (chronologia średnia), syn Szulgiego i brat Amar-Suena.
Królestwo III dynastii z Ur, przeżywające okres największego rozkwitu za czasów panowania Szulgiego (2096-2048 p.n.e.) od początku panowania Szu-Suena znajdowało się w ciągłej defensywie. Najpierw od północy i północnego wschodu plemiona koczowniczych Amorytów już to odrywały kolejne tereny peryferyjne, już to wkraczały pokojowo mniejszymi lub większymi grupami w głąb kraju, stwarzając problem dla królewskiej administracji. Nie mogąc sprostać najeźdźcom militarnie, usiłowano radzić sobie z nimi w rozmaity sposób. Przydzielano przybyszom w czasowe użytkowanie ziemię i pastwiska, próbując stymulować ich asymilację, względnie zaciągano całe niekiedy szczepy i rody do królewskiej armii, z powodzeniem niekiedy wykorzystując je do walki z nowo napływającymi, bardziej agresywnymi pobratymcami. Powstała w ten sposób bardzo delikatna i potencjalnie niebezpieczna sytuacja uzależnienia nie tylko obronności, ale i wewnętrznej spójności państwa od lojalności nie do końca zasymilowanych, nowych poddanych króla Ur. System mógłby zapewne funkcjonować jeszcze przez jakiś czas pod warunkiem utrzymania granic i prestiżu militarnego armii królewskiej. Tymczasem już w 4 roku panowania Szu-Suen, budując gdzieś na przedpolach samego Sumero-Akadu wielki pas umocnień zwany „murem przeciw Amorytom” (sum. bad3 MAR.TU), pogodził się ostatecznie z utratą dostarczających ogromne trybuty rozległych terenów północnej i środkowej Mezopotamii. Nie mogło to nie pozostać bez wpływu na i tak słabnącą ekonomikę kraju. 

</doc>
<doc id="561116" url="https://pl.wikipedia.org/wiki?curid=561116" title="Kilcullen">
Kilcullen

Kilcullen (irl. "Cill Chuilinn") – małe miasteczko w Irlandii, w hrabstwie Kildare, znajduje się o około 30 mil od Dublina.

</doc>
<doc id="561118" url="https://pl.wikipedia.org/wiki?curid=561118" title="Bielsko-Biała Główna">
Bielsko-Biała Główna

Bielsko-Biała Główna – stacja kolejowa w Bielsku-Białej, w województwie śląskim, w Polsce. Znajduje się na wysokości 327 m n.p.m.
Pasażerowie.
W roku 2017 wymiana pasażerska wyniosła 1,53 mln osób (4,2 tys. dziennie), co dało jej 56. miejsce w Polsce.
W roku 2018 wymiana pasażerska wyniosła 1,64 mln osób (4,5 tys. dziennie), co dało jej 56. miejsce w Polsce.
W roku 2019 wymiana pasażerska wyniosła 1,93 mln osób (5,3 tys. dziennie), co dało jej 52. miejsce w Polsce.
W roku 2020 wymiana pasażerska wyniosła 1,39 mln osób (3,8 tys. dziennie), co dało jej 46. miejsce w Polsce.
W roku 2021 stacja obsługiwała 4,3 tys. pasażerów na dobę (łącznie 1,57 mln osób), co dawało jej 58. miejsce w kraju.
Historia.
Stacja kolejowa została otwarta w 1855 roku na odgałęzieniu z Dziedzic austriackiej Kolei Północnej. Do pierwotnego dworca, zlokalizowanego na ówczesnych peryferiach miasta, prowadziła wytyczona także wtedy ulica Kolejowa ("Bahnstrasse"), obecnie Barlickiego. Wpierw była to stacja końcowa linii z Dziedzic, w 1878 została przedłużona do Żywca. Wkrótce okazało się, iż ze względu na zwiększoną przepustowość, stacja stała się nieodpowiednia do obsługi pasażerów, dlatego rada miejska zadecydowała w 1887 roku o budowie nowego dworca kolejowego. Został zbudowany w latach 1889-1890 przez zakład architekta Karola Korna według projektu architekta Karola Schulza. Projekt nawiązywał do architektury dworców powstałej w 1888 roku Kolei Miast Śląskich i Galicyjskich łączącej Morawy, Śląsk Cieszyński i Galicję, której to linii dworzec w Bielsku stał się częścią. Przy budowie nowego dworca została wyburzona stara hala peronowa, jednak sam budynek nie został wyburzony (istnieje on do dziś przy ul. Wałowej). Uroczyste otwarcie dworca nastąpiło 26 lutego 1890 roku. We wnętrzu oczekiwanie na podróż miały uprzyjemniać stylizowane na antyczne polichromie wykonane przez wiedeńskich artystów. 3 czerwca 1994 roku dworzec został wpisany do rejestru zabytków. W latach 1997-2001 poddano go renowacji podczas której wymieniono pokrycie dachowe, stolarkę okienną i drzwiową, wyremontowano wiatę peronową przylegającą do budynku oraz odnowiono polichromie w stylu pompejańskim. Wyremontowany obiekt otwarto 15 września 2001 roku. Zabytkowy dworzec otrzymał tytuł "Modernizacja Roku 2001" i znajduje się na Szlaku Zabytków Techniki Województwa Śląskiego.
25 listopada 1994 roku z 140-lecia lokomotywowni w Czechowicach-Dziedzicach na stacji został otwarty skansen parowozów, który funkcjonował do 2001 roku. Parowozy przetransportowano do Skansenu Taboru Kolejowego w Chabówce i lokomotywowni w Krakowie-Płaszowie. W 1900 roku została zbudowana parowozownia, która funkcjonowała do 30 maja 1964 roku, parowozy przeniesiono do lokomotywowni w Zebrzydowicach.
13 grudnia 2015 na stacji Bielsko-Biała Główna zaczęły się zatrzymywać pociągi kategorii Express InterCity Premium obsługiwane składami ED250 "Pendolino".

</doc>
<doc id="561119" url="https://pl.wikipedia.org/wiki?curid=561119" title="Ludność Kielc">
Ludność Kielc

Struktura demograficzna Kielc.
Według danych GUS z dnia 31 grudnia 2010 r. Kielce zamieszkiwało 203 804 osób. (17. lokata wśród miast Polski), w tym 96 157 mężczyzn i 107 647 kobiet. Według danych na koniec 2009 r. 11 285 osób (10,6%) pozostawało bez pracy.
Ludność polska.
Aż do XVIII w. Kielce stanowiły niewielkie miasto biskupów, znacznie mniej istotne niż Chęciny lub Sandomierz. Liczba ludności nie przekraczała 1300 osób, głównie wskutek chorób i pożarów. Gwałtowny rozwój demograficzny rozpoczął się dopiero w okresie Królestwa Polskiego, kiedy to Kielce stały się siedzibą województwa krakowskiego, a następnie guberni. Szereg impulsów gospodarczych w czasie rewolucji przemysłowej (takich, jak budowa kolei) przyczynił się do zwielokrotnienia populacji, w 1939 r. sięgnęła ona ponad 70 000 osób. Po długim okresie stagnacji spowodowanym przez II wojnę światową w latach 70. XX w. nastąpił największy w historii miasta wzrost liczby ludności; w czasach III Rzeczypospolitej zanotowano już jej znaczny spadek.
Ludność żydowska.
W 1833 r. kupcy żydowscy z Chęcin wystąpili do Urzędu Municypalnego w Kielcach z żądaniem wyjaśnień, czemu Żydzi nie mogą mieszkać w mieście w sytuacji, gdy nie posiada ono przywileju "de non tolerandis Judaeis". Rewizja przywilejów wykazała, że Żydzi mają rację, w maju 1833 wydano wstępną zgodę na ich osiedlanie. W obawie przed konkurencją zamożni kieleccy mieszczanie doprowadzili w marcu 1833 r. do zawieszenia decyzji z 1833 r. przez dyrektora Wydziału Administracyjnej Komisji Rządowej Spraw Wewnętrznych. Żydzi jednak zaczęli osiedlać się w Kielcach nielegalnie lub meldowali się w odległej 2 km od centrum gminie Pakosz. Mieszczanie nie dali za wygraną i w maju 1843 r. wymusili na Radzie Administracyjnej wygnanie starozakonnych z miasta wraz z dniem 1 lipca 1844 r. W latach 1858–1862 osiedlali się w Kielcach zdymisjonowani wojskowi rosyjscy pochodzenia żydowskiego mający prawo do swobodnego wyboru miejsca zamieszkania (wraz z rodzinami stanowili niewielki odsetek mieszkańców Kielc). Wskutek reformy A. Wielopolskiego z 1862 r. zezwolono Żydom na osiedlanie, wkrótce przejęli oni drobny handel w mieście. Liczba osadników rosła w ogromnym tempie, w przededniu II wojny światowej społeczność żydowska stanowiła już 35% ludności Kielc. Podczas wojny okupant utworzył getto, w którym wymordowano lub wywieziono do obozów zagłady kilkadziesiąt tysięcy ludzi. W styczniu 1945 r. po wyzwoleniu miasta powróciło tu ok. 200 Żydów, głównie byłych więźniów. Większość z nich stłoczono w jednym budynku na Plantach, gdzie czekali na wyjazd do Izraela. 4 lipca 1946 r. odbył się pogrom Żydów. Wskutek tego tragicznego zdarzenia zginęły 42 osoby, pozostali przy życiu Żydzi wkrótce wyemigrowali.

</doc>
<doc id="561120" url="https://pl.wikipedia.org/wiki?curid=561120" title="Przyroda w Wałbrzychu">
Przyroda w Wałbrzychu

Przyroda Wałbrzycha odradza się po zniszczeniach i zaniedbaniach spowodowanych przez rabunkową gospodarkę przemysłową. Obecnie po ponad 10 latach od upadku dolnośląskiego zagłębia węglowego Wałbrzych jest miastem zielonym. Na jego terenie istnieje 7 parków miejskich (w tym największy Książański Park Krajobrazowy).
Wody na terenie miasta.
Najdłuższym potokiem przepływającym przez obszar miasta jest Pełcznica, którą ongiś zwano w dolnym biegu Błotnią, natomiast w górnym Ogorzelcem. Wypływa ona ze Srebrnego Źródła ze szczytu Borowa i przepływa ponad 18 km przez Wałbrzych. Innymi potokami płynącymi przez obszar Wałbrzycha są:
Na terenie Wałbrzycha nie ma większych akwenów ze stojącą wodą, ogólna powierzchnia zbiorników z woda stojącą nie przekracza 0,4 km² co stanowi skromną część powierzchni miejskiej. Na powierzchnię tę składają się głównie pozostałości stawów rybackich, glinianek oraz osadniki zakładów przemysłowych.
Rezerwaty przyrody.
Na obszarze miasta znajduje się rezerwat przyrody Przełomy pod Książem koło Wałbrzycha chroniący przełomowe odcinki rzeki Pełcznicy i strumyka Szczawnik wraz z całą różnorodnością fauny i flory.
Świat roślinności.
W roślinności na terenie miasta możemy wyróżnić dwa piętra:
Na drzewostan lasów i parków miejskich Wałbrzycha składają się głównie rośliny takie jak:
Jednak dominują lasy świerkowe, bukowe i świerkowo-bukowe. Runo lasów i parków poszywa marzanka, bodziszek, szczyr, żywiec, kopytnik pospolity, fiołek leśny, paproć, poziomka, konwalia majowa, zawilec, lilia złotogłów i wiele innych.
Pomniki przyrody.
Na terenie Wałbrzycha poza Książańskim Parkiem Krajobrazowym znajdują się także pomniki przyrody:
Ponadto znajdują się też drzewa nie będące pomnikami lecz posiadające już wymiary, które mogą predysponować je do miana pomnika przyrody.
Na terenie dzielnicy Podzamcze znajdują się głazy narzutowe zaliczone do pomników przyrody nieożywionej.
Świat zwierząt.
Świat zwierzęcy nie jest zbytnio zróżnicowany. Na obszarze miasta nie występuje wiele gatunków. Do ważniejszych grup zwierząt, które bytują na terenie Wałbrzycha zaliczyć można przede wszystkim ptactwo. Są to:
Licznie na terenie miasta występują gryzonie polne i leśne takie jak mysz polna, szczur. Oprócz tego występują gatunki, które prezentują faunę leśną i polną takie jak: zając, łasica, kuna, wiewiórka, sarna, dzik, jeleń. Spotkać można na terenie miasta (a zwłaszcza na przedmieściach) niektóre gady takie jak padalca, żmiję zygzakowatą i zaskrońca.

</doc>
<doc id="561123" url="https://pl.wikipedia.org/wiki?curid=561123" title="Maciej Cieślak">
Maciej Cieślak

Maciej Cieślak (ur. 9 września 1969 w Gdańsku) – polski muzyk, założyciel, wokalista i gitarzysta zespołu Ścianka, producent muzyczny. Współtworzył projekty muzyczne Lenny Valentino, Kings of Caramel, Cieślak i Księżniczki, Niewolnicy Saturna. Nominowany w kategorii „Producent roku” do nagrody Fryderyki w 2001 roku. Współpracował ze Smolikiem, Bassisters Orchestra, brał udział w projekcie audiowizualnym "Jacek Olter".

</doc>
<doc id="561126" url="https://pl.wikipedia.org/wiki?curid=561126" title="Europejski Instytut Innowacji i Technologii">
Europejski Instytut Innowacji i Technologii

Europejski Instytut Technologiczny (EIT) – unijna instytucja naukowo-badawcza z główną siedzibą w Budapeszcie stworzona na wzór MIT i jako przeciwwaga dla niej. 
Parlament Europejski na swoim posiedzeniu 26 września 2007 podjął decyzję o utworzeniu EIT, a 18 czerwca 2008 roku zadecydowano, iż siedzibą Rady Zarządzającej EIT będzie Budapeszt. 
O umiejscowienie siedziby Rady Zarządzającej ubiegały się także Wrocław, San Cugat del Vallés, Wiedeń z Bratysławą oraz Jena.
O umiejscowienie w Polsce tzw. węzła wiedzy dotyczącego technik informacyjnych i komunikacji zabiegały wspólnie władze uczelni Warszawy, Krakowa, Poznania, Gdańska i Wrocławia.
EIT+.
We Wrocławiu zostało utworzone centrum badawczo-rozwojowe - Wrocławskie Centrum Badań EIT+, które powołane zostało do życia w 2007 roku. Udziałowcami spółki są największe wrocławskie uczelnie oraz samorząd miasta Wrocławia. W 2017 radni Wrocławia podjęli decyzję o nieodpłatnym przekazaniu udziałów na rzecz Skarbu Państwa, a w 2018 spółka zmieniła nazwę na Polski Ośrodek Rozwoju Technologii (PORT).
EIT+ było gospodarzem Rare Earth Materials Advances in Synthesis, Studies and Applications 2011 oraz Międzynarodowej Konferencji International Workshop on Nitride Semiconductors 2014. 
Węzeł Wiedzy i Innowacji w Krakowie.
16 grudnia 2009 zarząd Europejskiego Instytutu Technologicznego (EIT) ogłosił wyniki konkursu w ramach KIC – (Knowledge and Innovation Community). Ta decyzja przyniosła polskiej nauce ogromny sukces zarówno w wymiarze finansowym jak i prestiżowym – w obszarze "Sustainable Energy" zwyciężył polski węzeł – CC PolandPlus - koordynowany przez Akademię Górniczo-Hutniczą im. Stanisława Staszica w Krakowie. W skład polskiej części konsorcjum, oprócz AGH, wchodzą: Uniwersytet Jagielloński, Politechnika Śląska, Uniwersytet Śląski w Katowicach, Politechnika Wrocławska, Główny Instytut Górnictwa, Instytut Chemicznej Przeróbki Węgla, Tauron, ZAK Kędzierzyn, LOTOS oraz PGNiG.
Zadaniem Węzła Energii EIT "InnoEnergy" jest tańsze i bardziej ekologiczne pozyskiwanie energii z istniejących już źródeł, a także pozyskiwanie nowych źródeł odnawialnych. Partnerami Polski są uczelnie i przedsiębiorstwa z Niemiec, Holandii, Francji, Hiszpanii i Szwecji, w których będą prowadzone badania nad energetyką jądrową oraz energią z biomasy, wiatru i wody. Polscy naukowcy będą mogli także współuczestniczyć we wszystkich badaniach prowadzonych przez partnerskie jednostki naukowe – Uniwersytet Jagielloński zamierza dołączyć do projektów związanych z wykorzystaniem biomasy.
Uczelnie uczestniczące w wieloletnich pracach konsorcjum zyskują możliwość transferu technologii do biznesu na ogromną skalę. Współpraca z partnerami z Europy pozwoli polskim uczelniom i firmom wymieniać się wiedzą i technologiami z potentatami z Europy. Budżet węzła szacowany na setki milionów euro rocznie będzie się opierać w 1/3 na wkładzie UE, w 1/3 wydatkom firm energetycznych (m.in. Total, EDF, Schneider Electric czy Vattenfall) oraz w 1/3 dotacjom z budżetu państw biorących udział w projekcie.

</doc>
<doc id="561127" url="https://pl.wikipedia.org/wiki?curid=561127" title="Ibbi-Suen">
Ibbi-Suen

Ibbi-Suen, Ibbisin – ostatni władca III dynastii z Ur, panował w latach 2029-2005 p.n.e. (chronologia średnia).
Za panowania Ibbi-Suena znacznie wzmaga się napór ze strony koczowniczych plemion Amorytów. Kolejnymi falami zalewają oni południową Mezopotamię, co doprowadza do całkowitego otwarcia granic państwa. Namiestnicy prowincji i dowódcy lokalnych garnizonów kolejno zaczynają wypowiadać posłuszeństwo zarówno z własnej inicjatywy, jak i pod presją zalewających kraj koczowników. Jako pierwsze ok. 2027 r. p.n.e. uniezależniają się Esznunna i Elam. Kilka lat później wódz amorycki o imieniu Naplanum przejmuje władzę w Larsie, leżącej w bezpośredniej bliskości stolicy Ur. Od 6 roku panowania Ibbi-Suena (2024 r. p.n.e.) przestają napływać daniny z prowincji wschodnich państwa, m.in. z tak ważnych ośrodków jak Lagasz i Umma. Największe znaczenie ma jednak secesja Iszbi-Erry, nielojalnego namiestnika Isin, który wymusiwszy na królu zwierzchnictwo nad pradawnym centrum religijnym Nippur, w 2017 r. p.n.e. otwarcie wypowiada posłuszeństwo i przyjmuje tytuł królewski, zakładając tym samym I dynastię z Isin. Utrata ostatniego szlaku aprowizacyjnego (Eufrat) i przechwycenie przez Iszbi-Errę środków na zakup zboża doprowadziło w zablokowanej stolicy do klęski głodu. Ostateczny cios upadającemu królestwu zadali Elamici – w 2005 r. p.n.e. wojska elamickie działając w sojuszu z Naplanumem, kontrolującym rejon Larsy, zdobyły i złupiły stolicę Ur i uprowadziły Ibbi-Suena do swej stolicy w Anszan.

</doc>
<doc id="561131" url="https://pl.wikipedia.org/wiki?curid=561131" title="Łysina Lenina">
Łysina Lenina

Łysina Lenina – polska grupa z gatunku punk rock, powstała w mieście Bielawa. W 1999 roku utwór zespołu znalazł się na drugiej składance "Muzyka Przeciwko Rasizmowi", firmowanej przez Stowarzyszenie „Nigdy Więcej”.

</doc>
<doc id="561132" url="https://pl.wikipedia.org/wiki?curid=561132" title="Einar Örn Benediktsson">
Einar Örn Benediktsson

Einar Örn Benediktsson (ur. 29 października 1962 w Reykjavíku) – islandzki piosenkarz i trębacz, który współpracował m.in. z Björk i The Sugarcubes.
Purrkur Pillnikk (1981-1982).
Muzyczna kariera Einara zaczęła się 8 marca 1981, wraz z oficjalnym utworzeniem punkowej grupy muzycznej Purrkur Pillnikk, którą oprócz niego współtworzyli Ásgeir R. Bragason, Bragi Ólafsson i Friðrik Erlingsson. Zespół ten zdobył uznanie na Islandii i odbył tour po Europie. W tym samym czasie powstawało pierwsza EP-ka zespołu - "Tilf" (kwiecień 1981) - zostało ono wprowadzone na rynek przez specjalnie z tej okazji utworzoną wytwórnię płytową Gramm Records. Następne wydawnictwa zespołu to "Ekki Enn" (EP - sierpień 1981), "Googooplex" (LP - luty 1982), "No Time To Think" (LP - maj 1982) i "Maskínan" (LP - wrzesień 1982). Później - 28 sierpnia 1982 roku nastąpił oficjalny rozpad grupy.
KUKL (1983-1986).
Od 1983 Einar prowadził własną audycję w islandzkim radiu i poprzez nią promował punkowe zespoły - takie, jak Þeyr i Tappi Tíkarrass. Einar poznał wtedy piosenkarkę Björk (wówczas w grupie Tappi Tíkarrass), gitarzystę Guðlaugura Óttarssona, perkusistę Sigtryggur Baldurssona (obaj Þeyr), pianistę Einara Melaksa (Medúsa), z którymi założył KUKL (w staroislandzkim - "czarodziej") - eksperymentalny projekt muzyczny, inspirowany głównie dokonaniami Killing Joke. Powstały dwa albumy w formacie LP - "The Eye" (1984) i "Holidays in Europe (The Naughty Nought)" (1986) (obydwa wydane przez anarchopunkową wytwórnię Crass).
Po tym okresie Einar zdecydował się wyjechać na studia do Anglii (Polytechnic of Central London) i na jego miejsce przyszedł gitarzysta Þór Eldon, by odbyć z zespołem trasę koncertową. Następnie - wskutek bankructwa Crass, zespół zawiesił swoją działalność. Einar rzucił studia, by ożywić zespół - tak powstała grupa The Sugarcubes (isl. "Sykurmolarnir") i wywórnia Bad Taste (isl. "Smekkleysa"). W Londynie na krótko powstała industrialowa grupa Ornamental, w skład której wchodzili Einar, Dave Ball i Hilmar Örn Hilmarsson (znani z grupy Psychic TV) oraz piosenkarka Rose McDowall. Powstała album "No Pain".
The Sugarcubes (1986-1992).
Zespół The Sugarcubes był przedłużeniem KUKL - skład zbytnio się nie zmienił, doszli tylko Margrét Örnólfsdóttir (keyboardzistka) i Bragi Ólafsson (basista), a odszedł Óttarsson. Energetyczna mieszanka popu i rocka w połączeniu z dziecięcym głosem Björk przysporzyła The Sugarcubes dużej popularności zarówno na Islandii, jak i poza nią - już pierwszy singel "Ammæli" stał się hitem w Wielkiej Brytanii. Skutkiem tego było powstanie pierwszego albumu "Life's Too Good" (1988). Singel "Motorcrash" doszedł do 10 miejsca na liście US Modern Rock Billboardu.
W 1989 Einar zdecydował się wstąpić w związek małżeński ze swoim kolegą z zespołu Bragim Ólafssonem, ceremonia miała miejsce w Kopenhadze. Po latach przyznał, iż było to jedynie wydarzenie mające zwrócić uwagę mediów na nową płytę The Sugarcubes - "Here Today, Tomorrow, Next Week!", a on sam jest heteroseksualistą.
Płyta odniosła dosyć spory sukces, osiągając 15. miejsce w notowaniu brytyjskim. Singel "Regina" osiągnął zaś 2 miejsce na liście US Modern Rock Tracks.
Szczyt popularności przyszedł jednak wraz z wydaniem płyty "Stick Around for Joy", która uczyniła z Björk gwiazdę, głównie dzięki piosence "Hit", która osiągnęła 1 miejsce w notowaniu US Modern Rock. Po tym wydarzeniu zespół się rozpadł, prawdopodobnie wskutek sprzeczności jaka powstała pomiędzy Einarem, który chciał odciąć się od sukcesu komercyjnego i dalej działać na islandzkiej scenie muzycznej, a rosnącą gwiazdą Björk, której głos stał się znakiem rozpoznawczym The Sugarcubes. Björk wyjechała do Londynu i rozpoczęła karierę solową.
Od 1992 do dziś.
Po rozpadzie grupy, Einar założył firmę Icelandic Nuclear Industries, zajmującą się organizacją i promocją koncertów w Reykjavíku (występy Blur, Fugees, Björk, The Prodigy i Massive Attack), oraz pierwszą kafejkę internetową na Islandii - "The Siberia Cafe".
Następnie udzielał się w zespołach Frostbite, Grindverk i Ghostigital.

</doc>
<doc id="561133" url="https://pl.wikipedia.org/wiki?curid=561133" title="Sin-muballit">
Sin-muballit

Sin-muballit ("Sîn-muballiṭ") – piąty król ze słynnej I dynastii z Babilonu, następca Apil-Sina i ojciec Hammurabiego, panował przez 20 lat (1812-1793 p.n.e. - chronologia średnia).
Władca ten kontynuował z wielkim rozmachem rozbudowę systemu obronnego państwa, wznosząc nowe fortyfikacje i umocnienia. W 1810 r. p.n.e. zorganizował koalicję państw północnej Babilonii przeciw królowi Larsy - Rim-Sinowi I, którą ten jednak zdołał pokonać. 11 lat później, w 1799 r. p.n.e., Sin-muballit zaatakował Rim-Sina I ponownie i zdołał pokonać w otwartej bitwie wojska Larsy, wieńcząc sukces zdobyciem niedługo później ważnego miasta Isin (1796 r. p.n.e.). Umierając pozostawił on swemu synowi Hammurabiemu państewko małe, lecz silne i rozwinięte gospodarczo.

</doc>
<doc id="561134" url="https://pl.wikipedia.org/wiki?curid=561134" title="Andrzej Tadeusz Kijowski">
Andrzej Tadeusz Kijowski

Andrzej Tadeusz Kijowski (ur. 15 lipca 1954 w Krakowie) – polski pisarz, publicysta, redaktor, dziennikarz, krytyk literacki i teatralny, samorządowiec, producent wykonawczy, realizator i prezenter telewizyjny, menedżer kultury, teatrolog, kulturoznawca oraz nauczyciel akademicki.
Wykształcenie.
Absolwent Liceum Batorego (1973) i polonistyki na Uniwersytecie Warszawskim (1976). Stopień naukowy doktora nauk humanistycznych uzyskał w Instytucie Filozofii i Socjologii PAN w 1980.
Działalność społeczna.
W latach 1964–1973 harcerz, a następnie instruktor, przewodnik zuchów w Hufcu Warszawa Śródmieście ZHP.
W latach 1976–1989 uczestnik opozycji demokratycznej: współpracownik KOR-u, KSS „KOR” i NOW-ej oraz (pod pseudonimem "Tadeusz Żeglikowski") paryskiego „Kontaktu”.
W latach 1990–1994 radny odrodzonego samorządu i wicemarszałek Sejmiku Warszawskiego.
W roku 2010 został członkiem „Warszawskiego Społecznego Komitetu Poparcia Jarosława Kaczyńskiego w wyborach prezydenckich”.
Jest autorem tekstu pieśni „Najważniejsza jest Polska” i „Zgoda na Polskę”, wykonywanych przez Andrzeja Rosiewicza.
Praca zawodowa.
Debiutował jako recenzent teatralny w roku 1976 w tygodniku „Literatura”. Współpracował m.in. z miesięcznikami: „Twórczość”, „Dialog” oraz z tygodnikami „Film” czy „Polityka”.
Nagrody i wyróżnienia.
W 2022 został odznaczony Krzyżem Komandorskim Orderu Odrodzenia Polski.
Przynależność organizacyjna.
Jest członkiem: Klubu Ronina, Stowarzyszenia Autorów ZAiKS, Stowarzyszenia Dziennikarzy Polskich, Stowarzyszenia Pisarzy Polskich, Stowarzyszenia Wolnego Słowa.
Życie prywatne.
Syn pisarza Andrzeja Kijowskiego i dziennikarki Kazimiery Kijowskiej. Ma dwie córki. Mieszka w Ołtarzach Gołaczach.
Prace edytorskie.
Andrzej Kijowski, "Dzieje literatury pozbawionej sankcji", t.I-II, antologia: wstęp, wybór, opracowanie i posłowie A.T.Kijowski; omówienie Marta Kwaśnicka, Instytut Literatury, Kraków 2020:

</doc>
<doc id="561135" url="https://pl.wikipedia.org/wiki?curid=561135" title="Groupe Casino">
Groupe Casino

Groupe Casino – francuska korporacja działająca na rynku międzynarodowym. Spółka giełdowa o kapitalizacji ponad 6 mld euro (lipiec 2006), notowana na platformie Euronext.
Właściciel sieci handlowych: Géant, Casino Supermarché, Monoprix, Franprix, Leader Price, Spar, Vival, Petit Casino, Éco Service, Cafétéria Casino.
Korporacja działa w regionach: USA, Argentyna, Urugwaj, Wenezuela, Tajlandia, Tajwan, Ocean Indyjski, Brazylia, Kolumbia, Holandia.
17 lipca 2006 roku Grupa Casino sprzedała swoje sklepy w Polsce:

</doc>
<doc id="561136" url="https://pl.wikipedia.org/wiki?curid=561136" title="Stanisław Krajski">
Stanisław Krajski

Stanisław Krajski (ur. 3 sierpnia 1956 w Warszawie) – polski historyk filozofii, nauczyciel akademicki i publicysta, doktor nauk filozoficznych (1986), tomista, a także ekspert w dziedzinie savoir-vivre'u.
Życiorys.
W 1983 ukończył studia na Wydziale Filozofii Chrześcijańskiej Akademii Teologii Katolickiej w Warszawie. W 1986 uzyskał stopień doktora nauk filozoficznych na podstawie pracy pt. "Zawartość treściowa traktatu „De ente et essentia” św. Tomasza z Akwinu" napisanej pod kierunkiem Mieczysława Gogacza. Od 1994 pracował jako adiunkt na Wydziale Filozofii Chrześcijańskiej Uniwersytetu Kardynała Stefana Wyszyńskiego w Warszawie.
Regularnie publikował w gazecie „Nasz Dziennik”. Przez wiele lat w dzienniku ukazywała się jego stała rubryka pt. „W dobrym tonie", gdzie omawiał wybrane zagadnienia z dziedziny savoir-vivre'u. Na łamach pisma komentował również bieżące wydarzenia polityczne oraz omawiał tematy związane m.in. z masonerią i aktualną sytuacją kościoła katolickiego. Swoją rozpoznawalność, głównie w środowiskach katolickich zawdzięcza stałym występom w Radiu Maryja i Telewizji Trwam. W mediach tych prowadził program o dobrym wychowaniu pt. „Savoir-vivre", a także cykl rozmów o filozofii pt. „Świat Michała" (wraz z synem Michałem, który również jest doktorem filozofii). Często występował także w Telewizji Republika. 
W 2013 toruńskie media założone przez o. Tadeusza Rydzyka zakończyły z nim współpracę, a księgarnie „Naszego Dziennika” i Fundacji Nasza Przyszłość zaprzestały sprzedaży książek jego autorstwa. Miało to związek z propagowaniem przez niego poglądów niezgodnych z nauczaniem kościoła katolickiego (m.in. tych dotyczących Intronizacji Chrystusa na Króla Polski) czy licznymi oskarżeniami o antysemityzm, które zaczęły się już po raz pierwszy pojawiać po publikacji książki "Masoneria 2009" z umieszczoną na okładce Gwiazdą Dawida. Z krytyką części środowisk spotkały się również treści w niej zawarte. Publikację oficjalnie skrytykowała Ambasada Izraela w Polsce, a jej ówczesny rzecznik Michał Sobelman w wywiadzie udzielonym dla „Dziennika" wyjaśnił przyczyny takiej decyzji. Według Krajskiego głównym, ale nie jedynym powodem zakończenia z nim współpracy przez Radio Maryja i Telewizję Trwam była napisana przez niego książka pt. "Papież Franciszek – dokąd zmierza kościół", w której krytycznie ocenił postać nowo wybranego wówczas zwierzchnika kościoła katolickiego i jego wizję katolicyzmu. 
W oficjalnie wydanym w styczniu 2021 przez Konferencję Episkopatu Polski zeszycie specjalnym do programu duszpasterskiego Kościoła katolickiego w Polsce na rok 2020/2021, pt. "Duszpasterstwo w czasie pandemii", ks. dr Przemysław Sawa przestrzegł wierzących przed błędami teologicznymi i szkodliwymi poglądami niektórych internetowych kaznodziejów i publicystów mieniących się jako katoliccy. Spośród tej drugiej grupy wymienił on m.in. Stanisława Krajskiego, któremu zarzucił promowanie będącego w karach kościelnych abpa Jana Pawła Lengi, krytykującego liturgię posoborową czy papieża Franciszka, podważającego nawet legalność jego wyboru. Zaznaczył też, że poglądy Krajskiego są często skrajne i gorszące, zarówno w podejściu do wiary, kościoła katolickiego, jak i wielu kwestii społecznych. 
Od 2018 prowadzi w telewizji internetowej "wRealu24" cykliczny program „Brzytwa, czyli ostro na każdy temat""," którego gośćmi są m.in. abp Jan Paweł Lenga i prof. Mirosław Dakowski. Współpracuje też z kanałem Media Narodowe. W 2018 założył w serwisie YouTube swój własny kanał "Stanisław Krajsk"i, a w 2019 także drugi, który nosi nazwę "Stanisław Krajski TV". Jest częstym komentatorem wydarzeń społeczno-politycznych na antenie Radia Wnet.
Poglądy.
Jego artykuły poświęcone są m.in. wolnomularstwu i New Age. W swoich publikacjach opisuje działania masonerii jako stanowiące zagrożenie dla kościoła katolickiego i Polski. Jest propagatorem i zwolennikiem urzędowego ogłoszenia przez kościół katolicki i parlament Jezusa Chrystusa królem Polski. Propaguje wypowiedzi, m.in. krytykujące papieża Franciszka, wygłaszane przez arcybiskupa Jana Pawła Lengę, który na terenie diecezji włocławskiej, gdzie obecnie przebywa ma zakaz publicznego sprawowania Mszy Świętej i głoszenia kazań.
Należy do Akcji Katolickiej. Jest znany z ostrej krytyki protestantyzmu, a przede wszystkim Marcina Lutra. Sprzeciwia się prowadzonemu w obecnej formie dialogowi ekumenicznemu, w którym uczestniczą chrześcijańskie wspólnoty różnych wyznań. Krytykuje także modernizm katolicki, który według niego na nowo wkrada się do Kościoła, powodując protestantyzację wiary, polegającą m.in. na wybiórczym traktowaniu przykazań Bożych, dogmatów, obowiązku uczestnictwa w niedzielnej Eucharystii, a także sprzyja synkretyzmowi religijnemu wśród wiernych. Propaguje historię oraz znaczenie symboliki mszy trydenckiej. Opowiada się za całkowitym zakazem aborcji. 
Jest krytykiem obecnej Unii Europejskiej, a co za tym idzie sprzeciwia się również obecności Polski w jej strukturach. Wielokrotnie określał ją jako "lewicowo-platońsko-masońską strukturę".
Uważa, że koronawirus nie jest wcale groźniejszy od wielu innych znanych chorób. Powołując się na publikowane statystyki, wskazuje na niski poziom śmiertelności z powodu COVID-19. W jednym z felietonów na swoim kanale w serwisie YouTube stwierdził, że ludźmi zastraszonymi i działającymi pod wpływem lęku o zdrowie swoje i bliskich dużo łatwiej się manipuluje. Uważa także, że ograniczenia wprowadzane przez rządy na świecie z powodu wirusa to efekt histerii wywołanej głównie przez masonerię, ale też i globalistów, którzy narzucają swoje prawa mniejszym państwom. Według Krajskiego sytuacja ta ma na celu likwidację małych i średnich przedsiębiorstw na rzecz największych światowych koncernów. Przyśpieszy to także według niego proces rozwoju neokolonializmu, czyli systemu, w którym mniejsze kraje będą jeszcze bardziej zależne od mocarstw (m.in. Stanów Zjednoczonych, Rosji czy Chin) oraz organizacji międzynarodowych. Jest także przeciwnikiem obowiązkowych szczepień. Głównym powodem takiego stanowiska nie są względy medyczne, ale to, że zakup szczepionek jest wspieraniem wielkich firm farmaceutycznych, którymi często według niego kierują masoni. Wielokrotnie wyrażał też przekonanie, że na wynalezieniu szczepionki na COVID-19 najwięcej zarobi Bill Gates, który dzięki światowemu kryzysowi ogromnie się już wzbogacił. Poprzez umożliwienie w niektórych sektorach gospodarki pracy zdalnej czy wprowadzenie nauczania na odległość wiele przedsiębiorstw i instytucji wykupywało pełny dostęp do narzędzi informacyjno-komunikacyjnych proponowanych przez firmę Microsoft, której założycielem jest Gates. 
Uważa, że system nowej generacji 5G wdrażany w sieciach komórkowych jest bardzo szkodliwy dla zdrowia, a oprócz tego ma być narzędziem, które umożliwi wprowadzenie nowego totalitarnego porządku światowego, w którym ludzie nie będą mogli czuć się bezpiecznie, gdyż będą nieustannie inwigilowani.
Wielokrotnie wyrażał pogląd, że protesty na Białorusi z 2020 przeciw wyborowi Alaksandra Łukaszenki na prezydenta były inspirowane i podsycane przez kraje Europy Zachodniej, a relacje z nich były w mediach tych krajów przesadzone i wyolbrzymione.
W 2021 w serwisie YouTube na kanale "Stanisław Krajski TV" opublikował serię krytycznych filmów pt. "Przerywam zmowę milczenia o Radiu Maryja". Opowiedział w nich o kulisach działalności mediów założonych przez o. Rydzyka. Przez lata uważał, że Radio Maryja swoją działalnością, pomimo niedoskonałości, wnosi w życie religijne, społeczne i polityczne bardzo dużo dobra. Stąd też zdecydował się współpracować najpierw z Radiem Maryja, a później także Telewizją Trwam. W nagraniach wskazywał m.in., że niektórzy ojcowie redemptoryści nie powinni pracować w toruńskich mediach, gdyż się do tego nie nadawali i razili swoją niekompetencją. Przyznał także, że głos świeckich był i jest tam tłumiony i nic nie może pojawić się na antenie, co nie uzyska akceptacji o. Rydzyka lub któregoś z jego bliskich współpracowników. Przyznał także, że Radio Maryja przez lata nie mogło żyć bez „prześladowania”. Zawsze musiał znaleźć się ktoś, kogo można przedstawić jako osobę wrogą katolicyzmowi i toruńskim mediom. W filmikach przyznał też, że według niego, gdy w Polsce rządzi Prawo i Sprawiedliwość, a Franciszek jest papieżem, to Radio Maryja i Telewizja Trwam stały się bardzo konformistyczne i w wielu sytuacjach nie stają po stronie prawdy. Według niego utraciły one swoją niezależność w momencie, kiedy zaczęły dodatkowo przyjmować środki finansowe na swoją działalność od instytucji państwowych, a nie jak wcześniej wyłącznie od ludzi świeckich, często w formie anonimowych darowizn. Zaznaczył też, że gdyby zaproponowano mu współpracę z tymi mediami w obecnym ich kształcie, to by się na to nie zdecydował.
Działalność polityczna.
Przed wyborami prezydenckimi w 2015 wszedł w skład komitetu poparcia Grzegorza Brauna. W wyborach do Parlamentu Europejskiego w 2019 kandydował z listy Konfederacji KORWiN Braun Liroy Narodowcy w okręgu wyborczym nr 4. Zdobył 3 614 głosów, a komitet nie przekroczył progu wyborczego.
Życie prywatne.
Jest ojcem Michała Krajskiego (ur. 1988), doktora filozofii Uniwersytetu Kardynała Stefana Wyszyńskiego w Warszawie, publicysty i pisarza specjalizującego się w teologii denominacji chrześcijańskich i judaistycznych.

</doc>
<doc id="561140" url="https://pl.wikipedia.org/wiki?curid=561140" title="Boost">
Boost

Boost – kolekcja bibliotek programistycznych poszerzających możliwości języka C++, objętych liberalną licencją Boost Software License. 
Pakiet Boost dostarcza m.in. biblioteki ogólnego przeznaczenia (inteligentne wskaźniki, wyrażenia regularne), biblioteki stanowiące warstwę abstrakcji dla systemu operacyjnego (obsługa systemów plików czy wielowątkowości), narzędzia przeznaczone głównie dla innych twórców bibliotek i programistów języka C++ (np. biblioteka metaprogramowania MPL). Kilka bibliotek wchodzących w poczet Boost zostało włączonych do pierwszego raportu technicznego komitetu standaryzacyjnego C++ (w jego skład wchodzi wielu spośród twórców Boost). W Boost wykorzystywane jest programowanie z użyciem szablonów. 
Biblioteki.
Boost zapewnia biblioteki poszerzające możliwości języka C++ w następujących dziedzinach:
Algebra liniowa.
Boost zawiera bibliotekę algebry liniowej o nazwie uBLAS, która ułatwia wykonywanie operacji na wektorach i macierzach.
using namespace boost::numeric::ublas;
/* przykład mnożenia "y = Ax" */
int main () {
 vector&lt;double&gt; x (2);
 x(0) = 1; x(1) = 2;
 matrix&lt;double&gt; A(2,2);
 A(0,0) = 0; A(0,1) = 1;
 A(1,0) = 2; A(1,1) = 3;
 vector&lt;double&gt; y = prod(A, x);
 std::cout « y « std::endl;
 return 0;
Generowanie liczb losowych.
Boost zawiera kilka generatorów liczb pseudolosowych, wraz z narzędziami umożliwiającymi uzyskanie wielu rozkładów danych.
using namespace boost;
double SampleNormal (double mean, double sigma)
 // wybór generatora liczb
 mt19937 rng;
 // zadanie jako ziarna generatora liczby sekund od roku 1970
 rng.seed(static_cast&lt;unsigned&gt; (std::time(0)));
 // wybór pożądanego rozkładu
 normal_distribution&lt;double&gt; norm_dist(mean, sigma);
 // złączenie generatora i rozkładu przez obiekt funkcyjny
 variate_generator&lt;mt19937&amp;, normal_distribution&lt;double&gt; &gt; normal_sampler(rng, norm_dist);
 // próbka rozkładu
 return normal_sampler();
Wielowątkowość.
Biblioteka Boost.Thread zapewnia możliwość programowania współbieżnego w jednolity sposób w różnych systemach operacyjnych. Ceną za uniwersalny charakter biblioteki jest ograniczona funkcjonalność w stosunku do dedykowanych rozwiązań dla systemów posiksowych jak i windowsowych.
using namespace std; 
void hello_world() 
 cout « "Witaj świecie, jestem wątkiem!" « endl;
int main(int argc, char* argv[]) 
 // utwórz nowy wątek wywołujący funkcję "hello_world"
 boost::thread my_thread(&amp;hello_world);
 // poczekaj na zakończenie wątku
 my_thread.join();
 return 0;

</doc>
<doc id="561143" url="https://pl.wikipedia.org/wiki?curid=561143" title="CRC-32">
CRC-32



</doc>
<doc id="561146" url="https://pl.wikipedia.org/wiki?curid=561146" title="TV on the Radio">
TV on the Radio

TV on the Radio – założony w 2001 roku w Nowym Jorku awangardowy indie rockowy zespół muzyczny, którego muzyka łączy w sobie tak różnorodne style muzyczne jak: free jazz, a cappella/doo wop, muzyka psychodeliczna czy trip-hop.
Członkowie.
Podstawowymi członkami grupy są:
Ponadto zespół w nagraniach i występach wspomagają przyjaciele, m.in.:
Historia.
Pierwszy album – "OK Calculator" (tytuł nawiązuje do albumu Radiohead, "OK Computer") – zespół wydał własnymi środkami. Brzmienie "OK Calculator" znacznie różni się od późniejszego, które zawiera elementy electro, hip–hopu
oraz turntablizmu. Po dołączeniu do zespołu Kyp Malone'a wydają "Young Liars" (EP) oraz "Desperate Youth, Blood Thirsty Babes" (LP), które spotykają się z bardzo pozytywnym przyjęciem wśród krytyki. Album "Desperate Youth, Blood Thirsty Babes" przyniósł nagrodę Shortlist Music Prize. Kolejnym wydawnictwem była epka "New Health Rock", zawierająca nowe utwory: "New Health Rock", "Modern Romance" (cover the Yeah Yeah Yeahs) oraz "The Wrong Way", utwór dostępny wcześniej na "Desperate Youth, Blood Thirsty Babes". Ostatnie wydawnictwo zespołu "Return to Cookie Mountain" zyskuje pozytywne recenzje, m.in. w Pitchfork Media.

</doc>
<doc id="561151" url="https://pl.wikipedia.org/wiki?curid=561151" title="Skiatos">
Skiatos

Skiatos (gr. Σκιάθος, "Skiáthos") – wyspa w zachodniej części Morza Egejskiego, w archipelagu Sporad Północnych.
Administracyjnie Skiatos (wraz z pobliskimi niewielkimi wysepkami Tsougrias, Arkos i in.) stanowi gminę Skiatos, która wraz z gminami Alonisos i Skopelos współtworzy od 2011 roku jednostkę regionalną Sporady, należącą do regionu Tesalia, w administracji zdecentralizowanej Tesalia-Grecja Środkowa.
Pochodzenie nazwy tłumaczone jest tym, że Skiatos leży w cieniu Góry Athos, a z greckiego „skia” oznacza cień. Jedną z plaż wyspy jest Koukounaries. Nazwa ta pochodzi od szyszki drzewa piniowego, które to połaciami porastają wyspę. Piasek na tej plaży odbija promienie słoneczne za sprawą zawartej w nim miki. W pobliżu plaży znajduje się luksusowy hotel Skiathos Palace Hotel w którym chętnie spędzała wakacje księżna Diana.
Stolicą wyspy jest miejscowość Skiatos, która położona jest na dwóch wzgórzach. Na każdym ze wzgórz znajduje się kościółek, dodatkowo zaś na drugim również wieża zegarowa z punktem widokowym. Na wyspę można dostać się samolotem, promem lub stateczkiem wycieczkowym.

</doc>
<doc id="561157" url="https://pl.wikipedia.org/wiki?curid=561157" title="Sigma Corporation">
Sigma Corporation

 – japońska firma zajmująca się produkcją aparatów fotograficznych, obiektywów, soczewek, lamp błyskowych i innych akcesoriów fotograficznych.
Mimo produkcji aparatów fotograficznych, soczewek i akcesoriów do nich, firma najbardziej znana jest z produkcji obiektywów, które kompatybilne są z produktami takich marek jak: Nikon, Canon, Pentax, Konica Minolta, Sony, Olympus, Panasonic.
Produkty Sigmy są zazwyczaj mniej kosztowne niż ich oryginalne odpowiedniki.
Produkty.
Obiektywy.
Sigma to jeden z czołowych producentów obiektywów zmiennoogniskowych, stałoogniskowych, teleobiektywów, makroobiektywów, obiektywów szerokokątnych, które przystosowane są do różnego typu lustrzanek cyfrowych mniej lub bardziej profesjonalnych.
Soczewki.
Sigma to także jeden z najważniejszych producentów soczewek, które montuje się także w obiektywach tej marki.
Inne produkty.
Sigma w swojej ofercie posiada szereg akcesoriów do aparatów marki Sigma oraz telekonwerterów.

</doc>
<doc id="561159" url="https://pl.wikipedia.org/wiki?curid=561159" title="Maurycy Orański">
Maurycy Orański

Maurycy Orański, książę Nassau (w Holandii "Maurits van Nassau") (ur. 14 listopada 1567 w Dillenburgu, zm. 23 kwietnia 1625 w Hadze) – książę Oranii-Nassau (1618–1625), syn Wilhelma Cichego i księżniczki Anny Saskiej. Urodził się w zamku Dillenburg. Imię odziedziczył po ojcu swej matki, elektorze saskim Maurycym.
Maurycy nigdy się nie ożenił, choć był ojcem nieślubnych dzieci z Margarethą van Mechelen i Anną van de Kelder. Został wychowany w Dillenburgu przez swego wuja Johana Nassau (Jana Starego). Razem ze swym kuzynem Wilhelmem ("Willem Lodewijk") studiował w Heidelbergu, a później
wraz ze swym bratem Filipem Wilhelmem, księciem orańskim w Lejdzie, gdzie spotkał się z Szymonem Stevinem. Studia opłaciły mu stany Holandii i Zelandii, gdyż ojciec jego popadł w finansowe kłopoty, wydając całą fortunę w początkowych fazach powstania holenderskiego.
Stadhouder.
Gdy w 1584 w Delfcie został zamordowany jego ojciec, przejął po nim tytuł stadhoudera, pomimo tego, że tytuł ten nie był dziedziczny. W Holandii i Zelandii został stadhouderem w 1585, w Gelderland, Overijssel i Utrechcie w 1590, a w Groningen i w Drenthe w 1620 (po śmierci Wilhelma Lodewijka, który był stadhouderem tam i we Fryzji).
W 1587 został wyznaczony na naczelnego wodza holenderskiej armii, z pominięciem Roberta Dudleya, hrabiego Leicester, który na wieść o tym wrócił do Anglii.
Książę przeistoczył powstanie przeciwko Hiszpanom w spójną, pełną sukcesów wojnę. Zreorganizował armię wspólnie z Wilhelmem Lodewijkiem, studiując historię wojskowości, strategię i taktykę, matematykę i astronomię, udowadniając sobie, że jest jednym z największych strategów swoich czasów. Zwracając szczególną uwagę na teorie oblężeń Szymona Stevina, zdobył kluczowe twierdze i miasta: Bredę w 1590, Nijmegen w 1591, Koevorden i Steenwijk w 1592, Geertruidenberg w 1593, Gronongen w 1594, Rheinbergen w 1597.
Jego zwycięstwa w kawaleryjskich bitwach pod Turnhout i Nieuwpoort (1600) przyniosły mu sławę i uznanie w całej Europie.
W latach 1601–1604 bronił Ostendy.
Maurycy i Oldenbarnevelt.
Maurycy objął swą protekcją "Landsadvocaata" (krajowy adwokat – rodzaj wysokiego urzędnika) van Oldenbarnevelta. Stopniowo jednak narastały coraz większe napięcia pomiędzy nimi.
Wbrew radzie Maurycego i nie zważając na jego protesty van Oldenbarnevelt zdecydował się podpisać 12-letni rozejm z Hiszpanią, który trwał od 1609 do 1621. Wymagane fundusze na utrzymanie armii i floty wojennej oraz ogólny przebieg działań wojennych były inną kwestią ciągłego sporu.
Z religijnymi problemami pomiędzy gomarystami (holenderscy kalwini) i arminianami, walka pomiędzy Van Oldenbarneveltem a Maurycym osiągnęła punkt kulminacyjny. Van Oldenbarnevelt został aresztowany, skazany i ścięty 13 maja 1619, pomimo licznych próśb o łaskę.
Władza i śmierć.
Od 1618 aż do śmierci Maurycy cieszył się nieograniczoną władzą w Holandii.
Maurycy nalegał na swego brata Fryderyka Henryka by się ożenił dla zachowania dynastii.
W 1621 wojna została wznowiona, a Hiszpanie pod wodzą markiza Spinoli, zaczęli odnosić znaczące sukcesy, włączając zdobycie Bredy w 1625, rezydencji rodziny Nassau. Maurycy umarł 23 kwietnia 1625, gdy oblężenie Bredy wciąż trwało.
Maurycy Orański był wielkim reformatorem wojskowym. Miał nie tylko wielki wpływ na kształt armii holenderskiej, ale wywarł też ogromny wpływ na całą zachodnioeuropejską sztukę wojenną. Był autorem tzw. brygady niderlandzkiej, upowszechnił także w jeździe tzw. karakol.

</doc>
<doc id="561160" url="https://pl.wikipedia.org/wiki?curid=561160" title="Hydra (wyspa)">
Hydra (wyspa)

Hydra (nwgr. , "Idra", stgr. ) – wyspa grecka należąca do archipelagu Wysp Sarońskich. Położona jest na południe od Półwyspu Argolidzkiego, który jest częścią Peloponezu.
Charakterystyczna dla wyspy jest doskonale zachowana XIX wieczna i wcześniejsza zabudowa. Na wyspie jest niewiele dróg, gdyż obowiązuje ściśle przestrzegany zakaz używania pojazdów mechanicznych, a nawet rowerów. Jedyne samochody jakie są używane to karetki pogotowia i nieliczne pojazdy gospodarcze, np. służb komunalnych. Do transportu towarów i ludzi mieszkańcy używają jucznych zwierząt – koni, mułów i osłów. Wyspa jest licznie odwiedzana przez miłośników sztuki i historii. Po części wiąże się to z funkcjonowaniem filii ateńskiej Akademii Sztuk Pięknych. Poza niewielkimi pensjonatami brak jest większych hoteli, a co za tym idzie masowej turystyki zorganizowanej. 
Co roku na Hydrze odbywa się festiwal upamiętniający wyzwolenie wysp greckich z osmańskiej niewoli. 
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Hydra. 

</doc>
<doc id="561164" url="https://pl.wikipedia.org/wiki?curid=561164" title="Padlina">
Padlina

Padlina – określenie zwierzęcych zwłok, które przeszły w stan rozpadu gnilnego. Określenia tego nie używa się w stosunku do zwłok ludzkich.
Padlina jest podstawowym pokarmem wielu drapieżników i zwierząt wszystkożernych, takich jak diabły tasmańskie, hieny, kondory i sępy. Padlina to także siedlisko występowania bezkręgowców zaliczanych do nekrofauny.
Niektóre rośliny potrafią wytwarzać zapach rozkładającej się padliny, by zwabić zapylające je owady, takie jak muchy.

</doc>
<doc id="561168" url="https://pl.wikipedia.org/wiki?curid=561168" title="Mazowiecki Park Krajobrazowy im. Czesława Łaszka">
Mazowiecki Park Krajobrazowy im. Czesława Łaszka



</doc>
<doc id="561169" url="https://pl.wikipedia.org/wiki?curid=561169" title="Reprezentacja Indii w piłce nożnej mężczyzn">
Reprezentacja Indii w piłce nożnej mężczyzn

Reprezentacja Indii w piłce nożnej została powołana do życia w 1937 roku, gdy kraj ten był kolonią Wielkiej Brytanii, ale dopiero po uzyskaniu niepodległości w 1948 została przyjęta do FIFA i od tej chwili mecze Indii uważa się za oficjalne.
W dwa lata po przyjęciu reprezentacja po raz pierwszy brała udział w eliminacjach do Mistrzostw Świata (1950). Co więcej, jej grupowi rywale – Mjanma, Indonezja i Filipiny – wycofali się z rozgrywek jeszcze przed rozpoczęciem eliminacji, co dawało Indiom automatyczny awans bez rozgrywania jakiegokolwiek meczu. Ostatecznie jednak Indie również zrezygnowały z udziału w mistrzostwach po nakazie FIFA, by wszyscy piłkarze nosili sportowe buty (niektórzy z indyjskich zawodników chcieli grać boso). Do Brazylii na finały MŚ nie pojechała więc żadna drużyna z Azji, a od tamtej pory Indie nigdy nie zdołały uzyskać kwalifikacji na mundial.
Do tej pory największym sukcesem indyjskiej kadry jest drugie miejsce w Pucharze Azji wywalczone w 1964 roku, gdy uległa ona jedynie reprezentacji gospodarzy tego turnieju, Izraelowi.
Reprezentacja Indii zajęła czwarte miejsce na Igrzyskach olimpijskich w 1956 roku, brała także udział w olimpiadach w 1948, 1952 i ostatni raz w 1960.
Ostatnim selekcjonerem reprezentacji Indii był Stephen Constantine, który zrezygnował po Pucharze Azji 2019.

</doc>
<doc id="561170" url="https://pl.wikipedia.org/wiki?curid=561170" title="Kazimierz Tyszka">
Kazimierz Tyszka

Kazimierz Tyszka (ur. 1 marca 1872 w Kaliszu, zm. 25 stycznia 1951 w Londynie) – polski inżynier, w latach 1923–1925 minister kolei żelaznych w drugim rządzie Władysława Grabskiego, w latach 1941–1945 doradca do spraw transportu przy Rządzie RP na uchodźstwie.
Życiorys.
Urodził się 1 marca 1872 w Kaliszu, w rodzinie Franciszka i Stanisławy z Niemczykiewiczów. Ukończył szkołę realną w Warszawie. W 1897 r. uzyskał dyplom inżyniera w Instytucie Technologicznym w Petersburgu. Radca dworu. Od 1897 do 1918 pełnił na terenie Rosji szereg funkcji, m.in.
Jeden z dwóch ministrów (obok Mieczysława Rybczyńskiego, ministra robót publicznych), którzy sprawowali swój urząd od początku do końca istnienia gabinetu Grabskiego. Od 1926 do 1936 właściciel i dyrektor generalny firmy konstrukcyjno-budowlanej. Organizował pierwszy Zjazd Komunikacji Miejskiej w 1927 r. 
5 września 1939, podczas obrony Warszawy, został wybrany prezesem Stołecznego Komitetu Samopomocy Społecznej. Tego samego dnia bez uprzedzenia wyjechał z miasta. 
W latach 1941–1945 doradca ds. transportu Rządu Polskiego w Londynie. 
Po II wojnie światowej pozostał na emigracji, zamieszkał w Londynie. Był członkiem zarządu Copthall Trading Co. Zmarł 25 stycznia 1951 i został pochowany na St. Mary's Roman Catholic Church. 
Życie prywatne.
Mąż Anieli hr. Krosnowskiej, ojciec Zygmunta.

</doc>
<doc id="561171" url="https://pl.wikipedia.org/wiki?curid=561171" title="Ksenofanes">
Ksenofanes

Ksenofanes z Kolofonu (gr. "Ksenophanes"; ur. ok. 570, zm. ok. 470 p.n.e.) – starożytny grecki filozof okresu przedsokratejskiego, wędrowny rapsod.
Życie i pisma.
Niewiele wiadomo o życiu Ksenofanesa. Urodził się w Kolofonie, mieście w Jonii ok. 570 p.n.e. Z zachowanych fragmentów jego pism wiemy, że kiedy miał 25 lat, musiał opuścić rodzinne miasto. Można przypuszczać, że stało się to w 545 p.n.e. w wyniku zdobycia Kolofonu przez Arpagosa w imieniu króla Persów Cyrusa. Jak wielu Jonów i jońskich filozofów, udał się wraz z rodziną na emigrację do Italii i na Sycylię. Wędrując po Italii i Sycylii, śpiewał własne utwory poetyckie. Osiadł ostatecznie w Elei, gdzie zetknął się ze swoim uczniem, Parmenidesem. Umarł w bardzo podeszłym wieku.
Napisał wiele utworów, z których największe znaczenie miały poematy satyryczne "Sylloi" i "Elegie". Myśl filozoficzną zawierał prawdopodobnie poemat filozoficzny "O naturze" – przypuszcza się, że to z tego poematu pochodzą dochowane do dziś fragmenty pism Ksenofanesa.
Ksenofanes a eleaci.
Panowało dawniej przekonanie, że Ksenofanes jest założycielem szkoły eleatów. Pogląd taki wyraził Klemens z Aleksandrii, prawdopodobnie w oparciu o przypisywane Arystotelesowi pismo "O Melissosie, Ksenofanesie i Gorgiaszu". Współcześnie, w oparciu o dokładniejszą analizę źródeł, odrzuca się ten pogląd. Świadczy o tym m.in. odmienność myśli: Ksenofanes podejmuje tematykę teologiczną, eleaci ontologiczną. Dialektyka Ksenofanesa ma inny charakter niż dialektyka eleatów, gdyż dialektyka eleatów opierała się na ściśle określonej zasadzie (niezmienności Bytu), podczas gdy dialektyka Ksenofanesa nie ma jakiejś głównej, wiążącej zasady. Także same kontakty Ksenofanesa z eleatami są mało prawdopodobne – w tradycji nie ma dokładnych przekazów o jego trwałych związkach z Eleą. W jednym z zachowanych fragmentów Ksenofanes pisze, że w wieku 92 lat jest włóczęgą – a jest mało prawdopodobne, by założył szkołę w Elei w wieku późniejszym. Wreszcie dawne przekonanie, że Ksenofanes był założycielem szkoły w Elei czerpie źródło z niejasnego przekazu zawartego w "Sofiście" (242 c-d) Platona – we fragmencie tym Platon pisze: „A nasza grupa, Eleatów, od czasów Ksenofanesa i jeszcze dawniej mówi, że jednym jest to, tak zwane wszystko, co istnieje”. Platon prawdopodobnie w tym fragmencie nie wypowiada się jako historyk myśli, ale jako filozof, przeciwstawiając tych którzy sprowadzają wszystko do jedności, i tych którzy dopatrują się wielości w Bycie. Ponadto jedność Bytu u Ksenofanesa ma całkiem inne znaczenie niż w filozofii eleatów.
Krytyka religii tradycyjnej.
Ksenofanes krytykował antropomorfizm religii Greków – twierdził, że nie znając prawdziwej natury bóstwa, ludzie wyobrażali je sobie na swój własny kształt, tak np. Etiopowie przedstawiają ich sobie jako czarnych i mających płaskie nosy, a Trakowie jako rudych i błękitnookich. Szydził nawet, że zwierzęta, gdyby umiały, też przedstawiałyby sobie bogów na własny kształt. Ksenofanes szczególnie potępiał w antropomorficznych przedstawieniach bóstw to, że przypisuje się w nich bóstwom ludzkie występki etyczne – motyw ten podjął następnie Platon w "Państwie", z czym wiąże się także jego chęć wygnania poetów z państwa doskonałego. Krytykę antropomorfizmu przedstawiają np. fragmenty:
oraz:
Rozumienie boga u Ksenofanesa.
Wielu współczesnych badaczy skłonnych jest stwierdzić, że Ksenofanes oprócz krytyki antropomorfizmu bogów, odrzucał politeizm, stojąc na stanowisku monoteistycznym. Taka interpretacja filozofii Ksenofanesa jest jednak sporna, z uwagi na fakt, że kategorie mono- i politeizmu, zdaniem niektórych naukowców, nie są do końca adekwatne, przy opisywaniu niektórych filozofii. Grecy nie dostrzegali bowiem sprzeczności między tezami o istnieniu wielu bądź jednego boga, uważając, że "do tego, co boskie, z samej jego natury, odnoszą się wielorakie stwierdzenia i przejawia się ono na różne sposoby". Sam Ksenofanes używa zmiennie słów "bóg" w liczbie pojedynczej i "bogowie" w liczbie mnogiej. Jeden bóg Ksenofanesa jest bogiem-kosmosem, natomiast natura przyjmowanych przez niego innych bytów boskich nie jest jasna ze względu na niedostatek źródeł, można je rozumieć jako części kosmosu albo siły w nim panujące.
Właściwy wkład Ksenofanesa do filozofii polega na dostrzeżeniu faktu, że bóstwo nie musi być antropomorficzne. Ukształtowana przez Homera i Hezjoda wizja bogów podobnych do ludzi – którzy mają ludzką postać, chodzą, jedzą, piją – została poddana ostrej krytyce. Ksenofanes twierdzi, że bóstwo jest nieruchome i niezmienne, „całe widzi, całe myśli, całe słyszy”. Jak pisze, nie godzi się także przypisywać bogom jakichkolwiek występków.
Warto jednak mieć na uwadze fakt, że bóstwo w filozofii Ksenofanesa istnieje w ramach świata i go nie przekracza – jest immanentne. Ideę transcendencji bóstwa dostrzegamy dopiero u Platona.
Filozofia przyrody.
Ksenofanes za "arché" uznawał ziemię (a w części fragmentów także wodę), ale samo pojęcie "arché" rozumiał inaczej niż jońscy filozofowie przyrody. Pisał:
Wydaje się więc, że Ksenofanes nie rozumiał przez "arché" naczelnej zasady kosmosu i całej rzeczywistości, ale jedynie byty ziemskie – to właśnie odróżnia jego koncepcję od koncepcji filozofów jońskich. Zarazem jednak koncepcja ta wydaje się być różna od poglądów eleatów, gdyż trudno ją – mimo wysiłków uczonych – powiązać z jego koncepcją niezmiennego boga oraz mimo tego, że Ksenofanes zaprzeczał zmienności i ruchowi całego kosmosu, wyraźnie nie zaprzeczał zmienności i ruchowi poszczególnych rzeczy w kosmosie, co jest skrajnie odmienne od fizyki eleackiej. Mario Untersteiner w "Senofane. Testimonianze e frammenti" sądzi nawet, że koncepcja zasady u Ksenofanesa jest po prostu nie w pełni przekształconą w filozoficzną mitologiczno-religijną koncepcją Gai, ziemi-matki.
Ksenofanes jest też znany ze swych obserwacji na temat skamieniałości. Widział w nich sfosylizowane szczątki zwierząt morskich, z czego wyciągał wniosek o cyklicznych przemianach ziemi i morza.
Kosmogonia.
Zdaniem Ksenofanesa kosmosem jest bóg. Teologia ta:
Ksenofanes nie określił jednak relacji pomiędzy bogiem-kosmosem a zjawiskami kosmicznymi. Oto główne tezy jego kosmologii:
Zdaniem Ksenofanesa, model Wszechświata należy odnieść do wyższego poziomu ogólności – do pojęcia boga. Dlatego wyznaczanie struktury kosmosu jest istotne jedynie z poziomu zjawisk zmysłowych, ale nie z poziomu obiektywnego obrazu Wszechświata.
Inną próbą określenia bytu Wszechświata w odniesieniu do Jedna jest model Parmenidesa.
Etyka.
Ksenofanes nie stworzył systematycznej etyki, ale pozostawił po sobie wiele istotnych idei moralnych. Widać to już w jego krytyce cech przypisywanych bogom przez ludzi. W szczególności głosił przewagę zalet duchowych (jak cnota czy mądrość) nad cechami czysto witalnymi, w czym przeciwstawiał się ideom panującym w świecie greckim jego czasów. Nie uzasadniał jednak tych idei filozoficznie, a jedynie głosił je w postaci pouczeń moralnych, podobnie jak wcześniejsi mędrcy greccy. W rozwoju zalet duchowych widział możliwość poprawy ustroju i rozwoju dobrobytu państwa uznając, że cenienie siły bardziej niż mądrości jest nierozważne.

</doc>
<doc id="561173" url="https://pl.wikipedia.org/wiki?curid=561173" title="Ksenofanes z Kolofonu">
Ksenofanes z Kolofonu



</doc>
<doc id="561174" url="https://pl.wikipedia.org/wiki?curid=561174" title="Konklawe 1830–1831">
Konklawe 1830–1831

Konklawe 14 grudnia 1830 – 2 lutego 1831 – konklawe, które wybrało na papieża Grzegorza XVI. Był ostatnim papieżem, który w chwili wyboru nie był biskupem. Zarazem było to ostatnie konklawe, które trwało dłużej niż tydzień.
Śmierć Piusa VIII.
Pius VIII zmarł 30 listopada 1830 w wieku 69 lat. W trakcie swego 20-miesięcznego pontyfikatu złagodził policyjno-klerykalny reżim panujący w Państwie Kościelnym, natomiast w polityce zagranicznej reprezentował postawę skrajnie proaustriacką. Jego sekretarzem stanu był blisko związany z austriackim kanclerzem Metternichem kardynał Giuseppe Albani.
Lista uczestników.
W konklawe wzięło 45 z 54 kardynałów, w tym 36 Włochów, czterech Francuzów, dwóch Hiszpanów oraz po jednym Niemcu, Maltańczyku i Angliku:
22 elektorów mianował Pius VII, 18 Leon XII, a 5 – Pius VIII.
Nieobecni.
9 kardynałów (4 Włochów, austriacki Niemiec, Francuz, Hiszpan, Portugalczyk i Słowak) nie uczestniczyło w konklawe:
Trzech nieobecnych mianował Pius VII, pozostałych sześciu – Leon XII.
Podziały i kandydaci.
Kolegium Kardynalskie podzieliło się na dwa bloki. Przywódcą pierwszego, proaustriackiego był sekretarz stanu Piusa VIII Giuseppe Albani, natomiast drugi (nieco liczniejszy) skupił się wokół kardynała Bernettiego. Choć Bernetti był sekretarzem stanu za konserwatywnego papieża Leona XII, a Albani uchodził do tej pory za "progresistę", obecnie to Bernetti reprezentował postawę umiarkowanie liberalną, natomiast Albani dążył do zachowania w Kościele status quo. Za głównych papabile uważano kardynałów Paccę de Gregorio i Giustinianiego.
Przebieg konklawe.
Konklawe rozpoczęło się 14 grudnia w pałacu na Kwirynale. Początkowo najwięcej głosów otrzymywali kardynałowie Opizzoni i Pedicini, po kilku głosowaniach ich zwolennicy doszli do wniosku, że żaden z nich nie jest w stanie uzyskać wymaganej większości. Wówczas wysunięto kandydaturę Giacomo Giustinianiego, który stopniowo zyskiwał coraz większe poparcie, jednak weto króla Hiszpanii Ferdynanda VII, zgłoszone dnia 8 stycznia 1831 przez kardynała Marco y Catalána zamknęło mu drogę do pontyfikatu (w chwili zgłoszenia weta brakowało mu tylko 2 głosów do zwycięstwa). Na początku stycznia sporo głosów otrzymywali umiarkowany konserwatysta de Gregorio i uchodzący za "progresistę" kardynał Pacca, jednak żaden z nich nie został wybrany. 4 stycznia Albani wysunął kandydaturę kardynała Macchi, ale bez większych sukcesów – otrzymywał on jedynie 4-5 głosów, jedynie w głosowaniu 19 stycznia zagłosowało na niego 12 elektorów, przy 30 koniecznych do wyboru.
Kandydatem, który w końcu uzyskał wystarczające poparcie, okazał się mnich kamedulski Mauro Alberto Capellari, prefekt Kongregacji Rozkrzewiania Wiary, wcześniej nie wymieniany w gronie faworytów. Kandydaturę tę zaproponował Bernetti, a poparli ją, wbrew stanowisku Albaniego, także kardynałowie będący poddanymi Wiednia (m.in. Gaisruck).
Wybór Grzegorza XVI.
2 lutego 1831 roku, po upływie półtora miesiąca, wyniki były następujące:
Kardynał Capellari został zatem wybrany na papieża, uzyskując o dwa głosy więcej niż wymagane 2/3. Przyjął wybór i przybrał imię Grzegorz XVI, na cześć Grzegorza XV, twórcy Kongregacji Rozkrzewiania Wiary, której był prefektem. Ponieważ w chwili wyboru nie był jeszcze biskupem, 6 lutego przyjął sakrę biskupią z rąk dziekana Świętego Kolegium Bartolomeo Pacci. Tego samego dnia został uroczyście koronowany przez protodiakona Giuseppe Albaniego.

</doc>
<doc id="561179" url="https://pl.wikipedia.org/wiki?curid=561179" title="David Humphrey">
David Humphrey

David Humphrey (ur. 7 czerwca 1973 roku) – amerykański aktor oraz komik, znanym szerszej publiczności jako Frankie z Forever Plaid. Humphrey zagrał ponadto Benjamina Franklina.
David Humphrey przypadkowo otrzymał rolę Shadowa w grze Sonic Adventure 2 w 2001 r., gdy wraz ze swoim współpracownikiem i dobrym przyjaciela z planu filmowego Forever Plaid, Ryana Drummonda, udali się na casting i zdobyli role dwóch rywalizujących jeży.
Z powodu popularności wśród fanów aktor postanowił mocniej zaangażować się w rolę czarnego jeża i zapragnął wziąć udział w kolejnych odsłonach gier firmy Sega: Sonic Heroes i Sonic Battle. Ostatecznie korporacja zadecydowała o ujednoliceniu głosów w nadchodzącym serialu Sonic X i w grach, szczególnie do nadchodzącej produkcji Shadow the Hedgehog. Humphrey został zastąpiony przez Jasona Anthony Griffitha, który przejął również rolę Ryana Drummonda jako Sonica.

</doc>
<doc id="561183" url="https://pl.wikipedia.org/wiki?curid=561183" title="Herb Pragi-Północ">
Herb Pragi-Północ

Herb Pragi-Północ – herb warszawskiej dzielnicy Praga-Północ.
Opis.
Herb dzielnicy jest dawnym herbem Pragi, znajdującym się na pieczęci dołączonej do przywileju miejskiego nadanego 10 lutego 1648 przez Władysława IV Wazę.
W herbie znajduje się sylwetka domku loretańskiego, znajdującego się w kościele Matki Bożej Loretańskiej. Jest on podtrzymywany przez anioły, a powyżej widnieje Matka Boska z Dzieciątkiem otoczeni promieniami. Pod kaplicą znajduje się Ogończyk – herb rodziny Działyńskich, a także infuła i pastorał – insygnia biskupie. U dołu umieszczony jest herb kapituły kamienieckiej: dwa klucze odwrócone zębami do góry z odwrotnym położeniem zębów i miecz niemiecki biały ostrzem do góry.

</doc>
<doc id="561187" url="https://pl.wikipedia.org/wiki?curid=561187" title="Bejt ha-kneset">
Bejt ha-kneset



</doc>
<doc id="561190" url="https://pl.wikipedia.org/wiki?curid=561190" title="California Breed">
California Breed

California Breed – amerykańska supergrupa wykonująca hard rock. Powstała w 2013 roku w Los Angeles z inicjatywy byłych członków zespołu Black Country Communion – perkusisty Jasona Bonhama oraz basisty i wokalisty Glenna Hughesa. Skład, z polecenia Juliana Lennona uzupełnił gitarzysta Andrew Watt. Debiutancki album formacji zatytułowany "California Breed" ukazał się 19 maja 2014 roku nakładem wytwórni muzycznej Frontiers Records. Materiał zadebiutował na 78. miejscu zestawienia Billboard 200 w Stanach Zjednoczonych sprzedając się w nakładzie 4 tys. egzemplarzy w przeciągu tygodnia od dnia premiery. W ramach promocji do pochodzącego z płyty utworu „The Way” został zrealizowany teledysk.
W 2015 roku zespół został rozwiązany.

</doc>
<doc id="561191" url="https://pl.wikipedia.org/wiki?curid=561191" title="Mieczysław Skulimowski">
Mieczysław Skulimowski

Mieczysław Maciej Skulimowski (ur. 1930, zm. 1982) – lekarz górniczy w wielickiej kopalni, kontynuator dzieła Feliksa Boczkowskiego.
Urodził się w Krakowie w rodzinie inteligenckiej, jednakże od kilku pokoleń związanej z wielicką kopalnią soli, w której to jego ojciec pracował na stanowisku inżyniera. Wraz z całą rodzina zamieszkał w Wieliczce w 1939 r., po wysiedleniu przez Niemców ze Śląska Cieszyńskiego. W czasie okupacji uczęszczał tam do szkoły podstawowej, a następnie w 1949 r. zdał egzamin dojrzałości w Liceum im. J. Matejki. Następnie podjął studia na Wydziale Lekarskim AM w Krakowie które skończył w 1954 r. Podczas prawie 30-letniej nieprzerwanej pracy naukowo-dydaktycznej przeszedł wszystkie etapy kariery uczelnianej do stanowiska profesora i kierownika Międzywydziałowej Katedry Historii Medycyny i Farmacji. W latach 1955–1958 dodatkowo pracował w I Klinice Chorób Wewnętrznych AM w Krakowie, gdzie uzyskał specjalizację I Stopnia chorób wewnętrznych, a następnie specjalizację II stopnia z zakresu fizjoterapii i balneoklimatologii.
W r. 1962 uzyskał stopień dra nauk medycznych po obronie rozprawy pt. „Opieka lekarska i społeczna w Żupach Wielickich od XIII do XIX wieku”, a stopień doktora habilitowanego nauk medycznych w r. 1964 na podstawie pracy nt. „Studia z historii Krakowskiego Fakultetu Medycznego”.
Był promotorem ponad 60 prac magisterskich i 11 prac doktorskich, a nadto opracował i napisał ponad 100 prac naukowych. Jego zainteresowania naukowe dotyczyły głównie: historii krakowskiej medycyny, opieki lekarskiej i społecznej w dawnym górnictwie polskim, problematyki lekarskiej okresu okupacji hitlerowskiej w Polsce, polskich lekarzy w kraju i na obczyźnie, rozwoju balneoklimatologii, ulubionej tematyki dotyczącej przeszłości Wieliczki, a nadto postaci Mikołaja Kopernika jako lekarza („Mikołaj Kopernik – wybitny przedstawiciel medycyny XVI wieku w Polsce”, Kraków 1978, s. 84).
Drugim nurtem jego działalności było wykorzystanie naturalnego środowiska w podziemiach kopalni dla celów leczniczych. W tym celu objął dodatkowo stanowisko lekarza kopalni soli w Wieliczce w 1958 r. oraz prowadził badania i obserwacje stanu zdrowia załogi górniczej.
Przeprowadzał szereg eksperymentów klinicznych polegających na poddawaniu chorych działaniu atmosfery podziemnych komór solnych o specyficznych właściwościach fizyko-chemicznych i biologicznych. Ich efektem było opracowanie metody subterreanoterapii, zwaną również metodą Skulimowskiego. W oparciu o nią w 1958 r. stworzył w Wieliczce pierwsze w Polsce mikroklimatyczne sanatorium podziemne, w którym do dziś leczy się choroby układu oddechowego.
W czerwcu 1964 r. decyzją Zarządu Uzdrowisk Ministerstwa Zdrowia i Opieki Społecznej, zostało utworzone podziemne sanatorium (niedługo potem przemianowane na Szpital Uzdrowiskowy „Kinga”).
Celem propagowania swych osiągnięć na tym polu działania w 1963 r. założył w Wieliczce pierwsze w świecie Towarzystwo Naukowe Klimatoterapii Podziemnej, organizował konferencje naukowe i utrzymywał kontakty międzynarodowe.
W latach 1961–1969 przewodniczył komisji Zdrowia, Zatrudnienia i Opieki Społecznej Miejskiej Rady Narodowej w Wieliczce oraz Komisji Ochrony Środowiska Wojewódzkiej Rady Narodowej w Krakowie (1969-73).
Był odznaczony między innymi: Złotym Krzyżem Zasługi (1975), Złotą Odznaka za Zasługi dla miasta Wieliczki (1976), oraz w 1981 r. otrzymał Krzyż Kawalerski OOP.
Jako mieszkaniec Wieliczki od 17 października 1966 r. był jednym z członków założycieli Oddziału Krakowskiego Stowarzyszenia „Klub Przyjaciół Wieliczki”, pełniąc funkcję jego wiceprezesa do 1970 r.
Zmarł nagle w pełni sił twórczych 1 listopada 1982 r. i został pochowany na cmentarzu komunalnym w Wieliczce w grobie rodzinnym, w kwaterze VI.
Na wniosek Stowarzyszenia „Klub Przyjaciół Wieliczki” radni miejscy podjęli uchwałę nadającą reprezentacyjnemu placowi, przed pałacem Konopków w Wieliczce, jego imię.

</doc>
<doc id="561192" url="https://pl.wikipedia.org/wiki?curid=561192" title="Astasia">
Astasia



</doc>
<doc id="561194" url="https://pl.wikipedia.org/wiki?curid=561194" title="Napisy na brązach">
Napisy na brązach

Napisy na brązach – druga po inskrypcjach wróżebnych najstarsza forma pisma chińskiego. Najwcześniejsze rytualne naczynia z napisami pochodzą z epoki Shang, z XIII w. p.n.e.; najdoskonalsze wytapiano za czasów dynastii Zhou (1022 – 256 p.n.e.). W porównaniu z dzisiejszym pismem, znaki na brązach mają bardziej nieregularne kształty i różnią się między sobą rozmiarem.
Do wykonywania niektórych inskrypcji na brązach Chińczycy już w VII w p.n.e. używali gotowych form z poszczególnymi znakami, występującymi w grupach lub pojedynczo, szczególnie przy wytopie metodą wosku traconego. Użycie form było innowacją zapowiadającą o wieki późniejszy chiński wynalazek ruchomej czcionki drukarskiej (por. Bi Sheng).
Napisy pełniły funkcje rytualne, wotywne (por. kult przodków), upamiętniały wydarzenia historyczne (m.in. zwycięstwa wojenne), uwieczniano na nich postanowienia władców. Napisy "ming" (銘文) służyły z kolei opiewaniu zalet i cnót przodków (por. kult przodków), miały służyć przekazaniu pamięci o nich następnym pokoleniom. Ogólnie rzecz biorąc, napisy odzwierciedlały życie ówczesnej chińskiej arystokracji.
Znaczenie w chińskiej kulturze.
Wraz z upadkiem dynastii Zhou, sztuka odlewu brązów uległa degradacji. Już z okresu dynastii Han (II w. p.n.e. – II w. n.e.) pochodzą wzmianki o naczyniach z brązu odnajdowanych w ruinach, grobowcach itd. Ponieważ antyczne pismo stało się niezrozumiałe, przedmioty otaczano czcią jako wyrób mitycznych bohaterów przeszłości, a znalezienie naczynia uważano za dobry omen.
W okresie dynastii Song (960-1279) rozpoczęto specjalistyczne studia nad znalezionymi naczyniami i napisami. Tą tematyką interesował się poeta i historyk Ouyang Xiu. W okresach Ming i Qing kolekcjonowanie naczyń stało się na tyle modne, że rozpoczęto masową produkcję podróbek.
Dziś naczynia uważane są za symbol świetności antycznej cywilizacji chińskiej.

</doc>
<doc id="561195" url="https://pl.wikipedia.org/wiki?curid=561195" title="Unia mukaczewska">
Unia mukaczewska

Unia mukaczewska − unia kościelna między Kościołem rzymskokatolickim a prawosławnym na terenie Rusi Zakarpackiej. W jej wyniku w 1771 powstała eparchia mukaczewska, której siedzibę w 1780 przeniesiono do Użhorodu. 

</doc>
<doc id="561197" url="https://pl.wikipedia.org/wiki?curid=561197" title="Samuel Eto'o Fils">
Samuel Eto'o Fils



</doc>
<doc id="561198" url="https://pl.wikipedia.org/wiki?curid=561198" title="Unia siedmiogrodzka">
Unia siedmiogrodzka



</doc>
<doc id="561201" url="https://pl.wikipedia.org/wiki?curid=561201" title="Mateusz Borek">
Mateusz Borek

Mateusz Jakub Borek (ur. 2 listopada 1973 w Dębicy) – polski prezenter telewizyjny, dziennikarz, publicysta, komentator sportowy, promotor bokserski i osobowość telewizyjna.
Życiorys.
Ukończył I Liceum Ogólnokształcące w Dębicy, rozpoczął studia w Wyższej Szkole Biznesu – National-Louis University w Nowym Sączu (które przerwał), następnie na Wydziale Dziennikarstwa i Nauk Politycznych Uniwersytetu Warszawskiego.
Pracę zawodową rozpoczął w Małopolskiej Telewizji Kablowej w Tarnowie. Jako dziennikarz/komentator sportowy do 2000 roku pracował w Canal+, a później w Polsacie Sport (2000–2020); podjął też współpracę z Eurosportem. Komentował piłkarską Ligę Mistrzów UEFA (sześć finałów), Bundesligę, jak również najważniejsze mecze mistrzostw świata w piłce nożnej w 2002, 2006 oraz mistrzostw Europy 2008, 2016 (jako komentator Telewizji Polsat) i Mistrzostw Europy w piłce nożnej 2020, Mistrzostw Świata w Piłce Nożnej 2022 (jako komentator Telewizji Polskiej) a także hokej na lodzie podczas Zimowych Igrzysk Olimpijskich 1998. Prowadził programy publicystyczne (m.in. SuperGol, Piłkarski Salon, Studio Futbol, 2 × 45, Cafe Futbol, Puncher), a także studia gal sportów walki (Boks, MMA), takich jak np. KSW. W przeszłości współpracował też z Dziennikiem, Super Expressem, Faktem i Przeglądem Sportowym.
Trzykrotnie otrzymał Piłkarskie Oscary Canal+ w kategorii „najlepszy komentator telewizyjny” (w latach 2001, 2003 i 2004).
W 2012 Borek był jednym z gospodarzy (m.in. z Karoliną Szostak) jubileuszowej gali „20 lat telewizji Polsat”, która odbyła się w Teatrze Wielkim w Warszawie. W tym samym roku został nagrodzony statuetką Telekamery Tele Tygodnia w kategorii „komentator sportowy”.
W lutym 2020 ponownie został publicystą Przeglądu Sportowego oraz dołączył do redakcji Onet.pl. 2 sierpnia 2021 Przegląd Sportowy zawiesił współpracę z dziennikarzem. 
Od marca 2020 wspólnie z Michałem Polem, Tomaszem Smokowskim i Krzysztofem Stanowskim tworzy "Kanał Sportowy" w serwisie YouTube.
2 czerwca 2020, na specjalnie zorganizowanej konferencji prasowej, Mateusz Borek poinformował o formalnym nawiązaniu współpracy z promotorem Mariuszem Grabowskim. Ponadto Borek i Grabowski podpisali kontrakt na wyprodukowanie co najmniej 18 gal bokserskich w ciągu trzech lat dla TVP Sport. W kwietniu 2020 duet Borek/Grabowski wspólnie wraz z synem Mariusza, Marcelem, założyli organizację walk na gołe pięści Gromda, a 6 czerwca zorganizowali pierwszą galę tego typu wydarzenia, która była transmitowana przez internet w systemie PPV.
9 lipca 2020 dziennikarz zakończył współpracę z Konfrontacją Sztuk Walki (ostatnią z jego udziałem była gala KSW 52, do czasu powrotu w listopadzie 2021).
W czerwcu 2020 powrócił do Eurosportu jako komentator Pucharu Niemiec. 18 sierpnia 2020, kierownictwo Canal+ Sport poinformowało, że dziennikarz dołączył do ich redakcji – komentował tam mecze niemieckiej Bundesligi, do których pokazywania kanał stracił prawa po sezonie 2020/2021. Cztery dni później, 22 sierpnia, Mateusz Borek poprowadził studio do gali bokserskiej Fight Champ, podczas której walką wieczoru było starcie Aleksandra Powietkina z Dillianem Whytem. Tym samym zasilił też zespół redakcyjny TVP Sport, gdzie od września 2020 jest komentatorem meczów Ligi Narodów UEFA, europejskich pucharów oraz spotkań reprezentacji Polski w piłce nożnej, a niekiedy także prowadzącym studia okołomeczowe. W 2021 jako komentator Telewizji Polskiej, w parze z Kazimierzem Węgrzynem relacjonował ze stadionów niektóre mecze Mistrzostw Europy w Piłce Nożnej 2020 w tym finał (Włochy–Anglia). W tym samym roku dołączył także do zespołu komentatorskiego platformy streamingowej Viaplay Polska, gdzie od sierpnia komentuje mecze piłki nożnej, przede wszystkim niemieckiej Bundesligi i prowadzi rozmowy w studiu między niektórymi spotkaniami. Komentował dla serwisu także wybrane mecze Pucharu Narodów Afryki 2021. W lipcu 2022 został jeszcze komentatorem Premier League dla Viaplay Polska. W 2022 jako komentator Telewizji Polskiej, w parze z Kazimierzem Węgrzynem, Januszem Michallikiem, Robertem Podolińskim i Marcinem Żewłakowem komentował ze stadionów wybrane mecze Mistrzostw Świata w Piłce Nożnej w Katarze.
W latach 2012–2021 był członkiem Komisji ds. Mediów i Marketingu Polskiego Związku Piłki Nożnej.
W listopadzie 2021, po tym jak KSW zakończyło współpracę z Polsat Box (dawniej Cyfrowy Polsat) i przeniosło się do Viaplay, ponownie związał się z największą polską federacją MMA.
15 marca 2022 federacja Gromda za pośrednictwem mediów społecznościowych wydawała specjalne oświadczenie na temat kontrowersyjnej wideo zapowiedzi promującej galę nr 8, zaznaczając, że Borek zrezygnował ze współpracy z tą organizacją, przez krytykę publiczną i negatywne komentarze, jak i pomówienia kierowane w jego stronę. Federacja w miłych słowach podziękowała mu za współpracę i uszanowała jego decyzję. Borek tego samego dnia na Twitterze również podziękował Mariuszowi Grabowskiemu za blisko dwa lata współpracy w tym projekcie.
Kultura popularna.
W 2002 roku zagrał epizodyczną rolę gangstera, tłumacza języka wietnamskiego, w filmie pt. "E=mc²" w reżyserii Olafa Lubaszenki. W 2011 pojawił się gościnnie w utworze pt. „Sędzia Kalosz” na albumie "Eko" grupy muzycznej Monopol. Rok później wystąpił epizodycznie w serialu obyczajowym "Hotel 52", gdzie wcielił się w rolę samego siebie. W 2019 wystąpił w roli dziennikarza sportowego w filmie "Underdog".
Z Romanem Kołtoniem (z którym współpracował w Polsacie Sport) komentował mecze w grze Pro Evolution Soccer 6.
W 2008 został laureatem Oskara Fashion w plebiscycie czytelników Fashion Magazine dla najlepiej ubranego Polaka w kategorii Informacja/Publicystyka.
We współpracy z dziennikarzem sportowym Cezarym Kowalskim napisał książkę pt. "Krótka piłka. Bez dyplomacji o reprezentacji, mistrzostwach, Lewandowskim", poświęconą kulisom polskiej sceny piłkarskiej, która ukazała się 23 maja 2018, nakładem wydawnictwa Czerwone i Czarne.
Życie prywatne.
Żonaty z modelką, Joanną Chętnik-Borek, z którą ma syna Jakuba. Jest właścicielem posiadłości w Tajlandii. 

</doc>
<doc id="561204" url="https://pl.wikipedia.org/wiki?curid=561204" title="Anthony Rother">
Anthony Rother

Anthony Rother (ur. 29 kwietnia 1972 r. we Frankfurcie nad Menem) – kompozytor muzyki elektronicznej, producent muzyczny i właściciel wytwórni płytowych: psi49net, Datapunk oraz Stahl Industries.
Muzykę tworzoną przez Rothera charakteryzuje monotonny rytm, przekształcony przez vocoder wokal, nastrój określany przez niektórych jako futurystyczna melancholia i teksty o skutkach rozwoju technicznego, relacjach między człowiekiem a maszyną i o roli komputerów w społeczeństwie.
Anthony Rother nagrywa również pod pseudonimami Family Lounge, Little Computer People, Lord Sheper i Psi Performer.

</doc>
<doc id="561205" url="https://pl.wikipedia.org/wiki?curid=561205" title="Inżynieria biomedyczna">
Inżynieria biomedyczna

Inżynieria biomedyczna – nauka stanowiąca połączenie wiedzy zlokalizowane na pograniczu nauk technicznych, medycznych i biologicznych. Główne zagadnienia, które obejmuje, to: bioinformatyka, informatyka medyczna, diagnostyka obrazowa, telemedycyna, przetwarzanie sygnałów biologicznych, biomechanika, biomateriały, analiza systemowa, modelowanie trójwymiarowe i optyka biomedyczna. Przykładami zastosowań tej wiedzy jest udoskonalanie produkcji i obsługi sprzętu medycznego, urządzeń diagnostycznych, oprzyrządowania obrazującego, wyposażenia laboratoryjnego, leków i wyrobów terapeutycznych. 
Inżynieria biomedyczna stanowi również obszar zainteresowania instytucji zajmujących się bezpieczeństwem i obronnością.
Inżynieria kliniczna.
Inżynieria kliniczna jest jedną z dziedzin inżynierii biomedycznej, która polega na kształceniu specjalistów odpowiedzialnych za kontrolowanie, naprawę oraz zarządzanie sprzętem medycznym w szpitalach. Inżynier kliniczny pracuje w wydziale informatycznym i fizjologii medycznej danej jednostki. 
Działy.
Z roku na rok ta interdyscyplinarna dziedzina nauki wnosi w świat medycyny coraz to lepsze i nowsze rozwiązania. Obszar działalności jest przełożeniem wiedzy technicznej na zastosowania medyczne, stąd pojawiają się specjaliści z zakresu oprogramowania sprzętu medycznego, konstrukcji sztucznych narządów czy też produkcji i kontroli urządzeń fizjoterapeutycznych. 
Studia w Polsce.
Zgodnie z rozporządzeniem Ministra Edukacji Narodowej od roku akademickiego 2006/2007 inżynieria biomedyczna może funkcjonować jako osobny macierzysty kierunek studiów. Do tej pory w Polsce kształcenie w tym zakresie odbywało się poprzez wybór specjalizacji wobec toku studiów podjętym na jednym z kierunków technicznych.
Jednostki prowadzące studia na kierunku „inżynieria biomedyczna”:
Specjalizacja.
Osoby posiadające tytuł magistra lub magistra inżyniera na kierunkach: automatyka i robotyka, elektronika i telekomunikacja, mechanika i budowa maszyn, informatyka, inżynieria biomedyczna oraz mechatronika mogą odbyć 2-letnią specjalizację w dziedzinie "inżynieria medyczna" zgodnie z programem specjalizacji przygotowanym przez Centrum Medyczne Kształcenia Podyplomowego. Podstawę prawną dla prowadzenia kształcenia specjalizacyjnego stanowiło do 2016 roku rozporządzenie Ministra Zdrowia z 2002 r.; aktualnie zasady odbywania szkolenia specjalizacyjnego w dziedzinie inżynierii medycznej regulują przepisy "Ustawy z dnia 24 lutego 2017 r. o uzyskiwaniu tytułu specjalisty w dziedzinach mających zastosowanie w ochronie zdrowia" ().

</doc>
<doc id="561208" url="https://pl.wikipedia.org/wiki?curid=561208" title="Mieczysław Mietła">
Mieczysław Mietła

Mieczysław Mietła (ur. 16 maja 1947 w Brzesku) – polski polityk i samorządowiec, senator V kadencji.
Życiorys.
W 1980 ukończył studia na Wydziale Ekonomiczno-Społecznym Wyższej Szkoły Nauk Społecznych przy KC PZPR w Warszawie. W latach 1967–1999 pracował w Okocimskich Zakładach Piwowarskich, zajmując w nich m.in. stanowisko prezesa. Był także etatowym pracownikiem Komitetu Wojewódzkiego Polskiej Zjednoczonej Partii Robotniczej w Tarnowie od 1976 do 1982. Zasiadał w radzie miasta Brzesko.
Działa w Sojuszu Lewicy Demokratycznej. W latach 2001–2005 zasiadał w Senacie V kadencji, reprezentując okręg tarnowski. Był m.in. wiceprzewodniczącym Komisji Spraw Unii Europejskiej. W 2005 nie został ponownie wybrany, w 2006 i 2010 bez powodzenia kandydował do sejmiku, a w 2014 do rady powiatu brzeskiego.

</doc>
<doc id="561209" url="https://pl.wikipedia.org/wiki?curid=561209" title="CFOP">
CFOP



</doc>
<doc id="561210" url="https://pl.wikipedia.org/wiki?curid=561210" title="Feliks Boczkowski">
Feliks Boczkowski

Feliks Nepomucen Boczkowski (ur. 29 maja 1804 w Mikluszowicach koło Bochni, zm. 23 lipca 1855 w Wieliczce) - doktor medycyny i chirurgii, pełniący w Wieliczce funkcje lekarza salinarnego. Na podstawie wieloletnich badań górników pracujących w kopalni doszedł do wniosku, że panujący pod ziemią mikroklimat (aerozol soli i innych minerałów oraz stała temperatura) korzystnie wpływa na funkcjonowanie układu oddechowego oraz leczenie. W 1826 r. wprowadził więc leczenie kąpielami solankowymi, a 13 lat później uruchomił w Wieliczce Zakład Kąpieli Solankowych. Wyniki badań opublikował w pierwszej polskiej rozprawie naukowej z zakresu leczenia solankowego: "O Wieliczce pod względem historyi naturalnej, dziejów i kąpieli" (Bochnia, 1843). Uchodzi za ojca tej dziedziny medycyny.
Obecnie haloterapia (grec. "halos" - sól) - metoda leczenia jest intensywnie propagowana.

</doc>
<doc id="561215" url="https://pl.wikipedia.org/wiki?curid=561215" title="Ralf Komorr">
Ralf Komorr

Ralf Komorr (ur. 5 lipca 1962 w Kilonii) – niemiecki aktor teatralny, telewizyjny i filmowy, znany głównie z roli w operze mydlanej "Unter Uns". W latach 1981-1984 studiował aktorstwo w Kilonii. Występował w teatrach w Kilonii, Hamburgu, Lüneburgu i Hof.

</doc>
<doc id="561218" url="https://pl.wikipedia.org/wiki?curid=561218" title="Xixia">
Xixia

Xixia (dosłownie Zachodnie Xia) – pozostające w orbicie chińskich wpływów kulturowych państwo założone przez Tangutów, istniejące w latach 1038-1227 w północnych Chinach. Twórcą państwa był Li Yuanhao. Nazwa nawiązuje do starożytnej chińskiej dynastii Xia, od której rzekomo mieli pochodzić władcy Xixia. Państwo zostało zniszczone przez najazd Mongołów pod wodzą Czyngis-chana.
Zachodnie Xia położone było w północnych Chinach. W VIII wieku Tanguci osiedlili się w zakolu Huang He. W 907 roku, na skutek chaosu w Chinach, po upadku dynastii Tang, uzyskali niezależność, którą formalnie ogłosili cesarzom chińskim w roku 982.
Władcy Zachodniego Xia:
Siły zbrojne.
W początkowym okresie istnienia państwa Zachodnie Xia (panowanie cesarza Jingzonga), kraj ten dysponował armią liczącą 158 000 żołnierzy. Z tej liczby 100 000 rozlokowanych było wzdłuż granicy z Chinami dynastii Song, kolejne 30 000 zabezpieczało granicę zachodnią od Ujgurów i Tybetańczyków. Gwardia Cesarska liczyła 8 000 osób, spośród których 3 000 stanowili ciężcy kawalerzyści, ulokowani w stolicy państwa. Początkowo armia tego państwa opierała się na systemie rejestrów plemiennych. Z biegiem czasu, oraz implementacją chińskich rozwiązań biurokratycznych, kraj został podzielony na 12 okręgów wojskowych. Niewiele wiadomo na temat wyposażenia i organizacji sił zbrojnych Zachodniego Xia. Wiadome jest, że siłę militarną opierano głównie na kawalerii, która przewyższała zarówno swoją liczebnością, jak i również jakością kawalerię chińską. Żołnierze tanguccy uznawani byli przez ówczesnych za dzielnych i odważnych. Strategia obrony państwa oparta była o silnie ufortyfikowane miasta.

</doc>
<doc id="561226" url="https://pl.wikipedia.org/wiki?curid=561226" title="Piotr Lewiński">
Piotr Lewiński

Piotr Lewiński (ur. 1 marca 1915 w Wieliczce, zm. 22 stycznia 1991) – polski kolejarz i polityk, minister komunikacji w latach 1963–1969.
Życiorys.
Syn Piotra i Julii. Pracownik Polskich Kolei Państwowych od 1935. Podczas II wojny światowej był członkiem Armii Krajowej - współorganizował tajne kursy podchorążych. Po wyzwoleniu ponownie pracował w PKP, gdzie zaczynał od stanowiska starszego kontrolera ruchu, w latach 1960–1963 pełnił funkcję dyrektora Dyrekcji Okręgowej Kolei Państwowych w Krakowie.
W 1948 wstąpił do Polskiej Zjednoczonej Partii Robotniczej. Od 1963 do 1969 był ministrem komunikacji. Wieliczanie zawdzięczają mu między innymi elektryfikację odcinka linii kolejowej Bieżanów-Wieliczka. Z jego inicjatywy powstał w 1966 w Warszawie Klub Przyjaciół Wieliczki. Jako jego długoletni prezes Lewiński angażował się w działalność społeczną na rzecz miasta, zainicjował jego gazyfikację, rozbudowę sieci dróg (w tym obwodnicę) oraz uruchomienie nowych połączeń autobusowych.
Posiadał stopień naukowy doktora inżyniera nauk technicznych.
Odznaczony Orderem Sztandaru Pracy I klasy (1964), otrzymał Brązowy (1946) i Srebrny (1954) Krzyż Zasługi oraz Medal 10-lecia Polski Ludowej (1955). Zasłużony dla Wieliczki.
Jego 14-letni syn Stanisław zginął 2 kwietnia 1969 w katastrofie lotniczej koło Zawoi.
Pochowany na cmentarzu komunalnym w Wieliczce (H/1/2).

</doc>
<doc id="561228" url="https://pl.wikipedia.org/wiki?curid=561228" title="Maria Brabancka">
Maria Brabancka

Maria Brabancka franc. "Marie de Brabant" (ur. 13 maja 1256 w Leuven, zm. 10 lub 12 stycznia 1321 w Meulan) – księżniczka brabancka, królowa Francji w latach 1274-1285 jako druga żona Filipa III Śmiałego, córka Henryka III, księcia Brabancji i Adelajdy Burgundzkiej (córki Hugona IV Burgundzkiego). 
Królowa Francji.
W 1274 roku poślubiła wdowca po Izabeli Aragońskiej, króla Francji Filipa III Śmiałego. Marię oceniano jako piękną, mądrą i dobrą kobietę. Została koronowana na królową 24 czerwca 1275 roku.
W 1276 roku zmarł najstarszy syn Filipa i jego pierwszej żony - Ludwik. Jeden z doradców króla (szambelan Ludwika IX Świętego) Piotr de la Broce oskarżył królową o otrucie następcy tronu. Dwa lata później Maria doprowadziła do skazania go na śmierć za zdradę. Od tego czasu król był pod znacznym wpływem Marii. Królowa zawarła sojusz z królem Sycylii Karolem Andegaweńskim, który chciał utrzymać swoje wpływy na francuskim dworze; dzięki temu rozpoczęła się krucjata przeciwko Aragonii. Zaufanym Marii był również hrabia Robert II d'Artois (ojciec Mahaut d'Artois).
Potomstwo.
Maria urodziła mężowi troje dzieci:

</doc>
<doc id="561230" url="https://pl.wikipedia.org/wiki?curid=561230" title="Sha (piosenkarka)">
Sha (piosenkarka)

Sha, właściwie Grazia di Fresco (ur. 7 maja 1979 w Stuttgarcie) – niemiecka piosenkarka pochodzenia włoskiego. 
Grazia di Fresco po zdaniu matury w roku 2000 w gimnazjum Hansa Grüningera w Markgröningen przeprowadziła się do Monachium, gdzie jako "Grazia" opublikowała piosenkę "Rome Or Paris", która nie była sukcesem komercyjnym.
Potem pracowała już jako Sha wspólnie z jej producentami Benjaminem Olszewskim, Davidem Sobolem i Ole Wierkem nad swoim albumem.
W 2006 podpisała kontrakt z EMI Music. Piosenkę "Verdammt ich lieb Dich" zaśpiewała Sha z kompozytorem ze Stuttgartu Simonem Deckerem.
Jej debiutancki singel "JaJa" ukazał się na początku sierpnia 2006. Nagranie nawiązuje do piosenki "Under Pressure" zespołu Queen i Davida Bowiego.
W 2007 roku wydała debiutancki album pt. "Kein Scheiss!".

</doc>
<doc id="561235" url="https://pl.wikipedia.org/wiki?curid=561235" title="Vcard">
Vcard



</doc>
<doc id="561240" url="https://pl.wikipedia.org/wiki?curid=561240" title="Obywatel (czasopismo)">
Obywatel (czasopismo)

Obywatel – ogólnopolskie czasopismo o tematyce społeczno-polityczno-ekologicznej, ukazujące się w latach 2000–2010 (w latach 2000–2001 oraz 2009–2010 jako kwartalnik, w latach 2002–2008 jako dwumiesięcznik). Jego tradycje kontynuuje pismo „Nowy Obywatel”. Redaktorem naczelnym pisma był Remigiusz Okraska.
Historia i profil czasopisma.
Pismo zostało założone przez grupę niezależnych publicystów oraz aktywistów obywatelskich, m.in. działaczy ruchu ekologicznego. Redakcja przyjęła założenie, że w piśmie publikowane będą teksty przedstawicieli różnych ideologii politycznych, pod warunkiem, że dotyczą ważnych problemów społecznych i prezentują stanowisko nowatorskie, wykraczające poza standardowe recepty. Dlatego w „Obywatelu” publikowali między innymi ekolodzy, nacjonaliści, anarchiści, związkowcy, konserwatyści i terceryści. W piśmie opublikowano kilka artykułów autorów związanych z ugrupowaniami uznawanymi za radykalne, co stało się przyczyną wielu oskarżeń ze strony różnych środowisk, łącznie z zarzutami o faszystowski lub skrajnie lewicowy charakter pisma.
Pismo początkowo było związane z ruchem antyglobalistycznym, z czasem starało się raczej stworzyć i promować własną wizję świata. Krytykowało ekonomię neoliberalną, politykę gospodarczą i społeczną rządów polskich, działalność międzynarodowych instytucji finansowych, takich jak Światowa Organizacja Handlu i Bank Światowy oraz modele rozwoju społeczno-gospodarczego oparte na konsumpcjonizmie i drastycznej eksploatacji środowiska naturalnego. Promowało m.in. idee solidaryzmu społecznego, spółdzielczość, rolnictwo ekologiczne, ekonomię społeczną oraz demokrację uczestniczącą, np. w formie rad pracowników oraz aktywizacji społeczności lokalnych.
W piśmie publikowane były wywiady z działaczami społecznymi i ekspertami z różnych dziedzin, reportaże prezentujące "inicjatywy na rzecz dobra wspólnego", materiały dyskusyjne; we wcześniejszych numerach ukazywały się ponadto m.in. recenzje teatralne, filmowe i muzyczne. Na łamach pisma gościli tak różni autorzy jak Zygmunt Bauman i Jan Olszewski, Ryszard Bugaj i Zdzisław Krasnodębski, Zbigniew Romaszewski i Stan Tymiński, Tadeusz Kowalik i Rafał A. Ziemkiewicz, Witold Stanisław Michałowski i Piotr Kendziorek, Horst Mahler i Aleksandr Dugin.
Na stronie internetowej pisma prowadzony był serwis informacyjny oraz publikowane komentarze i wywiady na tematy bieżące. Ponadto czasopismo organizowało Festiwale Obywatela – spotkania czytelników, sympatyków, współpracowników i redakcji magazynu z zaproszonymi gośćmi (ludźmi polityki, kultury, społecznikami, aktywistami obywatelskimi), połączone m.in. z projekcjami trudno dostępnych filmów dokumentalnych. W roku 2005 redakcja „Obywatela” zorganizowała w Gdańsku niezależne obchody 25-lecia powstania „Solidarności” – w opozycji do oficjalnych obchodów przygotowanych przez władze państwowe.

</doc>
<doc id="561242" url="https://pl.wikipedia.org/wiki?curid=561242" title="James Bay">
James Bay



</doc>
<doc id="561251" url="https://pl.wikipedia.org/wiki?curid=561251" title="Korona protetyczna">
Korona protetyczna

Korona (błędnie potocznie zwana koronką) – stałe uzupełnienie protetyczne odtwarzające znaczny ubytek korony klinicznej zęba. Korony mogą być wykonywane ze stopu metalowego, akrylu, stopu metalowego licowanego (pokrywanego od widocznej strony licowej korony) akrylem, kompozytem lub ceramiką; stosuje się również korony pełnoceramiczne bez podbudowy metalowej, wytwarzane za pomocą technologii CAD/CAM. Korona protetyczna bywa również częścią mostu protetycznego, którego wykonanie umożliwia uzupełnianie braków międzyzębowych.
Trwałość koron szacowana jest na 10 lat, jednak często pełnią one swą funkcję znacznie dłużej.
Korony tymczasowe, wykonane z materiałów kompozytowych lub stopu aluminium, zakładane są pacjentom oczekującym na wykonanie korony stałej, zwykle nie dłużej niż kilka tygodni.
Korony protetyczne można stosować zarówno na zęby stałe jak i mleczne. Małym dzieciom korony nakłada się w narkozie.

</doc>
<doc id="561257" url="https://pl.wikipedia.org/wiki?curid=561257" title="XMMS2">
XMMS2

XMMS2 (X(cross)platform Music Multiplexing System) jest to następca słynnego XMMS. XMMS2 został napisany całkowicie od początku. Główną różnicą jest fakt, iż XMMS2 działa na zasadzie daemona.
Sami twórcy XMMS2 mówią, iż nie jest to odtwarzacz multimedialny (nie odtwarza filmów), dlatego nie używa się rozwinięcia skrótu, który obowiązywał w XMMS.

</doc>
<doc id="561264" url="https://pl.wikipedia.org/wiki?curid=561264" title="Abédi Ayew Pelé">
Abédi Ayew Pelé



</doc>
<doc id="561265" url="https://pl.wikipedia.org/wiki?curid=561265" title="Nabopolasar">
Nabopolasar



</doc>
<doc id="561273" url="https://pl.wikipedia.org/wiki?curid=561273" title="Roland Ratzenberger">
Roland Ratzenberger

Roland Ratzenberger (ur. 4 lipca 1960 w Salzburgu, zm. 30 kwietnia 1994 w Bolonii) był austriackim kierowcą wyścigowym.
Kariera.
Ratzenberger zaistniał w świecie po raz pierwszy po wygraniu w 1986 prestiżowego festiwalu Formuły Ford, na Brands Hatch. Doprowadziło to Rolanda do startów w europejskiej Formule 3 i mistrzostwach samochodów turystycznych. Szybko uzyskał popularność w Wielkiej Brytanii ze względu na podobieństwo w imionach z kukiełką telewizyjną Roland Rat. Austriak później odnosił sukcesy w japońskiej Formule 3000.
Starty w Formule 1.
Został wyrwany z Japonii zaskakującym wyborem szefa nowego Simteka – Nicka Wirtha. Ogłosił on, że jednym z jego kierowców na sezon 1994 będzie właśnie Ratzenberger. Po niezakwalifikowaniu się do Grand Prix Brazylii, Roland pojechał w Grand Prix Pacyfiku i zajął 11 lokatę.
Śmierć.
Ratzenberger zginął w czasie kwalifikacji na torze Imola do trzeciego wyścigu sezonu – Grand Prix San Marino 1994. Austriak wypadł z toru na bardzo szybkim łuku "Villeneuve" i uderzył w betonową ścianę przy prędkości ponad 314 km/h. Wypadek spowodowany był awarią przedniego skrzydła bolidu. Skrzydło uszkodziło się po wyjeździe poza tor na wcześniejszym okrążeniu, jego bolid wyjechał poza tor nie mając siły dociskowej w przedniej części. Samochód został doszczętnie rozbity, a Ratzenbergera przewieziono do szpitala "Ospedale Maggiore" w Bolonii, gdzie zmarł po siedmiu minutach. Czas, który osiągnął na wcześniejszym okrążeniu byłby wystarczający, aby zakwalifikować się do wyścigu. Jako przyczynę śmierci podano złamanie podstawy czaszki.
Ratzenberger był pierwszym kierowcą od 1982, który zginął w czasie weekendu wyścigowego. Poprzednią ofiarą był Riccardo Paletti. Dzień po feralnym wypadku Ratzenbergera zginął Ayrton Senna.

</doc>
<doc id="561279" url="https://pl.wikipedia.org/wiki?curid=561279" title="Bitwa pod Kuszlikami">
Bitwa pod Kuszlikami

Bitwa pod Kuszlikami miała miejsce 4 listopada 1661 podczas wojny polsko-rosyjskiej 1654–1667.
Pod koniec września na prawy brzeg rzeki Dźwiny przeprawiła się Armia Wielkiego Księstwa Litewskiego dowodzona przez pułkownika Kazimierza Chwaliboga Żeromskiego (ok. 14 000 żołnierzy). Wojska litewskie (ówcześnie skonfederowane w Związku Braterskim) okopały się pod Kuszlikami, położonymi w odległości 35 km od Połocka. W dniu 24 września wojska Żeromskiego zaatakowały oddziały armii rosyjskiej Iwana Andrzejewicza Chowańskiego, ale zostały odparte.
16 października wrócił Chowański z 12 000 żołnierzy i 18 działami. Dwa dni później, 18 października, Chowański próbował zdobyć położony na zachód od jego pozycji obóz Żeromskiego, w wyniku czego Litwini ponieśli spore straty tracąc cztery sztandary, jednak wojskom moskiewskim nie udało się zdobyć pozycji litewskich, w związku z czym wycofały się, poprzestając na okopaniu i zablokowaniu armii litewskiej.
Po przeprawieniu się przez Dźwinę 3 listopada przybyła odsiecz w postaci wojsk polskich (ok. 10 000 żołnierzy) dowodzonych przez króla Jana Kazimierza i regimentarza Stefana Czarnieckiego.
Zaraz po przybyciu na miejsce, w nocy 4 listopada Polacy po ominięciu wsi Kuszliki od północy uderzyli na obóz wojsk rosyjskich, całkowicie zaskakując Chowańskiego. Gdy piechota polska oczyściła teren z przeszkód, do szarży ruszyła kawaleria. Chowański w pośpiechu formował pułki, jednak ich opór został przełamany. Armia rosyjska została rozbita, a jej niedobitki rozpoczęły ucieczkę w kierunku Połocka.
Wszystkie 18 dział zdobyły wojska polsko-litewskie. Do niewoli trafił syn Chowańskiego.
Rozbita armia moskiewska nie mogła przybyć na pomoc rosyjskiemu garnizonowi Wilna, w wyniku czego miasto zostało wkrótce odzyskane przez Polaków.

</doc>
<doc id="561280" url="https://pl.wikipedia.org/wiki?curid=561280" title="Ring wiedeński">
Ring wiedeński

Ring (niem. "Ringstraße") – okazały bulwar w centrum Wiednia, powstały w latach 1860–1890; jedna z najbardziej reprezentacyjnych ulic stolicy Austrii. Jej długość wynosi 5,2 km.
Historia.
Do XIX w. Wiedeń dusił się w ciasnej przestrzeni ograniczonej murami miejskimi. Po Wiośnie Ludów postanowiono mury zburzyć, aby nigdy więcej nie mogły się one stać miejscem oporu mieszkańców wobec Habsburgów (w 1848 r. mury odegrały ważną rolę podczas walk między wojskami rządowymi a rewolucjonistami). Z dawnej zabudowy praktycznie nic nie zostało, z wyjątkiem Burgtor – bramy pałacowej, której obecny wygląd pochodzi z lat 20. XIX w.
Cesarz Franciszek Józef I w miejscu rozbieranych murów nakazał budowę reprezentacyjnej alei, okrążającej od południa "Innere Stadt". Jest to właściwie jeden wielki pomnik tego monarchy, któremu stolica Austrii zawdzięcza dzisiejszy wygląd. Większość budynków wybudowana jest w stylu historycznym.
Jako pierwszy na Ringu (jeszcze przed wyburzeniem murów) powstał Kościół Wotywny – "Votivkirche" – podziękowanie za uratowanie życia cesarzowi podczas zamachu, do którego doszło w 1853 w pobliżu tego miejsca.
Inne znane budynki przy bulwarze:
W czasie II wojny światowej niektóre budynki zostały mocno zniszczone, jednak wszystkie dokładnie zrekonstruowano.
Po wojnie, w latach 50., wybudowano Ringturm – wieżowiec należący do firmy ubezpieczeniowej.
Wiedeński Ring jest jednym z symboli miasta. W ciągu dnia mkną po nim tysiące samochodów, w nocy, pięknie oświetlony, zachęca do spacerów.
Nazwy poszczególnych części Ringu i ich zmiany w przeciągu lat.
Ze wschodu na zachód:

</doc>
<doc id="561281" url="https://pl.wikipedia.org/wiki?curid=561281" title="Mario Ancic">
Mario Ancic



</doc>
<doc id="561286" url="https://pl.wikipedia.org/wiki?curid=561286" title="David Whittaker">
David Whittaker

David Whittaker (ur. 1957) – brytyjski kompozytor muzyki elektronicznej do gier komputerowych w latach 80. i na początku lat 90, wydawanych na takich komputerach jak Amstrad CPC, Atari ST, Amiga, Atari XL, MSX and ZX Spectrum. Tworzył muzykę np. do Lazy Jones, Shadow of the Beast, Panther, Fire and Brimstone, Obliterator, Beyond the Ice Palace, czy Speedball.

</doc>
<doc id="561288" url="https://pl.wikipedia.org/wiki?curid=561288" title="Staré Město (kraj ołomuniecki)">
Staré Město (kraj ołomuniecki)



</doc>
<doc id="561289" url="https://pl.wikipedia.org/wiki?curid=561289" title="Pressje">
Pressje

„Pressje” – kwartalnik wydawany od 2002 roku. Pismo powstało w środowisku skupionym wokół Klubu Jagiellońskiego, początkowo nieformalnym forum dyskusyjnym studentów, absolwentów i młodszych pracowników naukowych Uniwersytetu Jagiellońskiego, założonym w 1989 roku. Założycielem i redaktorem naczelnym pisma był w latach 2002–2011 Arkady Rzegocki. Od 2011 roku redakcją pisma kieruje Paweł Rojek.
Charakterystyka pisma.
„Pressje” określają się jako krakowski, konserwatywny, nowoczesny kwartalnik społeczno-kulturalno-polityczny wydawany przez Klub Jagielloński. Publikowane są w nim teksty publicystyczne i popularnonaukowe z zakresu filozofii, historii, prawa, etyki, religii, spraw publicznych, zagadnień cywilizacyjnych oraz problematyki międzynarodowej. Od teki nr 53 czasopismo wydawane jest tylko w formie cyfrowej.
Pismo ma profil konserwatywny, jego redaktorzy określają się – ironicznie nawiązując do określenia Cezarego Michalskiego – jako sushi-konserwatyści. Kwartalnik promuje republikanizm, ideę jagiellońską, tradycje intelektualne I i II RP oraz dziedzictwo Solidarności. Dotychczas ukazało się 61 numerów „Pressji”:
Redakcja.
„Pressje” tworzą głównie młodsi pracownicy naukowi, doktoranci i starsi studenci krakowskich uczelni. Wielu z nich związanych jest z Klubem Jagiellońskim. Siedziba redakcji mieści się w Pałacu Spiskim na Rynku w Krakowie.
Redakcję tworzą: Bartosz Brzyski, Piotr Kaszczyszyn, Michał Kuź, Krzysztof Mazur, Bartosz Paszcza, Piotr Popiołek, Michał Rzeczycki, Błażej Skrzypulec, Mateusz Tondera, Patryk Wojsław, Kamil Wons.
Stali Współpracownicy.
Michał Chylak, Arkadiusz Fordoński, Marcin Kędzierski, Michalina Kozik, Grzegorz Lewicki, Paweł Musiałek, Krzysztof Nędzyński, Klaudiusz Piątek, Kamil Reichel, Piotr Trudnowski, Jan Węgrzyn.
Autorem projektu graficznego „Pressji” jest Dominika Bobulska.
Osoby w przeszłości związane z „Pressjami”.
Autorzy projektów graficznych: Błażej Soniewicki – autor pierwszego projektu oprawy graficznej „Pressji” (layout od 1 do 13 teki), Bartłomiej Klepiński – autor drugiego projektu oprawy graficznej „Pressji” (layout od 14 teki), Mateusz Grabowski. 
Współredaktorzy: Jan Filip Staniłko, Michał Szułdrzyński, Krzysztof Szczerski, Piotr Dardziński, Artur Bazak, Tomasz Merta, Mikołaj Budzanowski, Jakub Lubelski, Mateusz Matyszkowicz, Małgorzata Stefanowicz, Sebastian Gałecki, Jędrzej Grodniewicz, Marek Kaplita, Karol Kleczka, Adam Leszkiewicz, Jan Maciejewski, Jakub Moroz, Marek Przychodzeń, Paweł Rojek, Marcin Suskiewicz, Karol Wilczyński, Maciej Brachowicz, Jadwiga Emilewicz, Tomasz Kwaśnicki, Michał Łuczewski, Piotr Pałka, Wojciech Przybylski, Arkady Rzegocki, Marta Soniewicka, Krzysztof Wołodźko, Michał Zabdyr-Jamróz.

</doc>
<doc id="561290" url="https://pl.wikipedia.org/wiki?curid=561290" title="Monterey Bay Aquarium">
Monterey Bay Aquarium

Monterey Bay Aquarium – oceanarium, które mieści się w Monterey, w Kalifornii, w zachodniej części Stanów Zjednoczonych.
Monterey Bay Aquarium jest jednym z większych akwariów na świecie. Za szybami akwarium można zobaczyć płaszczki, rozgwiazdy, meduzy, tuńczyki, rekiny, koniki morskie i inne zwierzęta oceanu. Przy oceanarium funkcjonuje instytut badawczy.

</doc>
<doc id="561291" url="https://pl.wikipedia.org/wiki?curid=561291" title="Synagoga w Bytomiu">
Synagoga w Bytomiu

Synagoga w Bytomiu – synagoga wzniesiona w latach 1868–1869 w Bytomiu przy Friedrich Wilhelm Ring (obecnie plac Grunwaldzki), podpalona w 1938 roku, a następnie rozebrana.
Historia.
Koncepcje budowy nowej synagogi narodziły się w latach 60. XIX wieku po tym, jak stara synagoga była już niewystarczalna. Po jej rozbiórce, 25 maja 1868 roku na jej miejscu uroczyście wmurowano kamień węgielny pod budowę nowej synagogi.
Projektantem budynku synagogi był berliński architekt Freuding, jej budowniczym Paul Jackisch, a wykonawcą bytomska firma Ritter. Uroczyste otwarcie synagogi nastąpiło 2 lipca 1869 roku. Synagoga należała do żydowskiej gminy wyznaniowej (zob. rabini Bytomia). W 1889 roku została rozbudowana w kierunku wschodnim pod kierunkiem i według projektu Paula Jackischa.
W latach 1897–1901 dokonano przebudowy wnętrza synagogi pod kierunkiem F. E. Neumanna. Między innymi wprowadzono dwa świetliki nad chórem, w tym jeden z podziałem w kształcie gwiazdy Dawida.
Podczas nocy kryształowej, z 9 na 10 listopada 1938 roku, bojówki Schutzstaffel i Sturmabteilung spaliły synagogę. Jej ruiny zostały po tych wydarzeniach rozebrane i prawdopodobnie wsypane do podbytomskich stawów, a teren wyrównany.
9 listopada 2007 roku w 69. rocznicę nocy kryształowej, na miejscu gdzie stała synagoga, odsłonięto tablicę pamiątkową, upamiętniającą jej istnienie. Została zaprojektowana przez artystę plastyka Stanisława Pietrusę i ufundowana przez Ministerstwo Spraw Zagranicznych Republiki Federalnej Niemiec oraz gminę Bytom, dzięki interwencjom Arkadiusza Chroboka. Treść w języku polskim, angielskim, niemieckim i hebrajskim brzmi:
W uroczystości odsłonięcia tablicy udział wzięli Konsul Niemiec Ludwig Neudorfer i konsul Izraela, władze wojewódzkie, władze miasta z prezydentem Piotrem Kojem na czele, przedstawiciele Gminy Wyznaniowej Żydowskiej, a także mieszkańcy miasta.
Architektura.
Murowany budynek synagogi wzniesiono na planie prostokąta w stylu mauretańskim. Wewnątrz w zachodniej części znajdował się prostokątny przedsionek, z którego wchodziło się do obszernej głównej sali modlitewnej. Otaczały ją z trzech stron galerie dla kobiet, z czego na ścianie zachodniej znajdowały się dwie ich kondygnacje, z których wyższa była przeznaczona dla chóru. Wsparte były na żeliwnych kolumnach z mauretańskimi głowicami i obramione również żeliwnymi arkadami. Wchodziło się na nie przez osobne wejścia i klatki schodowe umieszczone po obu stronach przedsionka. Na ścianie wschodniej znajdował się bogato zdobiony, bizantyjsko-neoromański Aron ha-kodesz, zwieńczony tablicami Dekalogu.
Fasada główna była zwieńczona dwoma wieżami z cebulastymi kopułami, między którymi znajdował się ryzalit zwieńczony tablicami Dekalogu. W narożnikach wież oraz ściany wschodniej znajdowały się sterczyny zwieńczone kopułkami. Nad wejściem głównym w półokrągłej niszy znajdowało się wielkie witrażowe okno, a na elewacjach bocznych po pięć półokrągłe zakończonych okien, które zapewniały dobre oświetlenie wnętrza. Klatki schodowe oświetlały cztery okrągłe świetliki.
Całość nakrywał dach dwuspadowy. Elewacje pokrywały poziome czerwone i żółte pasy.

</doc>
<doc id="561293" url="https://pl.wikipedia.org/wiki?curid=561293" title="Hetman (ujednoznacznienie)">
Hetman (ujednoznacznienie)



</doc>
<doc id="561294" url="https://pl.wikipedia.org/wiki?curid=561294" title="Halama">
Halama



</doc>
<doc id="561295" url="https://pl.wikipedia.org/wiki?curid=561295" title="Herb gminy Czerniewice">
Herb gminy Czerniewice

Herb gminy Czerniewice i samej wsi Czerniewice przedstawia w polu czerwonym podkowę srebrną; nad nią krzyż kawalerski złoty, z prawej strzała srebrna, z lewej takaż strzała bez opierzenia z rozszczepionym końcem.
Symbolika.
Herb ten nawiązuje do herbu szlacheckiego o nazwie Łada, należący do Aleksandra Feliksa Lipskiego, będącego właścicielem Czerniewic w poł. XVII w.

</doc>
<doc id="561296" url="https://pl.wikipedia.org/wiki?curid=561296" title="Takijja">
Takijja

Takijja ( "taqīya" „obawa, ostrożność, roztropność”) – obowiązujące w islamie ukrywanie i przyzwolenie na ukrywanie prawdziwych wierzeń w wypadku prześladowań religijnych (lub osobistego niebezpieczeństwa). Pochodzi ono z Koranu (3:28 ["chyba że obawiacie się z ich strony jakiegoś niebezpieczeństwa"] i 16:106), hadisów, tafsiru i orzeczeń sądów koranicznych. Takijja jest niemal tak stara jak islam i po raz pierwszy została użyta w 612 roku przez Ammara ibn Jasira. Początkowo stosowana była głównie przez szyitów, prześladowanych w tym czasie przez urzędowy sunnizm i kalifów. Obecnie jest aprobowana również przez część sunnitów (wiele autorytetów religijnych i zwykłych wyznawców sunnickich uważa ją jednak za tchórzostwo). W historii często stosowana była przez imamitów i różne wyznania pochodzenia ismailickiego. Obecnie często stosowana przez Ahl-e hakk i jezydów.
Koran 3:28
Niech wierzący nie biorą sobie za przyjaciół niewiernych, z pominięciem wiernych! A kto tak uczyni, ten nie ma nic wspólnego z Bogiem, chyba że obawiacie się z ich strony jakiegoś niebezpieczeństwa.
Koran 9:1
Bóg i Jego Posłaniec są wolni od zobowiązań względem tych spośród bałwochwalców, z którymi zawarliście przymierze!
Koran 16:106
Ten, kto nie wierzy w Boga, choć przedtem w Niego wierzył – z wyjątkiem tego, kto został zmuszony, lecz serce jego jest spokojne w wierze – ten, kto otworzył swą pierś na niewiarę – nad nimi wszystkimi będzie gniew Boga i spotka ich kara ogromna!
Hadis Sahih Bukhari
To usłyszał apostoł Allaha mówiąc: Ten, który czyni pokój pomiędzy ludźmi poprzez wymyślanie dobrych informacji lub mówienie dobrych rzeczy, nie jest kłamcą.
Hadis Sahih Bukhari
Ilekroć mówię ci opowiadanie od apostoła Allaha, przez Allaha, wolałbym raczej spaść z nieba niż przypisać mu fałszywą wypowiedź, ale jeżeli coś powiem pomiędzy mną a tobą (nie Hadis), wtedy to rzeczywiście był podstęp (tzn. mogę powiedzieć rzeczy po prostu by oszukać wroga)
Hadis Sahih Bukhari
Prorok powiedział: Kto jest gotowy, by zabić Ka'b bin Ashraf (tzn. Żydów). Muhammad bin Maslama odpowiedział: Czy chcesz bym go zabił? Prorok odpowiedział twierdząco. Muhammad bin Maslama powiedział: Zatem pozwól mi powiedzieć co będę chciał. Prorok odpowiedział: Chcę (tzn. pozwalam ci).
Hadis Sahih Bukhari
(Zaprawdę) uśmiechamy się do niektórych ludzi, podczas kiedy nasze serca przeklinają (tych samych ludzi).
Al-Sirah al-Halabiyyah (Życie Proroka)
Po podbiciu miasta Khaybar przez muzułmanów, przed oblicze Proroka zbliżył się Hajaj ibn Aalat i powiedział: „O Proroku Allaha! Mam w Mekce dużo bogactwa i krewnych, i chciałbym ich odzyskać; czy będzie mi wybaczone jeżeli źle się wypowiem o tobie (aby uniknąć prześladowań)?” Prorok wybaczył mu i powiedział: „Powiedz cokolwiek będziesz musiał powiedzieć”.
Jalala al-Din al-Suyuti
Abd Ibn Hameed z upoważnienia al-Hassana, powiedział: „al-Taqiyya jest dopuszczalna do Dnia Sądu [Ostatecznego]”.

</doc>
<doc id="561297" url="https://pl.wikipedia.org/wiki?curid=561297" title="Ulica Młynarska w Warszawie">
Ulica Młynarska w Warszawie

Ulica Młynarska – ulica na warszawskiej Woli.
Historia.
Dawna droga narolna wsi Wielka Wola, w połowie XVIII część drogi biegnącej z Rakowca do Powązek.
W okolicy Młynarskiej znajdowało się kilkanaście młynów-wiatraków, od których pochodzi nazwa ulicy, pojawiająca się po raz pierwszy w dokumentach z 1784 roku. 
W 1908 przy ulicy uruchomiono zajezdnię tramwajową „Wola”.
2 grudnia 1928 roku oddano do użytku linię tramwajową przebiegającą wzdłuż ulicy pomiędzy skrzyżowaniami z ulicami Wolską i Górczewską. 6 listopada 1929 roku, z związku z wybudowaniem nowego torowiska wzdłuż ulicy Leszno na odcinku między ulicami Żelazną i Młynarską, torowisko na ulicy Młynarskiej przestało obsługiwać rozkładowy ruch tramwajowy. Ruch tramwajowy powrócił na ulicę 14 grudnia 1931 roku, gdy oddano do użytku nową linię tramwajową pomiędzy skrzyżowaniami z ulicami Górczewską i Obozową, której dalszy ciąg przebiegał wzdłuż ulicy Obozowej do krańca przy skrzyżowaniu z ulicą Wawrzyszewską.
Ulica była terenem ciężkich walk podczas powstania warszawskiego.
Po II wojnie światowej została poszerzona. 15 kwietnia 1946 roku przywrócono ruch tramwajowy na odcinku pomiędzy skrzyżowaniami z ulicami Górczewską i Obozową po przebudowie torowiska do rozstawu szyn 1435 mm. Na odcinku pomiędzy ulicami Wolską i Górczewską ruch tramwajowy przywrócono 3 czerwca 1947 roku, wraz z otwarciem nowej pętli ulicznej na ulicy Staszica.
W 1987 w okolicach ulicy Młynarskiej miała miejsce katastrofa tramwajowa, w której zginęło 7 osób.

</doc>
<doc id="561299" url="https://pl.wikipedia.org/wiki?curid=561299" title="Ratel miodożerny">
Ratel miodożerny

 
Ratel miodożerny, ratel, miodożer, daw. pszczoło-jamnik ("Mellivora capensis") – gatunek drapieżnego ssaka z rodziny łasicowatych, zamieszkujący lasy, zarośla, stepy i sawanny Afryki na zachód, wschód i południe od Sahary, oprócz dżungli Afryki Środkowej, Azję Południową, aż po Nepal. Występuje w Afryce (od południa na północ, w przybliżeniu do Sudanu, Etiopii i Somalii), w Palestynie, w Syrii, Półwysep Arabski, w Afganistanie, Iraku, Indiach i na pustyniach Turkmenistanu. Można je również znaleźć na południu Kazachstanu i Karakalpakii. Jest jedynym przedstawicielem rodzaju "Mellivora".
Osiąga długość ciała 60–70 cm, ogona 20–30 cm. Wyglądem, wielkością i sposobem poruszania się najbardziej przypomina rosomaka tundrowego. Mocna budowa ciała, krótkie i muskularne kończyny, krótki ogon, sierść długa, sztywna, ubarwienie grzbietu srebrzystobiałe, spód i boki ciała brunatnoczarne, na granicy obydwu barw biała pręga, w przednich łapach długie pazury.
Skóra na grzbiecie gruba i sztywna stanowi swoistą tarczę przed rozmaitymi ukąszeniami, np. węży, innych drapieżników, przed ukłuciami pszczół, jest ona niezwykle luźna dzięki rozwiniętej podskórnej tkance tłuszczowej, co stanowi dodatkowy atut obronny.
Ratel prowadzi głównie nocny tryb życia, rzadziej bywa aktywny w dzień, żyje pojedynczo, czasem parami, za kryjówki służą mu wykopane samodzielnie nory, naturalne zagłębienia terenu lub nory innych zwierząt. Posiada niewielu naturalnych wrogów. W razie zagrożenia wystrzykuje w stronę intruza cuchnącą ciecz wydzielaną przez gruczoły umieszczone w okolicy odbytu.
Bytuje głównie na ziemi, potrafi jednak dobrze wspinać się na drzewa, gdzie wydobywa spod kory i zagłębień w pniach jaszczurki i owady, a także plądruje dzikie pszczele gniazda, w których są larwy będące jego przysmakiem. Mimo powszechnego przekonania, żadne dowody nie wskazują na istnienie protokooperacji między miodowodem dużym, a miodożerem. Miodowód miałby jakoby wskazywać miodożerowi miejsca gnieżdżenia się pszczół, a następnie wyjadać pozostawione przez niego resztki.
Ratel jest mięsożerny, ale ma duże spektrum pokarmowe. Żywi się owadami, ptakami i ich jajami, płazami, gadami, atakuje również jadowite węże, drobne ssaki, czasem napada na młode niektórych gatunków antylop. W jego diecie (jak wyżej wspomniano) istotnym składnikiem jest także miód, czasem kradnie zdobycz lampartów, które chowają ją na drzewach. Ciąża trwa ok. 6 miesięcy, samica rodzi 1-3 młode, które dojrzewają w wieku ok. 18 miesięcy. Długość życia na wolności nie jest znana. Osobniki żyjące w niewoli osiągały wiek ok. 24 lat.
Pomimo stosunkowo dużej liczebności na zamieszkanym przez siebie obszarze ratel jest relatywnie mało znanym gatunkiem, rzadko prezentowanym również w ogrodach zoologicznych.
Systematyka.
Takson ten jest jedynym przedstawicielem rodzaju "Mellivora" .
Gatunek typowy.
"Viverra ratel" (= "Viverra capensis" )
Podgatunki.
Wyróżnia się kilkanaście podgatunków ratela:

</doc>
<doc id="561300" url="https://pl.wikipedia.org/wiki?curid=561300" title="Michał Kazimierz Kociełł">
Michał Kazimierz Kociełł

Michał Kazimierz Kociełł herbu Pelikan (ur. w 1644 roku – zm. w 1722 roku w Połonce) – kasztelan witebski od 1685 roku, marszałek Trybunału Głównego Wielkiego Księstwa Litewskiego w 1698 roku, kasztelan trocki od 1700 roku a następnie od 1703 roku wojewoda trocki, podskarbi wielki litewski od 1710 roku, członek konfederacji olkienickiej 1700 roku. 
Podpisał elekcję Michała Korybuta Wiśniowieckiego w 1669 i Jana III Sobieskiego w 1674. W 1696 w czasie bezkrólewia stanął na czele ruchu republikanów litewskich, którzy domagali się "koekwacji" praw (zrównania) z Koroną w celu ograniczenia kompetencji urzędów centralnych Wielkiego Księstwa Litewskiego, które znajdowały się wówczas w rękach znienawidzonego przez szlachtę rodu Sapiehów. W 1697 poparł Augusta II, redagując podpisane przez króla "pacta conventa", które sam podpisał. Gdy w 1698 został marszałkiem Trybunału Litewskiego, szlachta litewska obwołała go generalnym pułkownikiem województw i powiatów litewskich. Zwołał pospolite ruszenie szlachty na 15 października pod Grodno. Tam, w obecności Augusta II i po wprowadzeniu wojsk saskich na Litwę wymógł na hetmanie wielkim litewskim Kazimierzu Janie Sapieże redukcję wojska litewskiego, która nastąpiła w obecności Augusta II.
W 1700 Sapiehowie zamierzali przeprowadzić zamach na życie Kociełła, jednakże przez pomyłkę napadnięto na książąt Wiśniowieckich, co spowodowało, że stanęli oni na czele szlachty rozpoczynając wojnę domową na Litwie.
Brał udział w bitwie pod Olkienikami. W czasie wojny północnej był stronnikiem Sasów, w 1704 przystąpił do konfederacji sandomierskiej.
Był uczestnikiem Walnej Rady Warszawskiej 1710 roku. Od 1710 jako podskarbi wielki litewski zasłynął niesłychanym zdzierstwem i łupiestwem. Zakładał m.in. nowe komory celne, oddawał cła w dzierżawę Żydom wbrew ponawianym zakazom sejmowym. Za tę działalność Trybunał Litewski skazał go w 1711 na karę śmierci i infamię, jednak Kociełł uniknął kary oddając w 1712 pod topór kata jedynie swojego żydowskiego pomocnika Lemkę Wulfowicza.

</doc>
<doc id="561302" url="https://pl.wikipedia.org/wiki?curid=561302" title="Al Lowe">
Al Lowe

Al Lowe, właśc. Albert W. Lowe (ur. 24 lipca 1942) – amerykański projektant gier komputerowych, kompozytor i scenarzysta związany ze studiem Sierra On-Line. Jest twórcą serii erotycznych gier przygodowych o Larrym Lafferze – "Leisure Suit Larry".
Życiorys.
Z Sierrą związał się w latach 80. XX wieku, współtworzył gry z serii "King’s Quest" oraz większość części przygód Larry’ego – ', ', ', ', ', ' oraz "Leisure Suit Larry's Casino".
Po przejściu na emeryturę sporadycznie zajmuje się grami, zapowiadając np. anulowaną "Sam Suede: Undercover Exposure". W 2012 za pomocą Kickstartera wystartował (jako Replay Games) z rozbudowanym remakiem pierwszej części Larry’ego i zebrał 650 tysięcy dolarów.
Życie prywatne.
Żonaty z Margaret, okazjonalnie pracującą przy grach komputerowych. Mają dwoje dzieci, syna Briana (ur. 1979) oraz córkę Megan (ur. 1986).

</doc>
<doc id="561305" url="https://pl.wikipedia.org/wiki?curid=561305" title="Robertus de Fluctibusur">
Robertus de Fluctibusur



</doc>
<doc id="561306" url="https://pl.wikipedia.org/wiki?curid=561306" title="Sukmana">
Sukmana

Sukmana (z węg. "szokmány" od tur. "çekman" – sukno, ubranie) – dawne męskie okrycie wierzchnie z sukna samodziałowego (prosta tkanina z krosna ręcznego), długie do kostek lub kolan, rozszerzane poniżej pasa, z długimi do nadgarstków rękawami, dopasowane na piersiach. Rzadko barwione, zwykle w kolorze naturalnej, jasnej wełny, szarawe, bure lub brązowe.
W Polsce sukmana była noszona przede wszystkim przez chłopów, choć bogatsi chłopi naśladowali szlachtę i nosili proste żupany. Sukmany były zarówno strojem użytku codziennego, jak i reprezentacyjnym (zdobione haftami, guzikami, kołnierzem). Podobne ubiory występowały w innych krajach, często stając się popularnym elementem ubioru ludowego. W Polsce noszona do lat 30. XX wieku.
Sukmanę często zwano również kapotą lub siermięgą.

</doc>
<doc id="561307" url="https://pl.wikipedia.org/wiki?curid=561307" title="Chłopstwo">
Chłopstwo



</doc>
<doc id="561308" url="https://pl.wikipedia.org/wiki?curid=561308" title="Operacja Pstrąg">
Operacja Pstrąg

Operacja Pstrąg (niem. "Operation Forelle") – niemiecka operacja wojskowa z okresu II wojny światowej. Był to kryptonim prowadzonej od jesieni 1944 roku obrony Dunaju przed przekroczeniem go przez wojska sowieckie. Prowadziło ją "Jagdkommando Donau" pod komendą Hauptsturmführera Wimmela i Untersturmführera Schreibera. W akcjach "Forelle" nurkowie bojowi, motorówki wypełnione materiałami wybuchowymi, pływające miny oraz flotylla jachtów uzbrojonych w działka kalibru 20 mm zniszczyła radzieckie statki o łącznej wyporności 13 000 ton.

</doc>
<doc id="561311" url="https://pl.wikipedia.org/wiki?curid=561311" title="Delia">
Delia

Delia – element ubioru męskiego szlachty noszony na żupanie. Rodzaj płaszcza, w odróżnieniu od kontusza nie przepasywana, czasami noszona jak opończa – rozpięta i jedynie zarzucona na ramiona. Wykonana z wełny lub bardziej luksusowych materiałów, często wykańczana futrem. Zwykła delia miała krótkie, luźne i rozcięte rękawy i metalowe guziki, ale bywały delie bardzo bogate, z guzikami ze złota i kołnierzami z soboli. Jak większość ubiorów szlachty była pochodzenia orientalnego (Turcja) i pojawiła się w Polsce w połowie XVI w. Była ulubionym ubiorem galowym towarzyszy husarskich, przy czym często zmieniał się krój, długość kołnierza itp.
Delia noszona była w Polsce od połowy XVI wieku przez szlachtę, a w XVIII wieku również przez mieszczaństwo (podbitą baranami).
Rycerstwo używało delii krótkiej bez rękawów i kołnierza, która spięta klamrą zarzucana była na lewe ramię. Starszyzna wojskowa nosiła ten strój podbity rysimi grzbietami.
Delię zwano czasem czuhą albo cują, a delię bez rękawów - deliurą lub deliunakiem.

</doc>
<doc id="561319" url="https://pl.wikipedia.org/wiki?curid=561319" title="Miłość (zespół muzyczny)">
Miłość (zespół muzyczny)

Miłość – polska grupa wykonująca muzykę jazzową i yassową.
Historia.
Miłość powstała w kwietniu 1988 w Trójmieście na bazie nowofalowej formacji Sni Sredstvom Za Uklanianie. Od początku jej liderem był kontrabasista Tymon Tymański, jednak przez kilka następnych lat skład i muzyka grupy ewoluowały. Na początku Tymański współpracował w niej z Mikołajem Trzaską i Mazzollem, a muzyka proponowana przez zespół nawiązywała zarówno do free jazzu, jak i muzyki awangardowej. Wraz z dołączeniem do grupy Leszka Możdżera i odejściem Mazzolla w 1991 muzyka Miłości zbliżyła się do bardziej tradycyjnego jazzu, aczkolwiek nadal pełna była eksperymentów i niebanalnych rozwiązań harmonicznych i aranżacyjnych.
Pierwszy sukces Miłość odniosła na festiwalu Jazz Juniors w Krakowie w 1992. W tym samym roku grupa nagrała (w składzie Tymon, Trzaska, Możdżer, Olter) pierwszy album, zatytułowany "Miłość". Do zespołu dołączył Maciej Sikała, grupa zagrała koncert na Jazz Jamboree '93 i zajęła wysokie miejsca w plebiscytach "Jazz Forum".
W 1994 muzycy Miłości podjęli współpracę z amerykańskim trębaczem awangardowym Lesterem Bowie. Jej owocem była seria wspólnych koncertów oraz dwie płyty – koncertowa "Not Two" oraz "Talkin’ About Life and Death". W 1995 grupa nagrała płytę "Asthmatic", tytułem nawiązującą albumu "Astigmatic" Krzysztofa Komedy, który uchodzi za jeden z najważniejszych w historii polskiego jazzu.
Równolegle z działalnością w macierzystej grupie członkowie Miłości współpracowali z innymi artystami. Wokół Tymańskiego i Trzaski rozwijała się trójmiejska scena yassowa, Możdżer nagrywał płyty z kompozycjami Chopina. Miłość w klasycznym składzie zakończyła działalność w końcu lat 90., jednak po dokooptowaniu nowych muzyków grupa nadal grała koncerty. Tymon Tymański zrezygnował z gry na kontrabasie i występował, grając na gitarze elektrycznej. Funkcję basisty przejął Tomasz Hesse, na perkusji grał Jacek Olter, na saksofonie Mikołaj Trzaska. W 2000 Trzaskę zastąpił Mazzoll na klarnecie. Czterech muzyków Miłości (Tymański, Trzaska, Mazzoll i Olter) koncertowało również jako NRD. Zespół rozwiązał się w 2002 po samobójczej śmierci Oltera. Swoistą kontynuacją grupy jest nowy projekt Tymona – Tymański Yass Ensemble.
9 sierpnia 2009 w ramach Off Festivalu w Mysłowicach odbył się koncert reaktywowanej specjalnie na ten występ grupy Miłość. Z pierwotnego składu zabrakło, oprócz Jacka Oltera, również saksofonistów: Macieja Sikały i Mikołaja Trzaski. Miejsca brakujących muzyków wypełnili członkowie Tymański Yass Ensemble. Miłość zagrała w składzie: Tymon Tymański – kontrabas, Leszek Możdżer – fortepian, Antoni „Ziut” Gralak – trąbka, Alek Korecki i Irek Wojtczak – saksofony, Kuba Staruszkiewicz – perkusja.
W 2011 Tymański wspomniał na swoim blogu o rozpoczęciu przez Filipa Dzierżawskiego prac nad filmem dokumentalnym o Miłości. Premiera kinowa filmu miała miejsce 9 sierpnia 2013.

</doc>
<doc id="561321" url="https://pl.wikipedia.org/wiki?curid=561321" title="Wielki ziggurat z Ur">
Wielki ziggurat z Ur



</doc>
<doc id="561322" url="https://pl.wikipedia.org/wiki?curid=561322" title="Ziggurat z Ur">
Ziggurat z Ur



</doc>
<doc id="561323" url="https://pl.wikipedia.org/wiki?curid=561323" title="Echoriath">
Echoriath



</doc>
<doc id="561324" url="https://pl.wikipedia.org/wiki?curid=561324" title="Podział administracyjny Norwegii">
Podział administracyjny Norwegii



</doc>
<doc id="561327" url="https://pl.wikipedia.org/wiki?curid=561327" title="Mirkwood">
Mirkwood



</doc>
<doc id="561328" url="https://pl.wikipedia.org/wiki?curid=561328" title="Wąwóz Saklıkent">
Wąwóz Saklıkent

Wąwóz Saklıkent – wąwóz położony w Turcji, w górach Taurus. Został wydrążony przez rzekę Ešen. Ma wysokość około 300 metrów i jest długi na 18 kilometrów. Cały wąwóz po raz pierwszy przeszła ekipa wyposażona w specjalistyczny sprzęt w 1993 roku.

</doc>
<doc id="561330" url="https://pl.wikipedia.org/wiki?curid=561330" title="Wąwóz Saklikent">
Wąwóz Saklikent



</doc>
<doc id="561331" url="https://pl.wikipedia.org/wiki?curid=561331" title="Wielki Ziggurat w Ur">
Wielki Ziggurat w Ur



</doc>
<doc id="561333" url="https://pl.wikipedia.org/wiki?curid=561333" title="Wędrówka ludów">
Wędrówka ludów



</doc>
<doc id="561336" url="https://pl.wikipedia.org/wiki?curid=561336" title="Nabopalasar">
Nabopalasar



</doc>
<doc id="561338" url="https://pl.wikipedia.org/wiki?curid=561338" title="Nabuaplausur">
Nabuaplausur



</doc>
<doc id="561341" url="https://pl.wikipedia.org/wiki?curid=561341" title="Kiełb pospolity">
Kiełb pospolity

Kiełb pospolity, kiełb krótkowąsy, kiełb ("Gobio gobio") – gatunek słodkowodnej ryby karpiokształtnej z rodziny karpiowatych (Cyprinidae). Bywa hodowany w akwariach zimnowodnych.
Występowanie.
Europa z wyjątkiem Półwyspu Iberyjskiego, środkowych i południowych Włoch, Grecji, północnej Szkocji, Norwegii północnej Szwecji i Finlandii Gatunek charakterystyczny dla rzek o żwirowym i piaszczystym dnie, pospolity także w jeziorach, zwłaszcza w strefie przyboju.
Opis.
Osiąga najczęściej długość 8–14 cm. Nieliczne osobniki osiągają maksymalnie 20 cm. Ciało jest wrzecionowate, wygrzbiecone i lekko bocznie spłaszczone, pokryte dużymi łuskami (ok. 40 w linii bocznej). Linia brzucha prosta. Głowa długa, jej spodnia strona jest pozbawiona łusek (poza środkową częścią gdzie te czasami występują), pysk tępy, otwór gębowy dolny. Oczy duże. Na górnej szczęce dwa charakterystyczne krótkie wąsiki sięgające najwyżej do oka. Płetwa ogonowa jest rozwidlona. Grzbiet jest barwy brązowo-czarniawej, brązowo-niebieskawej bądź brązowo-zielonkawej. Boki są jaśniejsze, srebrzyste lub żółtawe z pasem 6–12 dużych, ciemnych plam barwy niebieskiej, aż do fioletowej. Płetwy szarawo-żółte lub bladoróżowe. Płetwa ogonowa jest nakrapiana małymi, ułożonymi w kilku, biegnących równolegle do wycięcia w płetwie rzędach, plamkami.
Odżywianie.
Młode osobniki odżywiają się planktonem i małymi larwami owadów. Później odżywia się rozmaitymi bentosowymi bezkręgowcami. Pokarmu poszukuje gromadnie za dnia, w płytkiej wodzie na piaszczystym i żwirowym dnie.
Rozród.
Dojrzewa płciowo w wieku 2–3 lat. Trze się w maju i czerwcu. Ikra o średnicy ok. 1,5 mm składana jest w liczbie 1000–3000 sztuk, na kamieniach i zatopionych korzeniach. Narybek wykluwa się po około 8 dniach, żyje na płyciznach, gromadnie, żywiąc się początkowo bardzo drobnym pokarmem. Kiełb żyje do 7 lat.
Znaczenie gospodarcze.
Niegdyś chętnie spożywany ze względu na bardzo smaczne mięso i łatwość złowienia. Bardzo popularny jako przynęta na ryby drapieżne.
Ochrona.
W Polsce nie posiada wymiaru ani okresu ochronnego.

</doc>
<doc id="561345" url="https://pl.wikipedia.org/wiki?curid=561345" title="Gobio gobio">
Gobio gobio



</doc>
<doc id="561346" url="https://pl.wikipedia.org/wiki?curid=561346" title="Wiszące ogrody">
Wiszące ogrody



</doc>
<doc id="561349" url="https://pl.wikipedia.org/wiki?curid=561349" title="Wielki ziggurat w Ur">
Wielki ziggurat w Ur



</doc>
<doc id="561352" url="https://pl.wikipedia.org/wiki?curid=561352" title="Ezechiasz">
Ezechiasz



</doc>
<doc id="561355" url="https://pl.wikipedia.org/wiki?curid=561355" title="Antonio López">
Antonio López



</doc>
<doc id="561357" url="https://pl.wikipedia.org/wiki?curid=561357" title="Andrzej Szeląg">
Andrzej Szeląg

Andrzej Szeląg (ur. 1943 w Makowie Podhalańskim, zm. 17 czerwca 2006 w Krakowie) – polski komentator sportowy.
Studiował filologię polską na Uniwersytecie Jagiellońskim. Od 1969 związany z TVP3 Kraków, gdzie przez długi czas pełnił funkcję szefa redakcji sportowej. Jako komentator specjalizował się w piłce nożnej i hokeju na lodzie. Dla TVP komentował wiele ważnych imprez sportowych m.in. Mistrzostwa Świata w Piłce Nożnej 1982 i Mistrzostwa Świata w Piłce Nożnej 1986 oraz Igrzyska Olimpijskie w Moskwie i Albertville.

</doc>
<doc id="561359" url="https://pl.wikipedia.org/wiki?curid=561359" title="Kombinacja bez powtórzeń">
Kombinacja bez powtórzeń

Kombinacja bez powtórzeń – dowolny podzbiór zbioru skończonego. Jeśli zbiór jest formula_1-elementowy, formula_2 to formula_3-elementowy podzbiór jest określany jako formula_3-elementowa kombinacja zbioru formula_1-elementowego. Używa się też terminu „kombinacja z formula_1 elementów po formula_3 elementów” lub po prostu „kombinacja z formula_1 po formula_3”.
Dopełnieniem kombinacji z formula_1 po formula_3 jest kombinacja z formula_1 po formula_13
Liczba kombinacji z formula_1 po formula_3 wyraża się wzorem (patrz symbol Newtona):
Każda kombinacja formula_1 po formula_3 jest klasą abstrakcji wszystkich formula_3-wyrazowych wariacji bez powtórzeń zbioru formula_1-elementowego różniących się między sobą jedynie kolejnością elementów.
Kombinację formula_1 po formula_3 można interpretować jako ściśle rosnącą funkcję formula_23
Przykłady.
Z dwóch ostatnich przykładów łatwo ustalić prawdopodobieństwo trafienia „szóstki” Lotto:
prawdopodobieństwo trafienia co najmniej „trójki”:
lub prawdopodobieństwo trafienia dokładnie „czwórki” i odpowiednio „trójki”:

</doc>
<doc id="561361" url="https://pl.wikipedia.org/wiki?curid=561361" title="Xmms2">
Xmms2



</doc>
<doc id="561363" url="https://pl.wikipedia.org/wiki?curid=561363" title="Leukopenia">
Leukopenia

Leukopenia, leukocytopenia – stan hematologiczny objawiający się obniżeniem liczby leukocytów we krwi obwodowej (norma 4000-10000/mm³ krwi). Najcięższą odmianą leukopenii jest agranulocytoza.
Może być spowodowana przez różne czynniki m.in. choroby nowotworowe krwi (np. białaczkę), nieprawidłowy rozwój linii komórkowej w szpiku czerwonym czy też przez niektóre leki. Wśród chorób potencjalnie mogących być przyczyną leukopenii należy wymienić: przewlekłe choroby krwi i szpiku kostnego (w tym białaczki), ostre i przewlekłe zatrucia substancjami organicznymi (np. rozpuszczalniki, farby olejne, benzen), choroby powodujące powiększenie śledziony (np. nadciśnienie wrotne, przewlekłe choroby wątroby), ciężkie przewlekłe niedożywienie lub ciężki przewlekły stres oraz wpływ przewlekle stosowanych leków.

</doc>
<doc id="561364" url="https://pl.wikipedia.org/wiki?curid=561364" title="Bitwa pod Dunkierką (1639)">
Bitwa pod Dunkierką (1639)

Bitwa pod Dunkierką – starcie zbrojne, które miało miejsce w dniach 17–19 sierpnia 1639, podczas holenderskiej wojny wyzwoleńczej w czasie ogólnoeuropejskich zmagań w ramach wojny trzydziestoletniej.
Do bitwy doszło, gdy holenderska eskadra pod wodzą Maartena Trompa i Witte'a de Witha spotkała się ze znacznie potężniejszą, lecz fatalnie dowodzoną przez Antonia D'Oquendo flotą hiszpańską złożoną z 40–45 liniowców oraz od 40 do 50 transportowców wiozących 13 000 hiszpańskich żołnierzy, którzy mieli być dostarczeni do Dunkierki. Tromp z 12 okrętami natknął się na hiszpańską flotę 16 sierpnia, ale zaczekał na de Witha, który miał ze sobą 5 okrętów. Po połączeniu zaatakowali Hiszpanów. Pomimo słabości liczebnej Tromp z miejsca uzyskał przewagę i prowadził walkę, która trwała do nocy. Następnego dnia przybył komodor Zelandii Joost Banckert i wzmocnił Holendrów o dalsze 12 okrętów. Walka trwała do momentu, gdy wyczerpały się zapasy prochu na okrętach holenderskich. D'Oquendo wycofał się na redę w Downs, pokładając nadzieję w angielskiej protekcji. W efekcie doprowadziło to do bitwy na płyciźnie Downs, gdzie D'Oquendo został ostatecznie pobity, co było znakiem końca hiszpańskiej potęgi na morzu.
Bitwa pod Dunkierką jest szczególna z tego powodu, że Tromp jako pierwszy znany w dziejach wódz zastosował w bitwie morskiej tzw. taktykę liniową.

</doc>
<doc id="561365" url="https://pl.wikipedia.org/wiki?curid=561365" title="Lewokomorowa niewydolność serca">
Lewokomorowa niewydolność serca

Niewydolność lewokomorowa to niezdolność serca do zapewnienia wydolnego krążenia. Nazwa według podziału klinicznego odnosi się do lewej komory serca. Mechanizm niewydolności lewokomorowej polega na niedostatecznym odbieraniu krwi z płuc i pompowaniu jej do aorty. Niewydolność jednej komory często doprowadza do niewydolności drugiej. Głównym objawem ostrej niewydolności lewej komory jest obrzęk płuc. Do innych objawów należą: duszność (szybki oddech, pozycja siedząca, zasinienie ust i opuszków palców), kaszel (możliwe odksztuszanie pienistej wydzieliny podbarwionej krwią), tachypnoë (szybki oddech), skóra zimna, oblana potem.
Jedynym sposobem leczenia jest leczenie szpitalne. Istnieją metody w pierwszej pomocy pozwalające zmniejszyć objawy, gdy czas oczekiwania na ambulans może być długi.

</doc>
<doc id="561372" url="https://pl.wikipedia.org/wiki?curid=561372" title="Kościół św. Franciszka Salezego w Krakowie">
Kościół św. Franciszka Salezego w Krakowie

Kościół św. Franciszka Salezego – zabytkowy kościół rzymskokatolicki i klasztor wizytek, znajdujący się na rogu ul. Krowoderskiej 16 i placu Biskupiego w Krakowie.
Budowę rozpoczęto w 1692, po tym, jak biskup krakowski Jan Małachowski sprowadził do Krakowa zakon wizytek w 1681. W roku 1695 budowę na podstawie planów Jana Solariego zakończono. Kościół odnawiał w latach 1875–1876 Tomasz Pryliński.
Fasada kościoła jest bezwieżowa i zwieńczona trójkątnym szczytem. Nawa nakryta sklepieniem kolebkowym na gurtach.
Do dziś zachowało się bogate barokowe wnętrze z malowidłami ukazującymi sceny z życia św. Franciszka Salezego i Joanny de Chantal (założycielki Wizytek), a w skarbcu także wiele tkanin i szat liturgicznych z XVIII wieku. W kościele znajduje się cudowny obraz Matki Boskiej Nieustającej Pomocy koronowany koronami papieskimi w 1929. Tutaj święcenia kapłańskie przyjął późniejszy prymas Polski August Hlond. W ogrodzie ponadto znajdują się barokowe kaplice, m.in. drewniana kaplica z Kalwarią. Na ścianie klasztoru znajduje się zegar słoneczny, na którym widnieje napis "Życie sen krótki".
W kościele pochowano serce Stanisława Małachowskiego – wojewody poznańskiego, będącego bratankiem fundatora. 
Od 1976 do śmierci rezydentem w kościele był znany duszpasterz, ks. Mieczysław Maliński. 
18 lutego 1995 roku w kościele ślub wzięli przyszły prezydent RP Andrzej Duda i Agata Kornhauser-Duda.

</doc>
<doc id="561380" url="https://pl.wikipedia.org/wiki?curid=561380" title="Kopiec Wyzwolenia">
Kopiec Wyzwolenia

Kopiec Wyzwolenia – kopiec w Piekarach Śląskich usypany w latach 1932–1937 dla uczczenia 250. rocznicy przemarszu husarii polskiej króla Jana III Sobieskiego pod Wiedeń oraz 15. rocznicy przyłączenia wschodniej części Górnego Śląska do Polski. Stał się symbolem walki o polskość i pamiątką walk powstańców śląskich. Stanowi najwyższy punkt w granicach miasta i położony jest w zachodniej części centrum Piekar Śląskich.
Historia.
Idea budowy kopca w Piekarach pojawiła się po raz pierwszy w 1883 r. w 200. rocznicę przemarszu wojsk króla Jana III Sobieskiego. Autorem tej koncepcji był Wawrzyniec Hajda, który proponował usypanie tego pomnika za Kalwarią Piekarską, w miejscu gdzie obecnie znajduje się Miejskie Gimnazjum nr 2. Wówczas było to niemożliwe, ze względu na sprzeciw władz niemieckich. Hajdzie za podburzanie ludności do manifestowania polskości wytoczono proces.
Do pomysłu "Śląskiego Wernyhory" powrócono po kilkudziesięciu latach. Podczas obchodów dziesiątej rocznicy II. powstania śląskiego 20 lipca 1930 postanowiono usypać w Piekarach Śląskich pamiątkowy kopiec dla uczczenia powstań śląskich. Hasło jego usypania rzucił Stanisław Mastalerz, ówczesny mieszkaniec miasta i sekretarz Związku Powstańców Śląskich. Pomysł spotkał się z aprobatą powstańców, jednak wkrótce o nim zapomniano. Do tematu powrócono po dwóch latach z okazji 250. rocznicy przemarszu husarii polskiej króla Jana III Sobieskiego pod Wiedeń, gdzie stoczył z wojskami tureckimi zwycięską bitwę. Akt erekcyjny został wmurowany 17 września 1932 roku. Kopiec zaprojektował inż. E. Zaczyński. Ludność Piekar i Szarleja oraz mieszkańcy okolicznych miejscowości przez pięć lat brali czynny udział w sypaniu kopca. Do miasta przyjeżdżały delegacje z kraju i zagranicy, przywożąc ziemię w urnach z Góry św. Anny, Głogowa, Kędzierzyna, Gniezna, Gdyni, Olkusza i Cierlicka.
Pod kopiec napływali liczni budowniczowie z całej Polski. Byli tu m.in. dowódcy III. powstania śląskiego, na czele z Wojciechem Korfantym oraz pisarze związani z Górnym Śląskiem: Gustaw Morcinek, Kazimierz Gołba i Pola Gojawiczyńska.
Piętnasta rocznica przyłączenia Ziemi Śląskiej do Rzeczypospolitej, przypadająca na dzień 20 czerwca 1937 roku, zbiegła się w czasie z zakończeniem budowy kopca, który nazwano Kopcem Wyzwolenia. W tej patriotycznej manifestacji ludu górnośląskiego brał udział ówczesny wicepremier RP inż. Eugeniusz Kwiatkowski.
20 czerwca 2007 roku, w 70. rocznicę poświęcenia Kopca Wyzwolenia, prezydent miasta Piekary Śląskie wydał zarządzenie o powołaniu Społecznego Komitetu ds. Renowacji i Zagospodarowania Otoczenia Kopca Wyzwolenia w Piekarach Śląskich.
Złota Księga.
Z okazji budowy Kopca Wyzwolenia została założona księga pamiątkowa zawierająca wpisy i pieczęcie osób, organizacji, instytucji i stowarzyszeń biorących udział w sypaniu obiektu. Są wśród nich wpisy Wojciecha Korfantego, księdza Emila Szramka, poety Maksymiliana Jasionowskiego, ppłk. Kazimierza Florka, skrzypka Mieczysława Krzyńskiego, mjr Stanisława Daniluka-Daniłowskiego, 2 kompanii szkolnej lwowskiego Korpusu Kadetów, Towarzystwa Polek, uczniów Polskiego Gimnazjum w Bytomiu, Związku Powstańców Śląskich, pracowników starostwa powiatowego w Świętochłowicach, Zakonu Ojców Bonifratrów w Bogucicach, Komisariatu II Policji Województwa Śląskiego w Katowicach, amerykańskiej ekipy filmowej, III batalionu z 11 pułku z Tarnowskich Gór i wielu innych. Na wyklejce widnieje zapis: „Księgę tę przechowywał przez cały czas okupacji w swoim prywatnym mieszkaniu obyw[atel] Mutz Karol z Piekar Śląskich i następnie wręczył ją Radzie Narodowej w Piekarach Śl. Dnia 7.I.1949 r.” Księga przechowywana jest w zbiorach Izby Regionalnej działającej przy Miejskiej Bibliotece Publicznej im. Teodora Heneczka w Piekarach Śląskich. W 2017 roku w ramach akcji bibliotecznej "100 obiektów na 100-lecie Odzyskania Niepodległości" została zeskanowana w Społecznej Pracowni Digitalizacji Biblioteki Śląskiej. Wersja cyfrowa znajduje się w Śląskiej Bibliotece Cyfrowej.

</doc>
<doc id="561381" url="https://pl.wikipedia.org/wiki?curid=561381" title="Ronaldinho">
Ronaldinho

Ronaldinho lub Ronaldinho Gaúcho (wym. []; właśc. Ronaldo de Assis Moreira; ur. 21 marca 1980 w Porto Alegre) – brazylijski piłkarz, który grał zazwyczaj na pozycji pomocnika lub napastnika, mistrz świata 2002, mistrz Ameryki Południowej, zwycięzca Ligi Mistrzów 2006. Posiada obywatelstwo brazylijskie i hiszpańskie.
Został dwukrotnie uznany Piłkarzem Roku przez FIFA (2004, 2005), a także UEFA w roku 2005, a magazyn France Football w 2005 roku nagrodził go Złotą Piłką. W 2004 roku został wybrany przez Pelégo na listę FIFA 100 (100 najlepszych żyjących piłkarzy w historii).
W 2018 ukarany za budowanie platformy rybackiej w strefie ochronnej jeziora Guaíba, przez co stracił brazylijski paszport. Dwa lata później został zatrzymany na terenie Paragwaju, gdzie posługiwał się sfałszowanymi dokumentami.
Życiorys.
Ronaldo de Assis Moreira urodził się 21 marca 1980 roku w Porto Alegre. Dzieciństwo spędził w jednej z ubogich dzielnic tego miasta – Vila Nova. Koledzy ze szkoły nazywali go czarnym snajperem bramek, gdyż już w szkole podstawowej widoczny był jego talent piłkarski. Mieszkał tam z ojcem João, robotnikiem stoczniowym i byłym piłkarzem, matką Migeuliną, ekspedientką, z wykształcenia pielęgniarką oraz dwójką starszego rodzeństwa, bratem Roberto i siostrą Deisi. Grał wtedy również w futsal.
Brat Roberto de Assis Moreira był zawodowym piłkarzem. Grał m.in. we Francji. Dzięki jego zarobkom cała rodzina przeniosła się z dzielnicy biedoty do luksusowej willi z basenem. Właśnie w tym basenie João zmarł na atak serca. Ronaldinho miał 8 lat w chwili śmierci swojego ojca. Od tego momentu bardzo zżył się ze swoją matką Migueliną, natomiast rolę ojca rodziny przejął starszy brat, Roberto. Ten z kolei, gdy musiał przedwcześnie zakończyć karierę piłkarską z powodu kontuzji, został agentem utalentowanego młodszego brata.
25 stycznia 2005 roku na świat przyszedł João – syn Ronaldinho i Janainy Natielle Viany Mendes. Dziecko dostało imię po zmarłym dziadku.
Pod koniec 2006 roku Ronaldinho otworzył w São Paulo „Instytut Ronaldinho”, gdzie dzieci z ubogich rodzin mogą doskonalić swoje umiejętności piłkarskie.
Po tym, jak były piłkarz z bratem bezprawnie, bez zezwolenia, wybudowali platformę rybacką w obszarze chronionym, zostali ukarani karą finansową w wysokości 2 milionów dolarów. W związku z nieudaną próbą wyegzekwowania zapłaty, otrzymali zakaz opuszczania kraju, a także zatrzymano ich paszporty. 6 marca 2020 roku Ronaldinho wraz ze swoim bratem został aresztowany i osadzony w paragwajskim więzieniu za posługiwanie się fałszywym paszportem. Ronaldinho przebywał w Paragwaju w celu promowania swojej biografii "Gêmio en vida”. Piłkarz spędził w paragwajskim więzieniu miesiąc, po czym po wpłaceniu 800 tysięcy dolarów kaucji został przeniesiony do aresztu domowego. Po niemal pół roku sąd zgodził się na warunkowe zawieszenie i po wpłacie 90 tys. dolarów przez Ronaldinho umożliwił mu opuszczenie Paragwaju.
Kariera piłkarska.
Talent Brazylijczyka został zauważony przez działaczy Grêmio Porto Alegre i właśnie w tym klubie Ronaldinho zaczął stawiać swoje pierwsze piłkarskie kroki. Warto wspomnieć tu o dość niecodziennym zdarzeniu – w jednym ze spotkań drużyn młodzieżowych strzelił 23 bramki w tym 2 bezpośrednio z rzutów rożnych. Ronaldinho swoje pierwsze trofeum zdobył na Mistrzostwach Świata do lat 17, przy okazji zostając królem strzelców. Dzięki tak obiecującym początkom kariery, nie musiał długo czekać na debiut w seniorskiej reprezentacji. U boku największych gwiazd brazylijskiej piłki zagrał przeciwko Łotwie w wygranym przez Brazylijczyków meczu 3:0. W 1999 pojechał na turniej Copa America, wygrany przez Canarinhos, gdzie w 4 meczach strzelił jedną bramkę (bramka zdobyta w meczu przeciwko Wenezueli). Gaucho tak mocno oczarował fanów Grêmio swymi umiejętnościami i charakterem, że działacze klubu nie chcieli dopuścić do jego transferu w obawie przed fanatycznymi kibicami. Jednak w 2001 roku Ronaldinho przeszedł do Paris Saint-Germain za 9 mln euro. Brazylijczyk miał możliwość przejścia do klubów znacznie potężniejszych, choćby Barcelony, Realu czy Interu Mediolan. Decyzja jednak okazała się trafna, młody zawodnik grał na tyle dobrze, że uzyskał powołanie do reprezentacji od Luiza Felipe Scolariego, dzięki czemu mógł zadebiutować na mistrzostwach świata. Na boiskach Japonii i Korei canarinhos zostali mistrzami świata, a Ronaldinho znacząco przyczynił się do tego sukcesu.
Świetny występ na Mundialu spowodował, że o pozyskanie Brazylijczyka zaczęły starać się najlepsze wówczas kluby piłkarskie w Europie. Walkę o Ronaldinho stoczyły Manchester United, Real Madryt i FC Barcelona. Angielski klub potrzebował następcy dla Davida Beckhama, Real szukał kolejnej gwiazdy, a Barca musiała się wzmocnić po nieudanym sezonie. Ostatecznie Brazylijczyk zawitał do klubu ze stolicy Katalonii, a do kasy paryskiego klubu wpłynęło 32,25 mln euro. Jak nietrudno było przewidzieć, szybko stał się gwiazdą drużyny. W swoim pierwszym sezonie (2003/2004) zdobył 15 goli, jednak to nie zdobywanie bramek było jego najważniejszym zadaniem, tylko finezja. W następnym sezonie prezes, Joan Laporta, dokonał transferów znacząco wzmacniających skład drużyny. Postawa Ronaldinho i całego zespołu doprowadziły do mistrzostwa Hiszpanii w sezonie 2004/2005.
W sezonie 2005/2006 FC Barcelona ponownie zdobyła mistrzostwo Hiszpanii oraz odniosła triumf w Lidze Mistrzów. Ronaldinho odegrał bardzo ważną rolę strzelając m.in. 2 bramki Realowi Madryt w derbach Hiszpanii (Real Madryt 0:3 FC Barcelona). W następnym sezonie (2006/2007) była bardzo zaciekła walka o mistrzostwo Hiszpanii i w pierwszej połowie sezonu Ronaldinho starał się jak mógł i nawet pod nieobecność Eto’o walczył o tytuł najlepszego strzelca, ale gdy kameruński piłkarz wrócił, a zarazem dołączył Messi (około początku drugiej połowy sezonu), bardzo dobrze asystował kolegom z drużyny. W marcu doznał kontuzji i nie zagrał do końca sezonu 2007/2008. Sugerowano również, że brak Brazylijczyka w składzie spowodowany był słabą formą.
Od początku sezonu 2008/2009, Ronaldinho występował w zespole A.C. Milan. Pierwszą bramkę dla „"rossonerich"”, strzelił w derbowym spotkaniu przeciwko drużynie Inter Mediolan – 28 września, wygranym 1:0.
Podczas przerwy zimowej sezonu 2010/2011 Ronaldinho zmienił klub na CR Flamengo. Wartość odstępnego wynosiła 3 mln euro. 31 maja 2012 z powodu zaległości finansowych klubu wobec niego, drogą sądową rozwiązał kontrakt. Cztery dni później został zawodnikiem Atlético Mineiro. 5 września 2014 r. podpisał kontrakt z meksykańskim zespołem Querétaro FC. Później występował jeszcze we Fluminense FC. 16 stycznia 2018 poinformował o przejściu na sportową emeryturę.
Kluby.
Gremio Porto Alegre.
Profesjonalna kariera Ronaldinho Gaúcho w barwach Grêmio Foot-Ball Porto Alegrense rozpoczęła się w 1998 roku, ale młody Ronaldo zaczął występować w drużynach juniorskich tego klubu już w wieku sześciu lat. Tam jako trzynastolatek dokonał rzadkiego wyczynu: w jednym meczu strzelił 23 gole, w tym trzy bezpośrednio z rzutów rożnych.
Debiut w pierwszej drużynie Grêmio przypadł na mecz w ramach Copa Libertadores 1998. Miał już wówczas za sobą dobre występy w Mistrzostwach Świata U-17. Rok później zadebiutował w reprezentacji Brazylii.
Paris Saint-Germain.
W 2001 roku Ronaldinho przenosi się do Europy, aby grać we francuskim Paris Saint-Germain. Transfer do PSG kosztował Francuzów 9 milionów euro, a menedżerem piłkarza był jego brat Roberto. Pomimo usilnych starań piłkarzowi nie udaje się poprowadzić zespołu do sukcesów z powodu braku wsparcia u partnerów z boiska. W 2002 roku jako gracz paryskiego zespołu jedzie na Mistrzostwa Świata w Korei i Japonii w roku 2002. Z drużyną Brazylii prowadzoną przez Luiza Felipe Scolarego wygrywa turniej pokonując w finale Niemcy.
FC Barcelona.
Z przejściem Ronaldinho do katalońskiego klubu było wiele spekulacji. Na początku mówiło się, że piłkarz jest już niemal na 100% piłkarzem Manchesteru United. Potem chciał go sprowadzić Real Madryt. Sam zawodnik mówił, że od dziecka marzył o grze w białych barwach. Wcześniej mówił podobnie o grze w Manchesterze United. Ostateczna wiadomość o podpisaniu kontraktu z FC Barceloną ucieszyła kibiców tego klubu. Transfer piłkarza kosztował kataloński klub 32,25 miliona euro i odbył się w lecie 2003 roku. Po przejściu do Barcelony, chciał go sprowadzić Roman Abramowicz do kupionej niedawno przez siebie Chelsea F.C. Ronaldinho szybko stał się najjaśniejszą gwiazdą Barcelony. Dzięki nieprawdopodobnej technice i finezji stał się ikoną światowego futbolu, a swoich kibiców doprowadzał do szału radości niemal na każdym kontynencie. W grudniu 2004 został zwycięzcą plebiscytu FIFA na Piłkarza Roku. Już pierwszy sezon w nowym klubie był udany. Dzięki wspaniałej grze Ronaldinho i całego zespołu Barça zakończyła sezon w Primera División na drugiej pozycji. Następny sezon był jeszcze lepszy, gdyż Ronaldinho, Deco, Carles Puyol i Samuel Eto’o mogli cieszyć się ze zdobycia mistrzostwa Hiszpanii. W roku 2005 Ronaldinho ponownie został wybrany na Piłkarza Roku a organizacja UEFA dała mu nagrodę. Sezon 2005/2006 był jego najlepszym sezonem w karierze. Z FC Barceloną zdobył mistrzostwo Hiszpanii i wygrał Ligę Mistrzów, natomiast po zakończeniu sezonu zagrał w Mistrzostwach Świata w Niemczech i był podstawowym zawodnikiem reprezentacji Brazylii. Ostatni podpisany kontrakt zawodnika z klubem zawierał klauzulę odejścia 150 milionów euro.
A.C. Milan.
Od sezonu 2008/09 Brazylijczyk był zawodnikiem zespołu z Mediolanu. Milan zapłacił za Ronaldinho 21 milionów euro. Kwota ta mogła zostać powiększona o kolejne 4 miliony, jeśli zespół z San Siro w przyszłym sezonie zakwalifikowałby się do rozgrywek Ligi Mistrzów. Ronaldinho zadebiutował w nowym klubie 31 sierpnia 2008 roku w przegranym 2:1 meczu przeciwko Bologni, zaś swoją pierwszą bramkę w barwach „Rossonerich” strzelił po dośrodkowaniu swojego kolegi z kadry narodowej Kaki, w meczu derbowym przeciwko Interowi, w którym podopieczni Carla Ancelottiego wygrali 1:0. Łącznie w Milanie rozegrał 116 spotkań i strzelił 29 bramek. 17 stycznia 2010 roku w wygranym 4:0 meczu z AC Siena strzelił swojego pierwszego w nowym klubie hat-tricka.
Flamengo.
Pod koniec 2010 roku Ronaldinho został sprzedany do Flamengo za 3 mln euro, gdzie został od razu kapitanem drużyny. Ronaldinho zadebiutował w koszulce Flamengo 2 lutego 2011 w wygranym meczu z Novą Iguaçą (1:0). Jedynym sukcesem w drużynie z Rio de Janeiro jest wygranie mistrzostwa stanu Rio de Janeiro w 2011 roku.
Atlético Mineiro.
4 czerwca 2012 Ronaldinho podpisał półroczny kontrakt z Atlético Mineiro, w nowej drużynie zadebiutował 10 czerwca w wygranym 1:0 meczu przeciwko SE Palmeiras. Swojego pierwszego hat-tricka w nowym klubie strzelił 6 października 2012 w meczu przeciwko Figueirense. 29 listopada przedłużył kontrakt z klubem do końca 2013 roku. 24 lipca 2013 wygrał Copa Libertadores, pokonując w dwumeczu paragwajski zespół Club Olimpia.
Querétaro.
5 września 2014 Ronaldinho jako wolny zawodnik podpisał dwuletnią umowę z meksykańskim Querétaro FC, o czym poinformował na Twitterze Olegario Vázquez Aldir, prezes właściciela klubu – przedsiębiorstwa Grupo Imagen. W nowym klubie zagwarantowano mu roczną pensję w wysokości dwóch milionów dolarów. W drużynie Querétaro zawodnik wybrał numer 49 na koszulce.
W Querétaro Ronaldinho zadebiutował 17 września 2014 w przegranym 0:1 spotkaniu z Tigres UANL w ramach krajowego pucharu (Copa MX), kiedy to wystąpił w pełnym wymiarze czasowym i nie wykorzystał rzutu karnego. W lidze meksykańskiej (Liga MX) pierwszy mecz rozegrał natomiast cztery dni później, przeciwko Chivas de Guadalajara, strzelając gola z rzutu karnego i notując asystę przy trafieniu Camilo Sanvezzo, a Querétaro wygrało ostatecznie 4:1. W wiosennym sezonie Clausura 2015 zdobył ze swoją drużyną wicemistrzostwo Meksyku, a niecały miesiąc później rozwiązał swoją umowę z Querétaro.
Fluminense.
12 lipca 2015 roku podpisał 1,5-roczny kontrakt z klubem Fluminense FC, mimo że pod koniec czerwca wyraził zgodę na transfer do Antalyasporu. 29 września 2015 po 9 rozegranych meczach w barwach Fluminense postanowił rozwiązać kontrakt z klubem.
W 2018 roku brazylijski piłkarz postanowił zakończyć karierę.
Styl gry.
Dzięki swojej zdolności wykończenia akcji był w stanie grać na kilku pozycjach ofensywnych, na skrzydle lub na pozycji centralnej. W całej swojej karierze był ustawiany jako napastnik czy skrzydłowy, choć zwykle grał jako klasyczna „10” w roli ofensywnego pomocnika. . Ronaldinho był także krytykowany w mediach za brak dyscypliny na treningach, a także jego hedonistyczny styl życia poza boiskiem, co zdaniem niektórych ekspertów miało wpływ na ogólną długość jego kariery piłkarskiej.
Reprezentacja.
Z reprezentacją Brazylii U-17 zdobył mistrzostwo świata do lat 17 (został także królem strzelców tego turnieju). W dorosłej reprezentacji debiutował w 1999 roku w meczu przeciwko Łotwie (3:0), a pierwszego gola zdobył w meczu z Wenezuelą.
Ronaldinho brał udział w mistrzostwach świata w roku 2002. Wystąpił w 5 meczach i strzelił 2 bramki (w meczach przeciwko Chinom i Anglii). W meczu z Anglią – prócz zdobycia bramki z około 40 m (przelobował bramkarza) – został również ukarany czerwoną kartką, co wykluczyło go z udziału w półfinale. Jednak Ronaldinho wystąpił w meczu finałowym przeciwko Niemcom wygranym przez Brazylię 2:0. Zagrał też na mistrzostwach świata w Niemczech. W towarzyskim meczu z Chile 24 marca 2007 wygranym przez Brazylię 4:0 zdobył dwie bramki. W 2008 roku został dodatkowo włączony do kadry U-23 prowadzonej przez Carlosa Dungę na igrzyska olimpijskie w Pekinie, gdzie razem z reprezentacją Brazylii zdobył brązowy medal. Ronaldinho nie został powołany na mistrzostwa świata w 2010 w Południowej Afryce. Powrócił do reprezentacji gdy trenerem canarinhos został Mano Menezes. Pierwszy mecz pod wodzą nowego trenera zagrał, po ponad półtorarocznej przerwie, 17 listopada 2010 w meczu przeciwko Argentynie.
Poza piłką nożną.
Ronaldinho wspierał wiele firm, w tym Nike, Pepsi, Coca-Cola, EA Sports, Gatorade i Danone. Jego wizerunek pojawił się w serii gier wideo FIFA EA Sports, pojawiającej się na okładce FIFA Football 2004, FIFA 06, FIFA 07, FIFA 08 i FIFA 09. Pełni oficjalną rolę ambasadora Funduszu Narodów Zjednoczonych na rzecz Dzieci, od lutego 2017 roku. W marcu 2015 był szóstym najpopularniejszym sportowcem na Facebooku przed Cristiano Ronaldo, Lionelem Messim, Davidem Beckhamem, Neymarem i Kaká, z 31 milionami fanów na Facebooku. Jego profil na Instagramie obserwuje ponad 50 milionów ludzi.

</doc>
<doc id="561393" url="https://pl.wikipedia.org/wiki?curid=561393" title="Skrzynia rozdzielcza">
Skrzynia rozdzielcza

Skrzynia rozdzielcza - mechanizm służący do przekazywania mocy z silnika do dwóch (lub więcej) osi napędowych, stosowany w samochodach terenowych oraz innych samochodach z napędem na wszystkie koła. W przypadku samochodów terenowych skrzynia ta niemal zawsze pełni także rolę dodatkowej skrzyni biegów udostępniającej dodatkowy zestaw przełożeń do jazdy terenowej - z mniejszą prędkością, ale większym momentem obrotowym na kołach, taki przypadek to skrzynia rozdzielczo-redukcyjna, potocznie zwana także reduktorem.
Wejście skrzyni rozdzielczej połączone jest z wyjściem zwykłej skrzyni biegów, obydwie skrzynie zazwyczaj są do siebie bezpośrednio przymocowane (a nawet zintegrowane w jednej obudowie), ale mogą też być zupełnie oddzielne - połączone są wtedy krótkim wałem napędowym.
W samochodach terenowych skrzynia rozdzielcza zazwyczaj wyposażona jest w dźwignię umożliwiającą kierowcy wybór pomiędzy napędem na jedną oś (typowo tylną) a napędem na obie osie, ta sama dźwignia może też służyć do włączania/wyłączania przełożeń terenowych.
Istnieją także skrzynie realizujące stały napęd na obie osie, aby możliwe było korzystanie z takiego napędu na drogach utwardzonych skrzynia taka musi posiadać centralny (międzyosiowy) mechanizm różnicowy, w samochodach terenowych takie skrzynie umożliwiają włączenie/wyłączenie blokady swojego mechanizmu różnicowego.
Skrzynka rozdzielcza, nazywana też po prostu rozdzielnicą, to centralny punkt instalacji elektrycznej w domu lub mieszkaniu. Osoby luźno związane z techniką zwykły mówić o niej mówić: tablica bezpiecznikowa, bo kojarzy im się z miejscem, w którym znajdowały się bezpieczniki topikowe, zwane popularnie „korkami”

</doc>
<doc id="561395" url="https://pl.wikipedia.org/wiki?curid=561395" title="Dru Drury">
Dru Drury

Dru Drury (ur. 4 lutego 1725, zm. 15 grudnia 1803) // – brytyjski entomolog, jeden z największych w swoich czasach.
Życiorys.
Urodził się w londyńskim Wood Lane (zob. stacja White City). Jego ojciec zajmował się wyrobami ze srebra. Dru zastąpił ojca w 1748 i pracował do 1789. Równocześnie zajmował się kolekcjonowaniem owadów. W latach 1780–1782 był prezesem Society of Entomologists of London. Kiedy miał już zapewniony byt i miał więcej czasu mógł całkowicie poświęcić się entomologii. Zmarł w Turnham Green i został pochowany na cmentarzu St. Martin-in-the-Fields.
W latach 1770–1787 opublikował trzy tomy "Illustrations of Natural History, wherein are exhibited upwards of 240 figures of Exotic Insects", który był później poprawiony i wydany pod zmienionym tytułem "Illustrations of Exotic Entomology" w 1837.
Drury był też zapalonym kolekcjonerem owadów, a jego zbiory zawierały ponad 11 tysięcy okazów.

</doc>
<doc id="561397" url="https://pl.wikipedia.org/wiki?curid=561397" title="Kępa Redłowska">
Kępa Redłowska

Kępa Redłowska – mikroregion w Pobrzeżu Kaszubskim. Całość mikroregionu znajduje się na terenie Gdyni. Na terenie Kępy Redłowskiej znajduje się Rezerwat przyrody Kępa Redłowska.

</doc>
<doc id="561403" url="https://pl.wikipedia.org/wiki?curid=561403" title="PRz">
PRz



</doc>
<doc id="561404" url="https://pl.wikipedia.org/wiki?curid=561404" title="Bitwa nad Kip’s Bay">
Bitwa nad Kip’s Bay

Bitwa nad Kip’s Bay – starcie zbrojne, które miało miejsce 15 września 1776 roku w czasie kampanii nowojorskiej podczas amerykańskiej wojny o niepodległość.
Dzień po ewakuacji z Long Island George Washington zebrał swój sztab i zadecydował wysłać swe wojska do:
Brytyjski generał William Howe niechętnie zapoczątkowywał bezpośrednią pościg za amerykańską armią na Manhattanie, gdyż jego uwaga była przykuta do konferencji pokojowej na wyspie Staten Island (11 września 1776), co do której miał nadzieję, iż przyniesie ona owoce. Jednak nie dała ona rezultatów.
Wczesnym rankiem 15 września brytyjskie okręty wojenne zajęły pozycje koło Kip’s Bay, aby osłaniać przeprawę na Manhattan flotylli łodzi transportujących 4 000 brytyjskich żołnierzy. Siły amerykańskie pod dowództwem pułkownika Williama Douglasa stawiły niedostateczny opór przed załamaniem i ucieczką. Washington, który obserwował chaos ze wzgórza w pośpiechu popędził konno na miejsce walki w próbie przekształcenia linii obronnych Patriotów. Jego krzyki zmierzające do podtrzymywania walczących żołnierzy nie dały pożądanego rezultatu i, coraz bardziej rozzłoszczony Washington zaczął uderzać uciekających żołnierzy płaską stroną swej szpady. Zostało później zanotowane, że zarówno szeregowców jak i pułkowników uciekających z bitwy Washington potraktował z jednakową „demokratyczną niedyskryminacją”. Inni dowódcy ostatecznie przytrzymali jego konia i odciągnęli go z pola bitwy, aby nie dostał się przypadkiem do niewoli.
Generał Putnam zebrał amerykańskie siły i posuwał się z nimi po zachodniej stronie wyspy w kierunku Wzgórz Harlemu. Niedawno przybyli brytyjscy żołnierze posuwali się w tym samym kierunku, ale po wschodniej stronie Manhattanu.
Bitwa nad Kip’s Bay oddała Nowy Jork w ręce Brytyjczyków. W mieście sporą część populacji stanowili Lojaliści. Do miasta Inni popierający króla koloniści zaczęli tam zbiegać, by otrzymać ochronę.
Amerykańskie straty w bitwie wyniosły ok. 60 zabitych i ponad 300 wziętych do niewoli. Ciemny obraz pogarszał fakt opuszczenia artylerii i zostawienia przeciwnikowi wielkich zapasów. Natomiast w odróżnieniu od Amerykanów, Brytyjczycy stracili tylko 12 ludzi.

</doc>
<doc id="561408" url="https://pl.wikipedia.org/wiki?curid=561408" title="Proteusz (mitologia grecka)">
Proteusz (mitologia grecka)



</doc>
<doc id="561410" url="https://pl.wikipedia.org/wiki?curid=561410" title="Colin Brinded">
Colin Brinded

Colin Brinded (1946 – 26 listopada 2005) - profesjonalny sędzia snookerowy.
Sędziowaniem meczów snookerowych zajmował się przez prawie 30 lat.
Rozpoczął sędziowanie profesjonalnych turniejów w roku 1976. W 1999 roku sędziował finał mistrzostw świata. W 2004 roku miał okazję być sędzią pojedynku (również podczas MŚ) Ronniego O’Sullivana i Petera Ebdona (mecz ten przeszedł do historii jako "powolna gra" – "slow-play").
Zmarł w 2005 na raka.

</doc>
<doc id="561414" url="https://pl.wikipedia.org/wiki?curid=561414" title="Walkower">
Walkower

Walkower (z angielskiego „walk-over”, dosłownie: przejść nad kimś) – w sporcie to przyznanie zwycięstwa jednej z rywalizujących stron z powodu braku przeciwnika, jego wycofania się z zawodów, turnieju lub dyskwalifikacji (np. za występ w drużynie nieuprawnionego zawodnika, stosowanie dopingu lub inne naruszenia regulaminów zawodów jak np. nieodpowiednie zachowanie kibiców drużyny podczas zawodów sportowych). Stosowanym w Polsce skrótem oznaczającym walkower jest „wo”.
W piłce nożnej.
W piłce nożnej w zawodach prowadzonych przez FIFA walkower oznacza porażkę ukaranej drużyny 0-2, w zawodach prowadzonych przez UEFA i PZPN 0-3, choć w niższych klasach rozgrywkowych spotyka się odstępstwa od tej reguły. Organizator może również orzec obustronny walkower w przypadku, gdy przewinienia popełniły obie drużyny, bądź też zawody nie doszły do skutku z obopólnej winy.
W tenisie.
W tenisie wycofanie się zawodnika w trakcie meczu (np. z powodu kontuzji) określane jest angielskim słowem "scratch" oznaczającym zadrapanie, zadraśnięcie, zarysowanie (termin stosowano pierwotnie w kontekście wyścigów konnych). W języku polskim wyraz zadomowił się początkowo w formie „skrecz” (również „skreczować”), jednak popularność zdobyła też niepoprawna (żargonowa) forma „krecz”.

</doc>
<doc id="561417" url="https://pl.wikipedia.org/wiki?curid=561417" title="Bitwa na wzgórzach Harlemu">
Bitwa na wzgórzach Harlemu

Bitwa na Wzgórzach Harlemu – starcie zbrojne, które miało miejsce 16 września 1776 roku w czasie kampanii nowojorskiej, podczas Amerykańskiej Wojny o Niepodległość.
16 września armia generała George’a Washingtona nie była w stanie dorównywać Brytyjczykom i Niemcom generała Howe’a. Stopniowo Amerykanie byli wypychani z Manhattanu. Dzień wcześniej Brytyjczycy wylądowali w zatoce Kipp’s Bay po zachodniej stronie wyspy i milicja stanu Wirginia uciekła przed nimi zaś Brytyjczycy zajęli miasto Nowy Jork. Washington trzymał teraz tylko położone na północy Wzgórza Harlemu i umocnienia Fortu Washington na brzegu rzeki Hudson.
16 września Washington wysłał oddział Rangersów z Nowej Anglii pod dowództwem kapitana Thomasa Knowltona w celu rozpoznania brytyjskich ruchów na południe od jego linii.
Knowlton zszedł z północnego płaskowyżu na obszar niżej położony znany jako Hollow Way i na następny płaskowyż. Tam jego oddział około 120 ludzi napotkał pikietę brytyjskiej lekkiej piechoty i otworzył ogień. Przybyło więcej brytyjskich żołnierzy z 42 regimentu Highlanders i mała grupa rangersów musiała rozpocząć odwrót ścigana przez Brytyjczyków.
Amerykanie na północnym płaskowzgórzu usłyszeli szydercze dzwonki używane przez Anglików do polowań na lisy. Washington rozkazał ruszyć części sił naprzód, aby wciągnąć oddział brytyjski na płaskowyż, podczas gdy druga część jego sił miała ruszyć dookoła brytyjskiej prawej flanki i odciąć ich od południowego płaskowyżu i późniejszych posiłków.
Lekka piechota i highlanderzy chwycili wabik i ruszyli na północny płaskowyż, kiedy Amerykanie zaczęli ustępować przed nimi. Jednocześnie oskrzydlające siły amerykańskie natknęły się na brytyjskich żołnierzy i rozpoczęła się kanonada, ostrzegając lekką piechotę, która znalazła się na niebezpiecznych pozycjach. Pod ciągłymi atakami Brytyjczycy wycofali się na pola w Hollow Way, gdzie zostali wzmocnieni przez żołnierzy z 33 regimentu pieszego, trochę heskich batalionów i kilka dział. Walka była kontynuowana przez godzinę do momentu przybycia większych sił brytyjskich, kiedy Washington dał rozkaz do odwrotu. W trakcie starcia zginął kapitan Knowlton.
Była to ważna akcja dla Amerykanów, gdyż milicja Wirginii, która uciekła poprzedniego dnia przed Brytyjczykami potrafiła tym razem efektywnie walczyć wraz z północnymi rangersami Armii Kontynentalnej przeciwko armii brytyjskiej.

</doc>
<doc id="561419" url="https://pl.wikipedia.org/wiki?curid=561419" title="Pluton (planeta)">
Pluton (planeta)



</doc>
<doc id="561421" url="https://pl.wikipedia.org/wiki?curid=561421" title="Przybliżenie jednoelektronowe">
Przybliżenie jednoelektronowe

Przybliżenie jednoelektronowe – uproszczenie obliczeniowe stosowane w chemii kwantowej ułatwiające obliczenie funkcji falowych elektronów znajdujących się w sferze oddziaływania jądra atomowego (jednego lub więcej), które stanowi podstawę teorii orbitali elektronowych.
W przybliżeniu jednoelektronowym wieloelektronowa funkcja falowa jest wyznacznikiem Slatera funkcji jednoelektronowych, czyli orbitali. Orbital wybranego elektronu jest funkcją falową tego elektronu w polu pochodzącym z uśrednionego ruchu pozostałych elektronów w układzie. Przybliżenie jednoelektronowe z założenia całkowicie zaniedbuje korelację elektronową.
Metoda obliczeniowa wykorzystująca przybliżenie jednoelektronowe nazywa się metodą Hartree-Focka lub metodą pola samouzgodnionego.

</doc>
<doc id="561422" url="https://pl.wikipedia.org/wiki?curid=561422" title="Community college">
Community college

Community college w Kanadzie i w Stanach Zjednoczonych (czasem zwany county college, junior college lub city college) – dwuletni college, który po ukończeniu studiów nadaje tytuł Associate. Odpowiednikiem jest polski technik. 
Wielu uczniów najpierw studiuje w community college, a następnie kontynuuje naukę w szkołach 4-letnich. Powodem takiego działania są dużo niższe koszty nauki i utrzymania niż w college'u 4-letnim.

</doc>
<doc id="561424" url="https://pl.wikipedia.org/wiki?curid=561424" title="Korelacja elektronowa">
Korelacja elektronowa

Korelacja elektronowa (korelacja kulombowska) to wszystkie efekty uwzględnione przy wyjściu poza przybliżenie jednoelektronowe. Wynika stąd, że w rzeczywistości ruch elektronu zależy od chwilowego położenia pozostałych elektronów. Te chwilowe położenia mogą być zastąpione położeniem uśrednionym jedynie w przybliżeniu. Przybliżenie jednoelektronowe umożliwia sprowadzenie zagadnienia wieloelektronowego do antysymetryzowanego iloczynu (wyznacznika Slatera) funkcji jednoelektronowych (orbitali).
Energia korelacji jest równa różnicy ścisłej energii (wynikającej z rozwiązania równania Schrödingera dla prawdziwej funkcji wieloelektronowej) i energii obliczonej w metodzie Hartree-Focka, która to energia jest najlepszą energią w przybliżeniu jednoelektronowym (obowiązuje zasada wariacyjna, zgodnie z którą energia otrzymana z dowolnej funkcji falowej - tu: funkcji Hartree-Focka jest nie niższa, niż energia odpowiadająca prawdziwej - uwzględniającej korelację - funkcji falowej).
Korelację elektronową uwzględniają metody wielowyznacznikowe, jak na przykład metoda oddziaływania konfiguracji (ang. "configuration interaction", CI). Metoda FCI (pełne CI, ang. "full CI"), uwzględniające wszystkie możliwe wzbudzenia, daje w wyniku najlepszą - a zatem na mocy zasady wariacyjnej: najniższą energię, możliwą do osiągnięcia w danej bazie funkcyjnej przybliżeniu nierelatywistycznym.
Efekty korelacyjne zalicza się do dwóch kategorii:

</doc>
<doc id="561426" url="https://pl.wikipedia.org/wiki?curid=561426" title="Potyczka pod Pelham">
Potyczka pod Pelham

Potyczka pod Pelham czasami nazywana bitwą o Pell's Point – starcie zbrojne, które miało miejsce 18 października 1776 roku w czasie kampanii nowojorskiej, podczas amerykańskiej wojny o niepodległość.
Pell's Point to południowy cypel półwyspu Rodman's Neck, obecnie część parku miejskiego Bronksu.
Żołnierze generała Washingtona zajmowali pozycje na półwyspie Rodman's Neck w czasie, gdy brytyjskie okręty rzuciły kotwice i rozpoczęły wyładunek piechoty na Pell's Point. Zgodnie z miejscową legendą Washington i pułkownik John Glover stojący na wzgórzach byli świadkami marszu Brytyjczyków poprzez łąkę.
Waszyngton wysłał swych żołnierzy do White Plains, lecz pozostawił pułkownika Johna Glovera z 750 ludźmi z Marblehead (Massachusetts) z zadaniem obrony Rodman's Neck przeciwko 3 000 żołnierzy brytyjskich i heskich.
Mimo iż uznaje się, że zwycięstwo odnieśli Brytyjczycy, bitwa ta umożliwiła wycofanie się sił Washingtona z Manhattanu.

</doc>
<doc id="561427" url="https://pl.wikipedia.org/wiki?curid=561427" title="Jerzy Tomaszewski (fotograf)">
Jerzy Tomaszewski (fotograf)

Jerzy Tomaszewski ps. "Jur" (ur. 20 stycznia 1924 w Warszawie, zm. 26 stycznia 2016 tamże) – polski artysta fotografik, znany jako twórca około 2000 zdjęć dokumentujących walki powstania warszawskiego. Był fotoreporterem i korespondentem z ramienia Delegata Rządu na Kraj i Komendanta Głównego Armii Krajowej.
Życiorys.
Gdy wybuchła II wojna światowa, w wieku 14 lat został łącznikiem przy dowództwie Obrony Przeciwlotniczej. Podczas okupacji hitlerowskiej działał w konspiracji. Mieszkał na ul. Tamka 23. W 1940 ukończył tajny kurs techniki fotografii prowadzony przez prof. Romana Niemczyńskiego. W 1941 został skierowany przez Delegaturę Rządu na Kraj do niemieckiej firmy filmowo fotograficznej Fotoris, pracującej na potrzeby propagandy III Rzeszy. W Fotorisie działała tajna komórka, która zajmowała się przechwytywaniem zdjęć niemieckich. Na jej czele stał inżynier Andrzej Honowski, najbliższym jego współpracownikiem był Mieczysław Kucharski. Przechwycone przez konspiratów zdjęcia poddawane były specjalnemu procesowi obróbki (mikrofilmowaniu), a następnie przewożone przez konspiracyjnych kurierów do Rządu RP w Londynie. W 1943 grupa ta została zdekonspirowana. Tomaszewski ocalał, jednak szef – Andrzej Honowski poległ w walce z Gestapo.
Gdy wybuchło powstanie warszawskie, został jednym z fotoreporterów. Fotografował na Powiślu, w Śródmieściu północnym i południowym oraz na bliskiej Woli. 8 września, w okolicy ulicy Tamka, został ciężko ranny. Ostatnie zdjęcia wykonał leżąc w bramie rodzinnego domu. Wkrótce dostał się do niemieckiego obozu jenieckiego w Pruszkowie, skąd uciekł dzięki pomocy matki Danuty Puchalskiej, sanitariuszki i łączniczki z powstania. Na początku 1945 wrócił do Warszawy. Jego autorskie fotografie ocalały dzięki konspiracyjnej laborantce Wacławie Zacharskiej, która wywołane negatywy schowała do metalowych puszek i ukryła w mieszkaniu przy ulicy Nowy Świat 46.
Jego najstarszy brat, Stanisław Miedza-Tomaszewski, również działał w podziemiu. Był naczelnym plastykiem Biura Informacji i Propagandy Komendy Głównej Armii Krajowej.
Jerzy Tomaszewski należał do Rady Honorowej Budowy Muzeum Powstania Warszawskiego.
29 lipca 2007 prezydent Lech Kaczyński odznaczył go Krzyżem Oficerskim Orderu Odrodzenia Polski. W ostatnim okresie życia prowadził Fundację Nie Zapomnieliśmy, Ośrodek Popularyzacji Historii II Wojny i Okupacji Polski. Jego uroczystości pogrzebowe odbyły się 30 stycznia 2016 w kościele parafialnym w Kamionnej.

</doc>
<doc id="561428" url="https://pl.wikipedia.org/wiki?curid=561428" title="Jerzy Tomaszewski (historyk)">
Jerzy Tomaszewski (historyk)

Jerzy Tomaszewski (ur. 8 października 1930 w Radomsku, zm. 4 listopada 2014) – polski historyk i politolog, profesor nauk humanistycznych.
Życiorys.
W latach 1947–1948 należał do ZWM, a w latach 1948–1954 był członkiem ZMP.
W 1954 uzyskał w Szkole Głównej Planowania i Statystyki magisterium z historii gospodarczej.
Od 1949 do 1981 należał do PZPR.
W 1960 uzyskał stopień doktora, a w 1964 doktora habilitowanego. Od 1972 profesor nadzwyczajny, a od 1980 profesor zwyczajny.
Był odznaczony m.in. Krzyżem Kawalerskim Orderu Odrodzenia Polski.
Był członkiem Rady Programowej Stowarzyszenia Przeciw Antysemityzmowi i Ksenofobii – Otwarta Rzeczpospolita.
Praca naukowa.
W latach 1950–1954 był zatrudniony jako zastępca asystenta i asystent w Katedrze Historii Gospodarczej. Pracował jako aspirant w Instytucie Nauk Społecznych przy KC PZPR w latach 1954–1956. Od 1957 do 1964 ponownie pracował w SGPiS, gdzie był asystentem, a następnie adiunktem. W latach 1965–1970 był docentem oraz kierownikiem Instytutu Nauk Politycznych w SGGW. Od 1970 był zatrudniony w Instytucie Nauk Politycznych UW kolejno jako docent, profesor nadzwyczajny, a od 1980 jako profesor zwyczajny.
W 1990 został pracownikiem naukowym Instytutu Historycznego UW. Od 2002 na emeryturze, pozostawał wykładowcą IH UW.
Pełnił również funkcję kierownika Centrum Badania i Nauczania Dziejów i Kultury Żydów w Polsce im. Mordechaja Anielewicza. Od 1970 zasiadał w Radzie Naukowej, a od 1985 w Zarządzie Żydowskiego Instytutu Historycznego, był członkiem komitetu redakcyjnego Biuletynu ŻIH i rocznika „Polin. Studies in Polish Jewry”.
Uczniowie.
Do grona jego uczniów należą: Natalia Aleksiun, Wiesław Dobrzycki, Barbara Małecka-Jaworska, Jerzy Waszkiewicz, Andrzej Żbikowski, .

</doc>
<doc id="561430" url="https://pl.wikipedia.org/wiki?curid=561430" title="Bitwa czterodniowa">
Bitwa czterodniowa

Bitwa czterodniowa (ang. "Four Days’ Battle", niderl. "Vierdaagse Zeeslag") – starcie zbrojne, które miało miejsce w dniach 11–14 czerwca 1666 podczas drugiej wojny angielsko-holenderskiej. Bitwa odbyła się w Cieśninie Kaletańskiej i do dziś jest uważana za najdłużej trwającą bitwę morską w historii.
Na początku bitwy flota angielska miała 56 okrętów dowodzonych przez księcia Albemarle, George’a Moncka, dowódcę eskadry „czerwonej”. Anglicy znaleźli się w obliczu znacznie liczniejszej floty holenderskiej (84 okręty) dowodzonej przez wiceadmirała Michiela de Ruytera. Trwająca cztery dni bitwa, w trakcie której Anglicy wzmocnieni zostali eskadrą księcia Ruperta, zakończyła się wycofaniem się Anglików w sytuacji, gdy obie floty wystrzelały już niemal całą swoją amunicję.
Holendrzy zadali ciężkie straty angielskiej flocie. Anglicy przed bitwą przypuszczali, że załogi wielu nowych holenderskich okrętów nie są jeszcze w pełni wyszkolone, ale zawiedli się w swych nadziejach; stracili 17 okrętów, 5 000 ludzi i dwóch admirałów – Christophera Myngsa i Williama Berkeleya, a ponad 3 000 Anglików dostało się do niewoli. Okręt flagowy HMS „Royal Sovereign” nie mógł kontynuować walki, gdyż stracił tak wielu marynarzy, że nie był w stanie już ani manewrować, ani prowadzić ognia artyleryjskiego.
Wstęp.
W czerwcu 1665 Anglicy pokonali Holendrów w bitwie pod Lowestoft, jednak nie potrafili tego wykorzystać. Holenderska „flota korzenna”, załadowana towarami ogromnej wartości, dotarła bezpiecznie do Holandii. Holenderska flota wojenna została znacząco rozbudowana dzięki największemu programowi budowy okrętów wojennych w historii Holandii. Anglicy także nie próżnowali i wzmacniali swą flotę. Pod koniec maja 1666 obie strony były gotowe do działań. Holendrzy mieli 84 okręty, 4 615 dział oraz 21 909 ludzi, Anglicy natomiast 80 okrętów, 4 460 dział i 21 085 ludzi, a zatem po raz pierwszy stan liczebny floty holenderskiej był większy niż floty angielskiej.
W 1666 Anglicy postanowili za jednym uderzeniem zniszczyć flotę holenderską, zanim ta stanie się zbyt potężna oraz zastopować aktywność holenderskich kaprów zanim ci zrujnują angielski handel.
Dowiedziawszy się, że flota francuska zamierza połączyć się w Dunkierce z Holendrami, Anglicy postanowili nie dopuścić do tego i podzielili swe siły. Ich główna część podjęła próbę zniszczenia holenderskiej floty, podczas gdy eskadra księcia Ruperta została wysłana na zachód celem zablokowania podejść do Cieśniny Kaletańskiej od strony Calais i Cherbourga. W związku z tym jednak, że Francuzi nie pojawili się, książę Rupert zawrócił, by dołączyć do głównej floty.
Przebieg bitwy.
Dzień pierwszy.
Pierwszego dnia Monck, płynący w awangardzie z eskadrą „białą” dowodzoną przez George Ayscue’ego i z „niebieską” eskadrą Thomasa Teddimana, tworzącą ariergardę, zaskoczył holenderską flotę zakotwiczoną w pobliżu Dunkierki. Nie zważając na niekorzystne warunki pogodowe (sztorm) Monck zdecydował się zaatakować holenderską ariergardę dowodzoną przez kontradmirała Cornelisa Trompa, mając nadzieję, że uda się zadać jej paraliżujący cios, nim holenderskie centrum i awangarda zdążą przyjść z pomocą.
Po wysłaniu wiadomości do Ruperta, by dołączył do niego tak szybko, jak to tylko możliwe, Monck z furią uderzył na Trompa, który jednak cofnął się za flamandzkie płycizny, unikając bitwy. W tej sytuacji Monck skierował swe siły na północny zachód i uderzył na holenderskie centrum (dowodzone przez wiceadmirała De Ruytera) i awangardę (dowodzoną przez kontradmirała Cornelisa Evertsena). Tromp otrzymał wiadomość wzywającą do powrotu i dokonał zwrotu, ale niespodziewanie jego okręt „Liefde” zderzył się z okrętem „Groot Hollandia”. Gdy angielski wiceadmirał Berkeley zauważył to, zaatakował obie uszkodzone jednostki na okręcie HMS „Swiftsure”. Jednak natychmiast swemu dowódcy przyszły z pomocą okręty „Callantsoog” i „Reiger”, niszcząc takielunek angielskiego okrętu za pomocą kul łańcuchowych. Następnie „Reiger” dokonał ataku abordażowego na „Swiftsure”. Dowódca angielskiego okrętu, Berkeley, trafiony został śmiertelnie kulą muszkietową w gardło. Gdy ostatecznie Holendrzy zdobyli „Swiftsure”, bosman próbował wysadzić prochownię, lecz w ostatniej chwili zabiła go jego własna załoga. Mocno uszkodzony HMS „Seven Oaks” (dawniej zwał się „Sevenwolden”) został zdobyty przez „Beschermer”, a HMS „Loyal George”, który próbował pomagać „Swiftsure”, sam wkrótce podzielił jego los.
HMS „Rainbow”, okręt zwiadowczy, który wykrył holenderską flotę, został oddzielony od sił głównych i uszedł do neutralnej wówczas Ostendy, ścigany przez 12 okrętów z eskadry Trompa, podczas gdy drugi okręt zwiadowczy, „Kent”, opuścił pole bitwy w poszukiwaniu eskadry Ruperta.
Obie floty, uszykowane w linię, ostrzeliwały się nawzajem. Okręty holenderskie „Hof van Zeeland” oraz „Duivenvoorde” zostały trafione pociskami zapalającymi i stanęły w płomieniach. Holendrzy, którzy dotąd nie znali tego typu amunicji (wydrążone kule z brązu, wypełnione łatwopalną substancją), byli całkowicie zaskoczeni. Na szczęście dla nich Anglicy mieli niewielką ilość tego typu pocisków, ze względu na wysokie koszty produkcji.
Monck wycofał się na noc, jedynie uszkodzony okręt kontradmirała Johna Harmana, HMS „Henry”, dryfował w kierunku holenderskich pozycji i został nagle ogarnięty ogniem przez dwa brandery. Gdy pokładowy kaznodzieja zapytał Harmana, jak mogą się ratować, Harman odpowiedział sarkastycznie, że dobry ksiądz zawsze może wyskoczyć za burtę; ksiądz poszedł za jego radą, a w jego ślady poszła 1/3 załogi płonącego okrętu – wszyscy potonęli. Harman w końcu powstrzymał panikę grożąc śmiercią każdemu, kto miałby zamiar opuścić okręt. Podpłynął Evertsen i zapytał Harmana, czy chciałby się ewentualnie poddać. Harman odmówił i Holendrzy zaatakowali. Jednak mimo ognia Holendrów, utraty dwóch masztów (z których jeden skruszył nogę Harmana) Anglikom udało się ugasić ogień i uciec.
Dzień drugi.
Rankiem następnego dnia Monck zdecydował się zaatakować Holendrów bezpośrednio i skierował flotę w kierunku południowo-zachodnim, prosto na nieprzyjacielską flotę, lecz De Ruyter nie czekał i sam ruszył w kierunku przeciwnika, wykorzystując silny wiatr od rufy.
HMS „Anne”, HMS „Bristol” i HMS „Baltimore” zawróciły do ujścia Tamizy. Gdy dokonano koniecznych napraw, wróciły do bitwy, by zaatakować Anglików od południa z podniesioną czerwoną flagą (znak oznaczający dla wszystkich atak), lecz jak tylko zbliżył się do linii nieprzyjaciela zauważył ku swemu przerażeniu, że część awangardy dowodzonej przez Trompa oddzieliła się i znalazła się po drugiej stronie angielskiej linii, która okrążyła Trompa. Często tłumaczy się to tym, że Tromp nie postępował zgodnie z rozkazami, co często mu się przytrafiało. Jednak tym razem po prostu nie dostrzegł dawanych znaków flagowych, a widok centrum pomyłkowo zinterpretował jako znak potwierdzenia. De Ruyter zwinął czerwoną flagę i przełamał się przez linię wroga razem z wiceadmirałem Johanem de Liefde, podczas gdy reszta holenderskiej floty pod wodzą Aerta Janssena van Nesa skierowała się na południe. De Ruyter wyciągnął okręty Trompa z tarapatów, oprócz spalonego „Liefde” i zatopionego „Spieghela”, na którym został zabity strzałem z muszkietu w pierś wiceadmirał Abraham van der Hulst. Następnie wrócił i połączył się z Van Nesem.
Tromp odwiedził De Ruytera, by podziękować mu za ratunek. Obaj wodzowie byli w chmurnych nastrojach. Zginął kontradmirał Frederick Stachouwer. Pierwszego dnia uszkodzony okręt „Hollandia” został wysłany do portów macierzystych razem z okrętami „Gelderland”, „Delft”, „Reiger”, „Asperen” i „Beschermer”, eskortującymi trzy zdobyte okręty angielskie; teraz także uszkodzone zostały „Pacificatie”, „Vrijheid”, „Provincie Utrecht” i „Calantsoog” i musiały wrócić. Z ariergardy pozostała tylko mała cząstka okrętów. Jakby tego było mało, nieprzyjacielska flota znowu uzyskała korzystne warunki pogodowe. George Ayscue dostrzegł wielką okazję, widząc dwa holenderskie okręty admiralskie blisko siebie, położone w oddaleniu od swych sił macierzystych. Spróbował oddzielić je od swej floty i pojmać. Z wielkim trudem udało im się tego uniknąć i dołączyć do swych sił głównych. Obie floty przeszły obok siebie trzykrotnie przeciwnym kursem, wymieniając ogień działowy; przy drugim przejściu „De Zeven Provinciën” został uszkodzony i De Ruyter musiał wycofać się z walki dla dokonania napraw swego okrętu. Później niektórzy historycy oskarżyli go o tchórzostwo, lecz on wydawszy ścisłe rozkazy swej flocie, wycofał się, by nie powtórzyła się sytuacja z Lowestoft, gdzie strata naczelnego wodza wywróciła całą holenderską strukturę dowodzenia. Trzecie przejście poprowadził admirał-porucznik Van Nes.
Gdy Holendrzy znaleźli się na zawietrznej, ich działa miały podwyższony zasięg i niektóre z angielskich okrętów doznały ciężkich uszkodzeń.
HMS „Loyal Subject” musiał zawrócić do macierzystego portu, a po przybyciu okazało się, że ma tak wielkie uszkodzenia, że trzeba było spisać go na straty. HMS „Black Eagle” (dawna nazwa „Groningen”) podniósł flagę oznaczającą, że ma poważne uszkodzenia i wymaga pomocy. Jednak, zanim jakikolwiek okręt zdążył przyjść mu z pomocą, kolejne trafienia doprowadziły do całkowitego zniszczenia.
Następnie, o godzinie 15:00, pojawiła się na horyzoncie flotylla holenderska złożona z 12 okrętów. Monck był zszokowany, nie dlatego, że wypadek ten był całkowicie nieprzewidywalny, lecz ponieważ jego najgorsze obawy zaczynały się urzeczywistniać. Anglicy dowiedzieli się dzięki znakomitej służbie wywiadowczej, że Holendrzy planowali trzymać silną czwartą eskadrę jako taktyczną rezerwę. Monck nakazał sprawdzić liczbę statków angielskich, które zachowały pełną zdolność bojową. Okazało się, że było ich tylko 29, a Rupert wciąż się nie pokazywał. W takiej sytuacji Monck podjął decyzję o odwrocie. W rzeczywistości De Ruyter przed bitwą zapewnił pozostałych admirałów, że użyje tylko trzech eskadr. Te 12 okrętów pochodziło z eskadry Trompa i były to te same okręty, które poprzednio prowadziły pościg za uciekającym do Ostendy okrętem angielskim. Monck nie miał o tym pojęcia, ani też nie zauważył zniknięcia okrętu „Rainbow”, który uciekł do Ostendy. I tak cała flota angielska o godzinie 16:00 zwróciła się na południowy zachód i uciekła. Wieczorem Holendrzy zdobyli jeszcze okręt „St Paul” (dawna nazwa „Sint Paulus”).
Dzień trzeci.
Trzeciego dnia Anglicy kontynuowali odwrót na zachód. Holendrzy posuwali się szerokim frontem, przy czym nadal dowodził Van Nes. Chwytano angielskich maruderów i unikano potężnych 32-funtowych rufowych dział "wielkich okrętów".
Wieczorem w końcu pojawił się Rupert, który według rozkazów Moncka miał być już pierwszego dnia bitwy. Przyprowadził ze sobą 20 okrętów. Nie mógł dotrzeć do Moncka wcześniej, gdyż poprzednio płynął aż do wyspy Wight, wypatrując spodziewanej floty francuskiej. Monck uprzednio rozkazał jego flocie obstawić cieśninę z obawy przed Francuzami, nie zważając na ostrzeżenia, że znajdować się będą w okolicach słynnej płycizny Galloper, i to w czasie odpływu. HMS „Royal Charles” i HMS „Royal Katherine” rzeczywiście osiadły na mieliźnie, ale udało się je na czas uwolnić. Jednak HMS „Prince Royal” wkopał się w dno beznadziejnie. Wiceadmirał George Ayscue, dowódca „białej” eskadry, prosił wraz ze swymi ludźmi, by poczekać, aż przypływ podniesie osadzony okręt; lecz gdy pojawiły się dwa holenderskie brandery załoga spanikowała. Niejaki Lambeth opuścił flagę i Ayscue musiał poddać się Trompowi, płynącemu na „Goudzie”. Był to pierwszy przypadek w historii, że angielski admirał tak wysokiej rangi został pojmany na morzu. De Ruyter wydał wyraźne rozkazy, by niszczyć wszystkie zdobyte okręty nieprzyjaciela; gdy angielska flota była wciąż blisko, nie można było nie słuchać takiego rozkazu w sprawie takiego wielkiego statku i rozkazał spalić „Prince’a”.
Tromp nie śmiał mieć jakichkolwiek obiekcji, ponieważ on już wbrew rozkazom wysyłał do holenderskich portów zdobyte okręty; lecz później swobodnie wyrażał swoje niezadowolenie, w 1681 nadal próbując dostać rekompensatę od admiralicji Amsterdamu za utratę spodziewanych korzyści.
Van Nes usiłował nie dopuścić do połączenia obu flot angielskich. Lecz gdy obie floty pożeglowały poza tyły jego blokującej eskadry, De Ruyter z powrotem przejął dowodzenie i rozkazał zaczekać. Tym sposobem odzyskał korzystne warunki pogodowe.
Dzień czwarty.
Następnego dnia wczesnym rankiem do angielskiej floty dołączyły jeszcze 3 okręty; Anglicy, wzmocnieni 23 nowymi okrętami i łącznie mający 60 do 65 okrętów, czwartego dnia zaatakowali w linii. Awangardą dowodził Myngs, Rupert stał na czele centrum, a Monck dowodził ariergardą.
Lecz flota holenderska, zmniejszona do 68 okrętów, zaatakowała Anglików z wiatrem, wykorzystując sprzyjające warunki atmosferyczne. De Ruyter próbował natchnąć swoich oficerów myślą, że walka tego dnia będzie miała decydujące znaczenie dla całej wojny. Angielski atak, narażony od zawietrznej, zachwiał się. De Ruyter planował rozerwać angielską linię przez przełamanie jej w trzech miejscach odcinając części angielskiej floty przed załatwieniem się z resztą. Wiceadmirał Johan de Liefde na okręcie „Ridderschap” oraz Myngs na okręcie „Victory” rozpoczęli pojedynek, który zakończył się po kwadransie; Myngs, trafiony dwukrotnie z muszkietu, zmarł w drodze do Londynu.
Anglicy usiłowali się przegrupować, by przebić się na południe przez dokonanie czterech przejść w przeciwnym kursie, lecz Tromp i Van Nes otoczyli ich. Monck następnie ruszył na północ. Eskadra Trompa została rozgromiona, okręt „Landman” został spalony przez brandera. Van Nes zmuszony został do odwrotu. De Ruyter, szczególnie obawiał się, że bitwa może zostać przegrana. Podniósł więc czerwoną flagę na znak ogólnego ataku i ruszył za Rupertem, by zaatakować Moncka od tyłu. Gdy Rupert spróbował mu się oprzeć, trzy kolejno oddane szybkie strzały zmiotły maszty z jego okrętu flagowego HMS „Royal James” i wówczas cała jego eskadra wycofała się z bitwy na południe, chroniąc i holując okręt flagowy.
Nic już nie stało De Ruyterowi na drodze w jego ataku na angielskie siły główne pod wodzą Moncka. Doszło do wielkiego pogromu floty angielskiej. Po trzech dniach walk wiele angielskich okrętów miało problemy z zapasami prochu, podczas gdy większość holenderskich okrętów nadal posiadała zapasy, gdyż ich ładownie były znacznie większe od angielskich, a działa miały mniejszy wagomiar niż angielskie. Cztery angielskie okręty zostały zdobyte w wyniku abordażu: HMS „Clove Tree” (dawniej nazywał się „Nagelboom”), zdobyty przez „Wassenaara”, HMS „Convertine” i splątane z nim HMS „Essex” oraz HMS „Black Bull”; dwa okręty zostały zdobyte przez fryzyjskiego kontradmirała Hendrika Brunsvelta; okręt „Black Bull” później zatonął. De Ruyter widząc uciekającą flotę angielską w gęstej mgle zdecydował się przerwać pościg. Jego własna flota doznała wielu ciężkich uszkodzeń; dziennik pokładowy jego okrętu flagowego mówi jedynie o obawach z powodu angielskich płycizn. Głęboko religijny De Ruyter zinterpretował nagłą, nietypową w tym okresie mgłę jako znak od Boga, pokazujący, że "On chciał jedynie upokorzyć ich pychę lecz uchronił ich przed ostatecznym zniszczeniem".
Po bitwie.
Ostatecznie, nie licząc licznych uszkodzeń, Anglicy stracili 17 okrętów (8 zatopionych, 9 zdobytych przez Holendrów), 5 tysięcy zabitych i 3 tysiące jeńców. Holendrzy stracili 7 okrętów i 2 tysiące ludzi.
Była to największa morska bitwa w drugiej wojnie angielsko-holenderskiej i wielkie zwycięstwo De Ruytera.
Dwa miesiące później zregenerowana flota angielska ponownie zmierzyła się z Holendrami w bitwie pod North Foreland.

</doc>
<doc id="561431" url="https://pl.wikipedia.org/wiki?curid=561431" title="Rajstopa">
Rajstopa



</doc>
<doc id="561433" url="https://pl.wikipedia.org/wiki?curid=561433" title="Pończocha">
Pończocha



</doc>
<doc id="561434" url="https://pl.wikipedia.org/wiki?curid=561434" title="Maarten Tromp (admirał)">
Maarten Tromp (admirał)

Maarten Harpertszoon Tromp (ur. 23 kwietnia 1598 w Den Briel, zm. 10 sierpnia 1653 w Scheveningen) – admirał holenderskiej floty wojennej.
Tromp był synem oficera holenderskiego liniowca; matka prała marynarskie koszule, by uzupełnić skromny domowy budżet. W wieku 9 lat, Tromp razem ze swym ojcem po raz pierwszy wypłynął w morze i był obecny podczas bitwy pod Gibraltarem. Trzy lata później żeglowali razem do Afryki na statku handlowym, gdy zostali zaatakowani przez angielskich piratów. W czasie walki zginął ojciec Trompa. Według legendy 12-letni chłopiec zebrał załogę statku z okrzykiem "Czy nie chciałbyś pomścić śmierci mego ojca?". W rzeczywistości piraci pojmali go i zmusili do służby w roli chłopca kajutowego (ang. "cabin boy") przez następne sześć lat. Gdy został uwolniony, wsparł swą matkę i trzy siostry pracując w stoczni w Rotterdamie, a w morze wypłynął ponownie w wieku 19 lat, a 3 lata później znów został pojmany – tym razem przez korsarzy berberyjskich z Tunisu. Trzymany był jako niewolnik do 24. roku życia, kiedy zrobił wrażenie na beju Tunisu swoimi umiejętnościami w obsłudze artylerii i nawigacji. Ponownie odzyskał wolność. W 1621 jako porucznik wstąpił do holenderskiej marynarki wojennej. Jego pierwszym wyróżnieniem było stanowisko kapitana okrętu flagowego Pieta Heyna podczas walki z piratami z Ostendy w 1629, podczas których zginął Heyn. Od tego czasu jego okręt nazywał się "Vliegende Groene Draeck".
Tromp, po kilku latach przerwy, powrócił do służby w marynarce wojennej i awansował z kapitana na admirała-porucznika Zachodniej Fryzji w 1637, w czasie, gdy admirał-porucznik Philips van Dorp i inni wysocy oficerowie zostali usunięci ze służby z powodu swojej niekompetencji.
Chociaż formalnie podlegał admirałowi (ang. "Admiral-General") Fryderykowi Henrykowi Orańskiemu, w rzeczywistości był naczelnym wodzem połączonej floty holenderskiej, gdyż stadhouder nie miał pojęcia o walce na morzu. Tromp przez większość czasu zajęty był blokowaniem pirackiego portu Dunkierki.
W 1639 w ramach walki Holandii o niezależność od Hiszpanii, Tromp pobił wielką flotę hiszpańską zbudowaną we Flandrii i mającą ostatecznie zdławić holenderski opór, w bitwie na płyciźnie Downs, kończąc potęgę hiszpańskiej floty wojennej. Na wstępie bitwy pod Dunkierką z 18 sierpnia 1639 Tromp był pierwszym znanym dowódcą floty, który zastosował na morzu taktykę liniową. Jego okręt flagowy podczas tej bitwy zwał się "Aemilia".
W pierwszej wojnie angielsko-holenderskiej 1652-1653 Tromp dowodził holenderską flotą w bitwach pod Dungeness, pod Portland, North Foreland (na Gabbard i pod Scheveningen, w której zginął z ręki snajpera umieszczonego w takielunku okrętu Williama Penna. Dowodzący okrętem flagowym kapitan Egbert Bartholomeusz Kortenaer
utrzymał morale floty holenderskiej, nie opuszczając bandery na znak, że wódz naczelny floty wciąż żyje.
Śmierć Maartena Trompa była nie tylko ciężkim ciosem dla holenderskiej marynarki wojennej, lecz także ciosem dla stronnictwa Oranżystów, którego stronnikiem był Tromp. Oranżyści chcieli prowadzić walkę z Anglią aż do pełnej restauracji dynastii Stuartów. Po bitwie pod Scheveningen wzrosło teraz znaczenie Republikanów, a pokojowe negocjacje ruszyły pełną parą szybko doprowadzając do kończącego wojnę Traktatu w Westminster w 1654.
Podczas jego kariery jego głównym rywalem był wiceadmirał Witte de With, który także służył w admiralicji Rotterdamu (Admiralicja Maas) od 1637. De With czasowo zastępował go jako naczelny wódz, np. w bitwie pod Kentish Knock. Jednak następcą Trompa został admirał-porucznik Jacob van Wassenaer Obdam.
Jeden z synów Trompa, Cornelis Tromp poszedł w ślady ojca i także został naczelnym wodzem floty holenderskiej.

</doc>
<doc id="561435" url="https://pl.wikipedia.org/wiki?curid=561435" title="Bitwa pod White Plains">
Bitwa pod White Plains

Bitwa pod White Plains – starcie zbrojne, które miało miejsce 28 października 1776 roku w czasie kampanii nowojorskiej, podczas wojny o niepodległość Stanów Zjednoczonych.
Washington wiedział, że Brytyjczycy skupiali się za jego liniami. 23 października pozostawił 2000 swych najlepszych żołnierzy w Fort Washington na północno-zachodnim Manhattanie i zaczął pochód z pozostałymi siłami na północ do okręgu Westchester. Marsz był nadzwyczaj trudny. Amerykanie mieli niewiele koni i byli zmuszeni ciągnąć większość swych dział ręcznie. Bezpieczny przystanek znaleźli na wzgórzach koło miasteczka White Plains.
Nastąpiło kilka dni strzelanin, zaś znacząca potyczka odbyła się 28 października na wzgórzu Chatterton. Amerykanie zostali wyparci ze swych pozycji, ale znów generał Howe nie potrafił dogonić wycofującego się przeciwnika i stanął czekając na posiłki. 1 listopada Brytyjczycy byli gotowi by wznowić ofensywę, lecz silny wiatr i deszcze zwolniły ich postępy. Waszyngton zauważył letarg Brytyjczyków i zdołał się wycofać na następne pasmo wzgórz 5 mil na północ koło miasta North Castle.
Bitwa jest uznawana za brytyjskie zwycięstwo, ponieważ niemiecki regiment Füsilier-Regiment von Knyphausen zdołał oflankować amerykańską pozycję (choć Brytyjczycy ponieśli większe straty niż Amerykanie).
Washington i jego przygnębiona armia byli pewni, że następna, decydująca bitwa nastąpi w ciągu następnych kilku dni. Dlatego byli zupełnie zdumieni widokiem brytyjskiej armii, która 4 listopada zawróciła sprzed lekko umocnionych pozycji Amerykanów i rozpoczęła marsz na Manhattan. Washington podjął krytyczną decyzję o rozdzieleniu swej armii: sam z 2500 ludźmi ruszył do New Jersey, zaś większe siły (11 000 ludzi) pod dowództwem niekonsekwentnego Charlesa Lee pozostawił z zadaniem powstrzymywania przyszłych brytyjskich uderzeń w kierunku Nowej Anglii.
Howe tymczasem zwrócił uwagę na amerykański garnizon w Forcie Washington.

</doc>
<doc id="561437" url="https://pl.wikipedia.org/wiki?curid=561437" title="Ninurta-apil-Ekur">
Ninurta-apil-Ekur

Ninurta-apil-Ekur (akad. "Ninurta-apil-Ekur", w transliteracji z pisma klinowego zapisywane mdMAŠ-A-"é-kur", tłum. „Bóg Ninurta jest dziedzicem świątyni E-kur”) – król Asyrii; według "Asyryjskiej listy królów" panować miał przez 13 lat. Jego rządy datowane są na lata 1191-1179 p.n.e.
Pochodził z bocznej linii asyryjskiej rodziny królewskiej, której członkowie pełnili na asyryjskim dworze dziedziczną funkcję „wielkiego wezyra” ("sukkallu rabiu"). Wezyrami królów asyryjskich byli jego ojciec Ili-pada, dziad Aszur-iddin i pradziad Qibi-Aszur. Jego prapradziad Ibaszi-ili był synem króla Adad-nirari I (1305-1274 p.n.e.) i bratem króla Salmanasara I (1273-1244 p.n.e.). "Asyryjska lista królów" sięga jeszcze dalej w przeszłość i nazywa Ninurta-apil-Ekura „potomkiem” króla Eriba-Adada I (1390-1364 p.n.e.). Członkowie dynastii Ninurta-apil-Ekura nie tylko zajmowali najważniejszy po królu urząd w państwie, ale zarządzali też najważniejszą asyryjską prowincją - prowincją Hanigalbat. Niektórzy z nich, jak jego ojciec Ili-pada i pradziad Qibi-Aszur, nosili nawet honorowy tytuł „króla Hanigalbatu” ("šar māt Ḫanigalbat").
Okoliczności towarzyszące objęciu przez niego tronu Asyrii wciąż pozostają niejasne. Zgodnie z "Asyryjską listą królów" Ninurta-apil-Ekur udał się do Karduniasz (Babilonii), po czym „wyruszył z Karduniasz (i) przejął tron”. To samo wydarzenie opisuje również mocno uszkodzony fragment "Kroniki synchronistycznej". Podaje on, iż w czasie walk pomiędzy królem asyryjskim Enlil-kudurri-usurem (1196-1192 p.n.e.) a królem babilońskim Adad-szuma-usurem (1216-1187 p.n.e.) Ninurta-apil-Ekur „powrócił do swego kraju”. Następnie ktoś (tekst jest uszkodzony) zebrał swe oddziały i „pomaszerował na Libbi-ali (tj. miasto Aszur) aby je zdobyć”. Z obu tekstów zdaje się wynikać, że Adad-szuma-usur i Ninurta-apil-Ekur sprzymierzyli się przeciw Enlil-kudurri-usurowi, dzięki czemu Ninurta-apil-Ekur mógł zasiąść na asyryjskim tronie. 
O samym panowaniu Ninurta-apil-Ekura wiadomo bardzo niewiele. Znane są jedynie dwie bardzo krótkie jego inskrypcje, umieszczone na kamiennych wazach i niewielkim przedmiocie z turkusu, w których nazywany jest on „królem Asyrii” (MAN KUR d"a-šur"), „królem wszechświata” (MAN KIŠ) i „wybrańcem bogów Enlila i Ninurty” ("ni-šit" dBAD "u" dMAŠ/"nin-urta"). Wydaje się również, że jego kontrola nad dworem krolewskim była bardzo słaba, gdyż musiał wydać niezwykle dużą liczbę (dziewięć) edyktów pałacowych.

</doc>
<doc id="561438" url="https://pl.wikipedia.org/wiki?curid=561438" title="Aszur-dan I">
Aszur-dan I

Aszur-dan I (akad. "Aššur-dān", tłum. „bóg Aszur jest potężny”) – król Asyrii, syn i następca Ninurta-apil-Ekura, według "Asyryjskiej listy królów" panować miał przez 46 lat. Jego rządy datowane są na lata 1178-1133 p.n.e.
Używał częściej w inskrypcjach tytułu „namiestnika” (akad. "iššaku") niż „króla” (akad "šarru"). W celu obrony rodzimej Asyrii przed grabieżami dokonywanymi przez plemiona górskie często wyprawiał się w rejon Małego Zabu.

</doc>
<doc id="561439" url="https://pl.wikipedia.org/wiki?curid=561439" title="Baza funkcyjna">
Baza funkcyjna



</doc>
<doc id="561442" url="https://pl.wikipedia.org/wiki?curid=561442" title="Bitwa o Fort Washington">
Bitwa o Fort Washington

Bitwa o Fort Washington – starcie zbrojne, które miało miejsce 16 listopada 1776 roku w czasie kampanii nowojorskiej, podczas amerykańskiej wojny o niepodległość.
Fort Washington znajdował się na północnym Manhattanie, w najwyżej położonym punkcie wyspy (około 75 m nad poziomem rzeki Hudson). Wraz z siostrzanym Fortem Lee pozwalał kontrolować nurt rzeki uniemożliwiając flocie brytyjskiej pnetrowanie górnego jej biegu. W okolicy fortów zatopiono też kilka starych statków, które miały utrudniać operacje Royal Navy.
Na początku listopada dezerter z fortu, William Demont, przekazał brytyjskim oficerom wszystkie ważne informacje mogące ułatwić im planowanie ataku. 5 listopada trzy brytyjskie okręty popłynęły w górę Hudsonu omijając fort i unikając rozbicia na zatopionych wrakach. To zaniepokoiło George’a Washingtona, który zaczął żywić obawy, co do utrzymania Fortu Washington. Sugestia Washingtona, żeby opuścić fort i przerzucić jego 3-tysięczną załogę do New Jersey, została odrzucona przez komendanta fortu, pułkownika Roberta Mcgawa, który był przekonany, że da radę placówkę utrzymać.
15 listopada Brytyjczycy wysłali do fortu parlamentariusza z propozycją kapitulacji. Mcgaw odrzucił propozycję. Następnego ranka Brytyjczycy opanowali okoliczne wzgórza i otworzyli ogień z dział na fort i jego dalej położone instalacje obronne, po czym przypuścili skoordynowany atak z trzech stron. Ze zdecydowanym oporem spotkał się zwłaszcza atak Niemców pod dowództwem pułkownika Johanna Ralla, ale późnym popołudniem Mcgaw uznał, że bitwa jest przegrana i zaakceptował propozycję kapitulacji.
Większość wziętych do niewoli oficerów została później zwolniona, lecz dla szeregowców los nie był tak łaskawy. Setki zmarły z powodu chorób na brytyjskich statkach więziennych.
Washington na czele coraz szczuplejszej armii (odeszło także około 2 000 członków milicji stanowych, którym właśnie wygasał termin służby) wycofał się na południe i w początkach grudnia dotarł do Trenton, gdzie przeprawił się przez rzekę Delaware zabierając wszystkie znalezione łodzie.
20 listopada Brytyjczycy przekroczyli Hudson i zajęli opuszczone umocnienia Fortu Lee, gdzie zdobyli 50 dział i wielkie ilości zapasów pozostawionych przez Amerykanów.
Utrata Fortu Washington wywołała głęboki wstrząs w amerykańskim dowództwie. Washington żałował, że pozwolił by podwładny miał ostatnie słowo. W przyszłości generał polegał mniej na radach innych a bardziej własnej intuicji.
Inną reakcją było wystąpienie Charlesa Lee do Kongresu o odebranie dowództwa Washingtonowi i przyznanie go jemu.

</doc>
<doc id="561447" url="https://pl.wikipedia.org/wiki?curid=561447" title="Metoda oddziaływania konfiguracji">
Metoda oddziaływania konfiguracji

Metoda oddziaływania konfiguracji, CI (z ang. "Configuration Interaction" - oddziaływanie (mieszanie) konfiguracji) - metoda chemii kwantowej, w której wieloelektronowa (dokładna) funkcja falowa jest przybliżana kombinacją liniową wyznaczników Slatera odpowiadających podstawowej konfiguracji elektronowej oraz konfiguracji wzbudzonych. W procedurze obliczeniowej zmienia się współczynniki tej kombinacji, tak by uzyskać minimalną energię stanu podstawowego.
Ze względu na liczbę i sposób wyboru konfiguracji wzbudzonych wyróżnia się następujące metody:
Zbliżoną metodą do CI jest wielokonfiguracyjna metoda pola samouzgodnionego (ang. "multiconfigurational self-consistent field", MCSCF), w której wariacyjnie dobiera się zarówno współczynniki kombinacji liniowej wyznaczników Slatera (jak w CI) jak i orbitale, z których te wyznaczniki są zbudowane (jak w metodzie Hartree-Focka).

</doc>
<doc id="561449" url="https://pl.wikipedia.org/wiki?curid=561449" title="Benjo Conew">
Benjo Conew

Benjo Stefanow Conew (bułg. Беньо Стефанов Цонев; ur. 12 stycznia 1863 w Łoweczu, zm. 5 października 1926 w Sofii) – filolog bułgarski.
Życiorys.
Od 1890 r. profesor uniwersytetu w Sofii, członek Bułgarskiej Akademii Nauk od jej powstania w 1911 r. Jego główne prace z historii słownictwa i fonetyki historii języka bułgarskiego ("Istorija na byłgarskij ezik" tom 1-3 1919-1937), paleografii, bibliografii rękopisów. Opracował pierwszą klasyfikację zabytków średniobułgarskich (1905) oraz wydał bibliograficzno-filologiczne opisy kilku dużych zbiorów rękopiśmienniczych ("Opis na rykopisite i staropeczatnite knigi na Narodnata biblioteka w Sofija" 1910).

</doc>
<doc id="561450" url="https://pl.wikipedia.org/wiki?curid=561450" title="Leon Radojewski">
Leon Radojewski

Leon Radojewski (ur. 29 stycznia 1909 w Datteln, zm. 2 kwietnia 1984) – polski piłkarz występujący na pozycji napastnika, reprezentant Polski.
Kariera klubowa.
Grę w piłkę nożną rozpoczął w wieku 14 lat w Unii Poznań. W 1925 roku przeniósł się do Warty Poznań. W barwach tego klubu rozegrał 180 spotkań i zdobył 28 bramek i wywalczył w sezonie 1929 mistrzostwo Polski. W 1935 roku zakończył karierę.
Kariera reprezentacyjna.
Wystąpił jeden raz w meczu reprezentacji Polski strzelając jedną bramkę. Zagrał w spotkaniu z Łotwą rozegranym w Warszawie 2 października 1932. 
Życie prywatne.
W latach 1925–1926 używał nazwiska Ratajczak. W czasie okupacji niemieckiej wyjechał z Poznania.

</doc>
<doc id="561451" url="https://pl.wikipedia.org/wiki?curid=561451" title="Mumij Troll">
Mumij Troll

Mumij Troll (ros. "Мумий Тролль") – rosyjski zespół muzyczny założony w 1983 roku przez wokalistę grupy Ilię Łagutienkę. Nazwa zespołu nawiązuje do postaci Muminków, bohaterów fińskiej pisarki Tove Jansson.
Historia zespołu.
1981-89: Początki.
Zespół został założony przez Ilię Łagutienkę, który w dzieciństwie śpiewał w sowieckim chórze propagandowym. W 1981 roku zaczął pisać swoje pierwsze piosenki oraz je nagrywać, a rok później zdecydował się założyć we Władywostoku zespół Szok razem z basistą Władimirem Łucenką i Albertem Krasnowem. W 1983 roku grupa zmieniła nazwę na Mumij Troll, pod którą dwa lata później wydali swoją debiutancką płytę zatytułowaną "Nowaja łuna apriela". Kilka miesięcy po wydaniu albumu grupa zdecydowała się na krótką przerwę w działalności z powodu wcielenia Łagutienki do Armii Sowieckiej.
1990-98: "Delai U-U" i "Morskaja".
Muzycy powrócili do studia nagraniowego w 1990 roku, gdzie zrealizowali drugą płytę studyjną zatytułowaną "Delai U-U". Niedługo potem zespół ponownie zawiesił działalność, co było związane z pracą Łagutienki jako konsultant biznesowy firm z filiami w Londynie i Chinach.
W 1996 roku wokalista postanowił odnowić pracę formacji i nawiązał współpracę z brytyjskim producentem Chrisem Bandy’m, który ma na swoim koncie pracę z takimi zespołami, jak m.in. Cure, Duran Duran, The Rolling Stones czy Tears for Fears. Efektem współpracy została płyta zatytułowana "Morskaja", która została nagrana w sierpniu 1996 roku oraz wydana w kwietniu 1997 roku. Pół roku później premierę miał kolejny album zespołu pt. "Ikra". W tym samym czasie uformował się nowy skład grupy, który stworzyli: Łagutienko, basista Jewgienij Zwidionnyj oraz perkusista Oleg Pungin. Zespół wyruszył w swoją trasę koncertową po Rosji i sąsiedzkich państwach.
W 1998 roku ukazało się dwupłytowe wydawnictwo kompilacyjne muzyków zatytułowane "Szamora. Prawda o Mumijach i Trołlach 1983-1990", a także ich pierwszy minialbum pt. "Z Nowym Godom, Kroszka!".
1999-2001: "Toczno rtut ałoe" i Konkurs Piosenki Eurowizji.
W 1999 roku ukazały się dwa single zespołu – „Niewiesta?” i „Karnawała.Niet”, które znalazły się na nowej płycie grupy zatytułowanej "Toczno rtut ałoe" z 2000 roku. Pozostałymi singlami promującymi krążek zostały utwory „Моja piewica” i „Biez obmana”.
W marcu 2001 roku ukazał się krążek koncertowy zatytułowany "Nieobyknowiennyj koncert w Gostinom Dworie", na którym znalazł się zapis dźwiękowy występu zespołu w stołecznym Gostinyjnym Dworze. W tym samym roku zespół został wybrany wewnętrznie przez Pierwyj kanał na reprezentanta Rosji w 46. Konkursie Piosenki Eurowizji z utworem „Lady Alpine Blue”. 12 maja muzycy wystąpili w finale widowiska i zajęli ostatecznie 12. miejsce z 37 punktami na koncie. W kwietniu zagrali koncert w moskiewskim „Olimpijskij”, którego zapis audiowizualny został wydany na ich drugiej płycie koncertowej zatytułowanej "Rtut ałoe XXI" z 2002 roku.
2002-07: "Mieamury", "Amba" i tworzenie muzyki filmowej.
W 2002 roku ukazała się ich nowa płyta zatytułowana "Mieamury", która powstała we współpracy z producentem Johnem Hudsonem. Album promowany był przez single „Eto po lubwi” i „Dobroje utro, Planeta!”. Niedługo po premierze krążek uzyskał tytuł złotej płyty na Łotwie za osiągnięcie wysokich wyników sprzedaży. W tym samym roku zespół otrzymał Złoty Gramafon od rosyjskiej branży fonograficznej, a także odebrał dwie statuetki podczas gali wręczenia Nagród Radia Nasze za wygraną w kategoriach "Najlepsza grupa muzyczna roku" i "Najlepsza piosenka roku" (za utwór „Eto po lubwi”). W tym samym czasie muzycy wydali drugi album kompilacyjny zatytułowany "Real Best", na którym znalazły się najpopularniejsze utwory w ich dorobku, a także napisali muzykę na oficjalną ścieżkę dźwiękową do filmu "Azaziel" w reżyserii Aleksandra Adabaszjana.
W 2003 roku nagrali ścieżkę dźwiękową do filmu "Straż nocna", który promowany był przez singiel „Idi, ja budu”. W 2004 roku napisali muzykę do dwóch produkcji: "Pochititieli knig" i "Nieznajka i Barrabass", a rok później wydali swoją nową płytę zatytułowaną "Slijanije i pogłoszczenije". 
W 2006 roku wzięli udział w międzynarodowej gali koncertowej "Stop Contrafact" zorganizowanej w Moskwie w czasie szczytu krajów G8, podczas którego dyskutowano o ochronie własności intelektualnej. W tym samym roku wydali specjalne kilkupłytowe wydawnictwo kompilacyjne zatytułowane "Mtmp3", które zawierało wszystkie utwory nagrane przez zespół w latach 1997-2006.
W 2007 roku nawiązali współpracę z Brettem Andersonem, byłym wokalistą zespołu Suede, z którym nagrali muzykę do filmu "Paragraph 78". 7 lipca tego samego roku ukazała się kolejna płyta studyjna grupy zatytułowana "Amba", na której znalazł się m.in. singiel „Biermudy” wykorzystany w ścieżce dźwiękowej filmu "Dien padi".
2008-12: "8", "Comrade Ambassador" i "Vladivostok".
W 2008 roku ukazał się nowy album długogrający zespołu zatytułowany "8", który promowany był przez singiel „Kontrabanda”. W kwietniu kolejnego roku muzycy wydali swoją pierwszą anglojęzyczną płytę studyjną zatytułowaną "Comrade Ambassador". Rok później premierę miał kolejny krążek kompilacyjny zespołu pt. "Riedkije ziemli", na którym znalazły się wcześniej niepublikowane piosenki nagrane przez grupę na przestrzeni lat.
W kwietniu 2012 roku premierę miała druga anglojęzyczna płyta studyjna Mumij Troll zatytułowana "Vladivostok", a kilka miesięcy później – album pt. "Mumikam ot Trołlikow. Pospi, Rock-N-Roll", na którym znalazły się nowe wersje wybranych utworów z repertuaru grupy.
Od 2013: "SOS Matrosy" i "Pirackie kopii".
Pod koniec sierpnia 2013 roku zespół wydany kolejną płytę studyjną zatytułowaną "SOS Matrosy".
W marcu 2014 roku muzycy wzięli udział w sesji nagraniowej dla serwisu iTunes, czego efektem został minialbum pt. "iTunes Session", na którym znalazło się sześć utworów, w tym m.in. singiel „Swimming with Sharks”.
W styczniu 2015 roku ukazały się dwie nowe EP-ki muzyków: anglojęzyczna "Vitamins", na której znalazły się m.in. single „Swimming with Sharks” oraz „Flow Away”, oraz rosyjskojęzyczna "Pirackie kopii", która zwiastowała album długogrający grupy o tym samym tytule wydany trzy miesiące później. Obie płyty promował tytułowy singiel.

</doc>
<doc id="561452" url="https://pl.wikipedia.org/wiki?curid=561452" title="Coventry City F.C.">
Coventry City F.C.

Coventry City Football Club to angielski klub piłkarski z siedzibą w Coventry. Obecnie występuje w Championship.
Największym sukcesem w dotychczasowej historii klubu jest zdobycie Pucharu Anglii w 1987 roku.
Historia.
Początki (1883-1919).
Klub został założony w 1883 roku przez pracowników lokalnej firmy Singers, która zajmowała się produkcją rowerów. Z tego powodu pierwotna nazwa zespołu brzmiała Singers Football Club. Klub piłkarski przejął również czerwono-czarne barwy kompanii.
Singers F.C. stał się profesjonalnym klubem piłkarskim po sezonie 1891/1892, kiedy to zdobył trzy lokalne trofea: Puchar Birmingham, Puchar Wednesbury oraz Puchar Walsall. W roku 1894 klub został przyjęty do Birmingham &amp; District League, najsilniejszych rozgrywek, jakie wówczas odbywały się w regionie. Cztery lata później, w roku 1898, klub zmienił swoją nazwę na Coventry City Football Club (a także kolor koszulek na błękitno-granatowy), zaś rok później przeniósł się na stadion Highfield Road, który służył mu przez następne 106 lat.
Pomimo osiągania przeciętnych rezultatów przez kolejne lata, awans zespołu z Coventry do drugiej rundy Pucharu Anglii w sezonie 1907/1908 sprawił, że klub w 1908 roku uzyskał zaproszenie do Ligi Południowej (ang. Southern League), będącej wówczas najsilniejszą klasą rozgrywkową na południu Anglii, przeciwwagą dla The Football League, która skupiała kluby z północnej i środkowej części kraju. W 1910 roku klub osiągnął jeden z najlepszych wyników w swojej historii występów w Pucharze Anglii, dochodząc do ćwierćfinału.
Po I wojnie światowej, która była powodem zawieszenia wszelkich rozgrywek piłkarskich w Anglii, rozszerzono The Football League, zapraszając do niej tym samym kluby leżące na południu kraju, w tym również Coventry.
Stagnacja (1919-1961).
Klub rozpoczął rozgrywki w drugiej dywizji The Football League w 1919 roku. Drużyna nie potrafiła jednak wygrać spotkania aż do Bożego Narodzenia, stając się również autorem niechlubnego rekordu rozegrania jedenastu kolejnych spotkań bez strzelenia bramki. Zespół z Coventry ostatecznie zdołał się uratować przed degradacją z ligi, wygrywając mecz z Bury F.C., jednak jak wykazało śledztwo przeprowadzone przez Angielski Związek Piłki Nożnej w 1923 roku, kluby te potajemnie „dogadały” się w sprawie wyniku spotkania. Ówczesny prezes Coventry, David Cooke, otrzymał dożywotni zakaz zajmowania się piłką nożną. Atmosfera w zarządzie klubu przełożyła się na rezultaty osiągane przez zawodników, co w konsekwencji przyniosło degradację do trzeciej dywizji ligi angielskiej w roku 1925, w której Coventry City pozostało do roku 1936. W latach 1931-1936 w Coventry grał napastnik Clarrie Bourton, który do dziś pozostaje rekordzistą klubowym w liczbie strzelonych bramek (182).
Coventry City powróciło do drugiej dywizji The Football League na trzy lata przed rozpoczęciem II wojny światowej i niewiele brakowało, by w tym krótkim czasie zdołało pierwszy raz w swojej historii awansować również do pierwszej ligi angielskiej - w sezonie 1937/1938 zabrakło do tego jednego punktu.
Po II wojnie światowej sytuacja stała się diametralnie inna - Harry Storer, menedżer, który objął drużynę z Coventry na początku lat trzydziestych, wyciągając ja z kryzysu i prowadząc niemal do najsilniejszej klasy rozgrywkowej w Anglii, odszedł do klubu Birmingham City w 1945 roku. W 1948 roku Storer wrócił do Coventry, jednak mając do dyspozycji niemal ten sam zespół, który zostawiał trzy lata wcześniej, nie potrafił osiągnąć z nim sukcesu. W 1952 roku klub spadł do trzeciej dywizji ligi angielskiej. Sześć lat później, Coventry City spadło do nowo uformowanej czwartej dywizji, będącej już właściwie ligą regionalną. Z dna udało się odbić już po jednym sezonie, wracając do trzeciej dywizji.
Błękitna rewolucja Jimmy’ego Hilla (1961-1967).
W 1961 roku menedżerem Coventry City został Jimmy Hill, były piłkarz, a także ówczesny przewodniczący angielskiego Związku Zawodowego Piłkarzy, który zasłynął wygraną walką z Angielskim Związkiem Piłki Nożnej w sprawie maksymalnych zarobków tygodniowych piłkarzy (dotychczas angielska federacja piłkarska ustalała górny limit 20 funtów, co udało się Hillowi znieść). Hill niebawem wprowadził rewolucję także w Coventry, przy pomocy finansowej prezesa klubu, Derricka Robbinsa. Wprowadził jednolity, błękitny strój, co było pierwszym przypadkiem w historii piłki nożnej posiadania przez klub jednolitego stroju piłkarskiego (nie licząc strojów w pełni białych). Nowy menedżer napisał również słowa do nowej piosenki klubowej - "„The Sky Blue Song”" ("„Błękitna pieśń”"), na czym jednak nie zakończyła się jego praca na rzecz kibiców Coventry. Wprowadził on specjalne, błękitne pociągi, którymi od tej pory fani drużyny mogli jeździć na spotkania wyjazdowe. Hill zachęcił również młodszych fanów do przychodzenia na stadion i kibicowania rozdawaniem darmowych poczęstunków, czy organizowaniem atrakcji rozrywkowych na stadionie przed i w przerwie meczu (co dziś można zauważyć na stadionie niemal każdego klubu).
Najważniejsza rewolucja dokonała się jednak w samych wynikach, jakie zaczął osiągać zespół. Już w sezonie 1962/1963 Hill poprowadził Coventry do kolejnego ćwierćfinału Pucharu Anglii w historii klubu. W sezonie 1963/1964 Coventry City zostało mistrzem trzeciej dywizji ligi angielskiej. Najważniejsze wydarzenie w dotychczasowej historii klubu przyszło jednak w sezonie 1966/1967. Zespół z Coventry w wielkim stylu wygrał drugą ligę angielską, nie notując porażki przez 25 kolejnych spotkań. Po raz pierwszy w swojej historii mógł świętować awans do angielskiej ekstraklasy.
Dwa dni przed debiutem Coventry City w pierwszej dywizji, Jimmy Hill zrezygnował ze swojego stanowiska i skoncentrował się na karierze telewizyjnej.
34 lata w ekstraklasie (1967-2001).
Nagła rezygnacja Hilla spowodowała, że magia, która powstała za jego udziałem wokół klubu, prysła, w związku z czym zespołowi z Coventry nie dawano większych szans na utrzymanie się w ekstraklasie angielskiej. Klub - z nowym menedżerem, Noelem Cantwellem – utarł jednak nosa takim głosom, broniąc swojej pozycji w najwyższej klasie rozgrywkowej w Anglii przez następne dwa lata, zaś w sezonie 1969/1970 notując doskonałe, szóste miejsce na koniec sezonu, co pozwoliło po raz pierwszy - i jak na razie ostatni - awansować drużynie z Coventry do europejskich pucharów. W Pucharze Miast Targowych (dzisiejszy Puchar UEFA) klub zakończył swój udział na II rundzie, odpadając w dwumeczu z niemieckim Bayernem Monachium.
Cantwell został zwolniony w 1972 roku. Na jego miejsce najpierw przybył Joe Mercer, a w 1974 roku Gordon Milne, który osiągnął z zespołem godne uwagi wyniki, takie jak 7. miejsce w lidze w sezonie 1977/1978 oraz półfinał Pucharu Ligi Angielskiej w sezonie 1980/1981. Główną postacią w klubie z Coventry w tamtejszym okresie był jednak nie trener, nie grający atrakcyjnie dla oka piłkarze, a Jimmy Hill, który w 1974 roku powrócił do klubu jako dyrektor zarządzający. Rok później, Hill zastąpił Derricka Robbinsa na stanowisku prezesa Coventry City i ponownie zajął się reformowaniem angielskiej piłki nożnej. W 1981 roku uczynił Highfield Road pierwszym stadionem w Anglii, który na trybunach miał wszystkie miejsca siedzące. W tym samym roku podpisał również z lokalną firmą motoryzacyjną Talbot pierwszą umowę sponsorską w historii ligi angielskiej i na koszulki Coventry City trafiło logo brytyjskiej kompanii. Reformy Jimmy’ego Hilla tym razem nie znalazły jednak rozgłosu - modyfikacja stadionu tylko pogorszyła frekwencję, a krzesełka zdemolowali po jednym ze spotkań przyjezdni kibice Leeds United. Telewizja BBC, mająca wówczas prawa do transmisji spotkań ligi angielskiej, zakazała natomiast transmitowanym zespołom występowania w koszulkach z logami sponsorów, toteż piłkarze Coventry City przed kamerami występowali ostatecznie w alternatywnym stroju bez żadnych nadruków. Hill definitywnie zrezygnował ze stanowiska w 1983 roku, mimo to pozostając dla fanów Coventry City prawdziwą legendą tego klubu.
Nowym prezesem klubu został John Poynton. Przez kolejne trzy sezony klub z trudem unikał degradacji. W 1986 roku zatrudniono w Coventry duet trenerski złożony z byłych zawodników klubu, George’a Curtisa oraz Johna Silletta. Już w pierwszym sezonie swojej pracy osiągnęli oni największy sukces w historii Coventry City, zdobywając z klubem Puchar Anglii. W finale, rozgrywanym na londyńskim Wembley, Coventry pokonało po dogrywce Tottenham Hotspur. Był to pierwszy - i jak dotychczas, jedyny - krajowy puchar w dorobku klubu. Zespół nie mógł jednak reprezentować Anglii w Pucharze Zdobywców Pucharów w następnym sezonie z powodu kary, jaką na angielskie kluby piłkarskie nałożyła UEFA w związku z tragicznymi zamieszkami na stadionie Heysel w Brukseli.
Przez kolejne trzy sezony zespół już indywidualnie prowadził Sillett. Potrafił on ustabilizować klub z Coventry w środku tabeli ekstraklasy angielskiej, jednak w rozgrywkach pucharowych jego drużyna rozczarowywała, wskutek czego w listopadzie 1990 roku nowym trenerem zespołu został Terry Butcher, mający wówczas zaledwie 32 lata wciąż aktywny piłkarz, który parę miesięcy wcześniej reprezentował Anglię na Mistrzostwach Świata we Włoszech. Brak doświadczenia szkoleniowego i idące za tym słabe wyniki spowodowały, że w styczniu 1992 roku Butchera zastąpił Don Howe. Nowemu trenerowi udało się utrzymać Coventry w ekstraklasie, dzięki czemu klub ten mógł wystąpić w następnym sezonie w nowo uformowanej Premier League.
Latem ponownie dokonano zmiany trenera i pierwszym szkoleniowcem, który poprowadził Coventry City w Premiership, był Bobby Gould. Przez kolejne sezony, za kadencji Goulda, Phila Neala oraz Rona Atkinsona, zespół regularnie kończył rozgrywki ligowe w dolnej połowie tabeli, mimo to unikając degradacji do drugiej ligi. W sezonie 1995/1996, drużyna utrzymała się w ekstraklasie tylko dzięki lepszemu bilansowi strzelonych bramek, niż zespół Manchesteru City, który spadł z Premier League. Na początku kolejnych rozgrywek, nowym trenerem drużyny z Coventry został jeden z jej ówczesnych zawodników, Gordon Strachan. W swoim pierwszym sezonie pracy, niemal cudem uniknął on degradacji ze swoim klubem. Dzięki zwycięstwie nad zespołem Tottenhamu oraz porażce drużyny Sunderlandu w ostatniej kolejce ligowej, a także karze odjęcia 3 punktów, jaką nałożył Angielski Związek Piłki Nożnej na zespół Middlesbrough, drużyna z Coventry po ostatniej serii spotkań „przeskoczyła” obydwa kluby w tabeli, kończąc sezon na ostatnim z bezpiecznych, siedemnastym miejscu. Strachan zakończył również wówczas karierę zawodniczą, by skupić się na pracy szkoleniowca. Początkowo przynosiło to efekty, bowiem Coventry City ukończyło rozgrywki w 1998 roku na 11. miejscu, dochodząc również do ćwierćfinału Pucharu Anglii. Już w następnym sezonie zespół powrócił jednak do tradycyjnej walki o przetrwanie w ekstraklasie angielskiej. Co udawało się przez pierwsze dwa lata, nie udało się w sezonie 2000/2001, kiedy to szczęście po 34 latach odwróciło się od klubu z Coventry. Zespół ukończył rozgrywki ligowe na 19. miejscu i musiał pożegnać się z Premier League.
Poza Premiership (2001-2012).
W klubie natychmiast postawiono za cel powrotny awans do angielskiej ekstraklasy. Z powodu kiepskich wyników osiąganych przez zespół, już po pięciu kolejkach nowego sezonu zwolniono Strachana, a jego miejsce zajął kolejny ówczesny piłkarz Coventry City, Roland Nilsson. Poprowadził on jednak drużynę zaledwie do 11.miejsca w tabeli końcowej, które nie dało żadnych szans na awans do Premier League. Nilsson został zwolniony, a za kadencji kolejnych szkoleniowców było już tylko gorzej i drużyna z Coventry walczyła jedynie o utrzymanie się w drugiej lidze. Latem 2005 roku klub, po ponad 100 latach gry na stadionie Highfield Road, przeniósł się na nowy obiekt, Ricoh Arena. Iskierka nadziei na walkę o Premier League pojawiła się, gdy w meczu otwarcia sezonu 2005/2006 Coventry City pokonało Queens Park Rangers 3-0 w swoim pierwszym, historycznym występie na nowym stadionie. Zespół ukończył jednak tamte rozgrywki na ósmym miejscu, a od kolejnego sezonu powrócił do walki jedynie o miejsca w środku tabeli.
Od momentu spadku do drugiej ligi angielskiej, klub borykał się także z brakiem inwestorów i rosnącym wskutek tego zadłużeniem. Klubowi wyznaczono datę 14 grudnia 2007 roku jako ostateczny termin spłacenia 38 milionów funtów długu i tegoż dnia podpisano umowę przejęcia Coventry City przez konsorcjum należące do byłego piłkarza, Raya Ransona. Nie rozwiązało to jednak problemów z walką o ekstraklasę angielską i sezon 2007/2008 zespół ukończył zaledwie na 21. miejscu w tabeli, zapewniając sobie utrzymanie w lidze w ostatniej kolejce rozgrywek.
Przydomek.
Kiedy w 1908 roku Coventry City uzyskało zaproszenie do gry w Lidze Południowej, dziennikarz lokalnej gazety zwrócił uwagę, że klub jako jeden z niewielu nie posiadał jeszcze oficjalnego przydomka. Zaproponowano nazwę The Bantams (ang. „bantam” - „bokser wagi koguciej”), co miało podkreślać fakt, iż zespół dopiero debiutował na większej arenie angielskiej piłki nożnej, złożonej ze znacznie bardziej utytułowanych klubów. Przydomek przylgnął do zespołu i pozostał przy nim aż do roku 1962, kiedy to ówczesny charyzmatyczny prezes klubu, Jimmy Hill, zmienił strój drużyny na jednolity, błękitny, zmieniając również klubowy przydomek na The Sky Blues (Błękitni).
Stadion.
Highfield Road.
Klub przeniósł się na obiekt Highfield Road, położony niedaleko centrum miasta, w 1899 roku. W listopadzie 1940 roku, płyta boiska została zbombardowana przez lotnictwo Luftwaffe. Sam obiekt doznał jednak niewielkich zniszczeń, dzięki czemu udało się go uratować. Stadion przeżywał najwyższą frekwencję w pamiętnych dla klubu latach sześćdziesiątych, kiedy w Coventry City dokonała się tak zwana „błękitna rewolucja”. Mecz z drużyną Wolverhampton Wanderers w sezonie 1966/1967, który dał klubowi z Coventry historyczny awans do ekstraklasy angielskiej, oglądała rekordowa liczba widzów - 51 455. W 1968 roku główna trybuna stadionu spłonęła w pożarze, który nie spowodował na szczęście żadnych ofiar w ludziach. Modernizacja obiektu na rzecz bezpieczeństwa widzów została intensywnie wzmożona. W 1981 roku Highfield Road stał się najbardziej nowoczesnym stadionem w Anglii, posiadając wszystkie miejsca na trybunach siedzące. Obniżyło to jednak pojemność obiektu do zaledwie 21 000 miejsc, co niekorzystnie odbiło się na liczbie widzów przychodzących na spotkania. W 1985 roku część siedzeń została wymontowana, jednak wymogiem Angielskiego Związku Piłki Nożnej, dotyczącym przekształcenia stadionów pierwszoligowych w obiekty o wszystkich miejscach siedzących (tzw. Raport Taylora), powróciły one w roku 1993. Ostateczna pojemność stadionu wyniosła 23 500 miejsc.
Ostatni mecz na Highfield Road drużyna z Coventry rozegrała 30 kwietnia 2005 roku, pokonując 6:2 zespół Derby County.
Ricoh Arena.
Decyzję o wybudowaniu nowego stadionu na północnych przedmieściach Coventry podjęto w 1998 roku. Pierwotnie miał to być supernowoczesny, wielofunkcyjny obiekt o pojemności 45 000 miejsc. Spadek do drugiej ligi angielskiej, wycofanie się z klubu inwestorów, a także nieprzyznanie Anglii organizacji Mistrzostw Świata w piłce nożnej w 2006 roku spowodowały, że plany radykalnie zmieniono. Ostatecznie na stadionie umieszczono 32 000 miejsc dla widzów. Po nieudanych pertraktacjach z lokalnym koncernem motoryzacyjnym Jaguar, prawa do nazwy stadionu nabyła ostatecznie japońska firma elektronicza Ricoh.
Pierwszy mecz na nowym obiekcie Coventry City rozegrało 20 sierpnia 2005 roku, pokonując 3:0 drużynę Queens Park Rangers.
Rywalizacje.
Najzagorzalszymi rywalizacjami są dla kibiców Coventry City potyczki z zespołami pochodzącymi z nieopodal położonych miast, zwłaszcza Birmingham.
Rywale:
Aktualna kadra.
Zawodnicy.
 (kapitan)
Drużyna kobiet.
Klubowa sekcja piłki nożnej kobiet – Coventry City Ladies Football Club – powstała w 1991 roku. Wystartowała w rozgrywkach West Midlands Regional League, będących zapleczem kobiecej Premier League. W sezonie 1996/1997, drużyna zdobyła mistrzostwo ligi, nie ponosząc żadnej porażki w rozgrywkach, wygrywając także Puchar Ligi Angielskiej. Przez kolejne pięć sezonów kobiecy zespół występował w ekstraklasie angielskiej, po czym w roku 2002 spadł do drugiej ligi. W sezonie 2003/2004 klub ponownie awansował do Premier League, jednak utrzymał się w niej tylko rok. Od tego czasu drużyna bezskutecznie walczy o powrót do angielskiej ekstraklasy, osiągając zarówno w 2007, jak i 2008 roku drugie, nie dające awansu miejsce w tabeli końcowej regionalnej drugiej ligi.
W 1995 roku powstała klubowa sekcja juniorek – Coventry City Girls Football Club. Z początku była ona organizacją w pełni niezależną od zespołu seniorskiego, jednak latem 2003 roku obie sekcje nawiązały ścisłą współpracę.

</doc>
<doc id="561453" url="https://pl.wikipedia.org/wiki?curid=561453" title="Mumiy Troll">
Mumiy Troll



</doc>
<doc id="561454" url="https://pl.wikipedia.org/wiki?curid=561454" title="Mumi Troll">
Mumi Troll



</doc>
<doc id="561455" url="https://pl.wikipedia.org/wiki?curid=561455" title="Reprezentacja Palestyny w piłce nożnej mężczyzn">
Reprezentacja Palestyny w piłce nożnej mężczyzn

Reprezentacja Palestyny w piłce nożnej istniała w latach 1928-1948, jako reprezentacja brytyjskiego terytorium mandatowego – Palestyny. Rozegrała pięć spotkań (po dwa kwalifikacyjne do Mistrzostw Świata 1934 i 1938, oraz towarzyski mecz z Libanem), przegrała wszystkie oprócz ostatniego.
Po zlikwidowaniu kolonii i uzyskaniu niepodległości przez Izrael w maju 1948 r., powstała reprezentacja Izraela. Kluby żydowskie były zrzeszone w Palestyńskim Związku Piłkarskim, który był członkiem FIFA. Światowa Federacja sprzeciwiała się, zgodnie z własnymi przepisami, utworzeniu Palestyńskiego Związku, składającego się wyłącznie z klubów arabskich. Brak porozumienia sprawił, że Arabowie mieszkający na tych terenach doczekali się własnej federacji piłkarskiej dopiero w 1962 r. (do FIFA przyjęto ją dopiero w 1998, po ostatecznym wyjaśnieniu międzynarodowej sytuacji Autonomii). Obecnie zarówno Izrael, jak i Palestyna uważają się za "spadkobierców" reprezentacji sprzed 1948.
Reprezentacja Palestyny nigdy jeszcze nie zakwalifikowała się do Mistrzostw Świata. Ponieważ w kraju nie ma żadnego stadionu z prawdziwego zdarzenia, reprezentacja zazwyczaj rozgrywa swe mecze w Dosze, stolicy Kataru. Treningi odbywają się z kolei w egipskim mieście Ismailia.
Obecnym selekcjonerem kadry Palestyny jest Julio César Baldivieso.
Trenerzy.
"od 1998"

</doc>
<doc id="561457" url="https://pl.wikipedia.org/wiki?curid=561457" title="Goran Vlaović">
Goran Vlaović

Goran Vlaović (ur. 7 sierpnia 1972 w Novej Gradišce) – chorwacki piłkarz grający na pozycji napastnika.
Podczas jego kariery, która przypadła na lata 1989–2004, Vlaović grał dla chorwackich klubów: Osijeku i Dynama Zagrzeb, następnie wyjechał aby grać we włoskim Calcio Padova, w hiszpańskiej Valencii i w greckim Panathinaikosie, gdzie zakończył karierę w czerwcu 2004. Jeśli chodzi o osiągnięcia klubowe, Vlaović osiągnął swój największy sukces, będąc królem strzelców chorwackiej ekstraklasy w 1993 i 1994, grając w barwach Dynama Zagrzeb. Jego 29 goli strzelonych dla tej drużyny w sezonie 1993/94 pozostaje niepobitym rekordem jeśli chodzi o najlepszych strzelców jego rodzimej ligi (do sezonu 2006/07 gdy pobił go Eduardo z 32 golami). Wygrał też Puchar Króla Hiszpanii i Superpuchar Hiszpanii z Valencią w 1999.
Kariera reprezentacyjna.
Vlaović reprezentował także Chorwację blisko dziesięć lat – między lipcem 1992 a sierpniem 2002, zaliczając 51 spotkań, w którym zdobył 15 goli, będąc drugim najlepszym strzelcem w historii reprezentacji Chorwacji, plasując się tylko za Davorem Sukerem, który strzelił 30 goli więcej. Zagrał także w kadrze Chorwacji B w styczniu 2001, strzelając gola. W trzy i pół roku Vlaović wystąpił tylko cztery razy w kadrze, natomiast regularnie „wypluwać płuca” dla Chorwatów zaczął w 1996 roku, wtedy też strzelił pierwsze gole dla reprezentacji, w dodatku był to klasyczny hattrick w wygranym 3:0 meczu towarzyskim z Koreą Południową rozegranym w marcu tego roku. Był także członkiem chorwackiej ekipy na finały EURO 1996 w Anglii, występując we wszystkich czterech meczach rozegranych przez Chorwatów, strzelając zwycięską bramkę w ostatnich pięciu minutach w ich meczu otwarcia z Turcją, kiedy wszedł z ławki zastępując na 20 minut przed końcem Alena Bokšicia. Pojechał też na MŚ 1998 we Francji, gdzie zagrał także we wszystkich meczach zdobywców brązowego medalu. Na tym mundialu Vlaović strzelił jedną bramkę – zdobył ją w historycznym ćwierćfinale z Niemcami, który Chorwaci wygrali 3:0. Bramka zdobyta w 80. minucie praktycznie przekreśliła szanse faworyzowanych Niemców na zdobycie pucharu. Po powrocie do reprezentacji w zimie 2001 po półtorarocznej przerwie, Vlaović zagrał cztery mecze i strzelił jednego gola w kwalifikacjach do MŚ 2002 i także pojechał i na ten mundial, jednak wszystkie trzy mecze przesiedział na ławce. Po tym mundialu zagrał już tylko raz w barwach Chorwacji.
Sukcesy piłkarskie.
W reprezentacji Chorwacji od 1992 do 2002 roku rozegrał 51 meczów i strzelił 15 goli – brązowy medal Mistrzostw Świata 1998 oraz start w Euro 1996 (ćwierćfinał) i mundialu 2002 (runda grupowa).

</doc>
<doc id="561458" url="https://pl.wikipedia.org/wiki?curid=561458" title="Assur-resza-iszi I">
Assur-resza-iszi I



</doc>
<doc id="561459" url="https://pl.wikipedia.org/wiki?curid=561459" title="Coventry City">
Coventry City



</doc>
<doc id="561461" url="https://pl.wikipedia.org/wiki?curid=561461" title="Jěwa-Marja Čornakec">
Jěwa-Marja Čornakec

Jěwa-Marja Čornakec (wym. ; ur. 8 stycznia 1959 w Worklecach, niem. Räckelwitz, Saksonia) – pisarka górnołużycka, tworząca także w języku niemieckim, działaczka społeczna, członek wielu towarzystw społeczno-kulturalnych. 
Od 1992 pracuje jako redaktor miesięcznika kulturalnego "Rozhlad". Jest autorką opowiadań o tematyce współczesnej zamieszczanych w periodykach i almanachach, także książek dla dzieci, m.in. utrzymanych w stylu fantasy, np. "Potajnstwo zeleneho kamjenja" (1994), "Matej w štwórtej dimensiji" (1996).

</doc>
<doc id="561462" url="https://pl.wikipedia.org/wiki?curid=561462" title="Jewa-Marja Cornakec">
Jewa-Marja Cornakec



</doc>
<doc id="561463" url="https://pl.wikipedia.org/wiki?curid=561463" title="Jewa Marja Cornakec">
Jewa Marja Cornakec



</doc>
<doc id="561464" url="https://pl.wikipedia.org/wiki?curid=561464" title="Dimitrij Czernow">
Dimitrij Czernow



</doc>
<doc id="561465" url="https://pl.wikipedia.org/wiki?curid=561465" title="Jeruzal (powiat białobrzeski)">
Jeruzal (powiat białobrzeski)

Jeruzal – wieś w Polsce położona w województwie mazowieckim, w powiecie białobrzeskim, w gminie Wyśmierzyce.
Wieś szlachecka Jaruzel położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zwiastowania Najświętszej Maryi Panny w Jasionnej.

</doc>
<doc id="561466" url="https://pl.wikipedia.org/wiki?curid=561466" title="SK Sigma Olomouc">
SK Sigma Olomouc



</doc>
<doc id="561467" url="https://pl.wikipedia.org/wiki?curid=561467" title="Dafroza">
Dafroza

Dafroza – imię żeńskie, oznaczające „pas ozdobiony różami”. Patronką tego imienia jest św. Dafroza, żona św. Flawiana i matka św. Bibiany (IV wiek).
Dafroza imieniny obchodzi 4 stycznia.

</doc>
<doc id="561468" url="https://pl.wikipedia.org/wiki?curid=561468" title="Codex Regius">
Codex Regius

Codex Regius, "Konungsbók", "Księga Królewska" – zbiór staroislandzkich rękopisów. Znajduje się tam m.in. podstawowy i unikatowy tekst "Eddy poetyckiej" z lat 1250-1270, odnaleziony w roku 1643. Przechowywany był w Bibliotece Królewskiej w Kopenhadze aż do 21 kwietnia 1971 roku, kiedy został zwrócony do Reykjavíku i odtąd przechowywany jest w Árni Magnússon Institute. 

</doc>
<doc id="561469" url="https://pl.wikipedia.org/wiki?curid=561469" title="Lesienice (rejon pustomycki)">
Lesienice (rejon pustomycki)

Lesienice – wieś na Ukrainie w obwodzie lwowskim, położona 7 km na wschód od Lwowa.

</doc>
<doc id="561472" url="https://pl.wikipedia.org/wiki?curid=561472" title="Mafia!">
Mafia!

Mafia! (ang. "Jane Austen's Mafia!") – amerykański film fabularny z 1998 roku w reżyserii Jimy'ego Abrahamsa, parodia filmów gangsterskich. W głównej roli wystąpił Lloyd Bridges.
Fabuła.
Akcja filmu rozgrywa się najpierw we Włoszech, a potem w USA. 10-letni Vincenzo Cortino uciekając przed zemstą grupy przestępczej wyjeżdża do Ameryki. Po wielu latach Vincenzo zostaje potężnym i rozgarniętym szefem grupy przestępczej. Przychodzi czas, by przekazać władzę jednemu z synów. Są to: znany z porywczej natury Joey i wykształcony, opromieniony sławą bohatera po wojnie koreańskiej Anthony. Gdy konkurencyjna "rodzina" podejmuje próbę usunięcia Vincenza, Anthony porzuca marzenia o spokojnym życiu u boku Diane i planuje krwawą zemstę.

</doc>
<doc id="561473" url="https://pl.wikipedia.org/wiki?curid=561473" title="Matt Urban">
Matt Urban

Matt Louis Urban, właśc. Mateusz Urbanowicz (ur. 25 sierpnia 1919 w Buffalo w stanie Nowy Jork, zm. 4 marca 1995 w Holland w stanie Michigan) – amerykański wojskowy polskiego pochodzenia, podpułkownik armii amerykańskiej, uczestnik II wojny światowej.
Życiorys.
Urodził się w Buffalo w rodzinie polskich imigrantów. Uzyskał licencjat z historii na Uniwersytecie Cornell w Nowym Jorku. 2 lipca 1941 wstąpił do Korpusu Oficerów Rezerwy (ROTC) armii amerykańskiej i, po odbyciu przeszkolenia w Fort Bragg w Karolinie Północnej, został skierowany do 60 Pułku Piechoty 9 Dywizji Piechoty, z którym odbył sześć kampanii bojowych na froncie II wojny światowej. Walczył w Algierii, Tunezji, na Sycylii, we Francji i w Belgii. Z czasem doszedł do stopnia kapitana i stanowiska dowódcy batalionu.
W 1944, po odniesieniu poważnej rany karku i uszkodzeniu strun głosowych (lekarze nie rokowali szans na przeżycie), został odesłany do USA, a w lutym 1946 przeniesiony w stan spoczynku. Podczas 20-miesięcznej służby na froncie wykazał się nadzwyczajną odwagą osobistą, umiejętnością dowodzenia i pozytywnego wpływania na morale żołnierzy. Za swą postawę uznany za najwaleczniejszego żołnierza amerykańskiego w II wojnie światowej.
Otrzymał łącznie 29 amerykańskich, francuskich i belgijskich odznaczeń wojskowych, a wśród nich Medal Honoru (otrzymało go około 400 uczestników II wojny światowej), Legię Honorową, dwukrotnie Srebrną Gwiazdę, trzykrotnie Brązową Gwiazdę i siedmiokrotnie Purpurowe Serce za odniesione rany.
Odznaczenia.
W związku z bałaganem biurokratycznym wniosek o nadanie mu Medalu Honoru przeleżał w archiwach Pentagonu 35 lat, by wreszcie, 19 lipca 1980 prezydent USA Jimmy Carter udekorował Matta Urbana tym najwyższym odznaczeniem amerykańskim.
A oto końcowy fragment uzasadnienia nominacji do Congressional Medal of Honor:
Zmarł 4 marca 1995 w Holland w stanie Michigan. Został pochowany na Narodowym Cmentarzu w Arlington w stanie Wirginia.
Związki z Polonią.
Urban był blisko związany ze środowiskami polonijnymi, m.in. dwukrotnie był marszałkiem polskiej parady w Hamtramck, należał do Polskiego Legionu Weteranów Amerykańskich (ang. "The Polish Legion of American Veterans" – PLAV). O swych przeżyciach napisał książkę "The Matt Urban’s Story". Polonia amerykańska od lat zabiega o to, by poczta (US Postal Service) wydała znaczek z jego podobizną. Jak dotąd bezskutecznie, głównie za sprawą hollywoodzkiego lobby, które na czołowego bohatera USA kreowały Audiego Murphy'ego (również 29 odznaczeń, ale bez Legii Honorowej), dzielnego żołnierza, a następnie aktora filmowego, szczególnie znanego z autobiograficznego filmu "Do piekła i z powrotem".

</doc>
<doc id="561481" url="https://pl.wikipedia.org/wiki?curid=561481" title="Rygobert">
Rygobert

Rygobert – imię męskie pochodzenia germańskiego, oznaczające "bogato błyszczący". Patronem tego imienia jest św. Rygobert, arcybiskup Reims (VIII wiek).
Rygobert imieniny obchodzi 4 stycznia.

</doc>
<doc id="561482" url="https://pl.wikipedia.org/wiki?curid=561482" title="Tiglat-Pileser II">
Tiglat-Pileser II

Tiglat-Pileser II, właśc. Tukulti-apil-Eszara II (akad. "Tukultī-apil-Ešarra", tłum. „W synu świątyni E-szara jest moja ufność”) – król Asyrii, syn i następca Aszur-resza-iszi II; według "Asyryjskiej listy królów" panować miał przez 32 lata. Jego rządy datowane są na lata 966-935 p.n.e.
Brak szczegółowych źródeł opisujących jego rządy.

</doc>
<doc id="561487" url="https://pl.wikipedia.org/wiki?curid=561487" title="Ulica Chłodna">
Ulica Chłodna

Ulica Chłodna – popularna nazwa ulic w Polsce;

</doc>
<doc id="561488" url="https://pl.wikipedia.org/wiki?curid=561488" title="Fiat G.91">
Fiat G.91

Fiat G.91, znany także jako Aeritalia G.91 i nieoficjalnie jako „Gina” – włoski samolot myśliwsko-szturmowy, zaprojektowany w latach 50., w odpowiedzi na konkurs rozpisany przez NATO. Pomimo znakomitych osiągów, był używany tylko przez siły powietrzne Włoch, Niemiec i Portugalii, pozostając w służbie przez ponad 35 lat.
Historia.
W 1953 europejskie firmy lotnicze zostały zaproszone do konkursu NATO na nowy lekki samolot myśliwsko-szturmowy LWSF ("Light Weight Strike Fighter"). W odpowiedzi włoska firma Fiat zaprojektowała G.91, którego pierwszy lot odbył się 1 sierpnia 1956. Oprócz G.91 do konkursu zgłoszono samoloty Northrop N-156, Dassault Étendard IV, Sud-Est Baroudeur i Breguet Taon. Pomimo że włoska konstrukcja miała najlepsze osiągi i najlepiej rokowała na przyszłość, rząd francuski zdecydował się na francuski samolot Etendard, a rząd angielski w ogóle zignorował konkurs, decydując się na adaptację do celów szturmowych angielskiego Hawker Hunter. Należy także wspomnieć, że i rząd włoski postawił interes narodowy nad jednością NATO i zamówił G.91 dla własnego lotnictwa jeszcze przed rozstrzygnięciem konkursu. Te pierwsze przedprodukcyjne maszyny służyły później przez długie lata we włoskim zespole akrobatycznym Frecce Tricolori.
Służba.
Pierwsze G.91 weszły do służby w 1958. Łącznie Fiat, który od 1969 wszedł w skład koncernu Aeritalia, zbudował 174 samoloty dla lotnictwa włoskiego i 144 dla lotnictwa niemieckiego (wliczając 50 samolotów oryginalnie zamówionych przez Grecję i Turcję, które później zrezygnowały z zakupu). W późniejszym czasie niemieckie konsorcjum Flugzeug-Union Süd (zakłady Messerschmitt, Heinkel i Dornier) zbudowało jeszcze 294 samoloty tego typu, głównie wersji G.91R/3. Były to pierwsze wojskowe samoloty o napędzie odrzutowym zbudowane w Niemczech po zakończeniu II wojny światowej, używane tam od 1962.
Kupno tego samolotu rozpatrywały także Austria, Norwegia i Szwajcaria, a nawet armia Stanów Zjednoczonych, zanim jej dowództwo zdecydowało się przekazać obsługę wszystkich samolotów do USAF.
W 1961 Portugalia kupiła pierwszą partię G.91 do użytku w jej byłych koloniach Mozambiku, Gwinei Bissau i Angoli jako samoloty szturmowe (bliskiego wsparcia). Pierwsze 40 zakupiono od Luftwaffe, były to modele oryginalnie przeznaczone dla Grecji, które na tyle znacząco różniły się od samolotów zbudowanych specjalnie dla Luftwaffe, że stwarzały problemy z utrzymaniem i częściami zamiennymi. G.91 zastąpiły używane wcześniej F-86 Sabre na skutek protestu Stanów Zjednoczonych, gdyż amerykańskie samoloty zostały sprzedane do Portugalii tylko pod warunkiem, że będą one używane do obrony, a nie do działań zaczepnych. Portugalskie G.91 służyły w tej roli do 1975.
Jako ostatnie, samoloty G.91 zostały wycofane z aktywnej służby przez lotnictwo portugalskie w 1993, a przez lotnictwo włoskie w 1995.
Modele produkcyjne.
Wersje treningowe i rozpoznawcze były produkowane już od początku. Oprócz drobnych zmian i użycia różnych silników, konstrukcja samolotu pozostała taka sama przez cały okres produkcyjny. Jedyną poważną różnicą było, że samoloty z serii „R” były jednomiejscowe, a z serii „T” dwumiejscowe i miały nieco dłuższy kadłub.
G.91Y.
67 z samolotów wyprodukowanych dla lotnictwa włoskiego od 1966, oznaczonych G91Y, zostało poważnie zmodyfikowanych znacznie poprawiając ich osiągi – prędkość maksymalną, zasięg, udźwig i manewrowość. Konstrukcję ich oparto na kadłubie G.91T. W tych samolotach brytyjski silnik Bristol-Siddeley Orpheus został zastąpiony przez dwa amerykańskie silniki General Electric J85, a 4 karabiny maszynowe zastąpiono dwoma działkami DEFA 553 30mm z zapasem amunicji 125 pocisków na działko. Długość samolotu wzrosła do 11,67 m, rozpiętość do 9 m, masa własna do 3900 kg, a maksymalna masa startowa do 8700 kg.
Konstrukcja.
Dolnopłat konstrukcji całkowicie metalowej, w układzie klasycznym. Skrzydła skośne. Wlot powietrza w dolnej części nosa kadłuba, za nim kabina załogi. Usterzenie klasyczne, skośne. Silnik odrzutowy w tylnej części kadłuba.
Napęd:
(G.91/R) – 1 silnik turboodrzutowy Fiat Orpheus BOr.3 Mk.803 (licencja Rolls-Royce/Bristol Siddeley Orpheus) o ciągu 22,24 kN.
(G.91/Y) – 2 silniki turboodrzutowe General Electric J85 o ciągu po 12,1 kN.
Uzbrojenie:

</doc>
<doc id="561489" url="https://pl.wikipedia.org/wiki?curid=561489" title="Charles Bange">
Charles Bange



</doc>
<doc id="561492" url="https://pl.wikipedia.org/wiki?curid=561492" title="Jan Chryzostom Zamoyski">
Jan Chryzostom Zamoyski

Jan Chryzostom Zamoyski herbu Jelita (zm. 1 stycznia 1655 w Biłgoraju) – biskup łucki w latach 1654-1655, przemyski od 1649, bakowski od 1631, dominikanin.
Życiorys.
Ojcem Jana był rotmistrz królewski i kasztelan chełmski Jan Zamoyski z Zamościa (ok. 1570-1618) a matką Anna księżna Wiśniowiecka, córka starosty żytomierskiego Konstantego księcia Wiśniowieckiego.
Jan Zamoyski wstąpił do zakonu dominikańskiego w roku 1616 i po zarządzaniu konwentem zakonnym w Krakowie, został przez Stolicę Apostolską wyniesiony do godności biskupa. Jako biskup konsekrował kościół św. Tomasza w Zamościu. W 1631 roku został biskupem bakowskim. 
Król Jan II Kazimierz Waza przeniósł go do Przemyśla w 1649 roku a następnie do Łucka w 1654 roku. Zmarł w drodze w Biłgoraju 1 stycznia 1655 roku a pochowano go w kolegiacie w Zamościu.
Jako senator brał udział w sejmach: 1649/1650 i 1650 roku.

</doc>
<doc id="561494" url="https://pl.wikipedia.org/wiki?curid=561494" title="Aszur-dan II">
Aszur-dan II

Aszur-dan II (akad. "Aššur-dān", tłum. „bóg Aszur jest potężny”) – król Asyrii, syn i następca Tiglat-Pilesera II; według "Asyryjskiej listy królów" panować miał przez 23 lata. Jego rządy datowane są na lata 934-912 p.n.e. 
Za jego panowania rozpoczął się długi proces wychodzenia Asyrii z okresu słabości co może symbolizować pewna inskrypcja króla. Pisze w niej o odbudowie „Bramy Rękodzielników” - najważniejszej bramy miejskiej w Aszur, zbudowanej przez wielkiego Tiglat-Pilesera I, która w chwili rozpoczęcia przez niego panowania była w ruinie. W czasie swego panowania przeprowadził wiele kampanii przeciwko Aramejczykom na zachód od Tygrysu w północnej Mezopotamii, których napór na Asyrię w tym czasie znacznie osłabł. Na ziemiach ponownie zdobytych król podobnie jak jego poprzednicy sprowadzał osadników:

</doc>
<doc id="561495" url="https://pl.wikipedia.org/wiki?curid=561495" title="DW364">
DW364



</doc>
<doc id="561500" url="https://pl.wikipedia.org/wiki?curid=561500" title="Rogacjoniści">
Rogacjoniści

Zgromadzenie Księży Rogacjonistów Serca Jezusowego (RCJ - łac."Congregatio Rogationistarum a Corde Iesu"), popularna nazwa Rogacjoniści) - wspólnota kapłanów i braci zakonnych założona w końcu XIX wieku przez św. Hannibala Marię Di Francia
Cele i zadania.
Zgromadzenie Księży Rogacjonistów swoją misję w Kościele opiera na ewangelicznych słowach Jezusa: "Żniwo wprawdzie wielkie, ale robotników mało; proście (ROGATE) więc pana żniwa, żeby wyprawił robotników na swoje żniwo" (Mt 9, 37 - 38; Łk 10, 2). Szczególną opiekę modlitewną zakon obdarza przyszłych kapłanów i zakonników. Swoją działalnością misjonarską zakon pragnie objąć wszystkie sieroty i wszystkich biednych świata. Codziennie członkowie zakonu biorą udział w nabożeństwach do Najświętszego Serca Jezusa i Maryi, św. Józefa i świętych Apostołów, aby obdarzyli Kościół wybitnymi i świętymi kapłanami. Rogacjoniści oprócz trzech podstawowych ślubów zakonnych: posłuszeństwa, ubóstwa i czystości, składają czwarty ślub - ślub rogate, czyli nieustannej modlitwy o powołania.

</doc>
<doc id="561502" url="https://pl.wikipedia.org/wiki?curid=561502" title="DW960">
DW960



</doc>
<doc id="561503" url="https://pl.wikipedia.org/wiki?curid=561503" title="Dobrosław II">
Dobrosław II

Dobrosław II - król Zety od 1101 do 1102 roku.
Dobrosław był synem króla Zety Michała I i jego drugiej żony Greczynki, krewnej cesarza Konstantego IX Monomacha. Miał trzech młodszych braci: Petrisława, Nicefora i Teodora. Był też przyrodnim bratem króla Zety, syna Michała I z pierwszego małżeństwa, Konstantyna Bodina.
Król Bodin miał pięciu synów. W połowie lat 90. żaden z nich nie osiągnął jednak jeszcze lat męskich. Natomiast oprócz czterech dorosłych braci przyrodnich króla, żyło jeszcze ośmiu synów jego stryja Radosława. Po śmierci stryja władającego nad Trawunią, najstarszy z nich Banisław nie chciał uznać zwierzchnictwa Bodina. W Zecie nie obowiązywała zasada primogenitury zapewniająca sukcesję najstarszemu synowi władcy. Do sukcesji powołani byli wszyscy dorośli członkowie rodziny królewskiej istniało więc duże prawdopodobieństwo, że w razie śmierci Bodina, przed osiągnięciem przez synów dorosłości, to nie oni obejmą tron. Jeszcze w połowie lat 90. Konstantyn Bodin podjął próbę uregulowania sprawy następstwa tronu. Przyniosła ona śmierć z ręki królewskiej dwóch spośród synów Radosława (Branisława i Gradisława) i ucieczkę pozostałych przy życiu Radosławowiczów pod opiekę cesarza biznatyńskiego.
Sytuacja ta bynajmniej nie rozwiązała sprawy następstwa tronu. Po śmierci Bodina w 1101 roku pretensje do tronu, oprócz walczącej o prawa synów królowej wdowy, zgłosili również bracia przyrodni zmarłego króla, na których czele stanął Dobrosław. Najstarszy syn zmarłego króla, Michał, kilkunastoletni wówczas, uległ ostatecznie i tytuł królewski otrzymał Dobrosław. Na wieść o śmierci Bodina w sprawy Zety postanowił się jednak wmieszać również cesarz bizantyński, wykorzystując zeckich wygnańców przebywających od kilku lat w Konstantynopolu. Z rozkazu cesarskiego synowie i wnukowie Radosława zostali przewiezieni do Dracza. Stamtąd Kočapar Radoslavljević, wspierany przez Bizantyńczyków, udał się do Raszki szukać pomocy przeciw Dobrosławowi. Raszka stanowiła wówczas terytorium zależne od Zety. Wielki żupan Wukan skorzystał więc z okazji do zrzucenia zwierzchnictwa. W bitwie nad Moračą pokonał wojska Dobrosława, a na tronie Zety osadził Kočapara Radoslavljevicia.
Dobrosław schwytany przez wroga, został uprowadzony do Raszki jako więzień. Po dwunastoletnim uwięzieniu powrócił do Zety w 1114 roku. Po śmierci swego siostrzeńca Włodzimierza został z rozkazu królowej Jakwinty, która obawiała się jego powrotu do władzy, wykastrowany, oślepiony. Resztę życia spędził zamknięty w klasztorze św. Sergiusza jako mnich.
Związki rodzinne Dobrosława

</doc>
<doc id="561504" url="https://pl.wikipedia.org/wiki?curid=561504" title="Bitwa pod Lesienicami">
Bitwa pod Lesienicami

Bitwa pod Lesienicami (zwana też bitwą pod Lwowem lub bitwą na trakcie gliniańskim) – bitwa stoczona 24 sierpnia 1675 roku podczas wojny polsko-tureckiej (1672–1676), w której bardzo dużą rolę odegrała „fałszywa husaria”. 
Geneza.
W końcu czerwca armia turecka pod wodzą Ibrahima Szyszmana „Tłuściocha” (20–30 tysięcy żołnierzy) przeprawiła się przez Dniestr pod Tehinią i opanowała Bar. W lipcu pod Manaczynem dołączyła do nich armia tatarska (około 30 tysięcy ordyńców).
Gdy król Polski Jan III Sobieski dowiedział się o tym, obsadził zamki podolskie częścią swych skromnych sił w celu opóźnienia marszu armii Szyszmana oraz wezwał chłopów, by w lasach przygotowali zasieki i zasadzki. Resztę swych sił Sobieski skoncentrował w okolicach Lwowa. Dnia 27 lipca Turcy zajęli zamek w Zbarażu i zdobyli zamek w Podhajcach. Po Podolu i Wołyniu rozlały się zagony tatarskie. Na wieść o koncentrujących się pod Lwowem wojskach polsko-litewskich, 22 sierpnia Ibrahim Szyszman wysłał około 10 tysięcy Tatarów pod Lwów w celu ich zlikwidowania.
Sobieski miał do dyspozycji 6 tysięcy żołnierzy, w tym połowę jazdy. Gdy dowiedział się o idących na niego Tatarach, rozstawił część swych sił (głównie dragoni i lekka jazda) na czterech kierunkach, skąd mógł przybyć nieprzyjaciel, natomiast husaria została w odwodzie (około 1,2–1,5 tysiąca żołnierzy). Piechota stanęła w ufortyfikowanym obozie pod miastem.
Bitwa.
Na trakcie gliniańskim 24 sierpnia pojawili się Tatarzy, idąc wzdłuż rzeki Pełtwi. Była to zwężająca się równina umieszczona między wzgórzami a bagnami rzeki. Dwa jedyne wyjścia z tej doliny zostały obsadzone przez dragonów i lekką jazdę. Ponadto Sobieski za wzgórzami ustawił czeladź obozową z kopiami, mającą udawać, że stoi tam potężna masa kawalerii. Tatarzy, chcąc wyjść z obozu, zaatakowali pilnującą wyjścia grupę Stefana Bidzińskiego i Hieronima Augustyna Lubomirskiego (400 żołnierzy). Gdy zostali odparci, uderzył na nich Sobieski z dwoma tysiącami jazdy (głównie husaria oraz 300 jeźdźców litewskich, których przywiódł hetman polny litewski Michał Kazimierz Radziwiłł).
Stłoczeni Tatarzy nie mogli wykorzystać swej przewagi liczebnej. Do tego paraliżowała ich myśl o gotowej do natarcia kawalerii za wzgórzami. Walka była zatem krótka, Tatarzy zostali rozbici a pościg za nimi trwał ponad milę. Rozgromiona orda zatrzymała się dopiero pod Złoczowem.
Upamiętnienie.
Walki rycerstwa polskiego pod Lesienicami zostały, po 1990 roku, upamiętnione na Grobie Nieznanego Żołnierza w Warszawie napisem na jednej z tablic, „LWÓW 24 VIII 1675”. 

</doc>
<doc id="561505" url="https://pl.wikipedia.org/wiki?curid=561505" title="Sin-szumu-liszir">
Sin-szumu-liszir

Sin-szumu-liszir (akad. "Sîn-šumu-līšir", tłum. „O Sinie, niechaj imię ma się dobrze”) – uzurpator, który wszczął rebelię w Asyrii w 626 r. p.n.e. Nie należał do Sargonidów, lecz sprawował chwilową władzę przed Sin-szar-iszkunem. Wymienia go "Urucka lista królów".
Sin-szumu-liszir był eunuchem zajmującym wysokie stanowisko na dworze asyryjskiego króla Aszurbanipala. Po śmierci Aszurbanipala w 627 r. p.n.e. odegrał decydującą rolę w osadzeniu na tronie Asyrii Aszur-etil-ilani, młodszego syna króla. Zgodnie z zachowanymi źródłami użył on swych własnych oddziałów wojskowych do ochrony księcia, a po jego koronacji zmusił trzech dygnitarzy do złożenia przysięgi lojalności wobec młodego króla.

</doc>
<doc id="561506" url="https://pl.wikipedia.org/wiki?curid=561506" title="Władztwo administracyjne">
Władztwo administracyjne

Władztwo administracyjne – zdolność organu administracji publicznej do jednostronnego kształtowania sytuacji prawnej podmiotu administrowanego.
Konstrukcja tego władztwa opiera się na nierównorzędności podmiotów, wyrażającej się w możliwości kształtowania przez organ administracji publicznej sytuacji drugiego podmiotu, niezależnie od jego woli, ale zgodnie z prawem przedmiotowym. (Jan Boć)
Administracja publiczna działając w imieniu państwa, może korzystać z przymusu państwowego i dysponować władztwem administracyjnym. W państwie prawnym możliwość ta wynika z samego prawa, a nie jest „przedprawną” cechą administracji publicznej, do której mają się dostosowywać regulacje prawne. Władztwo administracji publicznej istnieje, dlatego że tak postanowiło państwo w wydanych przez siebie normach i jest zawsze określone przez przepisy prawa.

</doc>
<doc id="561512" url="https://pl.wikipedia.org/wiki?curid=561512" title="Mesilim">
Mesilim

Mesilim, Mesalim (sum. me-silim/salim) – jeden z ważniejszych władców sumeryjskich, król Kisz, który ok. roku 2525 p.n.e. sprawował formalną rolę suwerena nad co najmniej kilku miastami sumeryjskimi. Jego imię nie występuje w "Sumeryjskiej liście królów", ale znane są jego inskrypcje wotywne pochodzące z Lagasz i Adab. Wymieniają go one jako budowniczego świątyni Ningirsu w Lagasz oraz świątyni Enlila w Kisz. W jednej z inskrypcji Entemeny, władcy Lagasz, Mesilim nazywany jest tym, który za czasów jednego z poprzedników Entemeny (Lugalsza'engura?) wyznaczyć miał granicę pomiędzy miastami-państwami Lagasz i Umma:
"Enlil, król wszystkich krajów,"
"ojciec wszystkich bogów,"
"swym niepodważalnym słowem"
"wyznaczył granicę (między posiadłościami)"
"bogów Ningirsu i Szara".
"Mesilim, król (miasta-państwa) Kisz,"
"na polecenie boga Isztarana"
"wymierzył sznurem (mierniczym) pola"
"i w miejscu tym stelę (graniczną) ustawił."

</doc>
<doc id="561515" url="https://pl.wikipedia.org/wiki?curid=561515" title="Licikaviki">
Licikaviki

Licikaviki – lud słowiański podlegający władzy księcia Mieszka I w okresie walk toczonych z saskim grafem Wichmanem w roku 963. Nazwa została podana przez Widukinda z Korbei w "Dziejach saskich".
Zapis Widukinda.
Przyjmuje się, iż zapis dokonany przez Widukinda jest pierwszą chronologicznie wzmianką o państwie polskim.
Tło historyczne.
W latach 954–963 Wieleci i Łużyczanie toczyli walki z margrabią Marchii Wschodniej, Geronem. Przyjęli oni pomoc komesa Wichmana, który na przełomie 962/963 zbiegł do Redarów, po nieudanej próbie wciągnięcia króla duńskiego Haralda w spisek skierowany przeciwko stryjowi Wichmana, margrabiemu saskiemu Hermanowi Billungowi. Z tekstu Widukinda wynika, że Wichman wraz z Wieletami dwukrotnie zwyciężył Mieszka I, prowadzącego podbój ziemi lubuskiej i Pomorza Zachodniego, zabijając również jego brata. O walkach polsko-wieleckich przed rokiem 966 donosił też Ibrahim ibn Jakub dodając, że z Redarami współdziałali prawdopodobnie Wolinianie, nie podlegający wówczas władzy księcia polskiego.
Teorie.
Historycy wysunęli następujące hipotezy na temat nazwy „Licikaviki”:
Lubuszanie.
Licikaviki to zniekształcona nazwa plemienia Lubuszan – Liubusiki, wywiedziona z przekazu Adama Bremeńskiego z XI w. o ludzie "Leubuzzi", wymienionym wśród innych ludów wieleckich między Łabą i Odrą, po Hobolanach i Doszanach, a przed "Wilinen" (prawdopodobnie Wolinianie) i Stodoranami; zamieszkiwali zatem według tej teorii obszar po obydwu brzegach dolnej Warty i Odry i zostali ok. 960-965 r. podbici przez Mieszka I. Propagatorem tej tezy był m.in. Gerard Labuda.
Argumenty za:
Argumenty przeciw:
Lestkowice.
Licikaviki to nazwa ogółu poddanych Mieszka I, wywiedziona od imienia dziada Mieszka I, Lestka (Leszka). Nazwa Licikaviki oznaczałby zatem poddanych Lestka – Lestkowiców. Propagatorem tej tezy był m.in. Henryk Łowmiański.
Argumenty za:
Argumenty przeciw:
Lędzianie.
Licikaviki to plemię Lędzian. Propagatorem tej tezy był m.in. Kazimierz Tymieniecki.
Argumenty za:
Argumenty przeciw:
Plemię pomorskie.
Licikaviki to nazwa nieznanego drobnego plemienia pomorskiego osiadłego nad Odrą – dolną Wartą, w okolicach Cedyni. Propagatorem tej tezy był m.in. Józef Widajewicz.
Argumenty za:
Odłam Łużyczan.
Licikaviki to odłam plemienia Łużyczan z terytorium Dolnych Łużyc. Propagatorem tej tezy jest m.in. Kazimierz Myśliński i Jerzy Nalepa.
Argumenty za:
Argumenty przeciw:
Konkluzje.
W literaturze podawane są sprzeczne informacje co do powszechności wymienionych tez wśród historyków – mówi się zarówno o hipotezie zrównującej Licikaviki z Lubuszanami jako o najbardziej prawdopodobnej, jak i o upowszechnianiu się opinii, że Licikaviki odnoszą się do ogółu poddanych Mieszka I. Pozostałe przytoczone opinie nie zyskały szerszego poparcia.

</doc>
<doc id="561517" url="https://pl.wikipedia.org/wiki?curid=561517" title="Niszczyciele typu Friesland">
Niszczyciele typu Friesland

Niszczyciele typu Friesland (typu 47B) - seria 8 holenderskich niszczycieli klasycznych, zbudowanych w latach 50. XX wieku. W marynarce holenderskiej służyły w latach 1956-1982, a następnie 7 z nich służyło w marynarce Peru w latach 1980-1991.
Historia.
Mimo zniszczeń wojennych Holandii po II wojnie światowej, już w 1945 roku admiralicja opracowała pierwszy plan rozwoju marynarki wojennej, która wyszła z wojny znacznie osłabiona. W kolejnych latach zdecydowano się, oprócz zakupu amerykańskich i brytyjskich okrętów, na budowę nowoczesnych niszczycieli, zaprojektowanych w Holandii. Pierwszymi były cztery jednostki typu "Holland", których budowę rozpoczęto w latach 1950-1951. Równolegle zaprojektowano nieco powiększone niszczyciele, będące rozwinięciem typu "Holland", różniące się od nich przede wszystkim większą mocą siłowni i prędkością (36 w zamiast 32 w). Nieco większa wyporność pozwoliła także wzmocnić małokalibrowe uzbrojenie przeciwlotnicze (6 działek 40 mm zamiast 1). Takie samo było wyposażenie elektroniczne. Nowy typ nazwano od pierwszego okrętu "Friesland", określa się go też jako typ 47B (typ 47A to "Holland").
Podobnie jak typ "Holland", nowe okręty były przede wszystkim przeznaczone do osłony grup okrętów i konwojów przed atakami okrętów podwodnych oraz wspomagania ich obrony przeciwlotniczej, dlatego główne uzbrojenie stanowiły cztery automatyczne armaty uniwersalne 120 mm w dwudziałowych wieżach oraz miotacze rakietowych bomb głębinowyych, oba systemy uzbrojenia konstrukcji szwedzkiego Boforsa. Okręty te natomiast nie otrzymały w ogóle wyrzutni torped, jako pierwsze niszczyciele we flotach państw europejskich. Nowe okręty zaprojektowano wzorując się częściowo na kadłubach niszczycieli brytyjskich, dużą wagę przywiązano do odporności kadłuba i zwiększenia niezatapialności. 
Budowa.
Budowę pierwszego okrętu "Friesland", od którego wziął nazwę typ, rozpoczęto w grudniu 1951 roku, a wcielono go do służby w marcu 1956. Dalsze siedem jednostek rozpoczęto w latach 1953-1955 i wcielono do służby w latach 1956-1958. Głównym budowniczym była stocznia
Nederlandsche Dok en Scheepsbouw Maatschappij (NDSM) w Amsterdamie (nie biorąca udziału w budowie "Hollandów"), gdzie powstały 4 okręty tego typu. Pozostałe budowane były przez Wilton Fijenoord w Schiedam (WF), Koninklijke Maatschappij "de Schelde" we Vlissingen (KMS) i Rotterdamse Droogdok Maatschappij w Rotterdamie (RDM).
Służba.
Niszczyciele typu "Friesland" nie miały epizodów bojowych podczas służby, aczkolwiek "Friesland", "Groningen", "Limburg", "Overijssel" i "Utrecht" w latach 1961-1962 patrolowały wody Indonezji w obliczu grożącego konfliktu holendersko-indonezyjskiego o Irian Zachodni. 
Najwcześniej wycofano ze służby główny okręt "Friesland" w 1979, a pozostałe w latach 1980-1981, ostatni "Overijssel" w 1982. Wszystkie oprócz "Friesland" zostały następnie w latach 1980-1982 sprzedane do Peru, gdzie dalej pełniły służbę do 1991.
Zobacz też.
okręty pokrewne: niszczyciele typu Holland
porównywalne okręty: typ "Forrest Sherman", typ T47, typ T53R, typ "Hamburg", projekt 56 ('Kotlin'), niszczyciele typu Daring

</doc>
<doc id="561520" url="https://pl.wikipedia.org/wiki?curid=561520" title="Zbigniew Badeński">
Zbigniew Badeński

Zbigniew Badeński (ur. 26 września 1942 w Poraju, zm. 13 września 2020) – polski kontradmirał i doktor nauk wojskowych, morski oficer pokładowy okrętów rakietowych. W okresie od 1960 do 2002 służył w Marynarce Wojennej. Był m.in. dowódcą ORP „Gdańsk” oraz szefem szkolenia – zastępcą dowódcy Marynarki Wojennej. Karierę zakończył na stanowisku szefa Sztabu Marynarki Wojennej.
Wykształcenie.
W 1960 rozpoczął naukę na Wydziale Dowódczym w Wyższej Szkole Marynarki Wojennej w Gdyni. Podczas studiów został w 1962 skierowany do Kaspijskiej Wyższej Szkoły Marynarki Wojennej ZSRR w Baku, gdzie na Wydziale Uzbrojenia Specjalnego kształcił się w zakresie użycia morskich systemów rakietowych. Jest również absolwentem studiów podyplomowych w Wyższej Szkole Marynarki Wojennej (1973–1975). Na tej uczelni w latach 1973–1979 odbył studia doktoranckie i uzyskał stopień naukowy doktora nauk wojskowych.
Służba wojskowa.
Po powrocie do Polski w 1966 rozpoczął służbę w 3 dywizjonie kutrów torpedowych 3 Brygady Kutrów Torpedowych w Gdyni, a od 1971 w 2 dywizjonie kutrów rakietowo-torpedowych 3 Flotylli Okrętów w Gdyni. Zajmował kolejno stanowiska dowódcy działu rakietowo-artyleryjskiego ORP „Elbląg” (1966–1968), zastępcy dowódcy okrętu na OORP „Kołobrzeg"” i „Elbląg” (1968–1971) oraz dowódcy okrętu na ORP „Gdańsk” (1971–1973). W 1979 został adiunktem w Katedrze Sztuki Operacyjnej i Taktyki Rodzajów Sił Marynarki Wojennej Wyższej Szkoły Marynarki Wojennej. Od 1983 przebywał w Dowództwie Marynarki Wojennej w Gdyni. Początkowo był zastępcą szefa, a następnie szefem Oddziału Operacyjnego w Sztabie Marynarki Wojennej. W 1987 objął funkcję zastępcy szefa Sztabu Marynarki Wojennej ds. operacyjnych, natomiast w 1999 wyznaczono go na stanowisko szefa Szkolenia – zastępcy dowódcy Marynarki Wojennej. W latach 2000–2002, był szefem Sztabu Marynarki Wojennej, a po przejściu w stan spoczynku rozpoczął pracę naukową Akademii Marynarki Wojennej w Gdyni.
W okresie pełnienia funkcji ministra obrony narodowej przez Antoniego Macierewicza odszedł ze stanowiska profesora wizytującego AMW.

</doc>
<doc id="561521" url="https://pl.wikipedia.org/wiki?curid=561521" title="PIP">
PIP



</doc>
<doc id="561526" url="https://pl.wikipedia.org/wiki?curid=561526" title="Liściarka">
Liściarka

Liściarka – sucha karma objętościowa dla zwierzyny płowej. Jeden z typowych – obok snopówki – rodzajów karmy dla jeleni, saren i danieli wykładanej przez myśliwych we wszystkich porach roku poza najtrudniejszym dla zwierzyny okresem zimowym, gdy zastępuje ją karma treściwa. 
Liściarka składa się z młodych lekkostrawnych pędów roślin ścinanych zwykle na początku lata, gdy zawierają najwięcej soków i soli mineralnych. Wiązane w pęczki pędy takich roślin, jak lipa, brzoza, słonecznik bulwiasty, klon, topola i malina dla zwiększenia ich wartości odżywczej spryskiwane są lub moczone w roztworze soli pastewnej. Dokarmianie dzikiej zwierzyny paszą w stosownej do pory roku ilości i jakości pozwala utrzymać zwierzynę w dobrej kondycji i odpowiedniej ilości, a także zapobiega szkodom łowieckim na uprawach rolnych i leśnych.

</doc>
<doc id="561527" url="https://pl.wikipedia.org/wiki?curid=561527" title="Plebiscyt 1920">
Plebiscyt 1920



</doc>
<doc id="561532" url="https://pl.wikipedia.org/wiki?curid=561532" title="Oskarżenie">
Oskarżenie



</doc>
<doc id="561533" url="https://pl.wikipedia.org/wiki?curid=561533" title="Zespół Retta">
Zespół Retta

Zespół Retta (ang. "Rett syndrome", "Rett's disorder", "RTT") – neurologiczne zaburzenie rozwoju, uwarunkowane genetycznie, o dziedziczeniu sprzężonym z płcią.
Na obraz kliniczny tego zespołu składa się szereg zaburzeń neurorozwojowych, które w większości wypadków prowadzą do znacznej i głębokiej niepełnosprawności ruchowej oraz znacząco ograniczają możliwość komunikacji z otoczeniem. Charakterystyczna dla zespołu Retta jest nasilona dyspraksja (w wielu wypadkach apraksja) połączona ze specyficznymi ruchami stereotypowymi w obrębie kończyn górnych.
Klasyfikacja.
W DSM-IV (podobnie jak w ICD-10) Zespół Retta był klasyfikowany jako Całościowe Zaburzenie Rozwoju, podobnie jak między innymi autyzm i Zespół Aspergera. Najnowsza klasyfikacja DSM-5 nie zawiera już Zespołu Retta. Został usunięty z klasyfikacji ze względu na poznane podłoże genetyczne. Osoba z Zespołem Retta wykazująca jednocześnie objawy zaburzenia ze spektrum autyzmu otrzyma teraz diagnozę zaburzenia ze spektrum autyzmu z dopiskiem „powiązane z Zespołem Retta” albo „powiązane z mutacją MECP2”.
Historia.
Zespół opisał jako pierwszy austriacki pediatra, Andreas Rett (1924-1997) w 1965 roku. W poczekalni swojego gabinetu zobaczył dwie matki z dziećmi, które – mimo że nie były spokrewnione – zachowywały się bliźniaczo podobnie: siedząc na kolanach matek w charakterystyczny sposób zaplatały palce dłoni. Rett znalazł jeszcze sześć przypadków choroby i opisał je wstępnie w artykule w „Wiener medizinische Wochenschrift”. W roku 1977 Rett opisał kolejne 22 dziewcząt u których wyodrębnił charakterystyczne cechy:
Nazwę zespołu Retta wprowadził Hagberg, który nieświadom wcześniejszych prac Retta, w roku 1980 zaprezentował na konferencji naukowej własną prezentację 16 przypadków identycznego zespołu zaburzeń.
Pierwsze kryteria diagnostyczne zespołu Retta zostały opracowane w 1984 roku przy współudziale samego Retta. Dzięki sprecyzowaniu standardów diagnozowania do końca swojego życia Andreas Rett miał możliwość konsultowania aż 1000 dziewcząt z tym zaburzeniem rozwoju. Obecnie opisanych jest wiele tysięcy przypadków na całym świecie, a prace badawcze nad zespołem Retta trwają w obrębie różnych subdyscyplin naukowych.
Epidemiologia.
Zespół Retta pojawia się u dziewczynek z częstotliwością od 1:10000 do 1:23000 żywych urodzeń.
Wyższy wskaźnik częstości występowania związany jest z doliczaniem do liczby przypadków potwierdzonych badaniami genetycznymi grupy dziewcząt z tzw. „zespołem rettopodobnym”.
Etiologia.
Pierwszą mutację genu związanego z zespołem Retta odkryto w 1999 roku. Był to gen "MECP2" położony na dłuższym ramieniu chromosomu X w locus q28. Mutacja najczęściej (w około 99%) zachodzi "de novo". Rodzinne występowanie zespołu Retta jest niezwykle rzadkie i związane najczęściej z mozaiką germinalną lub występowaniem selektywnej inaktywacji chromosomu X za zmutowanym genem "MECP2". Przyczyną zespołu Retta mogą też być aberracje chromosomowe, obejmujące region w którym położony jest gen MECP2. 
Mutacje punktowe genu "MECP2" wykrywane są u 80% dziewcząt manifestujących postać klasyczną zespołu i u ok. 40% postaci nietypowych. W około 8% przypadków postaci klasycznej i około 3% postaci nietypowej wykrywana jest duża delecja części lub całości genu. Zakłada się także możliwość występowania nietypowych, zwykle nie badanych rutynowo mutacji w innych regionach genu, lub mutacji innych genów (np. "CDKL5" w postaciach atypowych), kodujących białka uczestniczące w tym samym szlaku molekularnym co "MECP2". Samo wykrycie mutacji nie jest równoznaczne z diagnozą zespołu Retta. O ostatecznym rozpoznaniu decyduje zgodność z obrazem klinicznym.
Patomechanizm.
Gen MECP2 koduje białko "MECP2" (białko wiążące metylo-CpG 2), które jest zaangażowane w proces transkrypcji. Dotychczas wyodrębniono kilka genów regulowanych przez "MECP2", w tym badacze zwracają szczególną uwagę na "A2BP1", "GAMT" oraz przede wszystkim "BDNF".
Mutację genu "A2BP1" wykrywano dotychczas u osób z padaczką, autyzmem i niepełnosprawnością intelektualną, co wydaje się w sposób oczywisty wiązać z zespołem Retta. 
Podobnie, mutacja genu "GAMT", którego nieprawidłowe funkcjonowanie determinuje występowanie poważnych zaburzeń rozwoju intelektualnego, zaburzenia rozwoju mowy i padaczkę. Szczególnie obiecujące dla zrozumienia patomechanizmu w zespole Retta są jednak badania nad ekspresją genu "BDNF".
Badania na modelu zwierzęcym prowadzone pod kierunkiem Michaela Greenberga pokazały, że MeCP2 wiąże promotora BDNF i reguluje jego transkrypcję.
Gen "BDNF" zlokalizowany jest na chromosomie 11 i odpowiada za kodowanie czynnika neurotropowego pochodzenia mózgowego. Czynnik BDNF należy do grupy neurotrofin – białek regulujących rozwój układu nerwowego, zapobiegających apoptozie neuronów oraz umożliwiających różnicowanie komórek progenitorowych.
Szczególna rola genu MeCP2 polega na okresowym „wyciszaniu” i aktywowaniu genu "BDNF" w okresie wczesnego rozwoju człowieka. Mutacja MeCP2 w zespole Retta powoduje obniżenie aktywności BDNF a co za tym idzie – nieprawidłowe kształtowanie się połączeń nerwowych.
Zespół Retta a płeć.
Zespół Retta w klasycznej postaci dotyczy wyłącznie kobiet. Dla większości płodów męskich mutacja genu "MECP2" jest wadą letalną i prowadzi do śmierci na etapie rozwoju płodowego lub ciężkiej encefalopatii noworodkowej z zejściem śmiertelnym przed 2. rokiem życia. W nielicznych przypadkach chłopcy z mutacjami "MECP2" mogą dożyć wieku dorosłego, wykazując głębszą lub głęboką niepełnosprawność intelektualną bez charakterystycznego dla zespołu Retta okresu względnie prawidłowego rozwoju wczesnoniemowlęcego. Należy jednak zauważyć, że mutacje wykrywane w tej grupie chłopców, jakkolwiek dotyczą genu "MECP2", nie muszą być tożsame z typową mutacją dla zespołu Retta u dziewcząt. Chłopcy ci najczęściej otrzymują diagnozę mózgowego porażenia dziecięcego w postaci spastycznej. Brak występowania czynników ryzyka okołoporodowego i prenatalnego u chłopców z ciężką postacią spastyczności i głęboką niepełnosprawnością intelektualną powinien skłaniać do wykonania badań molekularnych.
Objawy.
Zespół Retta często jest mylnie rozpoznawany jako autyzm, porażenie mózgowe czy ogólne zaburzenia rozwoju intelektualnego. Typowe objawy:
Leczenie.
Aktualnie nie istnieje żadna sprawdzona metoda leczenia przyczynowego. Dzięki intensywnej rehabilitacji obejmującej m.in. edukację dopasowaną do możliwości dziecka, opiekę logopedy i psychologa dziecięcego, od 2% do 15% pacjentek może samodzielnie funkcjonować. Ważna jest odpowiednio skomponowana dieta.
Szansę na opracowanie skutecznej terapii dają badania przeprowadzone na Uniwersytecie Edynburskim i Uniwersytecie w Glasgow. Posługując się mysim modelem choroby uczeni dowiedli, że możliwe jest niemal całkowite wyeliminowanie objawów choroby, jeśli przywrócona zostanie aktywność genu "MECP2".

</doc>
<doc id="561534" url="https://pl.wikipedia.org/wiki?curid=561534" title="Oszustwo elektroniczne">
Oszustwo elektroniczne



</doc>
<doc id="561540" url="https://pl.wikipedia.org/wiki?curid=561540" title="Hersheypark">
Hersheypark

Hersheypark - park rozrywki położony w Hershey w Pensylwanii w Stanach Zjednoczonych. Został otwarty w 1906 roku, jako park rekreacyjny dla pracowników zakładu wyrobów czekoladowych Hershey's. Następnie firma zdecydowała się udostępnić park publicznie. W obecnej chwili park ma powierzchnię 49 ha i ponad 60 różnych atrakcji, w tym 13 kolejek górskich.
Historia.
Milton S. Hershey, założyciel firmy wyrobów czekoladowych "Hershey's", pragnął wybudować park dla swoich pracowników, aby ci mieli miejsce do relaksu po trudach codziennej pracy. W 1903 roku, w środku pola kukurydzianego wzdłuż strumienia Spring Creek znalazł miejsce odpowiednie na wybudowanie parku rekreacyjnego. Hershey Park został oficjalnie otwarty podczas meczu baseballu rozgrywanym na nowym boisku.
W 1908 roku wybudowano pierwszą karuzelę, jak również amfiteatr na 1500 miejsc siedzących. Park rozbudowano w 1909 o korty tenisowe, dwie kręgielnie, dużą estradę i galerię fotograficzną. Goście mogli również podziwiać uroki scenerii w czasie jazdy kolejką szynową.
W lipcu 1912 roku, uruchomiono karuzelę wybudowaną przez Williama H. Dentzela z Filadelfii. Karuzela miała średnicę 15 m i zawierała 53 wystrugane z drewna zwierzęta, takie jak: lwy, niedźwiedzie, żyrafy, świnie, króliki, strusie, kozy i jelenie zaprzęgnięty do dwóch rydwanów. Karuzelę opisywano jako "najpiękniejsza i najnowocześniejsza karuzela w tej części kraju, jak również jedna z największych."
Kilka zabudowań dodano w latach 1913 do 1923. Dodano pawilon "Starlight Ballroom", nową scenę dla big bandu, nowe centrum konferencyjne (obecnie muzeum), "Hershey Park Cafe" i ogród zoologiczny. Nowa kolejka górska "The Wild Cat" została oddana do użytku w 1923.
Każdego roku uruchamiano nowe atrakcje. Z rokiem 1945 park zawierał ponad tuzin atrakcji. Karuzela Dentzela została wymieniona na nową wybudowaną przez "Philadelphia Toboggan Company" w 1945 roku, która działa do dnia dzisiejszego. W 1946 roku drewniana kolejka górska "The Comet" wymieniona została przez nową kolejkę "The Wild Cat." Pięcioletni plan rozbudowy parku zapoczątkowany w 1971 roku zmienił oblicze małego wesołego miasteczka na duży lunapark. Jednorazowa opłata za wejście do parku umożliwiała korzystanie ze wszystkich dostępnych atrakcji bez ograniczeń.
Pierwszą stalową pętlową kolejkę górską na wschodnim wybrzeżu amerykańskim o nazwie "Sooperdooperlooper" otwarto 4 lipca 1977 roku.
Mniejsze atrakcje pojawiły się w latach 1980. Takie jak: Cyclops (zastąpiona przez The Claw), Pirate, Wave Swinger, Conestoga (obecnie usunięta), and Timber Rattler (zastąpiona przez Rodeo). Canyon River Rapids otwarto w 1987 roku.
Lata 90. XX wieku wystartowały wraz z budową Minetown (miasteczka górniczego), masywnego trzypiętrowego budynku zawierającego salon gier i restauracje. Trzy dziecięce przejażdżki wymieniono na wodną atrakcję "Coal Shaker". Uruchomione zostały cztery kolejki górskie: "Sidewinder", nowsza wersja "The Wildcat", "The Great Bear" uruchomiona została w 1998 roku i jest najdroższą inwestycją do dnia dzisiejszego. "Wild Mouse" otwarto w 1999 roku. Kilka innych atrakcji dodano w ostatniej dekadzie. W 1994 roku, otwarto "Tidal Force" (stromy spływ wodny łodzią zabierającą 20 osób, spływającą z wysokości 35 m i uderzającą lustro wody tworząc potężny rozbryzg wody).
W nowym tysiącleciu dodano trzy nowe kolejki górskie – "Lighting Racer" (2000), "Roller Soaker" (2002) i "Storm Runner" (2004). 20 metrowe wahadło obrotowe o nazwie "The Claw" oddano do użytku w 2003 roku.
W 2022 roku park ogłosił zamknięcie drewnianej kolejki górskiej Wildcat, a następnie jej modernizację do kolejki hybrydowej przez Rocky Mountain Construction, planowaną na rok 2023.
Kolejki górskie.
Czynne.
W roku 2022 w parku "Hersheypark" znajdowało się 13 czynnych kolejek górskich:
W budowie.
W roku 2022 jedna nowa kolejka górska była w budowie:
Zlikwidowane.
Na rok 2022 z 19 kolejek górskich wybudowanych w historii parku 6 zostało zlikwidowanych:

</doc>
<doc id="561556" url="https://pl.wikipedia.org/wiki?curid=561556" title="Formula processus">
Formula processus

Formula processus – kodyfikacja ziemskiego polskiego prawa procesowego. Jedyny dział prawa sądowego objęty kodyfikacją w okresie nowożytnym.
Powstanie projektu kodyfikacji było przejawem ruchu egzekucyjnego. Projekt został opracowany przez komisję kodyfikacyjną powołaną na sejmie bydgoskim w 1520 ustawą „De conformandis iuribus et consuetudinibus Regni” (O uzgodnieniu praw i obyczajów Królestwa). W jej skład weszli delegaci szlacheccy oraz wyznaczeni przez króla doktorzy prawa kanonicznego i prawa rzymskiego. Projekt został oparty w przeważającej części na prawie małopolskim. Prace nad nim zostały ukończone w roku 1523, zatwierdzone przez sejm piotrkowski. Początkowo obowiązywał jedynie w Małopolsce, następnie przyjęty w całym Królestwie.
Kodeks składał się z dwóch części, w skład których wchodził:
Całość liczyła 111 artykułów, część druga nadawała kodeksowi charakter podręcznika, którym można było się posłużyć przy nauce.
Kodeks zreformował dotychczasowe polskie prawo procesowe czerpiąc ze wzorów prawa rzymskiego i prawa kanonicznego. Do najważniejszych innowacji należą m.in.:
Kodeks został opracowany w sposób zwięzły i syntetyczny jednak nie wyczerpywał w pełni prawa procesowego. Wobec braków w jego regulacjach od połowy XVI w. odczuwano potrzebę uzupełnienia i zmian, która narastała z upływem czasu. Praktyka sądowa rozwijała się bowiem dążąc do przedłużania i komplikowania procedury. Wskutek czego pojawiły się postulaty ponownej kodyfikacji (samodzielnie lub z innymi razem gałęziami prawa). Do prób takich kodyfikacji należą m.in.: "Korektura praw" (1532), "Kodeks Stanisława Augusta" doby Sejmu Czteroletniego, wcześniej zaś „Postępek z praw cesarskich około karania na gardle” (tłumaczenie i złagodzona przeróbka Caroliny) z 1559 r. Bartłomieja Groickiego, czy "Postępek prawny skrócony" z (1611), autorstwa Jana Swoszowskiego, pisarza, a następnie podkomorzego lwowskiego, marszałka sejmu 1611 oraz projekt pod nazwą "Correctura iurium" (1642).

</doc>
<doc id="561557" url="https://pl.wikipedia.org/wiki?curid=561557" title="Wojciech Zimiński">
Wojciech Zimiński

Wojciech Mikołaj Zimiński (ur. 17 października 1962) – polski dziennikarz, poeta, scenarzysta, artysta kabaretowy, redaktor naczelny redakcji kultury Polskiego Radia, prezenter TVN24.
Życiorys.
Absolwent Wydziału Dziennikarstwa i Nauk Politycznych Uniwersytetu Warszawskiego. W 1990 ukończył zaoczne wyższe zawodowe studium scenariuszowe w PWSFTviT w Łodzi.
Od 2005 jest komentatorem programu publicystycznego "Szkło kontaktowe", nadawanego na antenie TVN24, w 2008 został gospodarzem sobotnich wydań programu. Wspólnie z Tomaszem Sianeckim pojawił się w 16. odcinku serialu "Teraz albo nigdy!", gdzie zagrał samego siebie.
W latach 2008–2010 i ponownie od 2011 do 2017 związany z Programem Trzecim Polskiego Radia jako prowadzący audycje "Na lato" oraz "Trzecie ucho", a po powrocie "Urywki z rozrywki". Jako współautor powieści radiowej "A koń w galopie nie śpiewa" w 2021 rozpoczął współpracę z Radiem Nowy Świat.
Życie prywatne.
Syn dziennikarza Macieja Zimińskiego. Jest żonaty, ma dwie córki.

</doc>
<doc id="561560" url="https://pl.wikipedia.org/wiki?curid=561560" title="Crash Team Racing">
Crash Team Racing

Crash Team Racing – gra wyścigowa (na gokartach), czwarta z serii gier platformowych "Crash Bandicoot" na konsolę Sony PlayStation, wydana w 1999 roku.
Informacje o grze.
Fabuła.
Najlepszy rajdowiec we wszechświecie, Nitrous Oxide, przybywa na Ziemię, by rzucić jej mieszkańcom wyzwanie: albo znajdzie się ktoś, kto pokona go w wyścigu, albo planeta zostanie przemieniona w wielki parking kosmiczny, a Ziemianie staną się jego jeńcami. Ekipy Crasha i Cortexa podejmują wyzwanie.
Postacie.
"(Opisy bohaterów znajdują się w artykule Crash Bandicoot)."
Od początku grywalne jest osiem postaci:
Poprzez odblokowanie w grze lub zastosowanie kodów, grywalne jest kolejne sześć postaci:
Odblokowywana jedynie za pomocą kodu jest jedna postać:
Bronie.
W niektórych trybach rozgrywki możliwe jest atakowanie przeciwników oraz wspomaganie własnej postaci za pomocą broni i innych bonusów. Zdobywa się je, wjeżdżając w skrzynie oznaczone znakami zapytania. Wtedy wylosowany zostaje jeden z ich rodzajów. Zawodnicy będący na czołowych pozycjach zazwyczaj otrzymują słabsze typy broni, jadący z tyłu zaś – lepsze.
Broń lub bonus można ulepszyć, gdy zbierze się dziesięć owoców Wumpa. Znajdują się one w specjalnych skrzyniach bądź zwyczajnie leżą na drodze. Jednak kiedy zawodnik zostanie trafiony bronią przez innych lub gdy spadnie w przepaść, liczba owoców ulega zmniejszeniu.
Rozgrywka.
"Adventure Mode" ("Tryb Przygód" – fabularny).
Jest to główny tryb gry. Można go przechodzić, sterując jedną z grywalnych od początku postaci, której później nie można już zmienić. Przewodnikiem po świecie "Adventure" jest Aku-Aku (w przypadku gry Crashem, Coco, Polarem lub Purą) lub Uka-Uka (w przypadku gry Cortexem, Dingodilem, Tinym lub N. Ginem), a nagrody za zdobyte sukcesy udzielają Trophy-Girls ("Dziewczyny Nagród", lub po prostu hostessy).
Podstawowy tryb "Adventure" polega na przechodzeniu przez cztery etapy gry. Na każdy z nich składają się cztery trasy oraz jeden boss. Większość tras nawiązuje do grywalnych (i nie tylko) postaci oraz do poziomów z poprzednich gier serii.
Dodatkowe warunki ukończenia.
Ukończenie wszystkich czterech etapów i pokonanie Nitrousa Oxide’a to dopiero 36% trybu "Adventure". Aby przejść go do końca, należy jeszcze:
"Time Trial" ("Próba Czasu").
Każdą z dostępnych tras należy pokonać możliwie szybko – tak, by odblokować i pokonać „ducha” N. Trophy’ego, a następnie Nitrousa Oxide. Pokonanie Trophy’ego na wszystkich trasach skutkuje odblokowaniem tej postaci. Jeżeli na wszystkich trasach gracz pokonał „ducha” N. Oxide, odblokowuje się tryb "Scrapbook" ("Album") (plotka głosi, że grywalny staje się sam Oxide, jednak nie jest to prawda). Podczas wyścigów w trybie Time Trial na trasie nie ma innych zawodników oraz skrzyń.
"Arcade" ("Wyścigi").
Zawodnik wybiera trasę i postać, którą chce prowadzić. Tryb dzieli się na opcję "Single" ("Pojedynczo") i "Cup" ("Turniej"). Wybór "Single" oznacza pojedynczy przejazd wybraną trasą przez 3, 5 lub 7 okrążeń, zaś "Cup" to turniej na czterech kolejnych trasach – po każdej z nich przyznaje się punkty, adekwatne do zajętego miejsca – 9 za pierwsze, 6 za drugie, 3 za trzecie, 1 za czwarte, 0 za piąte, szóste, siódme i ósme. Maksymalnie można więc zdobyć 36 punktów. Przechodząc wszystkie turnieje na danym poziomie trudności (są 3: "łatwy", "średni" i "trudny"), można w "Cup" odblokować plansze do trybu "Battle", czyli w sumie trzy nowe areny.
"VS" ("Przeciwko Sobie").
Pojedynek dwóch graczy. Wyścig odbywa się na wybranej trasie jedynie między nimi.
"Battle" ("Bitwa").
Bitwa – odbywa się na specjalnych arenach i polega na uderzeniu przeciwnika za pomocą broni odpowiednią liczbę razy. Istnieje możliwość ustawienia dostępnego arsenału i innych parametrów rozgrywki.

</doc>
<doc id="561562" url="https://pl.wikipedia.org/wiki?curid=561562" title="Tomasz Jachimek">
Tomasz Jachimek

 
Tomasz Jachimek (ur. 11 października 1973 w Gdyni) – polski artysta kabaretowy, autor tekstów i konferansjer. Piłkarz drużyn juniorskich i drugiego zespołu Bałtyku Gdynia. Z wykształcenia dziennikarz. Starszy brat satyryka Szymona Jachimka.
Życiorys.
W okresie studiów dziennikarskich na Uniwersytecie Warszawskim pisał felietony i opowiadania publikowane w „Dzienniku Bałtyckim”, a także występował w czwartoligowych drużynach piłki nożnej.
W latach 1997–1999 był członkiem kabaretu Strzały z Aurory (I miejsce XV Przeglądu Kabaretowego PaKA, "ex aequo" z Absurdalnym Kabaretem). W 2002 roku założył jednoosobowy Kabaret Jachim Presents (I miejsce XVIII Przeglądu Kabaretowego PAKA). Obecnie, prowadząc różnego rodzaju spotkania, gale czy inne wydarzenia, występuje pod swoim imieniem i nazwiskiem.
W 2004 roku został współpracownikiem Polskiego Radia Program III (jego skecze i monologi są często emitowane w "Powtórce z rozrywki"). Od 2005 roku jest stałym gościem programu publicystyczno-satyrycznego "Szkło kontaktowe" nadawanego na antenie TVN24. Oprócz tego od grudnia 2006 roku publikuje w tygodniku Newsweek Polska felietony z cyklu „Pięciopak Jachimka”. Wcielał się w postać Syna w emitowanym przez TVP2 serialu kabaretowym "Rodzina Trendych".
Jest autorem monodramów "Mężczyzna sukcesu – koncert solo", "Reflektor na tatę" (wystawiany w krakowskim Teatrze 38 w wykonaniu Piotra Plewy), "Kolega Mela Gibsona" (wystawiany w Teatrze Korez w Katowicach w 2007 roku) oraz od 2014 r. w rzeszowskim teatrze Bo Tak i "[Ja]3 czyli dwa do jednego" (wystawiany w Teatrze Konsekwentnym w Warszawie w 2010 roku), a także autorem tekstów sztuki „Wiwisexia” który miał premierę w 4 listopada 2016 na deskach Teatru Korez.
W listopadzie 2007 roku ukazała się płyta DVD Tomasza Jachimka w serii Liga Kabaretów pod tytułem „Jachim Presents”, a 20 października 2010 roku odbyła się premiera jego pierwszej książki pt. "Handlarze czasem".
W 2016 nawiązał współpracę z Grupą Onet-RAS Polska czego wynikiem był program Żółte papiery emitowany w OnetTV, program pokazywał autorski komentarz do wydarzeń kulturalnych, politycznych i sportowych. Program we wrześniu zmienił nazwę na Świat według Jachimka.
Życie prywatne.
Ma brata Szymona Jachimka, który również jest artystą kabaretowym. Jest ojcem dwójki dzieci.

</doc>
<doc id="561566" url="https://pl.wikipedia.org/wiki?curid=561566" title="Kolonia Halickie">
Kolonia Halickie

Kolonia Halickie – dawna wieś, obecnie znajdująca się w granicach administracyjnych Białegostoku, w południowo-wschodniej części miasta, na osiedlu Dojlidy Górne, oddalona o 11 km od centrum. Została przyłączona do Białegostoku 1 stycznia 2006 roku. Zamieszkiwało ją wówczas około 300 mieszkańców. 
Ulice znajdujące się w obrębie dzielnicy: Halicka (główna ulica), Lubczykowa, Zielone Jabłuszko, Sezamkowa, Goździkowa, Koperkowa, Cukiniowa, Pszeniczna, Nad Potokiem, Nasienna i Margerytki. Ulice zostały nazwane przez mieszkańców zamieszkujących daną ulice.

</doc>
<doc id="561568" url="https://pl.wikipedia.org/wiki?curid=561568" title="SAGEM myX5-2v">
SAGEM myX5-2v

SAGEM myX5-2v – ulepszona wersja SAGEM myX5-2 przede wszystkim o kamerę cyfrową.

</doc>
<doc id="561572" url="https://pl.wikipedia.org/wiki?curid=561572" title="Kelly Rowland">
Kelly Rowland

Kelly Rowland, właściwie Kelendria Trene Rowland (ur. 11 lutego 1981 w Atlancie) – amerykańska wokalistka R&amp;B, zdobywczyni nagrody Grammy, autorka tekstów, tancerka i okazjonalnie aktorka, która zaistniała dzięki współzałożeniu i członkostwie w girlsbandzie Destiny’s Child, który sprzedał ponad 100 milionów płyt na całym świecie.
Po seriach komercyjnych sukcesów w grupie Destiny’s Child i światowym sukcesie singla „Dilemma”, nagranego w duecie z raperem Nelly, utworu który zdobył statuetkę Grammy, Rowland wydała swój debiutancki, solowy album, "Simply Deep" (2002). Krążek zyskał przychylność krytyków i publiczności sprzedając się w nakładzie 2,5 miliona egzemplarzy na całym świecie. Kolejny longplay Kelly ukazał się pięć lat po swoim poprzedniku. "Ms. Kelly" (2007) ujrzał światło dzienne 25 czerwca 2007 w Stanach Zjednoczonych i 3 lipca w Europie. Singlem promującym album okazał się utwór „Like This” wykonany w duecie z Eve. Kolejnymi kompozycjami wydanymi jako single były piosenki „Ghetto” z gościnnym udziałem Snoop Dogga oraz międzynarodowy „Work”. Ponadto w roku 2008 artystka wydała reedycję krążka "Ms. Kelly" wraz z promującym go singlem „Daylight” nagranym z Gym Class Heroes.
W 2013 roku wystąpiła w amerykańskiej edycji programu X- factor jako członek jury u boku Simona Cowella, Demi Lovato i Pauliny Rubio.
W międzyczasie kariery muzycznej, Rowland wzięła udział w kilku przedsięwzięciach aktorskich w filmach i serialach telewizyjnych.
Życiorys.
Dzieciństwo.
Rowland urodziła się w Atlancie, w Georgii w Stanach Zjednoczonych. Jej rodzicami są Doris Rowland Garrison oraz Christopher Lovett, którzy pobrali się po narodzinach wokalistki. W wieku siedmiu lat razem z matką wyprowadziły się z rodzinnej miejscowości pozostawiając ojca Kelly samego z powodu jego alkoholizmu. Po przeprowadzeniu się do Houston w Teksasie poznała Beyoncé Knowles. Po kilku latach stały się najlepszymi przyjaciółkami i postanowiły założyć zespół Destiny’s Child. Razem z LaTavia Roberson oraz LeToya Luckett po sześciu latach wydały debiutancką płytę, która okazała się sukcesem w USA. Zaraz po wydaniu drugiego albumu dwie z początkowego składu girlsbandu opuściły zespół pozostawiając Knowles i Rowland same. W ciągu kilku miesięcy Farrah Franklin oraz Michelle Williams dołączyły do Destiny’s Child. Pomimo zmian, nastąpiły kolejne – po nagraniu teledysku do nagrania „Say My Name” Franklin opuściła girlsband.
Trio złożone z Beyoncé, Kelly oraz Michelle wydały razem swój pierwszy album numer #1 oraz dwa single, które zdobyły szczyt notowania "Billboard Hot 100". Zespół w ciągu całego swego istnienia sprzedał ponad 100 milionów egzemplarzy płyt oraz stał się girlsbandem, który sprzedał najwięcej płyt w całej historii przemysłu fonograficznego.
Zna język migowy.
Kariera muzyczna.
"Simply Deep" (2002-2003).
Pierwszy solowy album Kelly Rowland wydany został w październiku 2002 w USA i w lutym 2003 w Europie. Krążek nagrany został w brzmieniach „alternatywnego R&amp;B” z domieszką rocka oraz popu. Na longplayu znalazła się piosenka „Dilemma”, która nagrana wspólnie z Nellym zdobyła Nagrodę Grammy w roku 2003 oraz okupowała notowanie "Billboard Hot 100" w sumie przez dziesięć tygodni. Nad pracami Rowland czuwali tacy producenci jak Brandy, Mark J. Feist, Robert „Big Bert” Smith, Rich Harrison, Solange Knowles, Alonzo Jackson, Damon Elliot Leli oraz Sean Okundaye. Podczas gdy album zajmował pozycje w Top 10 większości notowań najlepiej sprzedających się albumów na świecie, w Ameryce pozostał na pozycji #12 nie zajmując wyższego miejsca na "Billboard 200". W rodzimym kraju artystki krążek sprzedał się w postaci 590 000 egzemplarzy oraz został odznaczony złotą płytą; "Simply Deep" zajął natomiast miejsce #1 w brytyjskim notowaniu najlepiej sprzedających się albumów oraz odznaczony został platynową płytą. Oprócz tego longplay uzyskał status złotej płyty w takich krajach jak: Irlandia, Hongkong, Singapur, Australia, Nowa Zelandia, czy Kanada.
Drugim singlem promującym album stała się kompozycja „Stole”, która znalazła się w Top 10 w kilku krajach oraz Top 5 w Australii, Nowej Zelandii oraz Wielkiej Brytanii. Piosenka nigdy nie znalazła się w Top 20 notowania "Billboard Hot 100". Kolejnym singlem okazał się utwór „Can't Nobody”, który znalazł się w Top 10 notowań w kilku krajach. „Train on a Track”, finalny singel z krążka stał się czwartym solowym utworem Rowland znajdującym się w Top 20 brytyjskiego notowania.
W roku 2005, Kelly pojawiła się w utworze „Here We Go” raperki Triny, który pojawił się w stacjach radiowych we wrześniu 2005 oraz zyskał sukces dla obydwu artystek znajdując się w Top 20 w Nowej Zelandii, Finlandii, Wielkiej Brytanii oraz Stanach Zjednoczonych.
"Ms. Kelly" (2007-2008).
Nad swoim drugim solowym albumem Kelly pracowała trzy lata. Oryginalnie tytuł miał brzmieć "My Story", a pierwsza wersja albumu, która była produkowana przez: Big Tank, Soulshock &amp; Karlin, Patrick „J. Que” Smith, Rich Harrison, Rodney Jerkins; napisana przez Robin Thicke i Solange Knowles oraz wydana z udziałem raperek Remy Ma i Shawnna, światło dzienne miał ujrzeć dnia 13 czerwca 2006.
6 maja 2006 odbyła się światowa premiera głównego singla z krążka „Gotsta Go” wyprodukowanego przez CKB, to na uroczystości 2006 MTV Asia Awards w Bangkoku, Kelly razem z menadżerami i wytwórnią Columbia Records zdecydowali się przełożyć datę wydania albumu, wycofać singla „Gotsta Go” i całkowicie zmienić listę utworów płyty.
"Ms. Kelly" zadebiutował na drugim miejscu Billboard Top R&amp;B/Hip-Hop Albums oraz szóstym miejscu "Billboard 200". W pierwszym tygodniu od premiery krążek sprzedał się w nakładzie 83 tys. sztuk w samych Stanach Zjednoczonych co sprawiło, że krążek ten stał się pierwszym w solowej karierze Rowland, który zajął pozycję Top 10 najlepiej sprzedających się albumów. Ekskluzywnie specjalnie dla sieci supermarketów Wal-Mart, album wydany został dodatkowo ze specjalnym DVD zatytułowanym "BET Presents Kelly Rowland", które zawiera występy Rowland w studiu BET, występy na czerwonych dywanach oraz wszystkie dotychczasowe teledyski wydane przez wokalistkę. Poza Stanami Zjednoczonymi album nie zyskał sukcesu. Najwyższą pozycją jaką zdobył w Wielkiej Brytanii to 37. miejsce.
W wywiadzie Rowland wyznała, że planuje wydać reedycję krążka z dodatkowymi utworami oraz dwoma promującymi go singlami.
Głównym singlem promującym "Ms. Kelly" stała się kompozycja „Like This” nagrana wspólnie z Eve. Utwór odniósł sukces w krajach europejskich, zajmując w większości tamtejszych notowań, pozycje w Top 10. Drugim singlem z krążka okazała się piosenka „Ghetto” wydana jedynie na amerykański rynek muzyczny. Kompozycja nie uzyskała sukcesu, nie debiutując na notowaniu "Billboard Hot 100". Trzecim singlem promującym album stał się utwór „Work”, który znalazł się w Top 5 notowania "UK Singles Chart".
12 maja 2008 na europejskich rynkach muzycznych ukazało się wydawnictwo "Ms. Kelly Deluxe", wzbogacone o nowe utwory wersja albumu wokalistki z roku 2007. Album zajął 23. miejsce na oficjalnej liście najchętniej kupowanych albumów w Wielkiej Brytanii. Głównym singlem promującym płytę był utwór „Daylight” nagrany wspólnie z Gym Class Heroes, który znalazł się w Top 20 brytyjskiej oraz francuskiej oficjalnej listy przebojów. Ponadto „Daylight” znalazł się na ścieżce dźwiękowej do filmu "Asterix na olimpiadzie", którego premiera miała miejsce 25 stycznia 2008.
W 2011 roku była jurorką w brytyjskiej edycji talent show "X Factor". Udział w programie spowodował, że została wybrana Kobietą Roku 2012 brytyjskiej edycji magazynu „Glamour”.

</doc>
<doc id="561573" url="https://pl.wikipedia.org/wiki?curid=561573" title="Canton i Enderbury">
Canton i Enderbury

Canton i Enderbury – dwa atole koralowe: Canton (obecnie Kanton) oraz Enderbury leżące w grupie Wysp Feniks, położone w Oceanii, pośrodku Pacyfiku, ok. 3000 km na południe od stolicy Hawajów – Honolulu
Wyspy miały istotne znaczenie jako baza wojskowa, zarówno dla marynarki jak i lotnictwa, ze względu na ich położenie między USA, Australią i Filipinami. Na tym tle pojawił się spór brytyjsko-amerykański o te wysepki. Wielka Brytania rościła sobie do nich pretensje od 1892 r., podczas gdy Stany Zjednoczone oficjalnie zadeklarowały, że wyspy te podlegają ich suwerenności. W 1938 obie strony zawarły porozumienie, na mocy którego wzajemnie uznały swoje prawa do wspólnego korzystania z wysp Kanton i Enderbury w zakresie komunikacji i handlu. W latach 1939-1979 obie wyspy stanowiły kondominium amerykańsko-brytyjskie, następnie weszły w skład państwa Kiribati. Obecnie są niezamieszkane.

</doc>
<doc id="561578" url="https://pl.wikipedia.org/wiki?curid=561578" title="Czary">
Czary



</doc>
<doc id="561584" url="https://pl.wikipedia.org/wiki?curid=561584" title="Boleniec">
Boleniec

Boleniec (kaszb. "Bòlińc", niem. "Bollenz") – uroczysko-dawna miejscowość w Polsce położona w województwie pomorskim, w powiecie słupskim, w gminie Smołdzino na Mierzei Łebskiej.
Wieś rybacka została zasypana przez wydmy ruchome, obecnie jest to teren Słowińskiego Parku Narodowego.
Nazwa miejscowości pochodziła bądź od nazwy ryby boleń bądź od imienia Bolesław. Zamieszkana była przez Słowińców, a pierwsze wzmianki o niej pochodzą z 1558 roku (dokument księcia Bogusława X oraz protokół sądowy). Mieszkańcy zajmowali się rybołówstwem. Na terenie wsi znajdowały się chaty kryte sitowiem. Zostały one zasypane przez wędrujące wydmy, a mieszkańcy Boleńca musieli się przenieść w inne miejsce.

</doc>
<doc id="561593" url="https://pl.wikipedia.org/wiki?curid=561593" title="Piroksenit">
Piroksenit

Piroksenit – skała magmowa głębinowa pochodzenia ultrazasadowego, brunatnoczarna, ziarnista, zbudowana prawie wyłącznie z piroksenów jednoskośnych lub rombowych. Często w niewielkich ilościach zawiera także hornblendę, biotyt, chromit i magnetyt. 
Występuje w USA, Irlandii, na Grenlandii, Zimbabwe. Na terenie Polski piroksenity występują na małych obszarach Sudetów w Górach Bialskich, Rudawach Janowickich, w okolicy Sobótki, gdzie występują razem ze skałami z klasy gabra i bazaltu.

</doc>
<doc id="561594" url="https://pl.wikipedia.org/wiki?curid=561594" title="Biomateriały">
Biomateriały



</doc>
<doc id="561595" url="https://pl.wikipedia.org/wiki?curid=561595" title="Milena Rosner">
Milena Rosner

Milena Maria Rosner (ur. 4 stycznia 1980 w Słupsku) – polska siatkarka, grająca na pozycji przyjmującej, reprezentantka kraju.
Zarys kariery.
Karierę rozpoczynała w Czarnych Słupsk. W 2000 roku zadebiutowała w reprezentacji Polski seniorek, z którą w 2005 roku zdobyła mistrzostwo Europy. Po zdobyciu w 2006 roku mistrzostwa Polski wyjechała za granicę – z hiszpańskim klubem z Teneryfy zdobyła brązowy medal Ligi Mistrzyń, zostając najlepszą przyjmującą zawodniczką turnieju finałowego. Od Pucharu Świata 2007 do igrzysk olimpijskich w Pekinie 2008 była kapitanem reprezentacji. Po olimpiadzie zakończyła przygodę z kadrą. Po sezonie spędzonych we Włoszech wróciła do Polski, zdobywając drugie mistrzostwo w polskiej lidze. Po urlopie macierzyńskim, sezon spędziła w Rumunii, a w latach 2011–2013 grała w Impelu Wrocław. Po roku przerwy, związała się rocznym kontraktem z PGE Atomem Trefl Sopot, w którym występowała na boisku jako libero.
Sukcesy klubowe.
Puchar Polski:
Mistrzostwo Polski:
Liga Mistrzyń:
Mistrzostwo Hiszpanii:
Puchar Włoch:
Mistrzostwo Rumunii:
Sukcesy reprezentacyjne.
Mistrzostwa Europy:
Życie prywatne.
W 2010 roku urodziła syna Milana. 

</doc>
<doc id="561598" url="https://pl.wikipedia.org/wiki?curid=561598" title="Inżynieria biomateriałów">
Inżynieria biomateriałów

Inżynieria biomateriałów jest dziedziną nauki interdyscyplinarnej, która sprowadza się do badania i wytwarzania materiałów biozgodnych, implantów, aparatury medycznej i sztucznych narządów. Jej szerokie zastosowanie możemy dostrzec w inżynierii genetycznej, biotechnologii i inżynierii biomedycznej. 
Główne obszary badawcze: 

</doc>
<doc id="561600" url="https://pl.wikipedia.org/wiki?curid=561600" title="InterCal">
InterCal



</doc>
<doc id="561604" url="https://pl.wikipedia.org/wiki?curid=561604" title="Campagna T-Rex">
Campagna T-Rex

Campagna T-Rex – dwumiejscowa, trójkołowa hybryda motocykla i samochodu zaprojektowana i wykonana w 1994 przez kanadyjską firmę Campagna Corporation.
T-rex jest składany we francuskojęzycznej części Kanady a jego montaż odbywa się ręcznie. Konstrukcja jest od czasu powstanie prototypu nieustannie dopracowywana.
Model jest sprzedawany na terytorium Kanady, USA i Kuwejtu.
Budowa.
Zespół napędowy z motocykla (od baku w tył) został wykorzystany bez większych zmian. Z przodu zamontowana została klatka bezpieczeństwa z kokpitem mieszczącym 2 osoby. Sterowanie odbywa się za pomocą 2 kół skrętnych zamontowanych na podwójnych wahaczach pochodzących z bolidu F1.
Układ przeniesienia napędu został zaczerpnięty z motocykla Kawasaki ZX-12 RR. Moc silnika wynosi ok. 160 KM przy ok. 10 500 obr./min i momencie obrotowym ok. 105 Nm. Moc jest przekazywana na tylne koło za pomocą 6 stopniowej, kasetowej skrzyniu biegów z możliwością zmiany na bieg wyższy bez użycia sprzęgła, dzięki czemu ma większe przyspieszenie. Silnik potrzebuje dużej ilości powietrza, dlatego jest wyposażony w unikatowy air box z chwytem powietrza umieszczonym na dachu.
Kokpit wyposażony jest w 2 głębokie, kubełkowe fotele z 6-punktowymi pasami bezpieczeństwa. Zegary zostały zaczerpnięte wprost z Kawasaki, lecz brak w T-Rex manetek zastąpionych kierownicą MOMO. Zmiana biegów odbywa się tak ja w motocyklu, czyli sekwencyjnie. Kierowca ma do dyspozycji krótki drążek i zmienia biegi w sposób analogiczny do motocykla.
Osiągi.
Przyspieszenie (0-100 km/h) T-Rex wynosi 4,1 s w wersji podstawowej i 3,9 s w wersji zmodyfikowanej. Prędkość maksymalna – 140 mil/h. Masa – 410 kg (bez płynów).

</doc>
<doc id="561607" url="https://pl.wikipedia.org/wiki?curid=561607" title="Sylwia Pycia">
Sylwia Pycia

Sylwia Edyta Pycia (ur. 20 kwietnia 1981 w Krakowie) – polska siatkarka, grająca na pozycji środkowej, reprezentantka kraju. Zdobywczyni złotego medalu na Mistrzostwach Europy w 2005 roku. Wraz z reprezentacją zajęła także szóste miejsce na Mistrzostwach Europy 2001, siódme na Grand Prix 2005, czwarte w Pucharze Wielkich Mistrzyń 2005 oraz piętnaste na Mistrzostwach Świata w 2006 roku.
Postanowieniem Prezydenta RP z dnia 22 listopada 2005 roku została odznaczona Złotym Krzyżem Zasługi.
W Mikołowie otworzyła swój własny salon kosmetyczny pod nazwą "Strefa Urody". W 2018 roku wyszła za mąż za szczypiornistę Filipa Jarosza. W 2019 roku w szpitalu w Łubinowej urodziła syna Bartosza.
Sukcesy klubowe.
Mistrzostwo Polski:
Superpuchar Polski:
Sukcesy reprezentacyjne.
Mistrzostwa Europy:
Igrzyska Europejskie:

</doc>
<doc id="561608" url="https://pl.wikipedia.org/wiki?curid=561608" title="Wakat Stolicy Apostolskiej">
Wakat Stolicy Apostolskiej



</doc>
<doc id="561611" url="https://pl.wikipedia.org/wiki?curid=561611" title="Bodo Ebhardt">
Bodo Ebhardt

Bodo Heinrich Justus Ebhardt (ur. 5 stycznia 1865 w Bremie, zm. 13 lutego 1945 na zamku Marksburg) – niemiecki architekt i konserwator zabytków. Założyciel i długoletni prezes Towarzystwa na Rzecz Zachowania Niemieckich Zamków (niem. "Vereinigung zur Erhaltung deutscher Burgen") – od 1953 Związku Zamków Niemieckich (niem. "Deutsche Burgenvereinigung", DBV).
Życiorys.
Ojciec jego miał fabrykę mebli w Bremie. Szkołę podstawową ukończył w Sankt Goarshausen, gdzie też zafascynowały go zamki. Odebrał wykształcenie handlowe w Bremie i Magdeburgu. Porzucił jednak zawód handlowca i kształcił się dalej, zapisując się na studia architektoniczne przy berlińskim muzeum rękodzieła artystycznego – "Kunstgewerbemuseum" u Aleksandra Schütza, a następnie u Ernsta von Ihne. Szybko rozpoczął samodzielną działalność architektoniczną – projektując w stylu historycznym, m.in. neorenesansowym (zamek Hakeburg w Kleinmachnow pod Berlinem, 1903), a później klasycznym (odbudowa teatru dworskiego w Detmold, 1913–1915).
W 1899 założył Towarzystwo na Rzecz Zachowania Niemieckich Zamków (niem. "Vereinigung zur Erhaltung deutscher Burgen") – od 1953 Związku Zamków Niemieckich (niem. "Deutsche Burgenvereinigung", DBV). W tym samym roku zaczął wydawać pismo na temat architektury i konserwacji zamków „Burgwart“. Jako badacz zamków i konserwator zyskał przyjaźń cesarza Wilhelma II, który często gościł u Ebhardt w domu i uczestniczył w jego wykładach. W latach 1899–1908 na zlecenie cesarza Ebhardt przeprowadził odbudowę zamku Hohkönigsburg nieopodal Orschwiller w Alzacji. W 1901 cesarz wysłał Ebhardta w podroż studyjną po Austrii, Szwajcarii i południowych Niemczech w celu sporządzenia szkiców tamtejszych zamków. Za swoje zasługi na polu badań nad architekturą warowną i odbudową zamków niemieckich otrzymał tytuł profesora i tajnego dworskiego radcy budowlanego (niem. "Geheimer Hofbaurat"); został uhonorowany tytułem Architekta Cesarza Niemiec i Króla Prus Wilhelma II (niem. "Architekt des Deutschen Kaisers und Königs von Preußen Wilhelm II").
Działalność.
Ebhardt odrestaurował i odbudował wiele zamków w Niemczech i Polsce (ziemiach wówczas należących do Niemiec). Między innymi zamki Grodziec (1906–1908), Czocha (1909–1914), Grodno, Toszek (1927) i Bytów (1930–1937). Prace na zamku Czocha prowadził w widowiskowym stylu. Tam gdzie zamierzał wybudować element architektoniczny, stawiał makietę naturalnej wielkości, aby sprawdzić jak się prezentuje. Był także autorem projektów zapór na Kwisie i przebudowy zamku Niedzica.
Autor wielu publikacji na temat zamków w Europie. Jego badania nad średniowieczną architekturą obronną zostały opublikowane w nieukończonym wielotomowym dziele "Der Wehrbau Europas im Mittelalter". Był przekonany, że całkowitemu zniszczeniu zrujnowanych zabytków architektonicznych może jedynie zapobiec ich kompletna odbudowa do stanu ich największej świetności. Prowadząc prace restauracyjne kładł nacisk na jak najwierniejsze zachowanie (odtworzenie) obiektu w jego pierwotnym stylu.
Odznaczenia.
1940 – medal Goethego w dziedzinie nauki i sztuki (niem. "Goethemedaille für Kunst und Wissenschaft")
Zobacz też.
Prezesi Towarzystwa na Rzecz Zachowania Niemieckich Zamków 
Budowle Bodo Ebhardta 

</doc>
<doc id="561612" url="https://pl.wikipedia.org/wiki?curid=561612" title="Szaranowicz">
Szaranowicz



</doc>
<doc id="561613" url="https://pl.wikipedia.org/wiki?curid=561613" title="Natalia Bamber-Laskowska">
Natalia Bamber-Laskowska

Natalia Bamber-Laskowska (ur. 24 lutego 1982 w Sulechowie) – polska siatkarka, grająca przemiennie na pozycjach atakującej i środkowej, reprezentantka Polski.
Dwukrotnie reprezentowała Polskę na mistrzostwach świata – w latach 2002 i 2006. Była powołana do kadry na mistrzostwa Europy 2005, lecz nie zagrała w nich z powodu kontuzji. Z kadrą Jerzego Matlaka zdobyła brązowy medal mistrzostw Europy 2009.
Postanowieniem Prezydenta RP z dnia 22 listopada 2005 została odznaczona Srebrnym Krzyżem Zasługi.
Życie prywatne.
19 czerwca 2011 roku wyszła za mąż za Jacka Laskowskiego, komentatora sportowego. Po sezonie 2011/2012 zawiesiła karierę z powodów osobistych, zaś w 2014 roku urodziła dziecko.
Po sezonie 2015/2016 zakończyła karierę sportową i zajęła się doradztwem wizerunkowym. Pracuje jako osobista stylistka, konsultantka ds. wizerunku, personal shopper i kolorystka.

</doc>
<doc id="561617" url="https://pl.wikipedia.org/wiki?curid=561617" title="Reprezentacja Iraku w piłce nożnej mężczyzn">
Reprezentacja Iraku w piłce nożnej mężczyzn

Reprezentacja Iraku w piłce nożnej – narodowa drużyna piłkarska Iraku. Iracki Związek Piłki Nożnej został założony w 1948. Irak członkiem FIFA stał się w 1950 roku. Do tej pory w mistrzostwach świata brał udział tylko raz, w 1986. Przegrał jednak wszystkie mecze, zdobył tylko jedną bramkę.
Za rządów Saddama Husajna, jego syn Udaj stał na czele Irackiego Komitetu Olimpijskiego, jak również reprezentacji piłkarskiej. Źle grających zawodników nakazywał torturować, groził obcięciem nóg, za nieobecność na treningach karał kilkutygodniowym więzieniem. Dopiero po ataku na Irak i obaleniu Husajna praktyki te wyszły na jaw. Obecnie, mimo napiętej sytuacji w kraju, Irak rozgrywa mecze. W Pucharze Azji 2004 dotarł do ćwierćfinału, powtarzając osiągnięcie z 1996 i 2000. Drużyna Iraku brała też udział w Igrzyskach Olimpijskich w 2004, gdzie zajęła czwarte miejsce przegrywając mecz z reprezentacją Włoch 1:0. 29 lipca 2007 pokonując Arabię Saudyjską 1:0 Irak po raz pierwszy w historii zdobył mistrzostwo Azji, czym zapewnił sobie udział w Pucharze Konfederacji. Turniej ten, rozegrany w 2009 roku w Republice Południowej Afryki Irak zakończył na fazie grupowej.
Rekordzistą pod względem liczby występów w reprezentacji jest Younis Mahmoud, który w drużynie narodowej wystąpił 148 razy. Najwięcej bramek zdobył z kolei Husajn Said - 78. Obecnie selekcjonerem reprezentacji Iraku jest Srečko Katanec.
Ostatnie eliminacje.
Kwalifikacje do Mistrzostw Świata 2022.
Grupa A
Kwalifikacje do Pucharu Azji 2023.
Grupa C

</doc>
<doc id="561620" url="https://pl.wikipedia.org/wiki?curid=561620" title="Bitwa pod Nizip">
Bitwa pod Nizip

Bitwa pod Nizip – starcie zbrojne, które miało miejsce 24 czerwca 1839 roku pomiędzy siłami Imperium Osmańskiego a wojskami Egiptu. Decydująca bitwa w kampanii wojennej lat 1839–1840, zakończonej ostatecznie klęską władcy Egiptu Muhammada Alego, dzięki pomocy udzielonej Osmanom przez mocarstwa europejskie. 
Gdy w 1839 roku armia turecka przekroczyła graniczny Eufrat, do działania przystąpili również sułtańscy emisariusze podburzający miejscową ludność przeciwko rządom egipskim. Wicekról Muhammad Ali wraz ze swym synem, dowódcą wojsk egipskich, Ibrahimem Paszą, zostali oficjalnie pozbawieni swych stanowisk przez sułtana, a przeciw ich władzy ogłoszono świętą wojnę.
W obu wojskach wkrótce zaczęła szerzyć się dezercja, gdyż znaczną część żołnierzy przymusowo wcielono do armii podczas branek przeprowadzonych przed kampanią. Do oddziałów egipskich przestało też docierać zaopatrzenie (kontyngenty) w żywność. Zniecierpliwiony własną niepomyślną sytuacją Ibrahim Pasza wysłał list do dowódcy wojsk tureckich Hafiza Paszy: „Dlaczego Wasza Wysokość, mając rozkaz rozpoczęcia wojny, wojny nie zaczynasz, tylko intrygi i wykręty? Przyjdź, przyjdź-że na pole bitwy, Wasza Dostojność, Ty nie zapomniałeś, jak atakują ludzie bez strachu. W każdym jednak wypadku podobne intrygi nie będą dłużej tolerowane”.
W krytycznej sytuacji przed bitwą żołnierze egipscy otrzymali resztki pożywienia. Podczas starcia trwającego dwie godziny, uciekły z pola słabe oddziały Kurdów i Turkmenów. Mimo osłabienia głodem i dezercją, 50-tysięczna armia egipska pokonała 40-tysięczne wojska tureckie. 
Do niewoli dostał się Hafiz Pasza i 12 tysięcy żołnierzy, z których 5 tysięcy przeszło na stronę Egipcjan. W sumie zginęło 4 tys. Turków (część potopionych w Eufracie podczas ucieczki), natomiast Egipcjan około 3 tysięcy. Po zwycięstwie siły egipskie kontynuowały marsz na północ w kierunku Anatolii. 
Na wiadomość o klęsce zmarł sułtan Mahmud II. Jej przyczyną było niewłaściwe wykorzystanie sił przez dowódców tureckich. Kilkaset kilometrów dalej stacjonowała 80-tysięczna armia osmańska, natomiast wojska walczące pod Nizip składały się w 60% z Kurdów zmuszonych do walki, bez istotnych dla nich korzyści.

</doc>
<doc id="561621" url="https://pl.wikipedia.org/wiki?curid=561621" title="Lisa Gerrard">
Lisa Gerrard

Lisa Gerrard (ur. 12 kwietnia 1961 w Melbourne) – australijska wokalistka i kompozytorka.
Życiorys.
W 1981 dołączyła do Brendana Perry'ego i założonej przez niego grupy Dead Can Dance. W latach 80. brała udział w przedsięwzięciu This Mortal Coil.
W połowie lat 90. rozpoczęła karierę solową. Obecnie jest znana głównie jako kompozytorka muzyki filmowej. W 2001 wraz z Hansem Zimmerem otrzymała Złoty Glob oraz była nominowana do Oscara za muzykę do filmu "Gladiator" (2000). W 2005 współpracowała z Ennio Morricone przy muzyce do filmu "Los utracony" na podstawie książki Imre Kertésza.
Śpiewa kontraltem. Piosenki najczęściej wykonywane są w jej własnym indywidualnym języku który wymyśliła i udoskonalała od 12 roku życia. "Wierzyłam że rozmawiam z Bogiem, kiedy śpiewałam w tym języku". Rzadziej wykonuje utwory po angielsku.
Jej mężem jest Australijczyk o polskich korzeniach, Jacek Tuschewski. Mają dwie córki, Teresę i Lashnę (ur. w 1992 roku).

</doc>
<doc id="561623" url="https://pl.wikipedia.org/wiki?curid=561623" title="Republika Rzymska (XIX wiek)">
Republika Rzymska (XIX wiek)

Republika Rzymska – krótko istniejące państwo w Italii podczas Wiosny Ludów, obejmujące terytorium Państwa Kościelnego.
W 1848 roku w Państwie Kościelnym doszło do wystąpień rewolucyjnych związanych z ruchem na rzecz zjednoczenia Włoch. W ich wyniku 24 listopada 1848 roku papież Pius IX musiał opuścić Rzym i udać się na wygnanie do Gaety na terytorium Królestwa Obojga Sycylii. 29 stycznia 1849 roku, po raz pierwszy w historii Państwa Kościelnego, odbyły się powszechne wybory. Rezultatem wyborów było ogłoszenie konstytucji i proklamowanie 9 lutego 1849 roku Republiki Rzymskiej. Na czele republiki stanął triumwirat, w skład którego weszli Carlo Armellini, Giuseppe Mazzini i Aurelio Saffi. W kraju wprowadzono wolność religijną.
Zmiany te zaniepokoiły Francję. Na rozkaz prezydenta Karola Bonaparte (późniejszy cesarz Napoleon III) 25 kwietnia 1849 roku na terytorium Italii wkroczyły wojska francuskie.
27 kwietnia do Rzymu przybył, z zamiarem bronienia republiki, Giuseppe Garibaldi. 30 kwietnia Garibaldi pokonał wojska francuskie. Francuzi szybko jednak podjęli nową ofensywę, w rezultacie rozpoczynając 1 czerwca oblężenie Rzymu. 29 czerwca wojska francuskie wkroczyły do Wiecznego Miasta. W sierpniu Bonaparte zezwolił Piusowi IX na powrót do Rzymu, pod warunkiem przeprowadzenia w kraju reform. Papież powrócił do Rzymu 12 kwietnia 1850 roku.

</doc>
<doc id="561624" url="https://pl.wikipedia.org/wiki?curid=561624" title="Andrej Pryma">
Andrej Pryma

Andrej Uładzimirawicz Pryma, błr. Андрэй Уладзіміравіч Прыма, ros. Андрей Владимирович Прима – Andriej Władimirowicz Prima (ur. 2 grudnia 1969) – białoruski hokeista, reprezentant Białorusi. Trener hokejowy. 
Kariera zawodnicza.
W 1990 w barwach Chimika Nowopołock zdobył mistrzostwo białoruskiej SRR (wraz z nim w składzie drużyny byli wówczas m.in. Andrej Kudzin, Andrej Husau). Grał w polskiej lidze. Podczas występów w Nowym Targu jego partnerami w ataku byli rodak Andrej Husau i Polak Mirosław Copija. Razem z Husauem (w Polsce nazwisko transkrybowane Gusow) grali też wspólnie w innych klubach. W barwach zespołu SMS Warszawa grali wraz z nim jego rodacy Husau, Dzmitryj Ausiannikau, Uładzimir Swita. W barwach KTH zdobył tytuł króla strzelców Polskiej Ligi Hokejowej w sezonie 2000/2001 (30 goli, w całym sezonie 36). Odszedł z polskiej ligi w 2003.
W reprezentacji Białorusi uczestniczył w turniejach mistrzostw świata w 1996, 1997 (Grupa B). Pierwotnie prowadził karierę zawodniczą do 2004 roku.
W trakcie kariery określany pseudonimem "Primka".
Kariera trenerska.
Po pierwotnym zakończeniu kariery zawodniczej został trenerem i w sezonie 2004/2005 był szkoleniowcem HK Witebsk. Od 2008 pracujew Jekaterynburgu (z zespołami Spartakowiec, Junost, Awtomobilist 2, grupami dzieci). W sezonie 2011/2012 występował ponownie w drużynie Buriewiestnik Jekaterynburg pełniąc także funkcję asystenta trenera. Od 2013 trener Spartakowca Jekaterynburg.

</doc>
<doc id="561626" url="https://pl.wikipedia.org/wiki?curid=561626" title="Biskupi ormiańscy">
Biskupi ormiańscy



</doc>
<doc id="561627" url="https://pl.wikipedia.org/wiki?curid=561627" title="Ina Benita">
Ina Benita

Ina Benita, właściwie Ina Scudder, "de domo" Inna Florow-Bułhak (ur. 1 marca 1912 w Kijowie, zm. 9 września 1984 w Mechanicsburgu) – polska aktorka teatralna i filmowa, określana pierwszą femme fatale polskiego kina lat międzywojennych.
Życiorys.
Urodziła się 1 marca 1912 w Kijowie (ówcześnie na terytorium Imperium Rosyjskiego), jako Inna Florow-Bułhak. Była córką Mikołaja Florow-Bułhaka (ur. w 1875 w Symferopolu na Krymie – zm. w sierpniu 1944 w Warszawie) i Heleny z domu Jeszczenko (ur. w 1880 w Kijowie – zm. w 1920 w Warszawie); rodzice byli wyznania prawosławnego. W 1920, wskutek ofensywy bolszewickiej w czasie wojny domowej w Rosji, rodzina aktorki przyjechała do Polski.
Benita ukończyła paryską szkołę Sacré-Cœur, a także Kursy Wokalno-Dramatyczne H. J. Hryniewieckiej w Warszawie. Zadebiutowała 29 sierpnia 1931 w warszawskim teatrzyku „Nowy Ananas”, w programie "Raj bez mężczyzn". Występowała także w „Morskim Oku” i kabarecie „Femina”. W 1932 debiutowała w filmie Ryszarda Biskego pt. "Puszcza", w którym grała rolę młodej dziedziczki – Reni. Od tej pory poświęciła się głównie karierze filmowej. Od 1937 była związana ze stołecznymi teatrami rewiowymi. Grała m.in. w „Cyruliku Warszawskim” (1937), „Teatrze Malickiej” (1938) i „Wielkiej Rewii” (1938–1939), a od wiosny 1939 w „Ali Babie”.
II wojna światowa.
W czasie II wojny światowej i okupacji niemieckiej Benita występowała w jawnych teatrach („Komedia”, „Niebieski Motyl”, „Miniatury”). Współpracowała z kontrwywiadem ZWZ-AK, w którym na zlecenie Romana Niewiarowicza rozpracowywała Niemców i współpracujących z nimi polskich aktorów. Jej działania poskutkowały m.in. uwolnieniem kuzyna Franciszka Brodniewicza z Pawiaka i Zbigniewa Sawana z Auschwitz.
Według świadectw znajomych artystki, Benita związała się wówczas z Austriakiem Ottonem Haverem, oficerem Wehrmachtu, z którym wyjechała do Wiednia, a po powrocie oboje zostali oskarżeni o Rassenschande. Za związek z Polką oficer miał zostać wysłany na front wschodni, a aktorkę jakoby z tego powodu uwięziono na Pawiaku. Imię i nazwisko „Otto Haver” nie figuruje jednak ani w księgach adresowych miasta Wiednia, ani w rejestrach oficerów Wehrmachtu. Z meldunków ZWZ–AK wynika zaś, że od jesieni 1942 do marca 1943 Benita była związana lub zaprzyjaźniona z Gerhardem Ludwigiem Manzlem, kierownikiem referatu Presse, a następnie Musik und Theater w Wydziale Propagandy. W marcu 1943, za zwalnianie polskich więźniów przy pośrednictwie aktorki, Manzel został karnie wysłany na front wschodni, lecz udało mu się zbiec i powrócić do Warszawy.
Wiosną 1943 Ina Benita związała się z Hansem Georgiem Paschem – niemieckim działaczem podziemia, opozycyjnym wobec polityki nazistowskiej, który pomagał Polakom i Żydom (zob. zagłada Żydów). Na początku 1944 oboje zostali aresztowani i osadzeni na Pawiaku, najprawdopodobniej w związku ze swoją działalnością konspiracyjną. 7 kwietnia 1944, na żeńskim oddziale Pawiaka – Serbii, artystka urodziła syna Tadeusza Michała, którego ojcem był Pasch. Mężczyzna potwierdził później ojcostwo stosownym dokumentem z 21 czerwca 1945. Aktorka została zwolniona z więzienia 31 lipca 1944, w przeddzień wybuchu powstania warszawskiego. W Polsce po raz ostatni widziano ją podczas powstania warszawskiego, gdy schodziła do kanałów razem z czteromiesięcznym dzieckiem.
Przez wiele lat dalsze losy Benity nie były znane. Najczęściej przyjmowano, że zginęła razem z synem w kanałach lub doszła nimi do Śródmieścia i tam, we wrześniu, straciła życie podczas bombardowania. Informacje o jej śmierci były kwestionowane przez środowiska aktorskie, które zakładały, że uciekła z kraju – nie były jednak w stanie tego udowodnić.
Po II wojnie światowej.
Z dokumentów udostępnionych w listopadzie 2018 przez rodzinę Paschów wynikło, że pod koniec wojny (w kwietniu 1945) aktorka wyjechała razem z synem i Hansem Georgiem Paschem do zachodnioniemieckiej miejscowości Hohegeiß, w powiecie Goslar w Dolnej Saksonii. W czerwcu 1945 wyszła za niego za mąż, a po ślubie przyjęła nazwisko małżonka. Para miała jeszcze jedno dziecko – córkę Ritę Annę (urodzoną 28 lipca 1945), która prawdopodobnie zmarła trzy dni po narodzinach. Synami Hansa Georga Pascha z poprzedniego małżeństwa, a zarazem przyrodnimi braćmi Tadeusza i Rity (dzieci z Iną Benitą), byli Ingo Paš, minister w pierwszym demokratycznym rządzie Słowenii (1990–1992) i jego brat bliźniak Boris Pasch, dyplomata słoweński w Berlinie, urodzeni w 1941. 15 listopada 1945 mąż Benity został zamordowany, wobec czego latem 1946 aktorka zdecydowała się opuścić Hohegeiß wraz z synem.
Zgodnie z informacjami udostępnionymi w lutym 2019 przez rodzinę Scudderów z USA, Benita przeniosła się wówczas do Francji. Mieszkała w Nicei i Cannes, gdzie pracowała jako tancerka i śpiewaczka w barach oraz nocnych klubach. Z uwagi na trudną sytuację finansową w 1949 oddała syna Tadeusza na wychowanie do szkoły klasztornej – przypuszczalnie do Sacré-Cœur, w której spędziła swoją młodość. W tym samym czasie poznała Amerykanina Lloyda Frasera Scuddera, przedstawiciela służby cywilnej w United States Air Force, któremu 25 lipca 1950 w Nicei urodziła syna, Johna. W 1951 Scudder został, razem ze swoim oddziałem, wezwany do Maroka Francuskiego, co wpłynęło na poprawę sytuacji finansowej aktorki, wobec czego w 1952 odebrała Tadeusza ze szkoły klasztornej. Rok później wyjechała razem z dziećmi do Lloyda, który mieszkał wówczas w Algierii Francuskiej. W obliczu wybuchu wojny algierskiej (1954–1962), nowo założona rodzina przeniosła się do Maroka. 10 lipca 1954 Ina Benita wzięła ślub z Lloydem Scudderem w Casablance. W grudniu 1959, na żądanie króla Muhammada V, amerykańskie wojska były zmuszone opuścić Maroko, wobec czego 10 czerwca 1960 Scudderowie wyjechali do Stanów Zjednoczonych.
Ina Benita, już jako Ina Scudder, mieszkała kolejno w Albuquerque w Nowym Meksyku, Dayton w Ohio i ostatecznie w Middletown (w hrabstwie Dauphin w stanie Pensylwania). 1 czerwca 1964 Lloyd Scudder zmarł z powodu nowotworu. Po jego śmierci aktorka pracowała jako sprzątaczka, a także zajmowała się malowaniem obrazów. W 1972 dom rodziny Scudderów został zalany i uszkodzony przez huragan Agnes. Benita zmarła 9 września 1984 w Mechanicsburgu w hrabstwie Cumberland (Pensylwania) na raka płuc (była nałogową palaczką papierosów), jest pochowana na cmentarzu w Middletown.
Filmografia.
Źródło.

</doc>
<doc id="561628" url="https://pl.wikipedia.org/wiki?curid=561628" title="CPL">
CPL



</doc>
<doc id="561633" url="https://pl.wikipedia.org/wiki?curid=561633" title="Republika Rzymska (XVIII wiek)">
Republika Rzymska (XVIII wiek)

Republika Rzymska – krótko istniejące państwo w Italii, obejmujące terytorium Państwa Kościelnego. 15 lutego 1798 wojska francuskie weszły do Rzymu i ogłosiły powstanie Republiki Rzymskiej. Papież Pius VI musiał udać się na wygnanie do Toskanii. Pod koniec 1798 na kilkanaście dni republikę zajęły wojska neapolitańskie. W połowie 1800 Napoleon Bonaparte, zaniepokojony upadkiem Republiki Partenopejskiej zawarł porozumienie z nowym papieżem Piusem VII, na mocy którego 15 lipca 1800 powrócił on do Rzymu, co oznaczało koniec istnienia republiki.

</doc>
<doc id="561634" url="https://pl.wikipedia.org/wiki?curid=561634" title="Giuseppe Pancaro">
Giuseppe Pancaro

Giuseppe Pancaro (ur. 26 sierpnia 1971 roku w Cosenzy) – były włoski piłkarz występujący najczęściej na pozycji prawego obrońcy.
Kariera klubowa.
Giuseppe Pancaro zawodową karierę rozpoczynał w 1988 roku w klubie FC Acri, z którego rok później trafił do Torino Calcio. Następnie na jeden sezon został wypożyczony do zespołu Nuova Avezzano Calcio, by latem 1992 roku podpisać kontrakt z Cagliari Calcio. W debiutanckim sezonie w ekipie "Rossoblu" Pancaro zaliczył tylko trzy ligowe występy, a w kolejnych rozgrywkach wystąpił w siedmiu spotkaniach. W kolejnych trzech sezonach włoski obrońca był już jednak podstawowym zawodnikiem swojego zespołu, a łącznie dla Cagliari rozegrał 99 meczów w Serie A.
Po spadku klubu do drugiej ligi Pancaro odszedł do S.S. Lazio, gdzie jak się później okazało spędził kolejne sześć lat swojej kariery. W tym czasie odnosił wiele sukcesów – zdobył mistrzostwo kraju, Puchar Zdobywców Pucharów oraz Superpuchar Europy, a oprócz tego dwa razy sięgnął po puchar i superpuchar kraju. Łącznie w barwach Lazio Pancaro wystąpił w 151 ligowych meczach i zdobył cztery gole.
W 2003 roku Włoch w ramach wymiany za Demetrio Albertiniego został zawodnikiem AC Milan. W ekipie "Rossonerich" pełnił rolę rezerwowego, jednak regularnie dostawał szanse gry. W sezonie 2003/2004 roku razem z Milanem Pancaro zwyciężył w rozgrywkach Superpucharu Europy i Superpucharu Włoch oraz zdobył drugie w swojej karierze mistrzostwo Włoch. Następnie na zasadzie wolnego transferu przeszedł do Fiorentiny, a po sezonie powrócił do Torino FC. Wraz z końcem rozgrywek 2006/2007 Pancaro postanowił zakończyć piłkarską karierę.
Kariera reprezentacyjna.
W reprezentacji Włoch Pancaro zadebiutował 28 kwietnia 1999 roku w zremisowanym 0:0 spotkaniu przeciwko Chorwacji. Ostatni mecz w kadrze rozegrał natomiast 9 lutego 2005 roku, kiedy to "Squadra Azzura" pokonała Rosję 2:0. Łącznie dla drużyny narodowej Pancaro zaliczył dziewiętnaście występów i nie strzelił ani jednego gola.

</doc>
<doc id="561639" url="https://pl.wikipedia.org/wiki?curid=561639" title="Programowanie generyczne">
Programowanie generyczne



</doc>
<doc id="561643" url="https://pl.wikipedia.org/wiki?curid=561643" title="APL">
APL



</doc>
<doc id="561646" url="https://pl.wikipedia.org/wiki?curid=561646" title="This Mortal Coil">
This Mortal Coil

This Mortal Coil – przedsięwzięcie muzyczne zainicjowane przez dyrektora wytwórni płytowej 4AD Ivo Wattsa Russella, który w 1983 r. zgromadził w studiu nagraniowym najwybitniejszych muzyków swej wytwórni, by nagrać płytę "It'll End in Tears", zawierającą zapomniane covery, ale także i nowe kompozycje. Na drugiej i trzeciej płycie wystąpili w większości artyści oficjalnie nie związani z wytwórnią 4AD, ale utrzymujący się w jej klimacie. W nagraniach udział wzięli m.in. muzycy i zespoły: Elizabeth Fraser i Cocteau Twins, Lisa Gerrard i Dead Can Dance, Xmal Deutschland, The Wolfgang Press, Throwing Muses, Colourbox, Dif Juz, Modern English, Cindytalk, Kristin Hersh, Pieter Nooten, Heidi Berry, siostry Louise Rutkowski i Deirdre Rutkowski, Dominic Appleton, Alison Limerick.
Nazwa formacji zaczerpnięta jest z dramatu Williama Szekspira "Hamlet"
(akt III, scena 1) i można ją przetłumaczyć jako "Ten śmiertelny zamęt"
"For in that sleep of death what dreams may come, when we have shuffled off this mortal coil, must give us pause."

</doc>
<doc id="561647" url="https://pl.wikipedia.org/wiki?curid=561647" title="Ludwik Wilhelm Badeński">
Ludwik Wilhelm Badeński

Ludwik Wilhelm (margrabia Baden-Baden) (ur. 8 kwietnia 1655, zm. 4 stycznia 1707) – wódz cesarski, margrabia badeński (Baden-Baden) w latach 1677–1707.
Życiorys.
Ludwik Wilhelm był synem księcia Ferdynanda Maksymiliana Badeńskiego (23 sierpnia 1625 – 4 listopada 1669) oraz księżnej Ludwiki Franciszki Savoie-Carignano (1 sierpnia 1627 – 7 lipca 1689), córki Tomasza Franciszka, księcia Carignano, i Marii Burbon-Soissons. Jego ojciec był starszym synem margrabiego badeńskiego Wilhelma, dziadka Ludwika Wilhelma (ojciec umarł przed dziadkiem).
Ludwik zwany był "Türkenlouis" lub "tarczą cesarstwa". Turcy zwali go "czerwonym królem" z powodu jego czerwonej kurtki mundurowej, powodującej, że wyróżniał się na polu bitwy. Był obrońcą Europy przed Turkami, tak jak jego jeszcze słynniejszy bliski krewny, książę Eugeniusz Sabaudzki.
Ludwik przez całe życie był wodzem w służbie Cesarstwa. W latach 1674–1677 walczył przeciwko Francuzom pod rozkazami Montecuccolego. Walczył pod Wiedniem i pod Parkanami. W 1685 został feldmarszałkiem-lejtnantem. W 1689 został głównym dowódcą cesarskiej armii na Węgrzech, gdzie odniósł znakomite zwycięstwo nad armią Imperium osmańskiego pod Slankamenem w 1691. Wkrótce po tym wysłany został nad Ren, gdzie dowodził armią cesarską walczącą w wojnie palatynackiej. Później prowadził cesarską armię w hiszpańskiej wojnie sukcesyjnej, w której w sierpniu 1702 zdobył Landau in der Pfalz, lecz wkrótce został zmuszony do odwrotu za Ren. Zaraz po tym pobity został pod Friedlingen przez armię francuską de Villarsa. Po tej klęsce zrzekł się dowództwa. Kilka miesięcy później umarł w swoim niedokończonym pałacu w Rastatt. Oprócz praktyki, zajmował się także teorią wojenną. Jest autorem pracy: "Verhandlungen vor, während und nach der Schlacht".
Potomstwo.
Jego żoną była Franciszka Sybilla Augusta von Sachsen-Lauenburg. Mieli następujące dzieci:

</doc>
<doc id="561648" url="https://pl.wikipedia.org/wiki?curid=561648" title="Trickshot">
Trickshot

Trickshot, inaczej bilard artystyczny jest elementem bilardu, polegający na pokazie trików bilardowych. Bile można dowolnie ustawiać, można ustawiać inne przedmioty na stole, które mają posłużyć w pokazie trików. Triki można wykonywać zarówno na stole do poola: 6, 7, 8, 9 ft lub na stole do snookera (12 ft). Triki dzielone są na 9 kategorii:

</doc>
<doc id="561650" url="https://pl.wikipedia.org/wiki?curid=561650" title="Helleniści">
Helleniści

Helleniści – wywodzący się z diaspory odłam Żydów, których językiem codziennym była greka. Grupa ta osiedliła się w Jerozolimie, a o jej działalności informują Dzieje Apostolskie. Na czele wspólnoty stało gremium siedmiu mężczyzn, z których najważniejszy był święty Szczepan. Z szeregów hellenistów wywiodła się grupa chrześcijan.
Grupa, podchwytując stanowisko Jezusa z Nazaretu, potępiła instytucje Świątyni i Prawa, w efekcie czego została wygnana z Jerozolimy. Po tym fakcie helleniści rozpoczęli działalność misyjną w Samarii, Palestynie i Syrii.

</doc>
<doc id="561654" url="https://pl.wikipedia.org/wiki?curid=561654" title="Cloudmark">
Cloudmark

Cloudmark, Inc – firma z San Francisco, zapewniająca ochronę przed spamem i próbami phishingu. 
Program wykorzystuje specjalną technologię nazwaną wielowymiarowymi mapami genetycznymi. Każda z wiadomości opisywana jest za pomocą genotypu, czyli zestawu charakterystycznych dla niej cech (genów) - takich jak nadawca, temat, liczba i wielkość liter, liczba wykrzykników, liczba kolorów i wiele innych. 
Następnie wszystkie genotypy układane są w wielowymiarową mapę cech wiadomości spamowych i wiadomości pożądanych.
Przychodząca nowa wiadomość jest kodowana w zestaw charakterystycznych dla niej cech i umiejscawiana na wielowymiarowej mapie genetycznej w sąsiedztwie zestawów cech (genotypów) innych wiadomości. 
Jeśli na mapie genetycznej większość sąsiednich genotypów należy do wiadomości spamowych, nowa przesyłka klasyfikowana jest również jako spam. 
Jeśli większość wiadomości o podobnych zestawach cech było wiadomościami pożądanymi – nowy e-mail trafia do skrzynki odbiorczej użytkownika.
Oprogramowanie występuje w wersji na stacje robocze (Cloudmark Desktop), na serwer MS Exchange (Cloudmark Server Edition) oraz na serwer linuksa (Cloudmark Immunity).

</doc>
<doc id="561655" url="https://pl.wikipedia.org/wiki?curid=561655" title="Kostka (anatomia)">
Kostka (anatomia)

Kostka (łac. "malleolus") – zgrubienie na kości piszczelowej (kostka przyśrodkowa – "malleolus medialis") i na kości strzałkowej (kostka boczna – "malleolus lateralis"). Jest położona tuż nad stopą ograniczając z boków staw skokowy. Kostka boczna wyczuwalna jest w dolnej części kości strzałkowej, natomiast kostka przyśrodkowa wyczuwalna jest w dolnej części kości piszczelowej. Przy stopie zgiętej podeszwowo bezpośrednio do przodu od kostki bocznej i przyśrodkowej wyczuwa się bloczek kości skokowej, zaś do tyłu od kostki przyśrodkowej trzon i guzek przyśrodkowy wyrostka tylnego.

</doc>
<doc id="561657" url="https://pl.wikipedia.org/wiki?curid=561657" title="Skyforger">
Skyforger

Skyforger – łotewski zespół muzyczny, tworzący muzykę z gatunku folk metal, znany z pogańskiej tematyki tekstów swoich utworów. Grupa powstała 1995 roku w Rydze.
Historia.
Wcześniej, w 1991, główny przedstawiciel łotewskiego pagan/folk metalu rozpoczął karierę jako Grindmaster Dead, zespół grający brutal death/doom metal. W latach 1992-1994 grupa wydała 3 nielegalne albumy, coraz bardziej fascynując się historią pogańskiej Łotwy. Debiutanckim oficjalnym albumem była płyta demo "Semigalls` Warchant". Zarówno muzyka, jak i teksty utworów Skyforgera ewoluowały, zawsze jednak obracając się w kręgu pogańskim. Pierwsze dwie płyty były potężną dawką ostrego metalu, jednakże ze wstawkami ludowych instrumentów, a motywy muzyczne były przekształcone z ludowych tematów. Tematem przewodnim ich tekstów były walki plemion zamieszkujących tereny obecnej Łotwy z Zakonem Krzyżackim. Trzecia płyta, "Latviešu strēlnieki", poświęcona była historii strzelców łotewskich w czasie I wojny światowej. Nietypowa, bo czysto folkowa płyta to "Zobena Dziesma", ogłoszona przez łotewską telewizję publiczną "płytą roku" w roku 2004.
Grupa często koncertuje i bierze udział w festiwalach, m.in. gościła na sąsiedniej Litwie na Mėnuo Juodaragis. W 2006 roku wystąpiła na czeskim festiwalu Brutal Assault. W styczniu 2007 roku grupa wystąpiła na amerykańskim festiwalu metalowym: Heathen Crusade II, z takimi zespołami jak Bronnson, Will of the Ancients, Vesperian Sorrow, Slough Feg, Vreid, Månegarm, Manetheren, Withering Soul, Dark Forest, Gwynbleidd, Earthen, Shroud of Bereavement, Hordes of Yore, Mael Mordha, Obtest, Rudra i Bal-Sagoth, będąc jedną z gwiazd tego wydarzenia muzycznego. W kwietniu 2007 zespół wystąpił we Wrocławiu, zaś 1 września 2007 roku Skyforger zagrał koncert we wrocławskim grodzie wczesnośredniowiecznym. W 2009, 11 marca, w dniu Odrodzenia Niepodległości Litwy zespół wystąpił na największym jak dotąd festiwalu z cyklu Tėvynei (Ojczyźnie). Festiwal ten zorganizowana również z okazji 1000-lecia imienia Litwy. Skyforger wówczas zagrał z czołówką litewskiej sceny metalowej: Obtest, Diktatūra, Thundertale oraz z zespołem Månegarm.
Zespół jest dwujęzyczny, część utworów ma teksty w języku łotewskim, część w angielskim.

</doc>
<doc id="561659" url="https://pl.wikipedia.org/wiki?curid=561659" title="Teddybears Sthlm">
Teddybears Sthlm



</doc>
<doc id="561661" url="https://pl.wikipedia.org/wiki?curid=561661" title="Maurycy Gomulicki">
Maurycy Gomulicki

Maurycy Gomulicki (ur. 27 marca 1969 w Warszawie) – polski artysta grafik, fotograf, autor instalacji plastycznych i krótkich form filmowych.
Życiorys.
Studiował na Wydziale Grafiki ASP w Warszawie (1987-1992). W 1992 otrzymał dyplom z grafiki warsztatowej (u prof. Rafała Strenta) i malarstwa (u prof. Jerzego Tchórzewskiego). W latach 1992-1993 studiował także na Facultat de Beaux Arts uniwersytetu w Barcelonie, w 1994 w Nuova Accademia di Belle Arti w Mediolanie, a w latach 1997-1998 w Centro Multimedia del Centro Nacional de las Artes.
Swoje prace - grafiki komputerowe, rysunki, instalacje, fotografie, prezentował m.in. w Muzeum Warszawskiej ASP, Centrum Sztuki Współczesnej Zamek Ujazdowski i Małej Galerii ZPAF CSW w Warszawie, Galerii FF w Łodzi, Centre d'Art Contemporain w Grenoble (1992), Ernst Múzeum w Budapeszcie (1997), a także podczas Triennale of Painting i Triennale of Print w Osace (1990, 1991), Miesiąca Fotografii w Bratysławie (1997), Energy Stills, SAPS, México DF, Meksyk (2003), "Za czerwonym horyzontem"/"Beyond The Red Horizon" (CSW Zamek Ujazdowski, Warszawa, ROSIZO/Moskwa; 2004), Videobrasil, SESC, São Paulo, Brazylia - Detonadores, OPA, Guadalajara, Meksyk (2005).
Konsultant i współautor fotografii w projekcie pn.: "ABCDF - słownik wizualny Meksyku
Miasta" (2000-02). W latach 2003–05 jego projekt Air Bridge został zrealizowany w ramach: InSite – Art Practices in the Public Domain w San Diego (USA) i Tijuana w Meksyku. 
W piśmie "Machina" prowadził rubrykę pt. "Rzecz kultowa", o najdziwniejszych gadżetach świata (później we "Fluidzie"). W ramach projektu "MEXXXICO Erotica Shop" zaprojektował w Meksyku, wspólnie z Jorge Covarrubias i Salvador Quiroz, sieć różowych sex-shopów. W 2006 w CSW Zamek Ujazdowski w Warszawie zaprezentował wystawę "Pink not dead!", międzynarodowy projekt z udziałem zaproszonych przez niego artystów z Polski i Meksyku. W 2018 zaprezentował wystawę "Dziary", projekt, który tworzył przez 11 lat, prezentował tam zbiór zdjęć tatuaży przede wszystkim byłych więźniów i marynarzy. Wszystkie zdjęcia były wykonane w Polsce. Oprócz wystawy ukazał się także photobook. 
29 października 2019 prowadził uroczyste obchody dziesięciolecia instalacji "Światłotrysk", którą zaprojektował. 
W 2013 zaprojektował rzeźbę "Melancholia" dla parku Strzeleckiego w Tarnowie, w 2019 roku rzeźba została przewieziona do Warszawy, poddana konserwacji i oddana w depozyt Parku Rzeźby w Królikarni (Muzeum Rzeźby im. Xawerego Dunikowskiego, Oddział Muzeum Narodowego w Warszawie), gdzie eksponowana jest od października 2019 do 2022 roku. W 2014 powstała rzeźba w ramach projektu "Poruszenie Formy". Znajduje się przy skrzyżowaniu ul. Traugutta i Grobli św. Jerzego w Elblągu (140 x 140 cm). 
Przez szereg lat był również autorem okładek do książek naukowych w wydawnictwie PWN oraz ilustracji dla dzieci w tygodniku "Pentliczek". Publikował m.in. w pismach "Fluid", "Piktogram - talking pictures magazine" i "Trzaskopismo". Zilustrował ponadto meksykańskie wydanie "Iwony, księżniczki Burgunda" Witolda Gombrowicza ("Yvonne, Princesa de Borgoña" Mexico: El Milagro, 1996). 
Autor 5 filmów animowanych. W latach 1998-2006 przygotowywał ponadto autorskie kalendarze dla drukarni Delta. Wydał, wspólnie z Jeronimo Hagermanem, album fotograficzny pt.: "Funebre", poświęcony fantazjom pogrzebowym w różnych częściach świata (Editorial Diamantina, Meksyk 2006). W grudniu 2007 r. ukazał się album jego fotografii z Warszawy pt. "W-wa" (Fundacja "Bęc Zmiana" 2007, ).
Jest wnukiem Juliusza Wiktora Gomulickiego, który zastępował mu wcześnie zmarłego tragicznie ojca, Rogera Gomulickiego (1940–1974). Mieszka w Warszawie i Meksyku.

</doc>
<doc id="561664" url="https://pl.wikipedia.org/wiki?curid=561664" title="Synagoga Izaaka w Krakowie">
Synagoga Izaaka w Krakowie



</doc>
<doc id="561666" url="https://pl.wikipedia.org/wiki?curid=561666" title="Anna Kijowska">
Anna Kijowska



</doc>
<doc id="561667" url="https://pl.wikipedia.org/wiki?curid=561667" title="Bregor">
Bregor



</doc>
<doc id="561669" url="https://pl.wikipedia.org/wiki?curid=561669" title="Hernan Cortez">
Hernan Cortez



</doc>
<doc id="561670" url="https://pl.wikipedia.org/wiki?curid=561670" title="Bitwa pod Slankamenem">
Bitwa pod Slankamenem

Bitwa pod Slankamen (Szlankamen) – starcie zbrojne, które miało miejsce 19 sierpnia 1691 podczas wojny austriacko-tureckiej (1683–1699) będącej częścią ogólnoeuropejskich zmagań w ramach wojny Osmanów z Ligą Świętą.
W pobliżu miejscowości Slankamen, położonej na północny zachód od Belgradu przy ujściu Cisy do Dunaju, armia austriacka margrabiego Ludwika Wilhelma Badeńskiego (29 000 żołnierzy i 120 dział) stoczyła bitwę z armią turecką Mustafy Köprülü (ok. 90 000 żołnierzy). Turcy zostali kompletnie rozgromieni, do tego poległ wódz armii tureckiej Mustafa Köprülü. Było to jedno z najświetniejszych zwycięstw w dziejach oręża cesarskiego.
Wprowadzenie.
W roku 1683 doszło do wybuchu wielkiej wojny z Osmanami, zapoczątkowanej ich ofensywą na Wiedeń. Po tureckiej klęsce pod Wiedniem inicjatywa militarna przeszła w ręce wojsk Ligi. W latach następnych wojskom cesarskim udało się stopniowo wyprzeć siły tureckie z terytorium Węgier i Siedmiogrodu. W roku 1686 sprzymierzeni zdobyli Budę a rok później pobili Turków w bitwie pod Nagyharsány (12 sierpnia 1687).
W roku 1688 na skutek wybuchu wojny palatynackiej przeciwko Francji, cesarz Leopold I zmuszony został do skoncentrowania większej części swoich sił nad Renem. Wojskom cesarskim udało się wprawdzie zdobyć Belgrad, który utracono rok później podobnie jak i inne ziemie serbskie.
W roku 1691 do dyspozycji dowódcy cesarskiego margrabiego Ludwika Wilhelma Badeńskiego postawiono większe siły. Składały się one m.in. z zaciągniętych 6000 żołnierzy pruskich i 2000 Bawarczyków, którzy dołączyli do głównych sił armii (liczącej 50 000 ludzi) stacjonującej w okolicy Budy. Siły te posiadały 90 dział.
Celem margrabiego było sprowokowanie i zniszczenie wojsk tureckich w walnej bitwie. Po otrzymaniu informacji o pochodzie wojsk tureckich na Belgrad, wojska cesarskie pomaszerowały przez Esseg na południowym brzegu Dunaju w kierunku serbskiej stolicy. W pobliżu Peterwardein margrabia badeński założył bazę zaopatrzeniową, z której doprowadzano pomoc przy wykorzystaniu floty rzecznej na Dunaju. Dnia 12 sierpnia 1691 r., gdy cesarscy zbliżyli się do Semlin, ujrzeli oszańcowane siły tureckie liczące 90 000 ludzi i 200 dział. Następne dwa dni armia cesarska przygotowywała się do bitwy w obozie pod Semlin, oczekując na atak turecki. Atak nie nastąpił jednak, a wysokie upały spowodowały choroby w szeregach armii cesarskiej. W tej sytuacji margrabia zdecydował się wywabić Turków ze swych stanowisk zarządzając pozorowany odwrót. W wolnym marszu wojska cesarskie wycofały się do silnie umocnionej miejscowości Szlankamen. Pomiędzy obiema miejscowościami cesarscy zajęli korzystne pozycje usytuowane na wzgórzu, gdzie oczekiwano na atak Turków. Przeciwnik rzeczywiście dał się wywabić i dnia 16 sierpnia rozbił swój obóz naprzeciwko stanowisk wojsk cesarskich. Do tego czasu siły obu stron stopniały wyraźnie na skutek chorób, dezercji i upałów. Podczas gdy w szeregach wojsk cesarskich pozostało 33 000 żołnierzy, wielki wezyr miał do dyspozycji zaledwie 50 000 ludzi.
Bitwa.
Początek bitwy.
W nocy z 17 na 18 sierpnia wielki wezyr Mustafa Köprülü nakazał w tajemnicy zwinąć obóz. Do osłony ustawił swoją jazdę naprzeciwko stanowisk cesarskich i z resztą wojska pomaszerował przez Kercsedin w kierunku południowym w celu obejścia prawej flanki przeciwnika. Nową pozycję Turcy zajęli na wzniesieniu w pobliżu Dunaju, na zachód od pozycji wojsk cesarskich. Tutaj też Turcy oszańcowali się. Nieco później na miejsce dotarła jazda turecka, która ustawiła się na prawym skrzydle wojsk osmańskich. Tym samym armia cesarska odcięta została od swoich linii zaopatrzeniowych, zamknięto jej także drogę ucieczki. Po oszańcowaniu się na wzgórzach, Osmanowie nawiązali kontakt z własną flotą rzeczną, która zablokowała Dunaj. Rankiem dnia 18 sierpnia w ręce tureckie wpadł transport dla wojsk cesarskich z Petervardainu.
Margrabia badeński nie miał zatem innego wyjścia jak zaatakować stanowiska tureckie. Musiał jednak zmienić nieco swoje pozycje. Do południa dnia 19 sierpnia wojska cesarskie przesunęły się w kierunku zachodnim nie atakowane przez przeciwnika. Wezyr był jednak przekonany, że wkrótce dojdzie do natarcia na jego pozycje, dlatego też nie podejmował żadnych działań. Około godziny 15 wojska cesarskie były gotowe do walki. Na prawym skrzydle koło Dunaju stanął generał ("Feldzeugmeister") Karol Ludwik de Souches na czele 20 batalionów. Za nim na wzniesieniu rozstawiono całą artylerię, która ostrzeliwała obóz turecki. W centrum znajdował się pruski korpus pomocniczy (17 batalionów i 31 szwadronów) pod wodzą generała Hansa Albrechta von Barfusa. Lewą flankę tworzył korpus kawalerii w sile 86 szwadronów i 16 batalionów pod wodzą feldmarszałka Johanna Heinricha von Dünewalda. Rezerwę tworzyła jednostka kawalerii pod wodzą księcia von Holstein, która stanęła na prawym skrzydle.
Plan margrabiego przewidywał atak lewą flanką i zniszczenie prawego skrzydła tureckiego. Następnie zamierzano wyprzeć przeciwnika z jego pozycji i zepchnąć go w kierunku Dunaju. W celu zabezpieczenia się przed kontratakiem janczarów, atak cesarskich wojsk wspierany miał być równolegle z centrum i prawego skrzydła.
Walka nad brzegiem Dunaju.
O godzinie 15:00 do ataku ruszyło lewe skrzydło wojsk cesarskich. Chcąc zapewnić sobie większą siłę ataku, margrabia nakazał oddziałom kawalerii i piechoty ataki w formacji mieszanej. Trudny teren osłabił nieco tempo ataku, mimo to prawe skrzydło wojsk cesarskich już toczyło zażartą walkę. Po podciągnięciu dział o 200 kroków, rozpoczęto ostrzał obozu Turków. Po tym nastąpił atak grenadierów cesarskich pod wodzą Karola Ludwika de Souches, który został jednak odparty przez Osmanów. Po nieudanym ataku Souches wycofał się na pozycje wyjściowe. W tym momencie nastąpił kontratak janczarów, który poważnie zagroził prawej flance cesarskich. W ataku zginął dowódca prawego skrzydła, wobec czego obrona toczona była dość chaotycznie. Tylko dzięki wsparciu silnej baterii artyleryjskiej i uderzeniu rezerwowego regimentu kirasjerów księcia von Holsteina, atak Osmanów został odparty.
Miejsce de Souchesa na prawym skrzydle zajął Guido von Starhemberg, który poprowadził drugi atak, ponownie odparty przez Turków. Starhemberg, pomimo rany zadanej strzałą, poprowadził ponownie swoich ludzi do trzeciego ataku, także nieskutecznego. Równocześnie doszło do starcia floty tureckiej z flotyllą cesarską na Dunaju. Dzięki przewadze ilościowej zwycięstwo na rzece przypadło Turkom. Tym samym ostatnia droga łącząca wojska cesarskie z obozem została odcięta.
Atak jazdy tureckiej.
Podczas gdy prawe skrzydło toczyło zażarte boje z przeciwnikiem, oddziały lewej flanki natarły na Turków, oddalając się zbytnio od swojego centrum. W tej sytuacji w szeregach armii cesarskiej powstała luka, w którą wielki wezyr pchnął całą swoją jazdę. Spahisi przełamali pierwszą linię cesarskich, odrzucając ich kawalerię. Podczas ataku na drugą linię natrafili jednak na opór pruskich oddziałów. Generał von Barfus nakazał kilku batalionom zmienić kierunek i uderzenie z obu flanek na atakującą jazdę. W tej sytuacji jazda turecka dostała się pod gwałtowny ogień krzyżowy, po czym wycofała się w popłochu ponosząc wielkie straty.
Zdobycie obozu tureckiego.
Po odparciu ataku spahisów margrabia badeński zreorganizował nieco oddziały lewego skrzydła. Przesunął w lewo szwadrony Dünewalda, wzmacniając je rezerwową kawalerią księcia von Holstein. Wzmocnione siły jazdy uderzyły na jazdę turecką, która po nieudanym ataku zdążyła się już ponownie zebrać i rozpoczęła się ustawiać w dwie wielkie grupy. Ponieważ Turcy nie zdążyli jeszcze zakończyć formowania szyków, atak wojsk cesarskich nie napotkał większego oporu. Po pierwszym uderzeniu część armii tureckiej uciekła w kierunku zachodnim, inni zbiegli do umocnionego obozu. W tej sytuacji lewe skrzydło cesarskich miało wolne pole do ataku na obóz wielkiego wezyra. Janczarzy bronili się odpierając ataki z wszystkich kierunków, jednak gdy w walce śmierć poniósł wielki wezyr, w ich szeregach wybuchła panika. Do zmierzchu cesarscy likwidowali wszystkie punkty oporu w obozie tureckim. Wśród zabitych Turków znajdowali się: wielki wezyr, 15 dowódców janczarskich i 18 paszów.
W ręce wojsk cesarskich wpadł cały tabor i artyleria turecka licząca 158 dział. Starty Austriaków wyniosły około 7000 ludzi. Tureckie wojska straciły 25 000 ludzi, co dawało 50% całości sił. Reszta ich wojska była rozproszona i musiała w następnych tygodniach ponownie się organizować. Cesarscy zdobyli w obozie: 10 000 byków, 10 000 namiotów, 4 buńczuki, 14 chorągwi, 5000 koni, 2000 wielbłądów i mułów.
Następstwa bitwy.
Bitwa pod Slankamen miała duży wpływ na dalsze losy wojny z Osmanami. Dzięki zwycięstwu wojska cesarskie zapobiegły kolejnym atakom na Cesarstwo. Porażka i utrata armii mogłyby mieć dalekosiężne konsekwencje dla Austrii. Straty Turków były tak znaczne, że nie byli oni w stanie, w następnych latach, zorganizować nowej kampanii. Było to na rękę wojskom cesarskim, które mogły w tym czasie wziąć udział w walkach z Francuzami nad Renem. Pomimo że siły cesarskie były zbyt słabe, żeby odbić Belgrad, udało im się zdobyć miasta Lippa, Brod i Gradiška. Obległy też Oradeę, którą zdobyły 5 czerwca 1692 r. W uznaniu zasług cesarz Leopold I mianował Ludwika Wilhelma Badeńskiego głównodowodzącym armii cesarskiej.
Linki zewnętrzne.
Bitwa pod Slankamenem 

</doc>
<doc id="561671" url="https://pl.wikipedia.org/wiki?curid=561671" title="R530">
R530

R530 – rodzina francuskich kierowanych pocisków rakietowych przeznaczonych do niszczenia celów powietrznych opracowanych przez firmę Matra, produkowanych później także przez europejskie konsorcjum MBDA. 
Historia.
Prace konstrukcyjne pocisku rozpoczęto w połowie lat 50. Projekt pocisku R530 bazował na doświadczeniach z wcześniejszymi pociskami naprowadzanymi termicznie R510 i półaktywnym systemem radiolokacyjnym R511 przenoszonymi przez samoloty francuskich sił powietrznych ("Armée de l'Air") Vautour i Mirage III, oraz marynarki wojennej ("Aéronavale") Aquilon. Pocisk R530 posiadał wymienną głowicę naprowadzającą z systemem na podczerwień do ataków na krótkie i półaktywnym radiolokacyjnym na średnie odległości. R530 wprowadzono do uzbrojenia wojsk francuskich w 1963 roku, a produkcję kontynuowano do końca lat 70.
W 1968 rozpoczęto konstruowanie wersji rozwojowej pocisku oznaczonej jako Super 530F zdolnej przechwytywać cele, zwłaszcza bombowce, lecące na wysokich pułapach z dużymi prędkościami. Testy z nowym pociskiem trwały od 1971 roku do 1973. Pierwsze udane przechwycenie celu przy pomocy tego pocisku miało miejsce w 1974 roku, a odpalenie z samolotu Mirage F1 w 1976. Na początku roku następnego podpisano kontrakt na dostawę pocisków dla francuskich sił zbrojnych wprowadzając je na uzbrojenie "Armée de l'Air" w 1980. Pierwsze użycie pocisku wystrzelonego z samolotu Mirage 2000 miało miejsce w 1981 roku.
Trzecia generacja pocisku oznaczona jako Super 530D została opracowana w 1979 roku. Super 530D był naprowadzany półaktywnym systemem radiolokacyjnym z radarem Dopplera, stąd w nazwie litera D. W porównaniu do wcześniejszych wersji pocisk charakteryzował się dłuższym zasięgiem oraz, dzięki nowemu radarowi, możliwością atakowania nisko lecących celów powietrznych. Posiadał również możliwość współpracy z wprowadzonym ówcześnie do samolotów Mirage 2000 impulsowymi radarami dopplerowskimi RDI. 
Pociski serii R530 były przeznaczone do przenoszenia przez samoloty Mirage III, Mirage F1, Mirage 2000, F-8E (FN) Crusader i Rafale.
Użycie pocisków R530.
Do 1978 roku wyprodukowano około 4000 sztuk pocisków w pierwszej wersji R530. Podczas wojny o Falklandy-Malwiny strona argentyńska używała tych pocisków przeciwko samolotom brytyjskim.
Łącznie wyprodukowano 2370 sztuk pocisków w wersjach Super 530F i 530D, które poza Francją weszły na uzbrojenie wielu krajów takich jak Argentyna, Australia, Belgia, Brazylia, Egipt, Gabon, Indie, Irak, Kolumbia, Kuwejt, Liban, Libia, Pakistan, RPA, Szwajcaria i Wenezuela.

</doc>
<doc id="561673" url="https://pl.wikipedia.org/wiki?curid=561673" title="Jacek Pomiankiewicz">
Jacek Pomiankiewicz

Jacek Adam Pomiankiewicz – generał Służby Więziennej, dyrektor generalny SW w latach 2006–2009, historyk, doktor nauk humanistycznych.
Życiorys.
Absolwent historii na Uniwersytecie Marii Curie-Skłodowskiej w Lublinie. W latach 1986–1989 był pracownikiem Okręgowej Komisji Badania Zbrodni Hitlerowskich w Lublinie. W 1990 został funkcjonariuszem Służby Więziennej, zatrudniony był w zakładzie karnym w Chełmie na stanowisku wychowawcy. Od 1994 był zastępcą dyrektora tej jednostki, również czasowo od marca 2004 do października 2005 służył w Biurze Prezydialnym Centralnego Zarządu Służby Więziennej, zajmując się pozyskiwaniem środków pomocowych z Unii Europejskiej. Następnie objął stanowisko dyrektora ZK Chełm. 16 marca 2006 został mianowany zastępcą dyrektora generalnego SW, a w czerwcu 2006 dyrektorem generalnym. 8 listopada 2007 otrzymał stopień generała SW. Odwołany ze stanowiska dyrektora generalnego 20 stycznia 2009 przez premiera Donalda Tuska, po samobójczej śmierci trzeciego z zabójców Krzysztofa Olewnika, Roberta Pazika.
W 2002 obronił pracę doktorską w Instytucie Historii UMCS w Lublinie na temat dziejów więziennictwa polskiego w czasach nowożytnych i najnowszych (promotor: prof. Zygmunt Mańkowski) pt. "Więzienie w Chełmie w latach 1864–1956. Studium z dziejów funkcjonowania systemów penitencjarnych na ziemiach polskich w dobie nowożytnej i najnowszej". Został wykładowcą Wyższej Szkoły Bezpieczeństwa i Ochrony w Warszawie im. Marszałka Józefa Piłsudskiego i objął stanowisko rektora tej uczelni.
Uczestniczył w pracach związanych z tymczasowym aresztowaniem w komitecie ekspertów Rady Europy w Strasburgu oraz brał udział w sesji przeglądowej Organizacji Bezpieczeństwa i Współpracy w Europie.
Odznaczony Brązowym (2005) i Srebrnym (2011) Krzyżem Zasługi. W 2018 otrzymał honorowe obywatelstwo Niska.

</doc>
<doc id="561678" url="https://pl.wikipedia.org/wiki?curid=561678" title="Spodnie">
Spodnie

Spodnie – wierzchnia część ubrania osłaniająca ciało od pasa w dół. Noszone są zarówno jako element dwu- lub trzyczęściowego garnituru, jak i samodzielnie. Dawniej były wyłącznie elementem ubrań męskich aż do lat 20. XX w., kiedy emancypacja kobiet pociągnęła za sobą szereg przemian obyczajowych i rewolucję obyczajową. Współcześnie są elementem ubrań zarówno kobiecych, jak i męskich.
Historia.
Ubranie podobne do spodni, bardziej przypominające rajstopy noszono już w pierwszych wiekach naszej ery, o czym świadczą znaleziska. Stopy tych rajstopo-spodni podszyte były skórą tworząc podeszwy. W drugiej połowie XII w. noszono nogawice, czyli dwie, niezszyte z sobą rury z materiału, najczęściej sukna, o dość zróżnicowanej długości przypinane do specjalnego paska zakładanego pod tunikę. Pasek ten był męskim odpowiednikiem pasa do pończoch. Nogawice na dole zawijane były onucami lub owijane krzyżującymi się na goleni taśmami albo wpuszczane w krótkie pończochy. Noszono też prymitywne spodnie składające się z dwóch jednakowych części – przodu i tyłu. W miarę jak wierzchnie części ubioru stawały się coraz krótsze, nogawice stawały się coraz dłuższe i w drugiej połowie XIV w. zakrywały całe nogi. Nogawice są w tym czasie również elementem strojów kobiecych. Pod koniec XIV w. nogawice sięgały talii i były połączone w środku. Powstało coś w rodzaju nogawico-spodni. Tylna i przednia część pozostawały niezszyte. Z przodu przywiązywano wykonany oddzielnie woreczek, sak zakrywający genitalia. Stopy nogawic obszywano cienką skórą, co pozwalało na rezygnację z obuwia w pomieszczeniach. W XV w. nogawico-spodnie krojono i zszywano z kolorowych pasów, ciętych ze skosów tkaniny, dzięki czemu uzyskano strój doskonale przylegający do ciała, co podkreślało kształty męskich nóg i pośladków. W 1525 nogawico-spodnie zmieniły się dość znacznie. Składają się teraz z krótkich spodni zakrywających biodra i doszytych do nich nogawic sięgających poniżej kolana. Na koniec nogawicy zachodziła pończocha podtrzymywana podwiązką. Z przodu nadal nosi się wypchany sak. W drugiej połowie XVI w. nosi się bardzo krótkie i mocno bufiaste, watowane spodnie i długie pończochy. W XVII w. nosi się długie obcisłe spodnie wpuszczone w wysokie buty. Dopiero w XIX w. pojawił się krój spodni, który po wielu modyfikacjach i zmianach przetrwał do dziś.
Opis.
Współczesne spodnie składają się z dwóch nogawek zszytych razem w tylnej części. W części przedniej nogawki zostają niezszyte tworząc rozporek, który ułatwia mężczyźnie oddawanie moczu bez konieczności zdejmowania spodni. Rozporek jest zapinany przy użyciu 3–4 guzików, nap lub zamka błyskawicznego. Zarówno guziki, jak i zamek ukryte są pod warstwą materiału. Wykończenie rozporka wraz z zapięciem nazywa się szlicem. Górna część spodni zaopatrzona jest w pasek zakończony w przedniej części elementem do zapinania. Może to być guzik, czasem dwa, haftka lub napa. Spodnie męskie posiadają kilka kieszeni, dwie przednie, jedna lub dwie tylne i czasem dodatkowo, jedna mała umieszczona bezpośrednio pod pasem lub ukryta w prawej przedniej kieszeni, przeznaczona oryginalnie na zegarek. Często taka mała, ukryta kieszeń występuje również w prawej kieszeni marynarki. W damskich spodniach, rozporek umieszczony jest najczęściej na lewym boku, dlatego też często takie spodnie nie posiadają kieszeni, lub mają tylko jedną na prawym boku. Na całej długości paska umieszczonych jest od 5 do 7 szlufek – pętelek, w które wsuwa się pas ułatwiający podtrzymywanie spodni. Osoby o większej tuszy chętniej używają do tego celu szelek. Dolne końce nogawek często posiadają tzw. mankiety. Uzyskuje się to przez specjalnie złożenie materiału i punktowe zamocowanie w dwóch miejscach w okolicy szwów bocznych. Wewnętrzna powierzchnia tej części nogawek wykończona jest specjalną taśmą, która zapobiega przecieraniu się nogawek na butach.
Rodzaje spodni.
Spodnie szyje się z różnych materiałów zależnie od przeznaczenia. Najczęściej wykonywane są z tkanin lub dzianin. Rodzaje spodni ze względu na długość:

</doc>
<doc id="561679" url="https://pl.wikipedia.org/wiki?curid=561679" title="Smar SW">
Smar SW

SMAR SW – polski zespół muzyczny założony w 1989 roku w Rzeszowie. Pierwszy koncert odbył się 17 maja 1990 w klubie "o to chodzi" razem z węgierską grupą Trottel. We wrześniu 1991 zespół nagrywa pierwszą kasetę - "Wszyscy jebnięci są nasi", która zostaje wydana w ilości 50 sztuk.
18 stycznia 1992 odbywa się koncert z zespołem Kolaboranci, który zostaje zarejestrowany i wydany jako kaseta "Koncert na Zalesiu".

</doc>
<doc id="561682" url="https://pl.wikipedia.org/wiki?curid=561682" title="Dramat liturgiczny">
Dramat liturgiczny

Dramat liturgiczny – odmiana dramatu, popularna w średniowieczu i renesansie, poruszająca tematykę ewangeliczną i ściśle związana z liturgią katolicką. 
Charakterystyka.
Dramat liturgiczny pojawił się w X stuleciu, szczyt popularności osiągnął w XII-XIII wieku, ostatnie formy tego gatunku pochodzą z wieku XVI, kiedy to został oficjalnie zakazany na soborze trydenckim w 1563 roku. Stanowił element powiązany z liturgią: odgrywany był w kościele lub na cmentarzu, jako rekwizyty służyły szaty liturgiczne, teksty wyśpiewywano, kompilując na kształt centonu łacińskie modlitwy. Dramat liturgiczny pokazywał wydarzenia z życia Chrystusa, zależnie od aktualnych świąt liturgicznych: narodziny lub śmierć i zmartwychwstanie, zdarzały się także elementy niekanoniczne, stanowiące uzupełnienie głównych treści przedstawienia. Stopniowe uniezależnienie dramatu liturgicznego od obrzędów liturgicznych doprowadziło do pojawienia się ogromnych widowisk scenicznych, zwanych misteriami.
Zachowane dramaty liturgiczne.
Pierwszy zachowany w całości dramat "Quem quaeritis" znajduje się w "Troparium winchesterskim".
Polska.
W Polsce zachowały się jedynie teksty dramatu liturgicznego związane z obchodami Wielkiego Tygodnia:
Współczesna recepcja.
Próbą ożywienia dramatu liturgicznego w XX wieku była wystawiona w 1981 roku w katedrze w Warszawie "Gra o Męce" Kazimierza Dejmka w opracowaniu Juliana Lewańskiego.

</doc>
<doc id="561683" url="https://pl.wikipedia.org/wiki?curid=561683" title="Claes Gerritszoon Compaen">
Claes Gerritszoon Compaen

Claes Gerritszoon Compaen znany również jako Klaas Compaan (ur. w 1587 roku, zm. 25 lutego 1660 roku) – holenderski pirat, pochodzący z prowincji Zaandam.
Jako korsarz przechwytywał statki u wybrzeży Europy oraz w basenie Morza Śródziemnego oraz w Afryce Zachodniej.
Wyruszając w morze wyrzucił za burtę Biblię, różaniec i dziennik okrętowy, aby działać swobodnie, bez wyrzutów sumienia.

</doc>
<doc id="561684" url="https://pl.wikipedia.org/wiki?curid=561684" title="Lista państw świata według wskaźnika rozwoju społecznego">
Lista państw świata według wskaźnika rozwoju społecznego

Lista państw świata według wskaźnika rozwoju społecznego – lista tworzona na podstawie "Human Development Report", publikowanego przez Program Narodów Zjednoczonych ds. Rozwoju. Lista z roku 2010 obejmuje 169 państw: 168 członków ONZ oraz Hongkong. 24 państwa członkowskie ONZ nie zostały na niej uwzględnione, ponieważ nie dostarczyły odpowiednich danych. Lista zawiera także średnie wskaźniki rozwoju społecznego regionów świata oraz organizacji międzynarodowych.
Do obliczenia syntetycznego miernika WRS wykorzystane zostały następujące dane: średnia oczekiwana długość życia, analfabetyzm, poziom edukacji oraz standard życia w państwach, w skali światowej. W rankingu zawarte zostały także informacje na temat jakości życia, szczególnie dzieci. Wiadomości te pozwalają określić stopień rozwinięcia kraju (wysoko, średnio lub nisko), a także wpływ polityki ekonomicznej na jakość życia. Wskaźnik stworzył w 1990 roku pakistański ekonomista Mahbub ul Haq.
W raporcie państwa osadzone zostały w czterech kategoriach: państwa bardzo wysoko rozwinięte, państwa wysoko rozwinięte, państwa średnio rozwinięte oraz państwa słabo rozwinięte.
Lista państw według kontynentów.
Afryka.
10 najwyższych WRS
10 najniższych WRS
Ameryka Północna i Południowa.
10 najwyższych WRS
10 najniższych WRS
Azja i Oceania.
10 najwyższych WRS
10 najniższych WRS
Europa.
10 najwyższych WRS
10 najniższych WRS
Lista państw według regionów.
Kraje arabskie.
10 najwyższych WRS
10 najniższych WRS
Unia Europejska.
10 najwyższych WRS
10 najniższych WRS
Azja Wschodnia i Pacyfik.
10 najwyższych WRS
10 najniższych WRS
Ameryka Łacińska.
10 najwyższych WRS
10 najniższych WRS
Bliski Wschód i Afryka Północna.
10 najwyższych WRS
10 najniższych WRS
Raport z 2005.
Wskaźnik Rozwoju Społecznego 2005 obejmuje 177 państw: 175 członków ONZ oraz Hongkong i Autonomię Palestyńską. Większość danych w raporcie 2005 pochodzi z 2003 r. Nie wszystkie państwa dostarczyły odpowiednich danych, dlatego w rankingu zabrakło 16 państw członkowskich ONZ, m.in. Afganistanu, Andory, Iraku, Korei Północnej, Liechtensteinu, Monako, Serbii i Czarnogóry, Somalii.
Spośród 32 państw słabo rozwiniętych, 30 leży w Afryce.

</doc>
<doc id="561687" url="https://pl.wikipedia.org/wiki?curid=561687" title="Peter Easton">
Peter Easton

Peter Easton (ur. ok. 1570, zm. 1620 lub później) – był z pochodzenia chłopem z Somerset. Dowodził w 1612 roku piracką flotą, złożoną z dwudziestu pięciu żaglowców, grasujących po Morzu Śródziemnym. U szczytu swej potęgi terroryzował Kanał Bristolski, łupił francuskie, holenderskie i portugalskie floty rybackie, poławiające dorsze u brzegów Nowej Fundlandii. Swe załogi uzupełniał spośród rybaków, życie zakończył godnie, gdyż osiadł w Villefranche pod opieką księcia Sabaudii, nabył tam włości, dające mu tytuł markiza i ożenił się z arystokratką.

</doc>
<doc id="561688" url="https://pl.wikipedia.org/wiki?curid=561688" title="IV liga polska w piłce nożnej (2006/2007)">
IV liga polska w piłce nożnej (2006/2007)

IV liga polska w piłce nożnej w sezonie 2006/2007 podzielona jest na 18 grup. Rozgrywki podlegają pod wojewódzkie związki piłki nożnej. Zwycięzcy każdej z grup (oprócz Wielkopolski i Górnego Śląska) uzyskują awans do III ligi, zaś zwycięzcy z województw, gdzie są dwie grupy IV ligi, grają w barażu o wejście do wyższej klasy rozgrywkowej.
Grupa XIV (świętokrzyska).
Baraże o utrzymanie.
Zwycięzca: Neptun KońskieZwycięzca: KSZO II Ostrowiec Świętokrzyski
Uwaga!
Już po rozegraniu barażów PZPN podjął decyzję o powiększeniu grupy czwartej III ligi do 17 drużyn. Wobec utrzymania się Wiernej Małogoszcz w III lidze, Łysica Bodzentyn pozostała w IV lidze. Z kolei po wycofaniu z rozgrywek AKS-u Busko Zdrój utrzymanie zapewniła sobie także Lubrzanka Kajetanów.
Baraże o III ligę.
Udział biorą mistrzowie grup śląskich i wielkopolskich. Zwycięzca dwumeczu awansuje do III ligi.
Górny Śląsk.
Koszarawa Żywiec awansowała do III ligi, grupy III
Wielkopolska.
Nielba Wągrowiec awansowała do III ligi, grupy II

</doc>
<doc id="561694" url="https://pl.wikipedia.org/wiki?curid=561694" title="Dramat poetycki">
Dramat poetycki

Dramat poetycki – termin obejmujący różnorodne zjawiska w dramacie XX w., który łączy odejście od jego klasycznych zasad. Charakteryzuje go swobodna kompozycja, poetyckość języka i tekstu, stylizacyjność, lub paraboliczność. Świat przedstawiony w dramacie poetyckim jest nośnikiem metaforycznych i symbolicznych znaczeń, nadających mu charakter filozoficznego uogólnienia. Przykładami dramatów poetyckich mogą być "Escurial" Michela de Ghelderode'a, "Mord w katedrze" i "Cocktail party" Thomasa Stearnsa Eliota, "Orfeusz" Anny Świrszczyńskiej.

</doc>
<doc id="561695" url="https://pl.wikipedia.org/wiki?curid=561695" title="Ireneusz Kłos">
Ireneusz Kłos

Ireneusz Piotr Kłos (ur. 14 września 1959 w Gorzowie Wielkopolskim) – polski siatkarz, trener.
Trzykrotny wicemistrz Europy (1979, 1981, 1983), uczestnik trzech finałów Mistrzostw Świata. 337-krotny reprezentant Polski (1978–1987).
Zawodnik SZS-AZS Gorzów Wielkopolski, Gwardii Wrocław (1977–1989, 1995–1996], 2000–2001), Las Palmas (1989–1991, 1994–1995), AS Grenoble (1991–1993), CS Bertrange (1993–1994), AZS Częstochowa (1997–1999).
Od 7 września 2006 do 28 lutego 2007 roku trener żeńskiej reprezentacji Polski w piłce siatkowej.
Postanowieniem Prezydenta RP z dnia 22 listopada 2005 został odznaczony Krzyżem Kawalerskim Orderu Odrodzenia Polski.

</doc>
<doc id="561697" url="https://pl.wikipedia.org/wiki?curid=561697" title="Nasza Służba Królestwa">
Nasza Służba Królestwa

Nasza Służba Królestwa () – miesięcznik wydawany przez Towarzystwo Strażnica, oficynę wydawniczą Świadków Jehowy do użytku wewnętrznego, który podawał wskazówki dotyczące działalności kaznodziejskiej Świadków Jehowy. Ukazywał od 1956 roku do końca 2015 roku. W 1956 roku zastąpił wcześniejsze periodyki o podobnej tematyce. Od stycznia 2016 roku w miejsce miesięcznika „Nasza Służba Królestwa” wydawany jest periodyk „Chrześcijańskie życie i służba – program zebrań” (do grudnia 2020 jako 8–stronicowy miesięcznik, a od stycznia 2021 roku jako 16–stronicowy dwumiesięcznik).
Zawartość.
Miesięcznik ten zawierał wskazówki dotyczące działalności kaznodziejskiej prowadzonej przez Świadków Jehowy. Omawiał metody głoszenia dobrej nowiny, w tym rozpoczynania i prowadzenia rozmów na tematy biblijne, proponowania publikacji Świadków Jehowy, czy np. prowadzenia tzw. studiów biblijnych.
„Nasza Służba Królestwa” zawierała także program trzech z pięciu cotygodniowych zebrań odbywających się w Salach Królestwa: zebrania służby, zborowego studium Biblii oraz teokratycznej szkoły służby kaznodziejskiej (co dwa miesiące także pytania powtórkowe do tego ostatniego zebrania).
Poza tym zamieszczane były w nim różne ogłoszenia organizacyjne (np. dotyczące kongresów, obchodów Wieczerzy Pańskiej, specjalnych kampanii rozpowszechniania zaproszeń na te zgromadzenia lub rozpowszechniania traktatów z serii "Wiadomości Królestwa").
Artykuły w „Naszej Służbie Królestwa” poruszały także tematykę stylu życia zalecanego dla rodzin Świadków Jehowy, w tym kształtowania postaw i celów życiowych u ich dzieci.
Przez wiele lat publikowano także sprawozdania (dane statystyczne) z działalności kaznodziejskiej w danym kraju w jednym z ostatnich miesięcy, zastąpione później wybranymi, ciekawymi doniesieniami z tej działalności ("Wiadomości teokratyczne", później: "Ciekawe osiągnięcia w służbie"). W wydaniach wrześniowych publikowano listy z Biura Oddziału. Zamieszczano też plan zbiórek do służby polowej wraz z tematami, które były na nich omawiane. W językach, w których nie wychodził jeszcze "Rocznik Świadków Jehowy", w miesięczniku ukazywały się tłumaczenia jego części.
Po wielkim kryzysie miesięcznik zachęcał pionierów do kontynuowania służby. W tym celu zamieścił nawet szczegółowy plan tzw. "domu na kółkach" (mobilnego domu, kampera) do samodzielnej budowy przez pionierów z całego świata.
Historia, wydania.
Miesięcznik „Nasza Służba Królestwa” ukazywał się pod tym tytułem od roku 1976; wcześniej periodyk nosił tytuł „Służba Królestwa” (1956–1975). Zastąpił on wcześniejsze periodyki o podobnej tematyce: „Biuletyn” (wydawany w latach 1919–1935), „Instruktor” (1935–1936), „Informator” (1936–1956).
Ukazywał się w 146 językach. Oprócz wydań drukowanych dostępne są również wydania w wersji elektronicznej (EPUB, PDF, MOBI, RTF oraz w plikach z tekstem transkrybowanym na wersje brajlowskie) na oficjalnej stronie Świadków Jehowy jw.org i na CD, zawarte w biblioteczce elektronicznej "Watchtower Library", w "Bibliotece Internetowej Strażnicy" oraz wersje wizualne (DVD oraz online) w 8 językach migowych (część w kilku innych) oraz w darmowych aplikacjach dla urządzeń cyfrowych "JW Library" oraz "JW Library Sign Language".
Od stycznia 2016 roku „Naszą Służbę Królestwa” zastąpił nowy 8–stronicowy miesięcznik „Chrześcijańskie życie i służba – program zebrań” (od stycznia 2021 roku jako 16–stronicowy dwumiesięcznik).
Znaczenie.
„Nasza Służba Królestwa” jest wymieniana, obok czasopisma „Strażnica Zwiastująca Królestwo Jehowy”, jako publikacja, której treść miała istotny wpływ na członków społeczności Świadków Jehowy. Ponieważ była omawiana na cotygodniowych zebraniach istotnie kształtowała poglądy członków społeczności zgodnie z naukami przekazywanymi od Ciała Kierowniczego Świadków Jehowy.
Wskazówki dotyczące działalności kaznodziejskiej, które zostały zamieszczone w „Informatorze” w wydaniu z maja 1946 roku, przyczyniły się do wzrostu liczby głosicieli w Polsce i wzmożenia ich aktywności po II wojnie światowej.

</doc>
<doc id="561700" url="https://pl.wikipedia.org/wiki?curid=561700" title="Wehrmacht (zespół muzyczny)">
Wehrmacht (zespół muzyczny)

Wehrmacht – amerykańska grupa muzyczna wykonująca thrash metal z wpływami speed metalu. Ponadto często muzykę grupy określano jako speed core lub "beer core", ze względu na zamiłowanie muzyków do piwa, co miało swój wyraz w warstwie tekstowej.
Wehrmacht powstał w 1985 w Portland w stanie Oregon w USA. Grupa w niezmienionych składzie funkcjonowała do 1989 roku, kiedy to przyjęła nazwę "Macht", pod którą zrealizowała materiał demo pt. "Vice Grip". Ostatecznie grupę rozwiązano około 1990 roku.

</doc>
<doc id="561701" url="https://pl.wikipedia.org/wiki?curid=561701" title="Hala wystawowa Kapelusz w Chorzowie">
Hala wystawowa Kapelusz w Chorzowie

Hala wystawowa Kapelusz w Chorzowie − hala wystawowa z 1968 roku w Parku Śląskim w Chorzowie, wpisana do rejestru zabytków nieruchomych województwa śląskiego. 
Hala ma charakterystyczny wygląd zbliżony do kształtu damskiego kapelusza. Jest to obiekt całoroczny, przystosowany do organizacji wszelkiego typu imprez. W hali odbywają się targi, spotkania, konferencje, koncerty, wystawy okazjonalne oraz wiele innych imprez, w tym Wiosenna Wystawa Kwiatów i Ogrodów oraz Jesienna Wystawa Sztuki Ogrodniczej. 
W maju 2014 roku hala została zamknięta po tym, jak zauważono pęknięcie fragmentu konstrukcji dachu. Pękł jeden z głównych stalowych dźwigarów, podtrzymujących konstrukcję dachu. 

</doc>
<doc id="561710" url="https://pl.wikipedia.org/wiki?curid=561710" title="Nenagh">
Nenagh

Nenagh (irl. Aonach Urmhumhan lub An tAonach) – miasto w Irlandii, w hrabstwie Tipperary. 
Populacja miasta w roku 2011 wynosiła 8 023 mieszkańców.
Irlandzka nazwa Aonach Urmhumhan (ang. The Fair of Ormond) wskazuje na handlową historię miasta. Nazwa miasta oznacza „Targ w Ormond” (Ormond - nazwa Wschodniego Munsteru).

</doc>
<doc id="561715" url="https://pl.wikipedia.org/wiki?curid=561715" title="Chemiczny Ali">
Chemiczny Ali



</doc>
<doc id="561716" url="https://pl.wikipedia.org/wiki?curid=561716" title="Socjalistyczny Związek Młodzieży Wojskowej">
Socjalistyczny Związek Młodzieży Wojskowej

Socjalistyczny Związek Młodzieży Wojskowej (SZMW) – polska lewicowa organizacja młodzieżowa działająca w strukturach Ludowego Wojska Polskiego, w latach 1973–1976.
Na podstawie rozkazu Nr 43/MON Ministra Obrony Narodowej z dnia 30 lipca 1958 roku w Wojsku Polskim zostały powołane Koła Młodzieży Wojskowej. Zastąpiły one istniejące wcześniej koła Związku Młodzieży Polskiej w jednostkach wojskowych.
W dniu 5 marca 1973 roku na naradzie aktywu Kół Młodzieży Wojskowej została przyjęta rezolucja w sprawie powołania Socjalistycznego Związku Młodzieży Wojskowej i włączenia go w skład Federacji Socjalistycznych Związków Młodzieży Polskiej. Rezolucja była wykonaniem zaleceń VII Plenum Komitetu Centralnego Polskiej Zjednoczonej Partii Robotniczej w sprawach młodzieży, w tym dotyczących „doskonalenia modelu organizacyjnego ruchu młodzieżowego”.
W dniu 11 czerwca 1974 roku Minister Obrony Narodowej wydał zarządzenie Nr 26/MON w sprawie Deklaracji ideowo-programowej oraz Zasad działania Socjalistycznego Związku Młodzieży Wojskowej. Generał armii Wojciech Jaruzelski określił, że „Socjalistyczny Związek Młodzieży Wojskowej kieruje się w swej działalności Deklaracją ideowo-programową SZMW i Zasadami działania SZMW stanowiącymi załączniki do niniejszego zarządzenia”. 
Członkami SZMW byli żołnierze służby zasadniczej i młodszej kadry oficerskiej.
W 1976 roku Socjalistyczny Związek Młodzieży Wojskowej został scalony z innymi organizacjami młodzieży socjalistycznej wchodzącymi w skład Federacji Socjalistycznych Związków Młodzieży Polskiej w Związek Socjalistycznej Młodzieży Polskiej i przestał istnieć jako struktura samodzielna.

</doc>
<doc id="561719" url="https://pl.wikipedia.org/wiki?curid=561719" title="Eliyahu Yishai">
Eliyahu Yishai



</doc>
<doc id="561721" url="https://pl.wikipedia.org/wiki?curid=561721" title="Dow-Ber z Międzyrzeca Podlaskiego">
Dow-Ber z Międzyrzeca Podlaskiego



</doc>
<doc id="561726" url="https://pl.wikipedia.org/wiki?curid=561726" title="1847 w literaturze">
1847 w literaturze



</doc>
<doc id="561728" url="https://pl.wikipedia.org/wiki?curid=561728" title="Święto Krwi Przenajdroższej Pana Jezusa i Ofiary Mateczki">
Święto Krwi Przenajdroższej Pana Jezusa i Ofiary Mateczki

Święto Krwi Przenajdroższej Pana Jezusa i Ofiary Mateczki – święto kościelne obchodzone przez Kościół Katolicki Mariawitów w RP na pamiątkę Krwi Jezusa Chrystusa wylanej dla zbawienia ludzi i ofiary Mateczki (Feliksy Marii Franciszki Kozłowskiej, uznanej przez mariawitów za świętą), która to zrównana została w kulcie z Matką Bożą. 
Mariawici uważają, że tak jak Jezus umierając na krzyżu zbawił ludzi jako "drugi Adam", tak św. Feliksa Kozłowska złożyła również ofiarę z życia dla zbawienia ludzkości jako "druga Ewa".
Dzień obchodów.
W ten dzień wierni mają zagwarantowane ustawowo prawo do zwolnień od pracy lub nauki. 
Święto obchodzone jest 23 sierpnia, w rocznicę śmierci św. Marii Franciszki.

</doc>
<doc id="561730" url="https://pl.wikipedia.org/wiki?curid=561730" title="Assassin">
Assassin

Assassin – niemiecka grupa muzyczna wykonująca thrash metal. Powstała w 1983 roku w Düsseldorfie, grupę rozwiązano w 1989 roku. Grupa ponownie wznowiła działalność w 2002 roku realizując kolejno koncertowy album "The Assassin... Live Forever" (2003 rok) oraz pierwszy od siedemnastu lat album studyjny – "The Club", wydany w 2005 roku.

</doc>
<doc id="561733" url="https://pl.wikipedia.org/wiki?curid=561733" title="L.E. Modesitt Jr.">
L.E. Modesitt Jr.

Leland Exton Modesitt Jr. (ur. 1943 w Denver) – amerykański pisarz fantasy i science fiction.
Życiorys.
Urodził się w 1943 roku w Denver w stanie Kolorado. Wykształcenie zdobył w Williams College. Przez dwadzieścia lat mieszkał w Waszyngtonie, w 1989 roku przeprowadził się do New Hampshire. Tam też poznał swoją żonę, z którą w 1993 roku zamieszkał w Cedar City w stanie Utah. Był pilotem Marynarki Wojennej Stanów Zjednoczonych, ratownikiem, dostawcą, DJ-em radiowym, agentem nieruchomości, pracował jako analityk rynkowy, kierownik badań kampanii politycznych, asystent prawny kongresmena.
L.E. Modesitt, Jr. jest autorem wielu powieści fantasy i science fiction, lecz jego najbardziej znanym dziełem jest "Saga Recluce". Zajmuje się także poezją oraz publicystyką. Zadebiutował w 1973 opowiadaniem fantastycznym "The Great American Story", które ukazało się na łamach "Analog Science Fiction and Fact".
Twórczość.
Sagi
The Corean Chronicles
Akcja powieści dzieje się w świecie zwanym Corus (albo Acorus), w którym żyją dziwne i niebezpieczne bestie oraz ludzie, posiadający magiczne zdolności.
Opowieści o duchach
Historie szpiegowskie, których akcja rozgrywa się w alternatywnych rzeczywistościach.
Saga Recluce (The Saga of Recluce)
Spellsong Cycle
Akcja cyklu rozgrywa się w świecie Erde, gdzie pieśni posiadają magiczną moc.
The Ecolitan Institute
The Forever Hero
W niedalekiej przyszłości, gdy Ziemia została zdewastowana, a miasta obrócono w ruinę, rodzi się pewien nieśmiertelny, który ma do spełnienia wyjątkową misję.
Parafaith Universe
Timegod's World
Archform
Powieści science fiction:
Współpraca:
Opowiadania:

</doc>
<doc id="561734" url="https://pl.wikipedia.org/wiki?curid=561734" title="Regałowisko Bielawa Reggae Festiwal">
Regałowisko Bielawa Reggae Festiwal

Regałowisko Bielawa Reggae Festiwal (dawniej Regałowisko, Reggae Dub Festival) – festiwal muzyki reggae, organizowany w Bielawie od 1999 roku przez Miejski Ośrodek Kultury i Sztuki, pod patronatem Urzędu Miasta. Odbywa się corocznie w sierpniu, nad sztucznym zbiornikiem wodnym na terenie Ośrodka Wczasowo-Wypoczynkowego „Sudety”. 
Przez 13 edycji imprezy dyrektorem artystycznym był Marcin Barszcz.
Od 2012 r. dyrektorem generalnym została Justyna Konowalska związana z Agencją Artystyczną Buxna, wrocławskim środowiskiem muzycznym oraz portalem Reggaenet. Jednocześnie festiwal powrócił do swojej dawnej nazwy Regałowisko, tym samym przywracając dawnego ducha imprezy i ponownie skłaniając się muzycznie wyłącznie w kierunku muzyki reggae.
Po edycji z 2014 roku przyszedł czas na kolejne zmiany - sówka zastąpiła basowe serce jako logo, a dyrektorem generalnym festiwalu został Rafał Smoliński, który pracował przy festiwalu od 2008 roku. Z jego inicjatywy powstał projekt Regałowisko Promo Tour, w ramach którego grupa młodych ludzi podróżuje w wakacje po Polsce rozdając gadżety, rozmawiając i zachęcając do uczestnictwa w festiwalu. 
Aktualnie festiwal promowany jest jako najstarszy festiwal plenerowy w Polsce. Wspierany jest przez miasto Bielawa oraz większość mediów tematycznych w Polsce.

</doc>
<doc id="561735" url="https://pl.wikipedia.org/wiki?curid=561735" title="Sobiebor (Sławnikowic)">
Sobiebor (Sławnikowic)



</doc>
<doc id="561738" url="https://pl.wikipedia.org/wiki?curid=561738" title="Paolo Veronese">
Paolo Veronese

Paolo Veronese (ur. 1528 w Weronie, zm. 19 kwietnia 1588 w Wenecji) – jeden z najwybitniejszych włoskich malarzy renesansowych tworzących w XVI-wiecznej Wenecji. Urodził się jako Paolo Cagliari lub Paolo Caliari; często nazywany Werończykiem z racji miejsca swych narodzin.
Malował freski i obrazy o tematyce religijnej, historycznej i mitologicznej. W dziełach artysty łatwo zauważyć zamiłowanie do wyszukanej ornamentyki. W swej twórczości łączył wątki religijne ze scenami rodzajowymi. Na swoich obrazach przedstawiał najczęściej życie codzienne Wenecji z czasów jemu współczesnych.

</doc>
<doc id="561742" url="https://pl.wikipedia.org/wiki?curid=561742" title="Nelson Piquet Junior">
Nelson Piquet Junior



</doc>
<doc id="561744" url="https://pl.wikipedia.org/wiki?curid=561744" title="Nelson Piquet jr.">
Nelson Piquet jr.



</doc>
<doc id="561745" url="https://pl.wikipedia.org/wiki?curid=561745" title="Czarna wdowa">
Czarna wdowa

Czarna wdowa ("Latrodectus mactans") – gatunek jadowitego pająka z rodziny
omatnikowatych, największy przedstawiciel tej rodziny. Przeciętna długość ciała dorosłej samicy wynosi 8–10 mm  Samce zdecydowanie mniejsze – średnia długość ich ciała 3–4 mm. Charakterystyczny wygląd nadaje mu czerwona plama w kształcie klepsydry po stronie brzusznej pająka. Czarna wdowa jest często mylona z karakurtem.
"Latrodectus mactans" zamieszkuje wszystkie stany Stanów Zjednoczonych z wyjątkiem Alaski. Występuje również w Meksyku, na Kubie, w Gwatemali, Belize, Hondurasie, Salwadorze aż do Nikaragui i Kostaryki. Dużo osobników zaobserwowano na Jamajce, Haiti i Dominikanie. Spotykany również na Bermudach i Hawajach.
Pajęczaki te zaniepokojone ukrywają się, ale lubią żyć blisko ludzi. Ich jad, neurotoksyna, jest 15 razy silniejszy od jadu grzechotnika, zabija owady i paraliżuje ssaki i ptaki, u człowieka powoduje zatrucie, silne bóle, jednak bardzo rzadko powoduje śmierć, ponieważ pająk wstrzykuje bardzo małą dawkę jadu. Ugryzienie nie jest bolesne, dotkliwe są natomiast skurcze mięśni występujące 20–30 minut po ukąszeniu, z czego najgorsze mogą być bóle kurczowe brzucha trwające nawet do 48 godzin.
Jeżeli samiec "Latrodectus mactans" po kopulacji zbyt długo zwleka z odstąpieniem od samicy może zostać przez nią pożarty. Czarne wdowy żywią się głównie owadami. Większość żyje 1 rok. Jest gatunkiem występującym licznie i nie wymaga ochrony.
Nazwą "czarna wdowa" określane są także inne gatunki z rodzaju "Latrodectus", których wygląd oraz sposób życia jest zbliżony do "Latrodectus mactans".

</doc>
<doc id="561746" url="https://pl.wikipedia.org/wiki?curid=561746" title="Tankard">
Tankard

Tankard ("ang. kufel") – niemiecka grupa thrashmetalowa założona w 1982 roku we Frankfurcie przez pięciu kolegów "ze szkolnej ławki" – Andreasa "Gerre" Geremia, Bernharda Rappricha, Axela Katzmanna, Franka Thorwartha i Olivera Wernera. Od 1982 r. działał pod nazwą Avenger. Następnie zmienono nazwę zespołu na Vortex. Od 1983 r. działa pod nazwą Tankard.
Jej pierwszy utwór to "Ray Death", który jest określany przez lidera jako "nudna piosenka o wojnie nuklearnej".
Zespół dał swój pierwszy koncert wraz z Sodom i Destruction w 1984. W 1986 nagrał swoją pierwszą płytę "Zombie Attack". Od tego czasu grupa, po kilku przekształceniach, sukcesywnie nagrywa i wydaje płyty, aż do dziś.

</doc>
<doc id="561751" url="https://pl.wikipedia.org/wiki?curid=561751" title="Hotel Lomnitz">
Hotel Lomnitz

Hotel Lomnitz (nazwa od właściciela hotelu) – budynek hotelu, który znajdował się przy "Gleiwitzerstrasse" 10, ob. ul. Gliwickiej 17, w Bytomiu. 
Pochodzący z 1862 obiekt wielokrotnie zmieniał właścicieli, pełniące przez niego funkcje jak i nazwę hotelu. Najpierw znany był jako „Zum Prinzen von Preußen”, czyli „Pod księciem Prus”. Na przełomie stuleci stał się hotelem „Lomnitz”.
Od 19 lutego 1920 siedziba Polskiego Komisariatu Plebiscytowego dla Górnego Śląska na czele z Wojciechem Korfantym (do 1922). W dniu 27 maja 1920 niemieckie bojówki dokonały zbrojnej napaści na hotel. Atak został odparty przez grupę pracowników komisariatu, ale budynek uległ uszkodzeniu. Tutaj także znajdowała się siedziba Centrali Wychowania Fizycznego, organizacji będącej faktycznie głównym ośrodkiem dowódczym polskiego podziemnego ruchu zbrojnego na Górnym Śląsku. W tym budynku podjęto decyzję o rozpoczęciu III powstania śląskiego.
W latach 1922–1931 mieściła się tu siedziba Konsulatu Generalnego Rzeczypospolitej Polskiej, a następnie – „Domu Polskiego” (1931–1939). 
W 1945 budynek uległ spaleniu. Dziś w Bytomiu pozostała jedynie tablica upamiętniająca miejsce po dawnym hotelu.

</doc>
<doc id="561753" url="https://pl.wikipedia.org/wiki?curid=561753" title="Anna Cosel">
Anna Cosel



</doc>
<doc id="561757" url="https://pl.wikipedia.org/wiki?curid=561757" title="Anna Miros">
Anna Miros

Anna Miros (nazwisko panieńskie Podolec) (ur. 30 października 1985 w Łańcucie) – polska siatkarka i trenerka, która w swojej karierze grała na pozycjach: przyjmująca, środkowa i atakująca. Jest reprezentantką Polski.
Po zakończeniu kariery sportowej została trenerem grup młodzieżowych w klubie BKS Stal Bielsko-Biała.
Kariera reprezentacyjna.
Reprezentantka Polski kadetek i juniorek. W reprezentacjach młodzieżowych odnosiła sukcesy (srebro ME kadetek 2001, brąz MŚ kadetek 2001, złoto ME juniorek 2002, brąz MŚ juniorek 2003). Największy sukces reprezentacyjny odniosła na mistrzostwach Europy w 2003 roku, gdzie z drużyną „Złotek” zdobyła złoty medal (była najmłodszą zawodniczką tej drużyny). Ponownie wystąpiła na mistrzostwach Europy w 2007 roku. Reprezentowała Polskę na mistrzostwach świata w 2006 roku oraz na Letnich Igrzyskach Olimpijskich 2008 w Pekinie.
W 2011 po dłuższej przerwie wróciła do reprezentacji Polski, została powołana przez nowego trenera kadry Alojzego Świderka na World Grand Prix 2011 oraz na mistrzostwa Europy 2011, gdzie grała na pozycji środkowej.
Kariera klubowa.
Po ukończeniu SMS-u w Sosnowcu przez kilka lat reprezentowała barwy BKS Stal Bielsko-Biała. W 2007 roku zdecydowała się na karierę za granicą. Od sezonu 2008/2009 występowała we włoskiej Serie A, w drużynie Asystelu Novara.
10 lutego 2009 roku przeszła operację barku, po której poddana była długotrwałej rehabilitacji. Na sezon 2010/2011 wróciła do klubu z Bielska Białej. Od sezonu 2011/2012 reprezentowała barwy rumuńskiego Dinamo Bukareszt, lecz w związku ze złą sytuacją klubu przeniosła się do zespołu rosyjskiej Superligi kobiet Awtodor-Mietar Czelabińsk, gdzie występowała na pozycji przyjmującej.
W latach 2012–2016 reprezentowała barwy klubu Atom Trefl Sopot. W sezonie 2012/2013 występowała na pozycjach atakującej i przyjmującej, a od sezonu 2013/2014 tylko jako atakująca. W sezonie 2016/2017 zawodniczka Tauronu Banimexu MKS Dąbrowy Górniczej. Od sezonu 2017/2018 do połowy sezonu 2018/2019 występowała w drużynie KSZO Ostrowiec Świętokrzyski. Od połowy sezonu 2018/2019 zawodniczka Energi MKS Kalisz.
Sukcesy klubowe.
Mistrzostwo Polski:
Puchar Polski:
Puchar CEV:
Mistrzostwo Włoch:
Superpuchar Polski:
Memoriał Agaty Mróz-Olszewskiej:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
Mistrzostwa Świata Juniorek:
Mistrzostwa Europy:
Igrzyska Europejskie:

</doc>
<doc id="561758" url="https://pl.wikipedia.org/wiki?curid=561758" title="Równina Łowicko-Błońska">
Równina Łowicko-Błońska

Równina Łowicko-Błońska (318.72) – równina będąca południowo-zachodnią częścią Niziny Środkowomazowieckiej. Leży ona na południe od dolin Wisły i Bzury.
Głównymi miastami leżącymi na obszarze równiny są Błonie, Grodzisk Mazowiecki, Łowicz, Pruszków, Skierniewice, Sochaczew oraz Żyrardów.
Obszar ten jest morenową równiną denudacyjną, tworząc jeden z najbardziej płaskich krajobrazów na Mazowszu. Przez równinę płyną z południa na północ liczne dopływy Bzury, spośród których najważniejsze to: Moszczenica, Mroga, Skierniewka, Rawka, Sucha, Pisia i Utrata.
Na terenie równiny istnieją korzystne warunki do rozwoju rolnictwa, zwłaszcza sadownictwa i warzywnictwa, a to dzięki obecności gleb pyłowych i czarnych ziem.

</doc>
<doc id="561762" url="https://pl.wikipedia.org/wiki?curid=561762" title="Rezonans Schumanna">
Rezonans Schumanna

Rezonans Schumanna – zjawisko powodujące występowanie w naturalnym ziemskim spektrum częstotliwości fal elektromagnetycznych grupy maksimów w zakresie skrajnie niskich częstotliwości (ELF).
Opis.
Występowanie zjawiska ziemskich fal stojących zostało przewidziane matematycznie przez niemieckiego fizyka, Winfrieda Otto Schumanna w 1952 r. Zauważył on, że jonosfera i powierzchnia Ziemi tworzą układ dwóch przewodzących sfer, który zachowuje się jak wnęka rezonansowa lub falowód. Rozwiązując równania Maxwella dla takiego układu określił jego częstotliwości rezonansowe. Maksymalne amplitudy fal (maksima) występują dla częstotliwości 7,83 Hz oraz dla harmonicznych 14,3; 20,8; 27,3 i 33,8 Hz (częstotliwości Schumanna), z niewielkimi odchyłkami w zależności od pory dnia. Najwyższe zarejestrowane harmoniczne (ich amplituda maleje wraz ze wzrostem częstotliwości) sięgają do zakresu ULF.
Ustalono, że głównym źródłem energii zasilającej rezonans Schumanna są wyładowania elektryczne, powstające w atmosferze ziemskiej. Na kuli ziemskiej występuje średnio około 100 wyładowań (piorunów) w ciągu sekundy. Ponadto takim źródłem może być burza magnetyczna, a także sieć energetyczna, której częstotliwość według standardów amerykańskich (60 Hz) pokrywa się z jedną z harmonicznych.

</doc>
<doc id="561766" url="https://pl.wikipedia.org/wiki?curid=561766" title="MKS Ciechanów">
MKS Ciechanów

MKS Ciechanów – polski klub piłkarski z Ciechanowa. W sezonie 2019/2020 występuje w V lidze, gr. mazowieckiej I.
Historia.
Dotychczasowe nazwy.
Inicjatywa utworzenia w Ciechanowie klubu piłkarskiego wyszła od członków Polskiej Organizacji Wojskowej (POW). Klubowi nadano nazwę „Strzelec”.
Z relacji Bonifacego Rutkiewicza wynika, że w Ciechanowie „Strzelca” założono w 1927 r. Był to klub jednosekcyjny. Jego siedziba znajdowała się w pobliżu dzisiejszego kościoła pod wezwaniem św. Tekli. Choć założycielami klubu była organizacja wojskowa, to członkowie „Strzelca” rekrutowali się również z ludności cywilnej. Wcześniej (czyli przed 1927 r.) grano w piłkę nożna w Ciechanowie. Jednak to dopiero „Strzelec” był pierwszym zorganizowanym klubem na terenie miasta. Oprócz niego istniały również drużyny żydowskie – Maccabi i Hapoel.
Przed wybuchem II wojny światowej „Strzelec” nie występował w żadnej klasie rozgrywkowej. Rozgrywał natomiast mecze towarzyskie z reprezentacjami sąsiednich miast, np. z Płońskiem, Mławą, Raciążem, Żurominem, Makowem Mazowieckim, czy Działdowem. Sukcesem ciechanowskich piłkarzy zakończył się mecz z Polonią Warszawa, jednym z najbardziej zasłużonych klubów w Polsce. Spotkanie rozegrano w Ciechanowie i zakończył się wynikiem 2:1. Wówczas zawody rozgrywano (tak jak i obecnie) na stadionie znajdującym się przy dzisiejszej ulicy 3 Maja. Baza sportowa była wtedy bardzo skromna. Zawodnicy przed spotkaniem przebierali się w drewnianym baraku obok stadionu.
Początki klubu były trudne. „Strzelec” nie zatrudniał trenera, który zająłby się procesem szkoleniowym. Zawodnicy zbierali się na stadionie kilka razy w tygodniu i organizowali sobie zajęcia. Brakowało środków finansowych, które zagwarantowałyby klubowi odpowiedni poziom sportowy. Nie można było jednak marzyć o grze w którejkolwiek lidze, jeśli weźmie się pod uwagę potencjał ekonomiczny miasta, który był nadzwyczaj ubogi. Pieniądze czerpano głównie od drobnych zakładów pracy jak cukrownia, cegielnia, browar. Warto w tym miejscu przytoczyć w jaki sposób organizowano wyjazdy do innych miast. Mianowicie klub otrzymywał od browaru wóz służący do przewożenia beczek z piwem, zaprzężony w konie. Tym środkiem transportu zawodnicy udawali się na mecze do miast położonych 20–30 km od Ciechanowa.
Mimo takich warunków, „Strzelec” posiadał wielu oddanych piłkarzy oraz działaczy, jak Niewiadomski. Mieszkańcy miasta także interesowali się losami klubu, wynikami. Dowodem tego może być liczny udział widzów na spotkaniach rozgrywanych w Ciechanowie. Także na mecze wyjazdowe część z nich jeździła dopingując drużynę. Wypada również wspomnieć, że w „Strzelcu” oprócz Polaków grali także Żydzi. Wyróżniającymi się zawodnikami, którzy mieli największy wpływ na postawę „Strzelca” byli bracia Zalewscy, Paweł Jadusiński, Stanisław Hikiert, Tadeusz Kowalewski, Zygmunt Michalak, Nawrocki, Szczepaniak – późniejszy gracz warszawskiej Polonii i reprezentant kraju, bracia Błaszkowscy, Zbigniew Kosek oraz Gerymski.
Klub funkcjonował do wybuchu II wojny światowej, potem zawieszono działalność. Po ustaniu działań wojennych próbowano powrócić do tradycyjnej nazwy klubu, reaktywować go. Władze komunistyczne nie zgodziły się na to w myśl zasady, że to co było w przedwojennej Polsce, nie może być w nowej, socjalistycznej rzeczywistości. Postąpiono tak ze względów ideologicznych przekreślając w ten sposób dorobek i tradycje „Strzelca”, z którymi utożsamiało się większość mieszkańców miasta.
Tuż po wojnie.
Po zakończeniu wojny tak jak większość dziedzin życia, piłka nożna także zaczęła normalnie funkcjonować. „Strzelec” nie znalazł swojego miejsca w ciechanowskim społeczeństwie. Istniały zespoły przyzakładowe takie jak: Kolejarz, Spójnia oraz Budowlani. Swoje drużyny posiadały także organizacje młodzieżowe: Związek Walki Młodych – Zryw i Organizacja Młodzieży Towarzystwa Uniwersytetów Robotniczych. ZWM – Zryw prowadził także sekcje kolarską oraz organizował na stadionie wyścigi motorowe, które cieszyły się dużym powodzeniem wśród miejscowej młodzieży. W kilka lat po wojnie wszystkie wyżej wymienione zespoły oprócz ZWM – Zryw upadały, głównie ze względów finansowych. Do rozwoju ZWM – Zryw przyczynili się przede wszystkim Tadeusz Zalewski (jako jeden z pierwszych zaczął organizować w Ciechanowie piłkę nożną) i Tadeusz Gucio. Pod koniec lat 40. XX wieku ZWM – Zryw przybrał nazwę Energia, następnie zaś Budowlani.
1. połowa lat 50..
Budowlani występowali w klasie B. Klub borykał się z różnymi problemami, które odbijały się negatywnie na jego działalności. Małe zainteresowanie losami zespoły wykazywał Powiatowy Komitet Kultury Fizycznej i Związek Młodzieży Polskiej. Działacze klubu często spotykali się z różnymi szykanami, kpinami, odmowami pomocy ze strony zakładów pracy. Także sami zawodnicy przyczyniali się do takiego, a nie innego wizerunku klubu. Prowadzili nie higieniczny tryb życia, podczas meczów zachowywali się skandalicznie, były problemy z zebraniem ich wszystkich na spotkania. Również władze klubu na czele ze Stanisławem Petruczenką nie wykonywały należycie swoich obowiązków, dopuszczając m.in. do różnych wybryków zawodników. Atmosfera ta nie wpłynęła na właściwy rozwój piłki nożnej w Ciechanowie, spowodowała wręcz, że Budowlani w niedługim czasie przestali istnieć. Dla potomności należy przytoczyć kilka nazwisk graczy, którzy byli wyróżniającymi się piłkarzami Budowlanych: Tadeusz Grabarczyk, Witold Rogalski, Henryk Bońkowski, Nowotko, Dobrzyński, Puchalski, Kowalski, Cichocki.
Innym stowarzyszeniem sportowym działającym w mieście było koło sportowe „Ciechanowianka”, na którego czele stał prezes Władysław Żmijewski. Pomagali mu w codziennej pracy Jan Czapla i Jerzy Wodzyński. Działacze ci zabiegali aby stadion miejski stał się własnością Ciechanowianki, ponieważ uważali, i słusznie, że w ten sposób ciechanowska piłka będzie miała lepsze perspektywy rozwoju. Wkrótce dopięli swego i stadion stał się własnością klubu. Z chwila przejęcia stadionu ożywiła się działalność sportowa, przystąpiono do remontu zniszczonego obiektu. Jednak ten zapał został przytłumiony, ponieważ wykryto nadużycia w klubie. Wojewódzki Komitet Kultury Fizycznej wstrzymał dotacje. Klubowi działacze wszelkie nie domagania tłumaczyli brakiem funduszy. Stało się to przyczyna stagnacji, na pewien czas zawieszono działalność klubu. Niedługo zaś potem zmieniono nazwę klubu na Jurand. Pomysłodawcami nadania właśnie tej nazwy byli Bonifacy Rutkiewicz, zasłużony działacz Juranda oraz Witold Rogalski, były piłkarz „Ciechanowianki”, potem działacz Juranda. Nazwa klubu nawiązywała do historycznej postaci – Juranda – uwiecznionego na kartach powieści Henryka Sienkiewicza „Krzyżacy”. Zmiany nazwy klubu dokonano po walnym zebraniu klubu w 1957 r., które odbyło się w Domu Kultury przy ulicy Warszawskiej. Pierwszym prezesem Juranda został Władysław Żmijewski. W początkowym okresie działalności klubu nie zatrudniono trenera, który fachowo zająłby się zespołem. Oprócz sekcji piłki nożnej Jurand prowadził także sekcje piłki siatkowej, piłki ręcznej, koszykówki oraz kolarstwa. Piłkarze pod nazwą Juranda występowali począwszy od 1957 r. w B klasie. Zajęcia prowadził czynny zawodnik Lubieniecki. Mimo że drużyna dobrze spisała się w rozgrywkach B klasy zajmując w sezonie 1957 drugie miejsce w końcowej tabeli, klub nie był wolny od rozmaitych problemów, przede wszystkim finansowych. Miejscowe zakłady pracy nie były skłonne wspierać zespół Jurandu.
Lata 50. i 60..
Na przełomie lat 50. i 60. Jurand w dalszym ciągu grał w B klasie. Nie należy sądzić, że w tej fazie rozgrywek był to słaby poziom sportowy. Wówczas w województwie warszawskim była jedna grupa A klasy, dwie grupy B klasy oraz kilka grup klasy C. Wyżej były już tylko III, II oraz I liga. Porównując obecny poziom dzisiejszej III ligi i ówczesnej B klasy stwierdzono, że Jurand był zespołem lepszym od niejednego dzisiaj trzecioligowca. W tym okresie klub należał do Federacji Budowlanych z racji jego usytuowania przy Powiatowym Przedsiębiorstwie Budownictwa Terenowego. Federacja jednak nie interesowała się należycie klubem. Jako przykład można podać fakt, że np. w 1961 r. klub potrzebował na swoją działalność 100 tys. zł, a federacja przyznała mu tylko 18 tys. zł. Brakowało nawet pieniędzy na opłacenie sędziów. Poza dochodami z wpływów uzyskanych ze sprzedaży biletów Jurand od czasu do czasu organizował zabawy taneczne. Sprzedawano ponadto trawę skoszoną z przyległych do stadionu terenów. Środki, głównie w postaci sprzętu sportowego przekazywał Powiatowy Komitet Kultury Fizycznej i Turystyki. Swoją cegiełkę dokładały miejscowe zakłady pracy: Zakład Energetyczny Przedsiębiorstwo Budowlane, Zakłady Jajczarskie, Chłodnia (choć żadna z nich nie pomagała w żaden sposób). Pracę działaczy należy określić jako złą. Prezes Wacław Rogacewicz oraz wiceprezes Musiałkowski nie interesowali się we właściwy sposób losem klubu. Doszło do tego, że mecze wyjazdowe musiał organizować PKKFiT. Nad sytuacja Juranda radziła Powiatowa Rada Narodowa (PRN). Uchwały podjęte podczas posiedzenia zalecały miejscowym zakładom pracy udzielenie pomocy klubowi. Miała to być pomoc ze znalezieniem ludzi chętnych i oddanych w charakterze działaczy. I znaleziono takich ludzi. Byli to wiceprezes klubu Bonifacy Rutkiewicz, Ryszard Olszewski i Józef Jędrzejewski. Inni działacze wchodzący w skład zarządu na czele z prezesem Kozłowskim oceniani byli jednak negatywnie.
Klub po okresie w którym nie zatrudniano trenera, przyjął pierwszego w dziejach ciechanowskiego futbolu prawdziwego fachowca – Fortasiewicza (od 1959 r.), potem Michalskiego, następnie Jerzego Dylewskiego. Ten ostatni został trenerem Juranda w 1961 r. Był on piłkarzem Świtu Nowy Dwór, wtedy czynnym hokeistą Znicza Pruszków. Z nim związany jest największy sukces Juranda w tamtym okresie – awans do A klasy w sezonie 1961/62. Zawodnikami którzy przyczynili się do tego byli: Jan Gajewniak, Wojciech Kowalski, Andrzej Szymański, Tadeusz Konopa, Wiesław Gronkiewicz, Tadeusz Garbarczyk, bracia Henryk i Jerzy Bońkowscy, Żeleźnicki, Jan Fabisiak (były zawodnik Górnika Wałbrzych), Tadeusz Zawadzki, Kwiatkowski. Klubowa kadra rekrutowała się głównie z miejscowej młodzieży, uczniów Liceum Ogólnokształcącego im. Zygmunta Krasińskiego, których nauczycielem wychowania fizycznego był Stanisław Hikiert. Był to świetny sportowiec, specjalizował się wielu dziedzinach sportu m. In. Trenował piłkę nożną, lekką atletykę, koszykówkę. Później był wspaniałym wychowawcą, pedagogiem i trenerem kilku pokoleń mieszkańców miasta.
Jurand współpracował z miejscową jednostką wojskową. Żołnierze zasadniczej służby wojskowej, a także oficerowie zasilali szeregi klubu. W latach 60. Przynajmniej 2-3 zawodników podstawowego składu było żołnierzami. Najbardziej znani z nich to wymieniany wyżej porucznik Kwiatkowski, Waldemar Myśliwiec (b. piłkarz Czarnych Jasło), bracia Myślińscy, Witold Rogalski, Jacek Wernik, Eugeniusz Lubieniecki, Stanisław Chlewa.
A rok po awansie Juranda do klasy A w zarządzie klubu nastąpiły zmiany. Prezesem został przewodniczący PRN Zdzisław Barwiński a wiceprezesem Klęsk. Kibice oraz działacze klubu wiązali z tym faktem duże nadzieje uważając, że dają oni duże gwarancje, że działalność Juranda potoczy się bardziej wartkim nurtem.
Po trzech latach występów w A klasie piłkarze Juranda w sezonie 1964/65 przeżyli gorycz spadku do klasy B. Na zebraniu sprawozdawczo – wyborczym dokonano analizy dotychczasowego stanu działalności klubu. Wysunięto następujące wnioski: stabilizacja działania zarządu (nie zmieniać członków zbyt często), właściwa realizacja planów zagwarantuje wpływy pieniężne, uporządkowanie dokumentacji, baczniejsze przyjrzenie się pracy trenerów (postawa moralna, tolerowanie picia alkoholu przez zawodników). Możliwości wyjścia z dotychczasowego stanu rzeczy upatrywano w następujących czynnikach: ściślejsza współpraca z jednostką wojskową oraz z zakładami pracy, praca z młodzieżą w ramach „dzikich drużyn”. Dokonano wyboru nowego prezesa, został nim Stanisław Zakrzewski.
W 1967 r. Jurand zmienił patronującą mu federację, przechodząc ze Zrzeszenia Sportowego Budowlani do ZS Start. Obiecywano sobie po tym bardzo dużo. Dotacje miały być wyższe, zapowiadano dopływ nowych kadr działaczy, zamierzano rozszerzyć działalność. Tak miało być. Tymczasem Jurand znalazł się na krawędzi przepaści. Na zajęcia przychodziło 2-3 zawodników. W 1968 r. ZS Start przyznał Jurandowi dotacje w wysokości 100 tys. zł na działalność, na konserwację obiektów 85 tys. zł, na kapitalny remont stadionu 660 tys. zł. W 1969 r. utrzymano w tej samej wysokości dotacje na konserwację budynków, natomiast zmniejszono na działalność do 70 tys. zł. Wysokość dotacji była związana z uzyskiwanymi wynikami. Niestety Jurand po ponownym awansie do A klasy w sezonie 1968/69 po raz kolejny musiał pożegnać się z tą klasą rozgrywkową. Dlatego zmniejszono dotacje. Jurand pogrążył się w kryzysie. Przyczynami jego były: mała liczba oddanych, żyjących sprawami klubu działaczy, słaba współpraca ze szkołami, brak zainteresowania losami klubu ze strony zakładów pracy. Jurand, jako klub należący do ZS Start, a więc do federacji grupującej spółdzielczość pracy, nie nawiązał współpracy ze Spółdzielnią Pracy Usług Wielobranżowych i Powiatową Spółdzielnią Zaopatrzenia i Zbytu, które to zakłady miały patronować klubowi, desygnować działaczy. Pracę klubowi utrudniał przeciągający się remont stadionu. Były jednak przesłanki, żeby kryzys zażegnać. Zainteresował się klubem sekretarz Komitetu Powiatowego Polskiej Zjednoczonej Partii Robotniczej Tadeusz Woźniak. Z jego inicjatywy odbyło się kilka narad z przedstawicielami zakładów pracy. Miały one objąć patronatem klub oraz przyjść mu z pomocą finansową i sprzętową. Nowym prezesem został Aleksander Kopka, z którym wiązano duże nadzieje na poprawę warunków egzystowania klubu.
Głęboki kryzys trawiący Juranda nie został przezwyciężony. Po ponownym awansie do A klasy w sezonie 1970/71 rok później Jurand znowu zasilił szeregi grupy pułtuskiej klasy B. Nie dość, że piłkarze spadli o klasę niżej, nie spełniali nadziei także szczypiorniści i koszykarze, nie reaktywowano działalności sekcji piłki siatkowej. Nie było dopływu młodzieży do klubu, chociaż Ognisko Towarzystwa Krzewienia Kultury Fizycznej (TKKF) organizowało turnieje niezrzeszonych drużyn piłkarskich o puchar redakcji „Trybuny Mazowieckiej”. W klubie panował bałagan i zła gospodarka. Klub otrzymywał rocznie na działalność ok. 900 tys. zł. Do tego dochodziły fundusze otrzymywane z nadwyżek budżetowych, dotacje z zakładów pracy, darowizny, dochody własne. Środki te były jednak niewłaściwie wydawane. Impasu, w jakim znalazł się klub, należało szukać w niedowładzie organizacyjnym ludzi nim kierujących, w nieodpowiedniej selekcji działaczy. Do problemów dochodziły kłopoty z kiepską bazą sportową Juranda. Sprawa działalności klubu stała się przedmiotem obrad plenum KP PZPR oraz Miejskiej Rady Narodowej.
Lata 70..
Permanentny kryzys, który ogarnął Juranda, stał się przyczyną rozwiązania sekcji piłki nożnej w klubie. Poza piłką nożną rozwiązano sekcję koszykówki, pozostawiono tylko piłkę ręczną.
Likwidacji sekcji piłki nożnej w klubie dokonał przewodniczący Powiatowego Komitetu Kultury Fizycznej (PKKF) Zdzisław Moszczyński. Uważał on, że nie warto dalej finansować tej dyscypliny w takim kształcie organizacyjnym i zamierzał reaktywować piłkę nożną w mieście w innej formie.
W Ciechanowie już od dosyć dawna organizowano zakładowe rozgrywki piłkarskie. Jednym z zakładów, przy którym istniała drużyna piłki nożnej, był Zakład Narzędzi „Vis”. Na bazie właśnie tej drużyny Powołano w 1974 r. sekcję piłki nożnej w Mazovii (klub założono w 1967 r.). W tym klubie najsilniejszą sekcją, z której szeregów wyszło wielu mistrzów Polski, uczestników igrzysk olimpijskich i mistrzostw Europy i świata, była sekcja podnoszenia ciężarów.
Środki finansowe, które były przeznaczone na działalność piłki nożnej w Jurandzie, przeniesiono do Mazovii. Gros zawodników Juranda, zorientowawszy się w zaistniałej sytuacji, przeszło do Mazovii. Zostały tylko w Jurandzie głębokie rezerwy i juniorzy. Ale ci, którzy zostali, także zrezygnowali z dalszego uprawiania piłki nożnej w tym klubie.
Zespół Mazovii zgłoszono do rozgrywek w klasie B. W sezonie 1974/75 drużyna radziła sobie w miarę dobrze, zajmując w końcowej tabeli grupy Nowy Dwór 4. miejsce. Pierwszym trenerem Mazovii był Jerzy Szmit.
Podsumowując działalność sekcji piłki nożnej Juranda należy stwierdzić, że miała ona swoje lepsze lata, jak i gorsze. Tych gorszych, gdy klub zmagał się z różnymi problemami, było jednak więcej. Należy jednak wziąć pod uwagę fakt, że były to lata trudne nie tylko dla piłki nożnej, ale też dla innych dziedzin życia. Przez klub przewinęło się setki zawodników, dziesiątki działaczy, trenerów. Zespół miał wielu wiernych sympatyków. Wśród nich byli m.in.: Bonifacy Rutkiewicz, Władysław Żmijewski, Benedykt Jędrzejewski. Warunki ekonomiczne zmusiły jednak władze administracyjne do podjęcia drastycznych kroków. Piłkarska drużyna Juranda pozostanie mimo wszystko w pamięci, przede wszystkim starszych mieszkańców Ciechanowa.

</doc>
<doc id="561768" url="https://pl.wikipedia.org/wiki?curid=561768" title="Anders Thomas Jensen">
Anders Thomas Jensen

Anders Thomas Jensen (ur. 6 kwietnia 1972 w Frederiksværk) − duński scenarzysta i reżyser. 
Twórca między innymi "Zielonych rzeźników" (2003) i nominowanych do Oscara "Jabłek Adama" (2005).

</doc>
<doc id="561769" url="https://pl.wikipedia.org/wiki?curid=561769" title="Kamila Frątczak">
Kamila Frątczak

Kamila Frątczak (ur. 25 listopada 1979 w Turku) – polska siatkarka, reprezentantka Polski. Gra na pozycji atakującej. Swoją siatkarską karierę zaczynała w MKS MOS Turek. Kolejnym przystankiem w jej karierze był Kalisz, gdzie spędziła 6 sezonów. Przez następne 3 lata Kamila grała we Włoskich klubach. Jednak nie osiągnęła tam sukcesu i zdecydowała się wrócić do Polski. Z Muszynianką Muszyna zdobyła dwa Mistrzostwa Polski. W 2010 r. zakończyła karierę.

</doc>
<doc id="561774" url="https://pl.wikipedia.org/wiki?curid=561774" title="Partyzan Mińsk">
Partyzan Mińsk

Partyzan Mińsk (biał. ФК «Партызан» Мінск) – białoruski klub piłkarski z siedzibą w Mińsku, grający w ekstraklasie białoruskiej.
Historia.
Chronologia nazw:
Klub piłkarski MTZ-RIPA Mińsk został założony w Mińsku w 2002 w wyniku fuzji dwóch trzecioligowych klubów Traktar Mińsk i Pracounyja Rezierwy-RIPA Mińsk. "MTZ" to Miński Zakład Ciągników (biał. МТЗ - Мінскі трактарны завод), a "RIPA" to Republikański Instytut Profesjonalnej Edukacji (biał. РІПА - Рэспубліканскі інстытут прафэсійнай адукацыі). W sezonie 2002 zespół debiutował w rozgrywkach Druhaj lihi (D3). W swoim pierwszym sezonie zajął pierwsze miejsce, a następnie w 2003 roku również zdobył mistrzostwo Pierwszaj lihi (D2) i awansował do Wyszejszaj lihi. W 2005 roku zdobył brązowe medale mistrzostw oraz Puchar Białorusi. W 2008 powtórzył ten sukces. 27 stycznia 2010 zmienił nazwę na Partyzan Mińsk.
Na początku 2012 roku klub został w większości opuszczony przez biznesmena Romanowa (który wycofał swoje wsparcie finansowe, sam mając pewne problemy prawne) i musiał zwolnić wszystkich graczy. Klub wycofał się z rozgrywek "Wyszejszaj lihi". Zespół spędził sezon 2012 grając na poziomie amatorskim w Mistrzostwach Mińska. W 2013 roku klub zmienił nazwę na Partyzan-MTZ Mińsk i dołączył do drugiej ligi, a w 2014 roku z powrotem zmienił nazwę na Partyzan Mińsk. W połowie sezonu 2014 klub ogłosił wycofanie się z ligi i został rozwiązany.
Kibice.
Kibice klubu rywalizowali z Dynama Mińsk. Poparcie w obu klubach było niekiedy związane z postawą polityczną, przy czym kibice Dynama identyfikowali się ze skrajną prawicą, natomiast kibice Partyzana zdecydowanie z lewicą. Fani Partizan byli znani ze swoich postaw anarchistycznych, antyrządowych, antyfaszystowskich i wspierających środowiska LGBT. Ze względu na poglądy polityczne utrzymywali przyjaźń z fanami Arsenał Kijów i SV Babelsberg.

</doc>
<doc id="561775" url="https://pl.wikipedia.org/wiki?curid=561775" title="Wojciech Błasiak">
Wojciech Błasiak

Wojciech Bolesław Błasiak (ur. 4 lutego 1952 w Sosnowcu) – polski polityk, socjolog, poseł na Sejm II kadencji.
Życiorys.
W 1975 ukończył studia na Wydziale Przemysłu Akademii Ekonomicznej w Katowicach. Następnie uzyskał stopień naukowy doktora nauk humanistycznych. W latach 1993–1997 z ramienia Konfederacji Polski Niepodległej sprawował mandat posła II kadencji. Później był związany z KPN-OP i AWS. W 2002 kandydował z ramienia lokalnego komitetu na prezydenta Dąbrowy Górniczej, zajmując 4. miejsce spośród 9 kandydatów.
Jest prezesem Stowarzyszenia Polskiej Myśli Strategicznej w Katowicach. Publikował artykuły na tematy społeczno-ekonomiczne, zamieszczane m.in. w tygodniku „TAK” w 1992. Związany z Ruchem Obywatelskim na rzecz Jednomandatowych Okręgów Wyborczych. Pracował w Instytucie Socjologii Uniwersytetu Śląskiego.

</doc>
<doc id="561777" url="https://pl.wikipedia.org/wiki?curid=561777" title="Bitwa pod Hoyerswerda">
Bitwa pod Hoyerswerda

Bitwa pod Hoyerswerda – starcie zbrojne, które miało miejsce 25 września 1759 roku w trakcie wojny siedmioletniej. Niedługo po fatalnej sierpniowej klęsce pod Kunowicami, to małe zwycięstwo łącznie z cztery dni wcześniejszym sukcesem generała-porucznika Fincka pod Korblitz było bardzo ważne dla odbudowania wiary Fryderyka II w zwycięstwo.
Wstęp.
We wrześniu 1759 rozmaite armie: księcia Henryka Pruskiego, von Dauna, Fryderyka i Piotra Sałtykowa przemierzały w poprzek Śląsk. Dzięki szybkiemu przekroczeniu Odry Fryderyk zapobiegł zajęciu Głogowa i Wrocławia przez Rosjan, lecz nie zdołał on zmusić przeciwnika do decydującej bitwy w korzystnym dla siebie terenie. Tymczasem do von Dauna dotarły wiadomości o porażce Austriaków w Saksonii, zadanej przez trzykrotnie mniejszą armię pruską. Dlatego rozstrzygnął, iż należy zadać stanowczy cios siłom pruskim w Saksonii. Austriacka armia ruszyła na Görlitz i wspięła się na wzgórza po to, aby obserwować obóz księcia Henryka, jego najbliższego przeciwnika. Von Daun miał zamiar szturmować ten obóz wczesnym rankiem 23 września.
Niestety dla von Dauna, w tym czasie książę Henry już planował opuszczenie tego obszaru. W ciągu sobotniego wieczoru 22 września pruskie oddziały opuściły obóz i wycofały się cicho, pozostawiając zapalone ogniska i niewielki oddział do robienia hałasu. Prusacy udali się najpierw do Rothenburga, gdzie odpoczywali trzy godziny, ponieważ o dwadzieścia mil na południe, Austriacy ruszyli naprzód i zajęli ich opuszczone pozycje. Zwiadowcy von Dauna przeprowadzający rozpoznanie powiadomili go, iż pruskie tabory znajdują się na północnym wschodzie w kierunku na Głogów. Von Daun podejrzewał pułapkę i wycofał się do Budziszyna, lecz kiedy książę Henryk opuścił Rothenburg, znajdował się on faktycznie na zachód od jego sił, osiemnaście mil od Saskiego miasteczka Klitten. Po kolejnych trzech godzinach odpoczynku ruszyli do odległej o dwadzieścia mil Hoyerswerdy, znajdowały się niczego niespodziewające się wojska cesarskie w sile 3 tys. ludzi pod dowództwem generała Wehla. Generał Wehla wyróżnił się podczas oblężenia Drezna. Jego siły koło Hoyerswerdy były częścią linii mającej zapobiegać połączonej akcji sił pruskich ze Śląska i Saksonii. Niedawne wydarzenia zdawały się sugerować, iż takie zagrożenie jest minimalne: Fryderyk był związywany przez Rosjan, podczas gdy książę Henryk wydawał się dążyć do połączenia z bratem na wschodzie. Von Daun napisał do Wehla, iż nie ma żadnego niebezpieczeństwa na jego wschodniej flance.
Bitwa.
Widok pruskiej awangardy szwajcarskiego generała Lentulusa, wyłaniającej się z lasów był dla sił Wehla wstrząsem. Wehla zebrał swój pułk chorwacki i rozwinął artylerię ale dobrze kierowany pruski ogień rozniósł jego Korpus. W przeciągu minut Austriacy zostali zupełnie rozbici. Ich dowódca dostał się do niewoli, zaś sześciuset zabitych zaległo na polu walki. Nadzieje von Dauna zostały zniszczone. Musiał on teraz ruszyć na zachód – do Saksonii, po to, żeby wesprzeć znajdujące się tam siły zbrojne. Natomiast jego rosyjscy sojusznicy pozostali samotni wobec sił Fryderyka.

</doc>
<doc id="561779" url="https://pl.wikipedia.org/wiki?curid=561779" title="Ryszard Burski">
Ryszard Burski

Ryszard Burski (ur. 1 stycznia 1954 w Jeżewie) – polski polityk, działacz związkowy, poseł na Sejm II kadencji.
Ukończył w 1985 Technikum Górnicze w Jastrzębiu-Zdroju. W latach 1993–1997 z ramienia Konfederacji Polski Niepodległej sprawował mandat posła II kadencji. Później był związany z KPN-OP i AWS.
W latach 90. kierował Związkiem Zawodowym Kontra, organizacją afiliowaną najpierw przy KPN, później współpracującą m.in. z KPN-OP.

</doc>
<doc id="561781" url="https://pl.wikipedia.org/wiki?curid=561781" title="Maciej Borkowic">
Maciej Borkowic

Maciej Borkowic, Maćko Borkowic herbu Napiwon (ur. 1298; zm. 9 lutego 1360 w Olsztynie pod Częstochową) – wojewoda poznański od 1343, starosta poznański 1348–1352, przywódca konfederacji wielkopolskiej.
W 1340 wziął udział, razem z rycerstwem wielkopolskim w wyprawie na Ruś Czerwoną. 
Król, Kazimierz III Wielki, ulegając naleganiom możnych rodów wielkopolskich, zniósł w 1348 urząd starosty generalnego Wielkopolski i ustanowił dwóch starostów: poznańskiego (którym mianował Maćka) i kaliskiego (którym został Przecław z Gułtów). Doprowadziło to jednak bardzo szybko do wybuchu zamieszek w tej dzielnicy. Kazimierz w 1352 odsunął tych starostów, przywracając urząd starosty generalnego, którym mianował Ślązaka, Wierzbiętę z Paniewic herbu Niesobia. 
Ta nominacja spowodowała już jawny bunt Wielkopolan, który przeistoczył się w konfederację rycerską, zawiązaną 2 września 1352 roku, w Poznaniu przez możne rody: Borków, Awdańców, Grzymalitów, Nałęczów i Zarembów. Wielkopolska pogrążyła się w odmętach wojny domowej. Na domiar złego, Borkowic zabił wojewodę kaliskiego, Beniamina z Uzarzewa, co doprowadziło do jego wygnania z kraju. Maćko przebywał na Śląsku, skąd wrócił w 1356 roku. 16 lutego 1358 roku, w Sieradzu złożył przysięgę wierności królowi. W rocie przysięgi po raz pierwszy użyte zostało sformułowanie "Rzeczpospolita" (łac. "Respublica"). Nie zaprzestał jednak knowań i w 1360 roku, został aresztowany w Kaliszu, osadzony na tamtejszym zamku królewskim, a następnie osądzony tam przez samego króla. Skazany na śmierć głodową, zmarł w wieży na zamku w Olsztynie, koło Częstochowy.

</doc>
<doc id="561782" url="https://pl.wikipedia.org/wiki?curid=561782" title="Johan Elmander">
Johan Elmander

Johan Elmander (ur. 27 maja 1981 w Alingsås) – szwedzki piłkarz grający na pozycji napastnika.
Kariera klubowa.
Elmander rozpoczął karierę piłkarską jako napastnik, ale został przekwalifikowany na pozycję środkowego pomocnika już przed transferem do Feyenoordu. Mimo że nigdy nie występował regularnie w pierwszej drużynie, to wystąpił jako zmiennik w wygranym 3–2 finale Pucharu UEFA przeciwko Borussii Dortmund.
Brøndby IF.
Przed sezonem 2004–05 został kupiony przez Brøndby IF. Mimo iż nie strzelił tyle goli, ile oczekiwał klub, był wykonawcą stałych fragmentów gry i jednym z najlepszych zawodników drużyny w sezonie 2004–05, grając najczęściej jako wolny elektron za plecami napastnika. Drużyna z Elmanderem w składzie zdobyła Puchar Danii oraz zajęła pierwsze miejsce w duńskiej lidze, a Szwed został wybrany Piłkarzem roku Brøndby.
W ciągu dwóch sezonów w Brøndby, Elmander strzelił 22 gole w 58 meczach ligowych, przyciągając uwagę kilku europejskich klubów. Został powołany do reprezentacji Szwecji na Mistrzostwa Świata w 2006 roku, gdzie rozegrał dwa mecze. 7 lipca 2006 roku Elmander podpisał czteroletni kontrakt z francuskim klubem FC Toulouse. Kwota transferu nie została ujawniona, ale szacuje się, że wynosiła około 4,5 milionów funtów.
Toulouse.
Johan Elmander strzelił 11 goli w swoim pierwszym sezonie w Tuluzie i został nominowany do tytułu gracza roku we Francji (tytuł ostatecznie powędrował w ręce gracza Olympique Lyon, Florenta Maloudy). Ten sezon był dla klubu bardzo udany – zespół zakończył rozgrywki ligowe na trzeciej pozycji.
Bolton Wanderers.
27 czerwca 2008 roku Elmander przeniósł się do angielskiego klubu Bolton Wanderers za rekordową dla tego klubu kwotę 8.2 milionów funtów. Podpisał trzyletni kontrakt i otrzymał koszulkę z numerem 9.
Kariera reprezentacyjna.
W reprezentacji Szwecji zadebiutował 13 lutego 2002 roku w zremisowanym 2:2 pojedynku przeciwko Grecji. Razem z drużyną narodową dotarł do 1/8 finału Mistrzostw Świata 2006. Na turnieju tym pełnił rolę rezerwowego, jednak udało mu się wystąpić w dwóch spotkaniach. W kadrze Szwecji wystąpił 46 razy i strzelił 12 bramek.
Życie prywatne.
Johan Elmander ma dwóch braci: Petera i Patrika, którzy także profesjonalnie grają w piłkę nożną w Szwecji. Elmander ożenił się 27 grudnia 2007 roku z Amandą Calvin. 18 grudnia 2010 urodziła się Lily, córka Johana i Amandy.

</doc>
<doc id="561784" url="https://pl.wikipedia.org/wiki?curid=561784" title="Andrzej Kaźmierczak (ur. 1961)">
Andrzej Kaźmierczak (ur. 1961)

Andrzej Zbigniew Kaźmierczak (ur. 13 marca 1961 w Rzeszowie) – polski polityk, technik budownictwa, działacz społeczny, poseł na Sejm II kadencji.
Życiorys.
W 1982 ukończył Technikum Budowlane w Rzeszowie. Od 1982 do 1987 był pracownikiem administracyjnym Wytwórni Sprzętu Komunikacyjnego. W 1987 został zatrudniony w Miejskim Zarządzie Budynków Mieszkalnych w Rzeszowie. Był komendantem głównym Rady Związku Strzeleckiego „Strzelec”.
W latach 80. wstąpił do NSZZ „Solidarność”. Zasiadał w radzie regionu tej organizacji. Przewodniczył następnie regionalnej sekcji pracowników gospodarki komunalnej i mieszkaniowej związku. Wstąpił do Konfederacji Polski Niepodległej, z ramienia której bez powodzenia kandydował do Sejmu w wyborach parlamentarnych w 1991, a w latach 1993–1997 sprawował mandat posła II kadencji. Zasiadał w Komisji Obrony Narodowej oraz w Komisji Młodzieży, Kultury Fizycznej i Sportu. W wyborach parlamentarnych w 1997 bez powodzenia ubiegał się o reelekcję z listy Akcji Wyborczej Solidarność (otrzymał 5144 głosy). Przewodniczył strukturom wojewódzkim KPN oraz zasiadał w radzie politycznej tej partii. Później był związany z KPN-OP (pełnił funkcję szefa partii w Rzeszowie).
W grudniu 2000 objął funkcję przewodniczącego podkarpackiego oddziału Związków Piłsudczyków. W 2002 bezskutecznie kandydował do rady miasta Rzeszowa z listy Rzeszowskiego Porozumienia Prawicy, a w 2006 z listy Samoobrony RP. W wyborach samorządowych w 2010 bez powodzenia kandydował na radnego Rzeszowa z listy Prawa i Sprawiedliwości.

</doc>
<doc id="561790" url="https://pl.wikipedia.org/wiki?curid=561790" title="Krzysztof Laga">
Krzysztof Laga

Krzysztof Piotr Laga (ur. 20 lipca 1962 w Dąbrowie Górniczej) – polski polityk, poseł na Sejm II kadencji, były wiceminister spraw wewnętrznych i administracji.
Życiorys.
Na początku lat 80. zaangażowany w organizację Federacji Młodzieży Szkolnej w rodzinnym mieście, należał też do NZS. Po wprowadzeniu stanu wojennego współpracował z podziemiem, zajmował się też dystrybucją prasy niezależnej.
Ukończył w 1988 studia na Wydziale Prawa i Administracji Uniwersytetu Śląskiego. Był aplikantem w Sądzie Wojewódzkim w Katowicach i naczelnikiem wydziału w urzędzie miasta, a także dyrektorem biura poselskiego Adama Słomki. W latach 1993–1997 z ramienia Konfederacji Polski Niepodległej sprawował mandat posła II kadencji. Później działał w KPN-OP i AWS.
W rządzie Jerzego Buzka był podsekretarzem stanu w MSWiA od 1997 do 1998. Później pracował w spółce prawa handlowego, urzędzie miasta, w 2008 został zatrudniony w Wojewódzkim Funduszu Ochrony Środowiska w Katowicach.
Został członkiem Platformy Obywatelskiej i działaczem lokalnych stowarzyszeń. 
Odznaczenia.
W 2010 odznaczony Krzyżem Kawalerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="561791" url="https://pl.wikipedia.org/wiki?curid=561791" title="Adrspasskoteplicke skaly">
Adrspasskoteplicke skaly



</doc>
<doc id="561792" url="https://pl.wikipedia.org/wiki?curid=561792" title="Adrspassko-teplicke skaly">
Adrspassko-teplicke skaly



</doc>
<doc id="561793" url="https://pl.wikipedia.org/wiki?curid=561793" title="Carlos Pace">
Carlos Pace

José Carlos Pace (ur. 6 października 1944 w São Paulo, zm. 18 marca 1977 w Mairipora) – był brazylijskim kierowcą wyścigowym.
Wziął udział w 73 wyścigach Formuły 1. Zadebiutował w zespole March 4 marca 1972 roku. W swoich startach w Formule 1 wygrał jeden wyścig (Grand Prix Brazylii 1975), a 6 razy stanął na podium. Łącznie zdobył 58 punktów w mistrzostwach. Zdobył także 1 pole position oraz 5 najszybszych okrążeń.
Zginął w katastrofie lotniczej w okolicach rodzinnego miasta, gdy wracał z wypoczynku na farmie przyjaciela.
Na znak pamięci Brazylijczyka, w 1985 roku tor Interlagos nazwano jego imieniem.

</doc>
<doc id="561797" url="https://pl.wikipedia.org/wiki?curid=561797" title="Krzysztof Popenda">
Krzysztof Popenda

Krzysztof Maciej Popenda (ur. 8 marca 1958 w Dobrodzieniu) – polski polityk, poseł na Sejm I i II kadencji, samorządowiec.
Życiorys.
Ukończył w 1976 zasadniczą szkołę zawodową w Opolu, pracował jako elektromonter.
W latach 1991–1997 z ramienia Konfederacji Polski Niepodległej sprawował mandat posła I i II kadencji (reprezentując odpowiednio okręg wyborczy opolski i częstochowski). W połowie lat 90. odszedł do KPN-OP, w Sejmie zasiadał w Federacyjnym Klubie na rzecz AWS.
W latach 90. podjął współpracę z Markiem Dochnalem, zostając prokurentem należącej do niego i zajmującej się lobbingiem spółki Triton Holding. W 2004 wszczęto wobec niego postępowanie karne w związku z tzw. sprawą Andrzeja Pęczaka.

</doc>
<doc id="561801" url="https://pl.wikipedia.org/wiki?curid=561801" title="Ochotnik (osoba)">
Ochotnik (osoba)

Ochotnik – osoba zgłaszająca się samodzielnie do wykonania pewnej pracy lub zadania, także służby wojskowej, wolontariusz (pierwotnie z łaciny, słowo stało się znowu popularne pod wpływem ang. "volunteer").

</doc>
<doc id="561802" url="https://pl.wikipedia.org/wiki?curid=561802" title="Lech Paprzycki">
Lech Paprzycki



</doc>
<doc id="561803" url="https://pl.wikipedia.org/wiki?curid=561803" title="José Carlos Pace">
José Carlos Pace



</doc>
<doc id="561804" url="https://pl.wikipedia.org/wiki?curid=561804" title="Kazimierz Wilk">
Kazimierz Wilk

Kazimierz Czesław Wilk (ur. 28 lutego 1957 w Olkuszu) – polski polityk, działacz związkowy, poseł na Sejm I i II kadencji.
Życiorys.
Ukończył w 1978 policealne studium zawodowe. Pracował w górnictwie. W 1991 uzyskał po raz pierwszy mandat poselski z ramienia Polskiego Związku Zachodniego (organizacji funkcjonującej jako partia polityczna satelicka wobec Konfederacji Polski Niepodległej). W 1993 skutecznie ubiegał się o reelekcję z listy KPN. Partię tę opuścił w połowie lat 90., przechodząc do utworzonej przez Adama Słomkę KPN-OP. W Sejmie II kadencji zasiadał w Federacyjnym Klubie Parlamentarnym na rzecz Akcji Wyborczej Solidarność. W 1997 z listy AWS, a cztery lata później z ramienia Alternatywy bez powodzenia kandydował do parlamentu.
Kierował PZZ, a od końca lat 90. Związkiem Zawodowym „Kontra”. W dalszym ciągu zasiada we władzach tego związku. W 2009 został pełnomocnikiem partii Naprzód Polsko w województwie śląskim. Potem znalazł się na liście kandydatów komitetu Libertas do Parlamentu Europejskiego, jednak zrezygnował ze startu. W 2019 wystartował do Sejmu z listy Prawa i Sprawiedliwości w okręgu sosnowieckim.
W 2017 prezydent Andrzej Duda nadał mu Krzyż Wolności i Solidarności, a w 2019 Krzyż Kawalerski Orderu Odrodzenia Polski.

</doc>
<doc id="561808" url="https://pl.wikipedia.org/wiki?curid=561808" title="Konfederacja Maćka Borkowica">
Konfederacja Maćka Borkowica

Konfederacja Maćka Borkowica − konfederacja rycerska zawiązana 2 września 1352 roku w Poznaniu pod przywództwem Maćka Borkowica przez możne rody wielkopolskie Borków, Awdańców, Grzymalitów, Nałęczów i Zarembów dla obrony swobód szlacheckich. Formalnie zawiązana przy królu Polski, Kazimierzu Wielkim, skierowana była przeciwko mianowanemu przez niego staroście generalnemu Wielkopolski Wierzbięcie z Paniewic. Trwała do roku 1358.
Okoliczności zawiązania konfederacji.
U podstaw jej legł antagonizm Małopolan i Wielkopolan, którzy poczuli się dotknięci przeniesieniem centrum administracji kraju do Krakowa i pomijaniu ich przy obsadzaniu urzędów centralnych. Rycerstwo wielkopolskie protestowało też przeciwko ustanowieniu starosty generalnego dla Wielkopolski, który stał się faktycznym rządcą tej dzielnicy w imieniu króla. Powołanie dwu odrębnych starostów: Maćka Borkowica poznańskiego i Przecława z Gułowa kaliskiego tylko pogorszyło sytuację. Rozpoczęły się zamieszki i zbójnictwo na drogach. Dla obrony kupców Poznań zmuszony był zawiązać w 1350 roku konfederację miejską. Ponadto, na początku 1352 roku Kazimierz Wielki usunął obu starostów i przywrócił urząd starosty generalnego, którym został Ślązak, Wierzbięta z Paniewic. To spowodowało już otwarte wystąpienie rycerstwa, które rozpoczęło ataki na przedstawicieli i zwolenników króla. Wielkopolska pogrążyła się w chaosie wojny domowej. W 1353 roku król udał się tam, próbując mediacji. Udało mu się wówczas odciągnąć od konfederacji ród Zarembów i Leszczyców. Konfederaci jednak, z pomocą wojsk brandenburskich, uderzyli na Pałuki, oblegając Czarnków. 
Na czele wojsk konfederackich stanęli Maćko Borkowic, Sędziwój z Czarnkowa, Skóra z Gaju, którzy nie chcąc podporządkować się władzy królewskiej, zabili wojewodę kaliskiego, Beniamina z Uzarzewa. W ostatnim czasie jednak wskazuje się na przypadkowość tej śmierci. 
Kres konfederacji położyła przysięga wierności Maćka Borkowica złożona Kazimierzowi Wielkiemu 16 lutego 1358 roku w Sieradzu.
Wtedy po raz pierwszy użyto określenia Rzeczpospolita odnośnie do Korony Królestwa Polskiego. 

</doc>
<doc id="561809" url="https://pl.wikipedia.org/wiki?curid=561809" title="Cape Cod">
Cape Cod

Cape Cod, przez miejscową ludność nazywany "The Cape" - półwysep w kształcie ramienia, położony w Stanach Zjednoczonych, w stanie Massachusetts w Nowej Anglii. Jego powierzchnia to 1033 km². Stanowi główną część hrabstwa Barnstable. Półwysep jest najbardziej na wschód wysuniętą częścią stanu Massachusetts. W roku 1914 ukończono budowę kanału, który oddzielił półwysep od stałego lądu. Słowo "cod" w języku angielskim znaczy "dorsz", zaś "cape" - "przylądek", a nazwę, nawiązującą do obfitości tych ryb w tym terenie, nadał mu podróżnik Bartholomew Gosnold w roku 1602
Geografia.
Cape Cod można podzielić na cztery obszary:
Górna część półwyspu, najbliżej kontynentu, ma kilka miast: Bourne, Falmouth, Mashpee i Sandwich. Znajduje się tu także część Barnstable, lecz najczęściej przyjmuje się, że miasto jest w części środkowej półwyspu. W Falmouth znajduje się Woods Hole Oceanographic Institution, instytut oceanograficzny, oraz kilka innych instytucji naukowych. Odpływają stąd także promy na wyspę Martha’s Vineyard. Miasto otaczają wioski: Woods Hole, Quissett, West Falmouth, North Falmouth, Hatchville, East Falmouth, Teaticket, oraz Waquoit.
W środkowej części półwyspu położone są miasta: Barnstable, Dennis oraz Yarmouth. Barnstable otoczone jest wioskami: Barnstable, Centerville, Cotuit, Hyannis, Marstons Mills, Osterville, i West Barnstable. Na tym terenie znajduje się wiele plaż, m.in. Kalmus Beach in Hyannis, która wzięła nazwę od nazwiska założyciela firmy Technicolor, Herberta Kalmusa, który zostawił ją w spadku dla miasta Barnstable. W Yarmouth są trzy wioski: South Yarmouth, West Yarmouth oraz Yarmouthport.
Najwęższa część półwyspu, nazywana dolną, zakrzywia się ostro w kierunku północy. Znajdują się tu miasta: Brewster, Chatham, Harwich oraz Orleans.
Część półwyspu, nazywana zewnętrzną, to obszar, na którym znajdują się miasta Eastham, Provincetown, Truro i Wellfleet. Znajdują się tutaj znane amerykańskie plaże Coast Guard, oraz Nauset w Eastham. To w tym miejscu po raz pierwszy do brzegu Ameryki dopłynął statek Mayflower z kolonistami, zwanymi Pielgrzymami, na pokładzie. 
Obszar wydzielony przez półwysep Cape Cod oraz kontynent na północy nazywany jest Zatoką Cape Cod, zaś część na południowym zachodzie to Zatoka Buzzards. Na południu znajduje się zatoka Nantucket Sound, którą otaczają wyspy Nantucket oraz Martha’s Vineyard. Dwie ostatnie zatoki oddzielają Elizabeth Islands, tworzące miasto Gosnold. Największa z wysp to Cuttyhunk.
Cape Cod połączony jest z kontynentem dwoma mostami na autostradach - w Bourne oraz Sagamore (oba wybudowano w 1930), a także mostem kolejowym. Na półwyspie znajduje się autostrada numer 6. Komunikacja lotnicza możliwa jest dzięki lotniskom w Barnstable oraz Provincetown.
Na półwyspie mieszka na stałe ok. 230 tys. ludności.
Turystyka.
Cape Cod jest miejscem wypoczynku, zwłaszcza w sezonie wakacyjnym. Obszar znany jest z niektórych produktów (żurawin, owoców morza, homarów). 
Z Provincetown wyruszają wycieczki w celu obserwacji waleni. Miasto jest także znane jako miejsce wypoczynku gejów i lesbijek.

</doc>
<doc id="561810" url="https://pl.wikipedia.org/wiki?curid=561810" title="Lech Krzysztof Paprzycki">
Lech Krzysztof Paprzycki

Lech Krzysztof Paprzycki (ur. 14 kwietnia 1947 w Warce, zm. 1 października 2022 w Grodzisku Mazowieckim) – polski prawnik, profesor nauk prawnych, w latach 1999–2016 prezes Sądu Najwyższego kierujący Izbą Karną, poseł na Sejm X kadencji, profesor zwyczajny Akademii Leona Koźmińskiego.
Życiorys.
Syn Tadeusza i Marii. W 1970 ukończył studia prawnicze na Wydziale Prawa Uniwersytetu Warszawskiego, broniąc pracy magisterskiej na temat dyrektyw sądowego wymiaru kary w kodeksach karnych z 1932 i 1969. Stopień naukowy doktora nauk prawnych uzyskał w 1984 na Uniwersytecie Mikołaja Kopernika w Toruniu. Pracę doktorską poświęcił instytucji zakazu działalności zawodowej w prawie karnym. Stopień doktora habilitowanego uzyskał w 2007 na Uniwersytecie Szczecińskim. Tematem pracy habilitacyjnej była "Prawna problematyka opiniowania psychiatryczno-psychologicznego w postępowaniu karnym oraz w zakresie ochrony zdrowia psychicznego". W 2014 otrzymał tytuł profesora nauk prawnych.
Od 1972 orzeka w sądownictwie. Był asesorem, sędzią sądu powiatowego i rejonowego w Grodzisku Mazowieckim, wiceprezesem Sądu Rejonowego w Pruszkowie, a w latach 1980–1990 sędzią Sądu Wojewódzkiego w Warszawie. W 1990 został sędzią Sądu Najwyższego, 25 marca 1999 powołano go na stanowisko prezesa Sądu Najwyższego kierującego Izbą Karną. Po śmierci Stanisława Dąbrowskiego pełnił obowiązki pierwszego prezesa Sądu Najwyższego (od 9 stycznia do 30 kwietnia 2014). Zakończył urzędowanie w sierpniu 2016, przechodząc następnie w stan spoczynku.
Od 1970 do rozwiązania należał do Zjednoczonego Stronnictwa Ludowego (był wiceprezesem komitetu miejskiego partii). Od 1984 do 1988 zasiadał w Miejskiej Radzie Narodowej Pruszkowa. Uczestniczył w obradach Okrągłego Stołu w podzespole do spraw reformy prawa i sądów. W latach 1989–1991 zasiadał w Sejmie kontraktowym. Został wybrany z puli ZSL, po którego przekształceniu działał w Polskim Stronnictwie Ludowym „Odrodzenie”, zasiadał w Komisji Konstytucyjnej, Komisji Sprawiedliwości i Komisji Ustawodawczej oraz w trzech komisjach nadzwyczajnych. Na koniec kadencji był posłem niezrzeszonym. Od 1993 do 1997 z rekomendacji PSL pełnił funkcję zastępcy przewodniczącego Trybunału Stanu.
Członek m.in. Towarzystwa Badawczego Prawa Europejskiego, Międzynarodowej Komisji Prawników z siedzibą w Genewie, Fundacji Prawa Wykonawczego, a od 1970 Zrzeszenia Prawników Polskich. W latach 1974–1975 był delegowany do Departamentu Prawnego Ministerstwa Sprawiedliwości, a w latach 1979–1981 był naczelnikiem Wydziału Współpracy z Zagranicą w Ministerstwie Sprawiedliwości. Od 1983 pracował ponadto w Instytucie Problematyki Przestępczości jako adiunkt. W 1989 został członkiem Zarządu Głównego ZPP i członkiem Towarzystwa Naukowego Prawa Karnego i Polskiego Towarzystwa Psychiatrycznego. Jest autorem publikacji z zakresu postępowania karnego (m.in. współautorem komentarza do kodeksu postępowania karnego). Był przewodniczącym Rady Naukowej Instytutu Ekspertyz Sądowych im. Prof. dra Jana Sehna w Krakowie, a także zastępcą przewodniczącego Rady Naukowej Instytutu Wymiaru Sprawiedliwości. W 2007 objął stanowisko profesora na Akademii Leona Koźmińskiego w Warszawie.
Został pochowany na cmentarzu Powązkowskim w Warszawie.

</doc>
<doc id="561812" url="https://pl.wikipedia.org/wiki?curid=561812" title="Don Juan Matus">
Don Juan Matus



</doc>
<doc id="561814" url="https://pl.wikipedia.org/wiki?curid=561814" title="A Silver Mt. Zion">
A Silver Mt. Zion



</doc>
<doc id="561815" url="https://pl.wikipedia.org/wiki?curid=561815" title="Wirusowe zapalenie rogów przednich rdzenia kręgowego">
Wirusowe zapalenie rogów przednich rdzenia kręgowego



</doc>
<doc id="561821" url="https://pl.wikipedia.org/wiki?curid=561821" title="Anna Iwaszkiewicz (pisarka)">
Anna Iwaszkiewicz (pisarka)

Anna Iwaszkiewicz z domu Lilpop, pseudonim „Adam Podkowiński” (ur. 17 grudnia 1897 w Brwinowie, zm. 23 grudnia 1979 w Stawisku) – polska pisarka i tłumaczka literacka; żona Jarosława Iwaszkiewicza.
Życiorys.
Była córką bogatego przemysłowca Stanisława Wilhelma Lilpopa. Gdy miała 4 lata jej matka Jadwiga ze Stankiewiczów porzuciła męża i rodzinę dla pianisty Józefa Śliwińskiego. Od tej pory wychowywał ją ojciec i ciotka Aniela z Lilpopów Pilawitzowa, a matce zabroniono kontaktów z córką. Od 1915 do 1918 przebywała z ojcem w Rosji (Moskwa i Kijów). Ten pobyt przyczynił się do ukształtowania jej talentu literackiego: studiowała w moskiewskiej Wszechnicy Polskiej, uczyła się języków obcych, interesowała muzyką i teatrem. W Rosji zapoznała się z twórczością Skriabina, który stał się jej ulubionym kompozytorem i którego muzykę propagowała w Polsce, m.in. organizując koncerty muzyki Skriabina w Warszawie.
12 września 1922, przezwyciężając początkowy opór ojca, poślubiła Jarosława Iwaszkiewicza (wówczas początkującego poetę). Dla Iwaszkiewicza zerwała kilkuletnie narzeczeństwo z księciem Krzysztofem Radziwiłłem. To małżeństwo ułatwiło jej kontakt ze środowiskiem artystycznym i literackim. Urodziła córki: Marię i Teresę. Była kobietą wrażliwą i skomplikowaną o orientacji biseksualnej, zdominowaną przez męża, który nie krył przed nią swoich homoseksualnych upodobań. Cierpiała na depresję i problemy psychiczne. Coraz bardziej szukała oparcia w żarliwej religijności katolickiej. Przez wiele lat pisała "Dzienniki", które pokazują jej talent i niebanalną osobowość. Małżeństwo z Iwaszkiewiczem okazało się udane, co potwierdził sam pisarz: „Właściwie mówiąc, nasze małżeństwo jest bardzo szczęśliwe, chyba najszczęśliwsze ze wszystkich, jakie znałem, bez żadnych wielkich dziur” (9 IV 1966), „Zostaje we mnie uczucie radości i wdzięczności dla Hani [Anny], która stała się taka nudna i nieznośna, ale jest taka jedyna na świecie, gdybym jej nie spotkał, to co bym ja robił?” (25 III 1974).
W czasie okupacji pomagała polskim Żydom, organizując ucieczki z getta i ukrywając ich w Stawisku. Za tę działalność została 21.01.1988 wraz z mężem uhonorowana medalem Sprawiedliwy wśród Narodów Świata.
Za życia opublikowała niewiele, głównie eseje na temat twórczości Marcela Prousta, Josepha Conrada i Thomasa Manna (częściowo pod pseudonimem). Tłumaczyła głównie literaturę francuską (Marcel Proust, Michel Butor, Alain-Fournier, Juliusz Verne) oraz literaturę anglojęzyczną (Thomas Merton i Alfred North Whitehead). Pod koniec życia wydała książkę "Nasze zwierzęta" (1978). Jej najwybitniejszym dziełem są "Dzienniki i wspomnienia" (wydane 2000), zawierające cenne opisy życia w okresie międzywojennym oraz wspomnienia m.in. o Karolu Szymanowskim – krewnym męża Anny.
Odniesienia w kulturze.
Jest jedną z bohaterek powieści "Stulecie Winnych" Ałbeny Grabowskiej. W jej rolę w serialu o tym samym tytule wcieliła się Lidia Sadowa.

</doc>
<doc id="561825" url="https://pl.wikipedia.org/wiki?curid=561825" title="Karminadle">
Karminadle

Karminadle (karminadla, karbinadle, karbinadla, kardinadle, kardinadla, bergi) – potrawa kuchni śląskiej, rodzaj kotletów mielonych. Są to smażone na głębokim tłuszczu kulki z mielonego mięsa, tradycyjnie wieprzowego. Gotowe karminadle mają lekko spłaszczony, kulisty kształt i średnicę ok. 5–7 cm. W smaku są słone i lekko pikantne. 17 stycznia 2008 tak zdefiniowane karminadle zostały wpisane na "Listę produktów tradycyjnych" Ministerstwa Rolnictwa i Rozwoju Wsi w kategorii „Gotowe dania i potrawy w województwie śląskim”.
Tradycyjne karminadle przygotowuje z wieprzowiny (łopatka lub karczek) zmielonej razem z czerstwą bułką namoczoną w mleku lub wodzie, wymieszanych z drobno pokrojoną cebulą, surowym jajkiem i przyprawami (solą i pieprzem). Uformowane kotlety obtacza się w bułce tartej i smaży na głębokim tłuszczu (smalcu) z obu stron.
W przeszłości karminadle były daniem odświętnym (przyrządzanym np. po świniobiciu), później stały się daniem obiadowym podawanym w tygodniu. Do historii polskiej kinematografii przeszła scena z rozgrywającego się na Śląsku w 1934 roku filmu "Perła w koronie" (1971), w której główny bohater po powrocie do domu z pracy w kopalni otrzymuje na obiad (na drugie danie) ziemniaki z karminadlem i kapustą.
Karminadle podaje się np. z kluskami śląskimi i gotowaną młodą kapustą, lub też np. z ziemniakami i surówką (z kapusty lub buraków). Pokrojone na plastry karminadle spożywane są również na zimno, jako składnik kanapek.
Inne warianty.
Współcześnie, tak jak i dawniej, do wyrobu karminadli używa się też mięsa wieprzowo-wołowego. W czasach, gdy na Śląsku powszechny był chów królików, przygotowywano je także z mięsa króliczego. Według Elżbiety Łabońskiej jeszcze inną odmianą jest „karminadel górnośląski”, przyrządzany z mięsa wieprzowego i solonego śledzia.
Karminadle z królika.
Według przepisu Elżbiety Łabońskiej, który podała w książce "Śląska kucharka doskonała", „karminadle z królika” przygotowuje ze zmielonych razem mięsa z królika, świeżego boczku oraz bułki kajzerki namoczonej w mleku, wymieszanych z podsmażoną na tłuszczu cebulą, surowym jajkiem i przyprawami (solą, pieprzem i tymiankiem). Niewielkie, uformowane kotlety obtacza się w bułce tartej i smaży na gorącym smalcu z obu stron.
Karminadel górnośląski (karminadle ze śledziem).
Według przepisu Elżbiety Łabońskiej, który podała w książce "Śląska kucharka doskonała", „karminadel górnośląski” przygotowuje się ze zmielonych razem mięsa z karczku wieprzowego, solonego śledzia oraz bułki kajzerki namoczonej w wodzie lub mleku, wymieszanych z podsmażoną na tłuszczu cebulą, surowym jajkiem i przyprawami (solą, pieprzem i majerankiem). Malutkie, bo o średnicy 1,5—2 cm, uformowane kotlety obtacza się w mące i smaży na gorącym smalcu z obu stron. Jak twierdzi autorka, podaje się je „z ziemniakami, kiszoną kapustą duszoną, sałatą zieloną z boczkiem wędzonym, mizerią lub sałatką z kapusty białej”.

</doc>
<doc id="561829" url="https://pl.wikipedia.org/wiki?curid=561829" title="Akcja Katolicka w Polsce">
Akcja Katolicka w Polsce



</doc>
<doc id="561832" url="https://pl.wikipedia.org/wiki?curid=561832" title="Maeglin">
Maeglin



</doc>
<doc id="561833" url="https://pl.wikipedia.org/wiki?curid=561833" title="Maria Dłuska">
Maria Dłuska

Maria Dłuska (ur. 24 marca 1900 w Kursku, zm. 30 marca 1992 w Rząsce pod Krakowem) – polska polonistka, językoznawczyni i teoretyczka literatury. Siostra malarki i projektantki Janiny Dłuskiej.
Zajmowała się badaniami nad polską fonetyką, prozodią i wersyfikacją. Wydatnie unowocześniła metodologię tych dziedzin w Polsce. Jej studia "Prozodia języka polskiego" (1947), "Studia z historii i teorii wersyfikacji polskiej" (t. 1 - 1948, t. 2 - 1951), "Próba teorii wiersza polskiego" (1960, wyd. 2. rozsz. 1980) należą do klasyki polskiej poetyki. Specjalnością Dłuskiej była wersologia (teoria i historia form wierszowych), choć po 1962 coraz więcej miejsca w jej pracach zajmowała interpretacja konkretnych utworów poetyckich (przyczynił się do tego osobisty kontakt z Kazimierzem Wierzyńskim). Teksty tego typu złożyły się na jej ostatnią książkę, "Studia i rozprawy", t. 3 (1972).
Pracowała w Polskiej Akademii Nauk oraz na trzech uniwersytetach: w Krakowie, Lwowie i Lublinie (KUL). Twórczyni Katedry Teorii Literatury na UJ (na początku pod inną nazwą - najpierw był to Zakład Nauk Pomocniczych, potem Zakład Stylistyki, Wersyfikacji i Nauk Pomocniczych, potem Poetyki i Nauk Pomocniczych). 
Do najwybitniejszych uczniów Dłuskiej należą: Zdzisława Kopczyńska, Lucylla Pszczołowska, Stefan Sawicki, Adam Kulawik, Tadeusz Kuryś, Zbigniew Siatkowski, Stanisław Balbus.
Życiorys.
Od 1911 była uczennicą pensji w Warszawie, od 1912 zaś szkoły średniej w Kursku. W 1918 uzyskała rosyjską maturę, po czym podjęła studia na Uniwersytecie Jagiellońskim (polonistyka z romanistyką jako kierunkiem dodatkowym). Ukończyła je w 1925. W 1927 doktoryzowała się pod kierunkiem Ignacego Chrzanowskiego (rozprawa "Charakter polski w świetle literatury XVI wieku"). Habilitację uzyskała w 1935 we Lwowie (w 1946, już w Polsce Ludowej, w procesie "naturalizacji" tytuł ten został zamieniony na docenta Uniwersytetu Jagiellońskiego). Od 1935 była etatowym docentem w Laboratorium Fonetyki Eksperymentalnej UJK. W 1936 uzyskała przeniesienie habilitacji z fonetyki ogólnej z Uniwersytetu Jagiellońskiego na Wydział Humanistyczny Uniwersytetu Jana Kazimierza we Lwowie.
W latach 30. zajmowała się przede wszystkim gramatyką opisową języka polskiego (fonetyką eksperymentalną), jednak w drugiej połowie tego okresu zaczęła coraz więcej czasu poświęcać wersologii oraz problematyce śpiewności języka (w poezji). W latach 1929-1931 przebywała na stypendiach w nowoczesnych laboratoriach fonetyki eksperymentalnej w Pradze, Hamburgu i Paryżu. W styczniu 1939 wyjechała na stypendium do Brukseli i Paryża. Po wybuchu wojny natychmiast wróciła do Lwowa. W czasie okupacji sowieckiej Lwowa (1939-1941) pracowała na Wydziale Filologicznym Uniwersytetu Lwowskiego w Katedrze Językoznawstwa prof. Jerzego Kuryłowicza. W czasie okupacji niemieckiej Lwowa (1939-1941) była zatrudniona w Referacie Poszukiwań Zaginionych przy Delegaturze RGO we Lwowie oraz wykładała na tajnych kompletach podziemnego UJK. Od początku lat 40. w centrum zainteresowań Dłuskiej stała już tylko wersologia. Pierwszy tom jej "Studiów z historii i teorii wersyfikacji polskiej", dzieło w polskiej poetyce przełomowe, przyniósł jej rozgłos i uznanie (część pochwalnych głosów ukazała się nawet po zaledwie fragmentarycznej publikacji). W maju 1944 wyjechała ze Lwowa i przebywała w okolicach Sandomierza.
W 1951 uzyskała tytuł kontraktowego profesora nadzwyczajnego na UJ. W 1952 i 1953 Senat UJ wnioskował o nadanie Dłuskiej tytułu profesora zwyczajnego - oba odrzucone przez ministerstwo. Tytuł otrzymała wreszcie w 1959. Równolegle do pracy na UJ, w latach 1955-1964 w Instytucie Badań Literackich PAN (później podtrzymywała jednak kontakt z Akademią). Od 1955 należała też do Komitetu Redakcyjnego wielotomowego dzieła (kontynuowanego do dziś) "Poetyka. Zarys encyklopedyczny".
W 1970 przeszła oficjalnie na emeryturę, ale niemal do końca lat 70. kontynuowała pracę naukową (do 1977 wykładała), choć niewiele publikowała (natomiast pojawiła się ogromna ilość wznowień jej wcześniejszych, już wtedy niedostępnych prac). W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
W 1953 Dłuska wstąpiła do nowicjatu sióstr karmelitanek bosych - zrezygnowała jednak po dwóch tygodniach. W 1978, kończąc już właściwie pracę naukową, nosiła się z zamiarem (nigdy niezrealizowanym) wstąpienia do zakonu sercanek. Zmarła w pensjonacie sióstr albertynek w Rząsce k. Krakowa. Została pochowana na cmentarzu Rakowickim w Krakowie.
Wyróżnienia i nagrody.
"Z historii i teorii wiersza polskiego" było (wraz z m.in. z "Popiołem i diamentem") w 1948 roku wysunięte do literackiej Nagrody Odrodzenia. W 1972 przyznano jej polonijną nagrodę Fundacji im. Alfreda Jurzykowskiego. W 1973 Uniwersytet w Chicago przyznał jej doktorat "honoris causa". W 1976 roku otrzymała Krzyż Kawalerski Orderu Odrodzenia Polski.

</doc>
<doc id="561834" url="https://pl.wikipedia.org/wiki?curid=561834" title="Bitwa morska pod North Foreland">
Bitwa morska pod North Foreland

Bitwa morska pod North Foreland – starcie zbrojne, które miało miejsce 4–5 sierpnia 1666 podczas drugiej wojny angielsko-holenderskiej.
Bitwa została stoczona pomiędzy flotą angielską a flotą holenderską, dowodzoną przez słynnego admirała de Ruytera. W Holandii bitwa znana jest także jako bitwa dwudniowa.
Zamierzenia Holendrów.
Po tym jak Holendrzy zadali flocie angielskiej potężny cios w bitwie czterodniowej, czołowy holenderski polityk Johan de Witt rozkazał admirałowi-porucznikowi de Ruyterowi kontynuować realizację planów opracowanych przed ponad rokiem: lądowanie w Medway w celu zniszczenia floty angielskiej, gdy ta była poddawana generalnym naprawom w stoczni Chatham w Kent. W tym celu na 10 fleut załadowano 2 700 żołnierzy holenderskiej piechoty morskiej. Do tego de Ruyter miał połączyć swą flotę z flotą francuską.
Francuzi jednak nie pokazali się, a do tego zła pogoda uniemożliwiła wysadzenie desantu. De Ruyter musiał ograniczyć swoje działania do blokowania Tamizy. Dnia 1 sierpnia zauważył, że angielska flota opuszcza port - wcześniej niż się spodziewano. Następnie sztorm odrzucił holenderską flotę do tyłu, w kierunku flamandzkiego wybrzeża. Dnia 3 sierpnia de Ruyter zostawił z tyłu floty z wojskiem i ponownie zbliżył się do angielskiego wybrzeża.
Pierwszy dzień bitwy.
Wczesnym rankiem 4 sierpnia holenderska flota licząca 88 okrętów odkryła w pobliżu North Foreland flotę angielską liczącą 89 okrętów, żeglującą na północ. Holendrzy rozpoczęli pościg z południowego wschodu, będąc w pozycji zawietrznej, gdyż wiatr wiał z północnego zachodu. Nagle wiatr zmienił kierunek na północno-wschodni. Dowódca angielskiej floty, książę Rupert, dokonał ostrego zwrotu, by odzyskać korzystny wiatr; de Ruyter szedł naprzód, by dopaść Anglików. Wykonany w tym celu manewr okazał się fatalny dla floty holenderskiej. Teraz płynęli prosto w centrum obszaru o podwyższonym ciśnieniu atmosferycznym. Holenderska awangarda pod wodzą admirała-porucznika Johana Evertsena, wytraciła całą szybkość i nie była w stanie utrzymać linii bojowej. Kłopotliwa sytuacja utrzymywała się od wielu godzin; następnie znowu lekka bryza powiała z północnego wschodu. Wówczas od razu awangarda floty angielskiej dowodzona przez Thomasa Allina oraz część angielskiego centrum sformowały linię bojową i pożeglowały prosto na holenderską awangardę, wciąż pomieszaną i przez to niemal bezbronną.
Okręt za okrętem floty fryzyjskiej był uszkadzany przez ogień artylerii okrętów angielskich. Zginął wiceadmirał Rudolf Coenders. Admirałowi-porucznikowi de Vriesowi działo urwało rękę i nogę, mimo to nadal usiłował zaprowadzić porządek w swoich siłach. Jednak nie było to już możliwe. Nie mogąc uderzyć na Anglików z pomocą swego centrum, przerażony de Ruyter widział jak fryzyjskie okręty dryfują na południe, pełne rozrzuconych zwłok lub rannych, których jęki wznosiły się ponad inne odgłosy bitwy.
Teraz Rupert połączył całą awangardę i centrum i obrócił się naprzeciw holenderskiego centrum. Towarzyszący Rupertowi George Monck, przewidywał, że de Ruyter odda dwie salwy burtowe i ucieknie, jednak on podjął zażartą walkę, kierując bitwą ze swego okrętu flagowego "De Zeven Provinciën", który musiał stawić opór połączonemu atakowi angielskich okrętów "Royal Sovereign" i "Royal Charles", zmuszając Ruperta do przeniesienia się z uszkodzonego okrętu "Royal Charles" na okręt "Royal James". W ten sposób ochronił odwrót holenderskiej awangardy.
W międzyczasie admirał-porucznik Cornelis Tromp, dowodzący holenderską ariergardą, dostrzegł z daleka smutne wydarzenia. Rozdrażniony tym widokiem, postanowił dać właściwy przykład. Dokonał ostrego zwrotu na zachód, przebił się przez linię angielskiej ariergardy, dowodzonej przez J. Smitha, oddzielając go od reszty angielskiej floty, po czym, mając korzystny wiatr, przystąpił do gwałtownego natarcia w wyniku którego angielska ariergarda została pobita i uciekła na zachód. Prowadził pościg aż do nocy, niszcząc okręt angielski "Resolution" za pomocą brandera. Po tym, jak trzykrotna salwa Trompa zmiotła całą załogę okrętu flagowego Smitha "Loyal London", okręt ten, niezdolny już do samodzielnego rejsu, musiał być odholowany do Anglii. Zastępcą dowódcy angielskiej ariergardy był Edward Spragge, który poczuł się tak bardzo upokorzony przez minione zdarzenia, że stał się osobistym wrogiem Trompa. Zginął podczas próby zabicia swego wroga podczas bitwy pod Texel.
Drugi dzień bitwy.
Z rana o 5:00 Tromp przerwał pościg, w pełni zadowolony ze swojej pierwszej prawdziwej wiktorii jako dowódcy eskadry. W czasie nocy jeden z okrętów przyniósł wiadomość, że de Ruyter także odniósł zwycięstwo, tak więc ogarnął Trompa euforyczny nastrój.
To się nagle zmieniło po natrafieniu na dryfujący okręt flagowy z umierającym Tjerkem Hiddesem. Nagle ogarnęła go obawa, że jest jedyną pozostałością po flocie holenderskiej i że jest w śmiertelnym niebezpieczeństwie. Znajdujące się za nim te okręty angielskiej ariergardy, które zachowały zdolność bojową, skierowały się na wschód. Wszędzie na horyzoncie widać było angielskie bandery. Z przodu innych wrogich eskadr na pewno go oczekiwano. Wściekle manewrując, Tromp, pijąc przy tym dużo dżinu dla poprawienia stanu swoich nerwów, wymknął się wszelkim próbom schwytania go w pułapkę i o 6:00 rano doprowadził swoją eskadrę bezpiecznie do holenderskiego portu Vlissingen (historyczna angielska nazwa: Flushing). Tam, z wielką ulgą, trafił na resztę holenderskiej floty.
Trompowi zajęło 6 godzin by zebrać się na odwagę i stanąć osobiście przed de Ruyterem. Było dla niego oczywiste, że nigdy nie powinien był sobie pozwolić na całkowite oddzielenie się od sił głównych. Rzeczywiście, de Ruyter, nie będący akurat w swoim zwykłym dobrodusznym nastroju, z miejsca oskarżył go o porażkę i rozkazał Trompowi i jego podkomendnym (Sweersowi i der Zaanowi) iść precz z jego oczu i nie pokazywać mu się znowu na jego okręcie "Zeven Provinciën". Naczelny wódz holenderskiej floty wciąż nie mógł dojść do równowagi po wypadkach z poprzedniego dnia.
Po krótkiej letniej nocy, de Ruyter z rana o 5:00 odkrył, że jego położenie jest beznadziejne. W tym czasie admirał-porucznik Johan Evertsen zmarł z powodu straconej nogi. Siły de Ruytera były teraz mniejsze o około 40 okrętów. Większość okrętów awangardy, które przetrwały masakrę, była niezdolna do walki. W ciągu nocy około 15 okrętów zdezerterowało. Potężna fala ze wschodu przeszkadzała w prostym odwrocie w kierunku kontynentalnego wybrzeża. Na zachodzie angielska awangarda i centrum (około 50 okrętów) otoczyły go półkolem, bezpiecznie bombardując jego flotę z zawietrznej.
Anglicy mieli jednak także problemy. Duża fala przeszkadzała im w zamknięciu Holendrów. Próbowali użyć branderów, lecz te również miały problemy z dotarciem do nieprzyjaciela. Jedynie slup "Fan-Fan", ulubiony jacht Ruperta, dostał w swój zasięg holenderski okręt flagowy "De Zeven Provinciën", gnębiąc go swymi dwoma małymi działkami.
Tym razem kapryśny wiatr, który w tej bitwie był tak bardzo niepomyślny dla Holendrów, zmieniając swój kierunek na zachodni, ocalił ich flotę.
Holendrzy błyskawicznie sformowali linię bojową i przedostali się przez flamandzkie płycizny na bezpieczną pozycję. Odwrót wszystkich uszkodzonych okrętów zabezpieczał wiceadmirał Adriaen Banckert, dowódca floty Zelandii. Do tego siły holenderskie znacznie wzrosły, gdyż większość okrętów, które posądzono o dezercję, w ciągu nocy zdryfowały, a teraz przy zmienionych warunkach pogodowych, powróciły do sił głównych, włączając się do bitwy.
Skutki bitwy.
Bitwa ta była wielkim zwycięstwem floty angielskiej, przy jednoczesnym oddzielnym zwycięstwie ariergardy holenderskiej Trompa nad ariergardą angielską.
Straty holenderskie były ogromne, tuż po bitwie szacowane na około 5000 ludzi, chociaż dokładne rachunki wykazały, że było 1200 zabitych i poważnie rannych.
Anglicy stracili 300 zabitych i rannych. Holendrzy stracili jedynie 2 okręty – de Ruyter odniósł sukces ratując niemal całą awangardę. Tylko "Sneek" i "Tholen" skapitulowały. Holendrzy wkrótce naprawili uszkodzenia. Podwójne nieszczęścia, jak wielka zaraza w Londynie oraz Wielki Pożar Londynu, wstrząsnęły budżetem króla Anglii Karola II. Nie mając pieniędzy, nie mógł kontynuować wojny.
Podczas mijających tygodni, gdy flota holenderska była intensywnie reperowana, admirał Robert Holmes, przy pomocy holenderskiego zdrajcy Laurensa van Heemskercka, spalił 150 holenderskich statków handlowych znajdujących się u ujścia rzeki Vlie.
Holendrzy wkrótce odzyskali poprzednią siłę bojową. Przez pewien czas dochodziło jedynie do pojedynczych utarczek na morzu. W końcu doszło do najazdu na Medway w 1667, który był niezwykle ciężkim ciosem dla angielskiej floty.
W Holandii klęska pod North Foreland miała daleko idące polityczne skutki. Tromp był czołową postacią Oranżystów. Oskarżenie Trompa o ciężkie zaniedbanie podzieliło kraj. Broniąc się Tromp pozwolił swemu bratu przyrodniemu Kievitovi opublikować raport o swoim postępowaniu. Wkrótce odkryto, że Kievit planował sekretnie negocjować traktat pokojowy z królem Anglii. Uciekł do Anglii i został zaocznie skazany na śmierć. Rodzina Trompa została oczyszczona z zarzutów, jednak sam Tromp nie mógł wrócić do służby we flocie wojennej Holandii. W listopadzie 1669 zwolennik Trompa próbował zamordować de Ruytera w hali wejściowej jego domu. W 1672 Tromp wziął rewanż na Johanie de Witt, doprowadzając do jego śmierci. Nowy władca Wilhelm III Orański z wielkim trudem doprowadził do pojednania Trompa z de Ruyterem w 1673.

</doc>
<doc id="561843" url="https://pl.wikipedia.org/wiki?curid=561843" title="Jacob Ludwig Karl Grimm">
Jacob Ludwig Karl Grimm

Jacob Ludwig Karl Grimm (ur. 4 stycznia 1785 w Hanau, zm. 20 września 1863 w Berlinie) – niemiecki filolog, członek Akademii Nauk w Berlinie, brat Wilhelma Karla Grimma.
Był zbieraczem baśni i podań ludowych. Niektóre swoje dzieła tworzył i publikował wraz z bratem Wilhelmem; występowali wtedy jako bracia Grimm. Największy rozgłos przyniosło im zebranie i opracowanie baśni ludowych, które jako "Baśnie braci Grimm" zyskały duży rozgłos zarówno w Niemczech, jak i innych krajach, w których były tłumaczone.
Jacob Grimm zasłynął też jako twórca germańskiego językoznawstwa historyczno-porównawczego. Sformułował prawo głosowe dotyczące germańskiej przesuwki spółgłoskowej, tzw. prawo Grimma. Publikował liczne teksty średniowiecznej literatury niemieckiej: "Lieder der alten Edda", "Deutsche Sagen" (1816–1818). Był autorem dzieł: "Deutsche Grammatik" (1819–1837, 4 t.), "Deutsche Rechtsaltertümer" (1828) i "Deutsche Mythologie" (1835). W 1858 roku wraz z bratem zaczął publikować "Słownik niemiecki" ("Deutsches Wörterbuch"). Dzieło to, niedokończone przez nich, kontynuowały następne pokolenia niemieckich uczonych. Ostatni jego tom ukazał się w 1961 roku.

</doc>
<doc id="561847" url="https://pl.wikipedia.org/wiki?curid=561847" title="Badania intertekstualne">
Badania intertekstualne



</doc>
<doc id="561848" url="https://pl.wikipedia.org/wiki?curid=561848" title="Al Di Meola">
Al Di Meola

Al Laurence Di Meola (ur. 22 lipca 1954 w Jersey City w stanie New Jersey, USA) – amerykański gitarzysta jazzowy. Współpracował m.in. z: gitarzystą flamenco Paco de Lucią, gitarzystą jazzowym Johnem McLaughlinem, Orkiestrą Kameralną Polskiego Radia „Amadeus”, basistą Stanleyem Clarkiem, skrzypkiem Jean-Luc Pontym, pianistą i keyboardzistą Janem Hammerem.
Kariera.
W 1974 roku Al Di Meola przyłączył się do zespołu Return to Forever, założonego przez Chicka Coreę i grał z nim aż do rozstania w roku 1976. Po odejściu z Return to Forever Al Di Meola nagrał solowy album pt. "Land of the Midnight Sun", na którym gościnnie zagrał m.in. Jaco Pastorius. Został wtedy zauważony ze względu na swoją szybkość gry i techniczne umiejętności. Wczesne płyty sprawiły, że kojarzony był głównie z gitarą elektryczną za sprawą utworów takich, jak „Race with the Devil on the Spanish Highway” czy „Egyptian Danza”, choć zdarzały się w jego dorobku utwory czysto akustyczne – jak „Mediterranean Sundance”, „Lady of Rome, Sister of Brazil” z płyty "Elegant Gypsy" czy „Fantasia Suite” z płyty "Casino".
W 1980 roku John McLaughlin postanowił stworzyć trio z dwoma innymi gitarzystami i wydać płytę koncertową mającą być zapisem ich występu. Jego wybór padł na Paco de Lucię i Larry’ego Coryella, jednakże z powodu problemów w życiu rodzinnym Larry’ego – oraz nacisków ze strony wytwórni Columbia, która uważała, że nazwisko Corryel nie jest wystarczająco sławne – został on zastąpiony Alem Di Meolą. Płyta jest zapisem występu, który trio dało pod koniec dwumiesięcznej trasy po USA i Europie. Jak mówi Al Di Meola, „Dwa miesiące grania każdego wieczoru z szybkością 500 tysięcy mil na godzinę sprawiło, że pod koniec trasy byliśmy bardzo dobrze rozgrzani”. Płyta stała się wielkim sukcesem tria i rozsławiła Ala jako gitarzystę nie tylko elektrycznego, ale też i akustycznego. W tym składzie trio nagrało jeszcze dwie płyty: "Passion, Grace and Fire" (1983) oraz "The Guitar Trio" (1995). Obie płyty zostały nagrane w studiu.
Był kilka razy uznany za najlepszego gitarzystę jazzowego: „Best Jazz Guitarist in "Guitar Player Magazine"'s Reader Poll”.

</doc>
<doc id="561854" url="https://pl.wikipedia.org/wiki?curid=561854" title="Cangjie">
Cangjie

Cangjie – legendarna postać z historii Chin, wynalazca chińskiego pisma.
W rzeczywistości powstanie pisma chińskiego było procesem długotrwałym, a Cangjie nie jest uważany za postać historyczną. Od jego imienia nazwano metodę Cangjie - sposób wprowadzania chińskich znaków do komputera. Imię Cangjie nosi również skała na Marsie zbadana przez marsjański łazik Spirit.
Mit o Cangjie.
Według legendy miał czworo oczu i umiał pisać już w momencie narodzin. Na podstawie obserwacji konstelacji niebiańskich, śladów pozostawianych przez zwierzęta, wzorów na liściach itp. doszedł do wniosku, że można rozróżnić zjawiska przyrodnicze i zapisać je w postaci znaków. Na podstawie swoich obserwacji stworzył chińskie znaki. Waga tego wynalazku była tak wielka, że duchy i bóstwa zakrzyczały, a z nieba padało proso. 
Według innej wersji Cangjie miał być kronikarzem Żółtego Cesarza, zapisującym wydarzenia przy pomocy pisma węzełkowego. Gdy trudno mu było zapamiętać, co znaczyły kolejne węzły, postanowił wymyślić lepszy sposób. Podróżował, szukając rady u wielu mędrców, a wreszcie zamknął się w jaskini, by w spokoju myśleć nad problemem. Ostatecznie stworzył znaki chińskie, których było tak wiele, że nikt, nawet Konfucjusz nie mógł spamiętać więcej niż 70%. Cangjie wyrzucił więc pozostałe znaki za granice Chin, w ten sposób dając początek także pismom innych ludów.
Kult Cangjie.
Cangjie jest jednym z wielu bóstw czczonych przez taoistów. Jego świątynie - które mają zaznaczać miejsce urodzin, śmierci, lub wynalezienia przez niego znaków - znajdują się m.in. w Shandongu, Henanie, Hebei, Shaanxi; w tej ostatniej prowincji znajduje się największa świątynia Cangjie, w powiecie Baishui. Ponieważ przy wynalezieniu pisma z nieba padało proso, każdego czwartego miesiąca kalendarza księżycowego, w dwutygodniowym okresie zwanym Gu Yu (dosł. "deszcz ziarna"), w Shanxi urządzano trwające 7-10 dni święto z przedstawieniami teatralnymi, podczas którego Cangjie ofiarowuje się "mantou" (bułki na parze) ozdobione znakami i napisami.
Za czasów dynastii Song Cangjie był czczony przez warstwę niższych urzędników, klerków odpowiedzialnych za przepisywanie dokumentów; urządzali oni każdej jesieni specjalne święto. Cangjie cieszy się też szacunkiem dzieci, które jeszcze nie chodzą do szkoły, a starsi uczniowie dotykają poświęconych mu stel mając nadzieję na poprawę stylu pisma.

</doc>
<doc id="561859" url="https://pl.wikipedia.org/wiki?curid=561859" title="Konfederacja (historia Polski)">
Konfederacja (historia Polski)

Konfederacja (łac. "confoederatio", związek) – związek zbrojny zawiązywany przez duchownych, szlachtę i miasta w celu realizacji własnych intencji lub w zastępstwie władzy państwowej, tworzony w Polsce i na Litwie w wiekach XIII-XIX. Jej genezy należy szukać w średniowiecznym prawie oporu (łac. "ius resistendi") przeciwko władcy.
Charakterystyczną cechą konfederacji była przynależność imienna; spis jej członków sporządzano w akcie jej zawiązania. Jako że zawiązanie następowało dla realizacji z góry określonego celu, konfederacja miała charakter czasowy.
Początki.
Pierwszymi tego typu związkami były konfederacje miejskie, powoływane w latach 1298, 1302, 1310, 1350 przez miasta Wielkopolski. Miały na celu m.in. ochronę bezpieczeństwa handlu i spokoju publicznego poprzez tępienie rozboju na drogach. Konfederacja z 1350 roku przewidywała odbywanie wspólnych narad w razie niebezpieczeństwa, grożącego któremuś ze skonfederowanych miast.
Konfederacje wyłącznie rycerskie powstały w Polsce w drugiej połowie XIV wieku. Zwoływane były w obronie swobód szlacheckich przeciwko władzy centralnej, wpływom duchowieństwa i rozwojowi husytyzmu. W 1307 roku, w reakcji na zawiązanie konfederacji rycerskiej przeciwnej roszczeniom kleru, dotyczącym dziesięcin i sądownictwa, duchowieństwo zawiązało własną konfederację.
Konfederacje mogły być też tworzone przy osobie króla, w obronie majestatu; istniały też przypadki, gdy władca sam popierał ich postulaty i przyłączał się do związku. Konfederacje uznane za buntownicze wobec króla nazywano rokoszami.
W latach 1382 i 1384 zwołano konfederacje międzystanowe (mieszczan i szlachty) w Radomsku w celu ochrony bezpieczeństwa w państwie na czas bezkrólewia.
Rzeczpospolita Obojga Narodów.
W czasie bezkrólewia po śmierci Zygmunta Augusta w 1572 roku wykształcił się nowy rodzaj tego typu związków: konfederacja generalna lub konfederacja kapturowa, zastępująca najważniejsze instytucje państwa, które w normalnym trybie działały "w imieniu króla", gdy nie było monarchy. Uchwały konfederacji generalnej stanowione były większością głosów.
Prawo do występowania poddanych przeciwko władcy gwarantował artykuł "de non praestanda oboedientia" konfederacji warszawskiej w 1573 roku, wysnuty z przywileju mielnickiego z 1501, gdzie zapewniano senatorom prawo do uważania króla, który przekroczył swoje uprawnienia za tyrana.
W czasie konfederacji sejm zastępowała rada generalna konfederacji, na której decyzje w razie konieczności zapadały większością głosów. Wybrany przez szlachtę marszałek konfederacji sprawował władzę wykonawczą wraz z królem i Senatem. W czasie obowiązywania konfederacji zawieszano przynajmniej "de iure" prawa szlachty (zakaz pozbawiania wolności i konfiskaty mienia bez wyroku sądowego).
Początkowo konfederacje obejmowały jedno tylko województwo bądź ziemię (konfederacja wojewódzka). Konfederację, która obejmowała całe państwo, nazywano konfederacją generalną. Konfederacje generalne zawiązywano osobno dla Korony i Wielkiego Księstwa Litewskiego. Władzę nad konfederacją obejmowała rada generalna konfederacji, na jej czele stał marszałek konfederacji, u boku którego stali konsyliarze. Zbrojną konfederacją dowodził regimentarz. Organem naczelnym konfederacji była walna rada, odpowiedzialna przed sejmem, wybierana przez sejmiki konfederackie. W czasie trwania konfederacji w jej organach obowiązywała zasada głosowania większością głosów. Ten ewenement ustrojowy doprowadził do powstania sejmu skonfederowanego. Kilka rad walnych konfederacji miało charakter sejmów nadzwyczajnych (1710, 1735).
Innym jeszcze rodzajem konfederacji były konfederacje wojskowe (lub żołnierskie), zawiązywane przez nieopłacane wojska Rzeczypospolitej.
Zawiązywania konfederacji w Rzeczypospolitej zakazała ostatecznie konstytucja sejmu niemego z 1717 roku, w rzeczywistości zasada ta nigdy nie była przestrzegana.
Sejm Czteroletni uchwalił ustawę zabraniającą tworzenia konfederacji, zapowiadającą karanie śmiercią inicjatorów takich związków.

</doc>
<doc id="561864" url="https://pl.wikipedia.org/wiki?curid=561864" title="Bitwa w Zatoce Kilońskiej">
Bitwa w Zatoce Kilońskiej

Bitwa w Zatoce Kilońskiej (znana również jako bitwa morska pod Kolberger Heide) – starcie zbrojne, które miało miejsce 11 lipca (1 lipca) 1644 roku podczas wojny duńsko-szwedzkiej 1643–1645 toczonej w ramach ogólnoeuropejskich zmagań wojny trzydziestoletniej.
Bitwa została stoczona przez duńską flotę (40 okrętów i 927 dział), dowodzoną przez Görana Winda (okręt flagowy - 48 działowy liniowiec "Patientia"), przy asyście Grabowa i króla Danii Chrystiana IV, oraz szwedzką flotę (34 okręty, 1018 dział i 7 branderów) dowodzoną przez Klasa Fleminga (okręt flagowy – 68 działowy liniowiec "Krona"), przy asyście Ulfsparre'a i Bjelkenstjerny. Duńska flota płynęła ze wschodu, a szwedzka przeciwnie, z zachodu. Obie floty spotkały się na północ od niemieckiej wyspy Fehmarn (Femern). Szwedzi wykonali zwrot i pożeglowali na południe zachodniego wybrzeża wyspy Fehmarn, gdzie roiło się od zdradliwych płycizn. Duńczycy postępowali za Szwedami, ale bardziej oddaleni od brzegu wyspy. W miarę trwania bitwy obie floty obróciły się pod wiatr, na północ a następnie z powrotem na południowy wschód wyspy Langeland. W miarę jak obie strony zbliżały się do wyspy Lolland, Szwedzi dokonali zwrotu na południe i w końcu wpłynęli do Zatoki Kilońskiej, podczas gdy Duńczycy kontynuowali rejs w kierunku południowo-wschodni i zakotwiczyli na wschód od wyspy Fehmarn. Żadna ze stron nie straciła okrętu. Duńczycy stracili 37 zabitych (wśród nich wódz floty Göran Wind) i 170 rannych, a Szwedzi – 32 zabitych i 69 rannych. W bitwie tej po stronie szwedzkiej walczył przyszły słynny wódz francuski Abraham Duquesne.
Bitwa właściwie była nierozstrzygnięta, jednak powszechnie uważa się, że była ona zwycięstwem floty duńskiej, która zablokowała okręty szwedzkie w Zatoce Kilońskiej, uniemożliwiając nieprzyjacielowi atak na wyspy duńskie.
W bitwie wielką odwagą osobistą popisał się król Danii Chrystian IV. W ogniu walki szwedzki pocisk działowy doprowadził do eksplozji, w wyniku której odłamki drewna i metalu raniły króla w trzynastu miejscach, oślepiając go na jedno oko. Król jednak nie zważał na rany, szybko się pozbierał i dalej uczestniczył w bitwie, zagrzewając swych poddanych do walki.

</doc>
<doc id="561866" url="https://pl.wikipedia.org/wiki?curid=561866" title="Novika">
Novika

Novika, właściwie Katarzyna Nowicka (ur. 22 marca 1974 w Warszawie) – polska piosenkarka, autorka muzyki i tekstów, dziennikarka radiowa. Ukończyła podstawową szkołę muzyczną w klasie fortepianu i fletu poprzecznego.
Zadebiutowała na albumie "Futro" zespołu Futro, wydanym w 2002 roku, zasłynęła także ze współpracy z wieloma polskimi muzykami, m.in. z Andrzejem Smolikiem.
Założyła także swój kolektyw DJ-ski "Beats Friendly", z którym grywała w największych polskich klubach.
Jako dziennikarka związana z Programem Czwartym Polskiego Radia, w którym prowadzi autorską audycję "Lenie - serwuje Novika".
Życiorys.
Początki kariery.
Pod koniec 1997 roku Katarzyna Nowicka spotkała się z duetem DJ-skim Boogie Mafia. Podczas próby Novika zaczęła dośpiewywać znane teksty. Razem założyli zespół składający się z sound systemu z dwoma DJ-ami i improwizującą wokalistką. Zaczęli występować w warszawskich klubach.
Pierwszy koncert zagrała w 1998 roku w Łódzkim Forum Fabricum. Potem przychodziły kolejne koncerty, a Novika niekiedy była nie tylko wokalistką, ale także menedżerem tej grupy. Debiutancki album zespołu, który wtedy już nazywał się "Futro", ukazał się w marcu 2002 dzięki wytwórni Sissy Records, odłamie BMG Poland.
Katarzyna Nowicka występowała także często na albumach innych, zaprzyjaźnionych artystów, m.in. Fisza i Smolika, z którym nominowana była do Fryderyka w kategorii Piosenka Roku za utwór "T.Time".
Działalność muzyczna.
W pierwszej połowie 2004 roku ukazała się płyta "feat. Novika", która zawierała wszystkie występy gościnne wokalistki, a także parę niepublikowanych piosenek "Futra". W 2005 roku ukazała się składanka "Polskie Leniwe Serwuje Novika".
Novika obecnie prowadzi intensywne życie klubowo-sceniczne. Składają się na to koncerty live ze swoim zespołem oraz występy wokalne u boku DJ-ów (Mr. Lex, Rawski).
W październiku 2006 roku Novika wydała płytę "Tricks of Life". Był to jej pierwszy w pełni solowy album. Pochodzą z niego utwory "Tricks" oraz "Depend on You". W 2010 roku ukazała się jej kolejna płyta "Lovefinder". Obie płyty zostały wydane przez wytwórnię Kayax. 5 października 2010 Novika wystąpiła w warszawskim klubie Stodoła jako support amerykańskiej piosenkarki Katy Perry.
12 kwietnia 2013, po trzyletniej przerwie, ukazała się nowa płyta wokalistki, którą wydała we współpracy z nowo powstałą wytwórnią MMA records – "Heart Times". Promuje ją singel "Who Wouldn't".
Kariera dziennikarska.
Novika pracuje także jako dziennikarka radiowa, telewizyjna i prasowa. Przez ponad 5 lat prowadziła w Radiostacji audycje "Radio Leniwa Niedziela" oraz "Levitacja". Potem krótko pracowała dla Jazz Radia. Przez około półtora roku prowadziła co środę audycję "DJ Pasmo" w Polskim Radiu BIS, gdzie prezentowała najciekawsze utwory muzyki klubowej. W telewizji TVN prowadziła program "Co za Noc". Pisała także liczne artykuły do Plastiku, Machiny, Fluidu, Życia Warszawy.
Do 17 lutego 2008 wraz z DJem Lexusem prowadziła w Polskim Radiu BIS audycję autorską "Strefa Miejska". Od 20 lutego 2008 Novika prowadziła autorska audycję "Leniwa niedziela" oraz w duecie z Lexusem "Miastosferę" na antenie nieistniejącej już stacji Roxy FM. Od 6 października 2014 Nowicka w Czwórce prowadzi audycję "Leniwie - serwuje Novika".

</doc>
<doc id="561867" url="https://pl.wikipedia.org/wiki?curid=561867" title="Katarzyna Nowicka">
Katarzyna Nowicka



</doc>
<doc id="561869" url="https://pl.wikipedia.org/wiki?curid=561869" title="Volkswagen New Beetle">
Volkswagen New Beetle

Volkswagen New Beetle – samochód osobowy klasy kompaktowej produkowany przez niemiecki koncern Volkswagen w latach 1997 - 2010.
Historia i opis modelu.
Pojazd nawiązywał stylistyką do popularnego Garbusa. New Beetle powstał na płycie podłogowej Golfa IV. W 2005 roku auto poddano lekkiemu faceliftingowi. W 1999 roku samochód zdobył tytuł "North American Car of the Year".
Volkswagen postanowił wycofać model New Beetle z rynku amerykańskiego w 2010 roku. W związku z tym wiosną 2010 roku wprowadził na tamten rynek ostatnią serię nazwaną Final Edition. Wyprodukowanych zostało tylko 1500 egzemplarzy dostępnych zarówno jako kabriolet, jak i hatchback.
W 2011 roku wprowadzono następcę o nazwie Beetle. Był on produkowany w tej samej meksykańskiej fabryce, co New Beetle.

</doc>
<doc id="561870" url="https://pl.wikipedia.org/wiki?curid=561870" title="John McLaughlin (muzyk)">
John McLaughlin (muzyk)

John McLaughlin (ur. 4 stycznia 1942 w Doncasterze) – brytyjski muzyk jazzowy, wirtuoz gitary.
Po etapie grywania w Anglii z różnymi muzykami bluesowymi, rockowymi i jazzowymi (płyta "Extrapolation" nagrana z Johnem Surmanem), w roku 1969 przeniósł się do Stanów Zjednoczonych, gdzie dołączył do grupy "Lifetime" Tony’ego Williamsa.
Następnie grał z Milesem Davisem na jego płytach: "In a Silent Way", "Bitches Brew", "Big Fun" i "A Tribute to Jack Johnson".
W roku 1971 stworzył grupę The Mahavishnu Orchestra, obejmującą m.in. skrzypka Jerry’ego Goodmana, klawiszowca Jana Hammera, basistę Ricka Lairda i perkusistę Billy’ego Cobhama. Grupa zasłynęła przede wszystkim z wirtuozerii i monumentalnych form, takich jak utwór „Meeting of the Spirits” czy nagrane z udziałem orkiestry symfonicznej „Birds of Fire”. Jego znakiem rozpoznawczym w tamtych latach stała się dwugryfowa gitara oraz już niepowtarzalnie na gitarach szybko-groovowy sposób grania.
Po nagraniu 2 studyjnych płyt (w roku 1999 została odnaleziona i wydana również trzecia) oraz zagraniu setek koncertów, z których jeden został oficjalnie wydany (reszta do dziś istnieje w fanowskim obiegu jako bootlegi), McLaughlin w roku 1973 rozwiązał zespół.
McLaughlin znajdował się pod wpływem hinduskiego guru Śri Chinmoya (stąd pochodzi jego drugie imię – "Mahavishnu"). Został poznany z jego innym uczniem – Devadipem Carlosem Santaną. Już w roku 1972 wspólnie nagrali płytę będącą z jednej strony hołdem dla wielkiego saksofonisty – Johna Coltrane'a i jego mistycznej płyty "A Love Supreme", a z drugiej wielkim pokazem wirtuozerii obu muzyków. W kolejnym roku McLaughlin współpracował z Santaną przy jego płycie "Welcome". W drugiej połowie tego roku wyruszyli na wspólną trasę koncertową, z której bootlegowe nagrania przeszły do historii.
Po tej krótkiej przerwie od prowadzenia własnego zespołu McLaughlin sformował ponownie Mahavishnu Orchestrę. W jej składzie znaleźli się: skrzypek Jean-Luc Ponty (już wcześniej uznany w środowisku jazzowej i rockowej awangardy za solowe płyty oraz współpracę z Frankiem Zappą i George’em Duke'em), młody perkusista Narada Michael Walden, operowa śpiewaczka i pianistka Gayle Moran i basista Ralphe Armstrong. Wspólnie nagrali 2 kolejne płyty studyjne i McLaughlin ponownie zmienił skład. W roku 1975 pojawiła się ostatnia płyta (już bez skrzypiec) MO ze Stu Goldbergiem na klawiszach. Po tym niezwykle intensywnym okresie elektrycznym McLaughlin zmienił trochę koncepcję muzyki.
W roku 1975 zawiązał razem z kilkoma hinduskimi muzykami akustyczną grupę Shakti. Poprosił wtedy o skonstruowanie specjalnej gitary (specjalne wyżłobienia nadawały jej bardziej hinduskie brzmienie, a przymocowane na pudle dodatkowe 7 strun – szersze tło brzmieniowe). W składzie znaleźli się przede wszystkim skrzypek L. Shankar i tablista Zakir Hussain. Wspólnie grali przez 3 lata. Potem McLaughlin ponownie wrócił do muzyki elektrycznej choć już w znacznie innej formie niż przedtem i z wyraźnym wpływem muzyki hinduskiej.
Po krótkim okresie elektrycznym, wraz z zespołem One Truth Band ponownie wrócił na szczyty kariery dzięki akustycznemu triu gitarowemu. Guitar Trio zostało sformowane z wirtuozem flamenco Paco De Lucią oraz jazzrockowym gitarzystą Larrym Coryellem. Nie zdążyli jednak nagrać płyty (wydane zostało tylko DVD z roku 1979 z koncertu w Anglii zatytułowane "Meeting of the Spirits") ze względu na problemy z narkotykami Larry’ego. Chętna do wydania płyty z koncertu wytwórnia poleciła poszukać kogoś mniej kontrowersyjnego i wybór padł na innego jazzrockowego gitarzystę Ala Di Meolę (współgrajcy w legendarnym Return to Forever i wielokrotnie nagradzanego za autorskie albumy). Wspólnie udali się na światowe tournée i wydali płytę "Friday Night in San Francisco" w roku 1981. Rok później pojawił się również album studyjny "Passion, Grace &amp; Fire". Formacja koncertowała do 1983 r.
W międzyczasie McLaughlin przywołał do życia czwarty już skład The Mahavishnu Orchestra z Billem Evansem na saksofonie, Jonasem Hellborgiem na basie, Mitchellem Formanem na klawiszach i ponownie Billym Cobhamem na perkusji.
W późniejszym czasie McLaughlin podejmował się współpracy z wieloma innymi muzykami, nieraz tymi, z którymi grał w przeszłości. Do ważniejszych wydarzeń należy reaktywacja Guitar Trio w roku 1996, powtórzenie hinduskich klimatów wraz z Remember Shakti w latach 1997-2004 czy współuczestniczenie w koncercie Santany "Hymns for Peace".
Ostatnio wydanymi płytami są utrzymane w klimatach współczesnego jazzrocka z elementami muzyki etnicznej płyty "Industrial Zen" i "Floating Point" oraz firmowana przez Chicka Coreę i Johna McLaughlina jazzrockowa podwójna płyta koncertowa "Five Peace Band".
W roku 2003 został sklasyfikowany na 49. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="561873" url="https://pl.wikipedia.org/wiki?curid=561873" title="Maćko Borkowic">
Maćko Borkowic



</doc>
<doc id="561876" url="https://pl.wikipedia.org/wiki?curid=561876" title="Kukurydze">
Kukurydze



</doc>
<doc id="561877" url="https://pl.wikipedia.org/wiki?curid=561877" title="Monstrum (zespół muzyczny)">
Monstrum (zespół muzyczny)

Monstrum – polska grupa muzyczna wykonująca heavy metal.
Powstała 1994 roku w Rzeszowie z inicjatywy Mariusza Waltosia (śpiew), Wacława Dudka (gitara), Tomasza Maternowskiego (gitara basowa) oraz Piotra Kubasa (perkusja), w tym składzie grupa nie zrealizowała żadnego materiału.
Około 1996 roku z grupy odszedł Tomasz Maternowski, jego obowiązki przejmuje wokalista Mariusz Waltoś, ponadto dołączył drugi gitarzysta Paweł Guzek.
W 1997 roku z grupy odchodzi Piotr Kubasa którego zastąpił Wojciech Bartnik. Grupa tego samego roku wystąpiła m.in. na Dedal Rock Festiwal w Mielcu oraz przed licznie zgromadzoną publicznością na rzeszowskich juwenaliach. Rok później grupa zrealizowała pierwszy materiał demo, nagrany dzięki nagrodzie pieniężnej tytułem nagrody publiczności jaką otrzymali podczas Dedal Rock Festiwal. "Demo 98" bo taki tytuł nosił materiał, zrealizowano w RSC Recording Studio.
W 1999 roku grupa dzięki wsparciu lokalnej stacji radiowej, wystąpiła poprzedzając koncert grupy Quo Vadis. Tego samego roku grupa ponownie wystąpiła na Dedal Rock Festiwal, plasując się na pierwszym miejscu. Rok później grupę opuszcza Wojciech Bartnik którego zastąpił Szymon Antkowicz. Na początku 2001 roku zespół opuścił Paweł Guzek, po długich poszukiwaniach jego miejsce zajmuje Marcin Habaj.
W takim składzie grupa zarejestrowała zawierające trzy utwory "Demo 2002". Tego samego roku grupę opuścił Szymon Antkowicz, którego miejsce zajął Przemysław Rzeszutek. We wrześniu 2003 roku w ramach otrzymanej nagrody, tym razem za występ na Festiwalu Muzyków Podkarpacia, organizowanym przez rzeszowskie kino "Rejs", zespół realizuje nowy utwór pt. "Wolności smak", do którego nakręcony został teledysk. Całość wydana w 2004 roku jak singel pod tym samym tytułem.
W 2004 roku grupa w poszerzonym składzie o trzeciego gitarzystę którym został Damian Zając, rozpoczęła pracę na debiutanckim zatytułowanym "Za horyzontem ciszy", nad którym prace ukończono w maju. 6 listopada tego samego roku w rzeszowskim klubie "Rejs" odbył się jubileuszowy koncert z okazji dziesięciolecia działalności zespołu. Koncert był zarazem premierą debiutanckiego albumu, który zyskał pozytywne recenzje w prasie.
W połowie 2005 roku z grupy odchodzi Wacław Dudek, którego zastępuje Miłosz Kościółek, ponadto z gry na gitarze basowej zrezygnował Mariusz Waltoś na rzecz śpiewu. Nowym basistą grupy został Tomasz Guzek brat byłego gitarzysty Monstrum Pawła Guzka. W nowym składzie grupa wystąpiła m.in. na Conquer Festiwal 2005 w ramach Dni Metalu w Malborku, Merciless East Estival II oraz na przeglądzie zespołów rockowych RockAutostrada, gdzie zespół zajął IV miejsce.
Po kilku miesiącach nieobecności do zespołu powrócił Wacław Dudek. Z którym to już grupa wystąpiła poprzedzając koncert zespołu Dżem podczas pleneru pod nazwą Żegnaj lato na ro(c)k!. natomiast, pod koniec roku 3 grudnia, grupa wygrała przegląd muzyczny GO ROCK w Stalowej Woli. Rok później, już z nowym basistą Tomaszem Trzpisem grupa rozpoczęła realizację kolejnego albumu zatytułowanego "VIII Dzień Tygodnia". Premiera nowej płyty miała miejsce 5 stycznia 2007 roku. 10 kwietnia za sprawą firmy FONOGRAFIKA album "VIII Dzień Tygodnia" trafił na półki sklepów muzycznych w całym kraju.
Zespół pracuje nad teledyskiem do utworu "Krzyż", a jego realizacją zajmie się ekipa z Lublina – Fabryczna Art, mająca na swym koncie produkcje dla Acid Drinkers, czy Happysad. 16 maja 2007 roku zespół ogłasza, że dotychczasowy basista, Tomasz Trzpis, został zastąpiony przez Kamila Śliwińskiego. Pierwszy koncert z nowym członkiem odbędzie się 16 czerwca w Przeworsku. Po definitywnym opuszczeniu załogi przez Wacława Dudka jego miejsce zajmuje Jacek Mazurek. Przełom 2009/2010 to prace w studio nad 3 płyta zespołu.
Na początku lutego 2011 roku, Bożena Kwasnowska - Krok, poinformowała, że z dniem 7 lutego br. zespół MonstruM zawiesza działalność koncertową na co najmniej 6 miesięcy, z powodów personalnych. Po usunięciu z zespołu trzech gitarzystów do zespołu powracają Wacław Dudek i Paweł Guzek. Wiosną 2011 roku grupa nagrywa trzy utworowe promo. Rok później w rzeszowskim studiu underground zespół rejestruje pełny materiał do czwartego albumu. 15 kwietnia 2013 r. to premiera czwartego w historii zespołu długogrającego albumu pt: "Czas".

</doc>
<doc id="561882" url="https://pl.wikipedia.org/wiki?curid=561882" title="Joanna II Burgundzka">
Joanna II Burgundzka

Joanna II Burgundzka fr. "Jeanne de Bourgogne" (ur. 1291, zm. 21 stycznia 1330 w Roye) – hrabina-palatynka Burgundii od 1303 roku, królowa Francji i Nawarry w latach 1316–1322 jako żona Filipa V Długiego, hrabina Artois od 1329 roku.
Pochodzenie.
Urodziła się w 1291 roku jako najstarsze dziecko Ottona IV, hrabiego Burgundii i Mahaut d’Artois. Jej matka była hrabiną Artois, parem Francji od 1309 roku i prawnuczką króla Ludwika VIII Lwa. Joanna miała dwójkę rodzeństwa: Blankę i Roberta.
Hrabina-palatynka Burgundii.
W 1303 roku po śmierci swego ojca została hrabiną-palatynką Burgundii. Regencję w jej imieniu sprawowała matka.
Małżeństwo i skandal w wieży Nesle.
W styczniu 1307 roku w Corbeil Joanna poślubiła Filipa, drugiego syna króla Filipa IV Pięknego i królowej Joanny I. Od 1311 roku jej mąż nosił tytuł hrabiego Poitiers.
W 1314 roku, na skutek "skandalu w wieży Nesle" (jej siostra Blanka i ich daleka kuzynka Małgorzata Burgundzka za romanse z braćmi d’Aunay zostały uwięzione w Château Gaillard), Joannę ogolono na łyso i ubrano w worek, po czym uwięziono w zamku Dourdan. Hrabinę uznano za winną zatajenia romansu swoich szwagierek. Odzyskała wolność pod koniec 1314 roku dzięki naciskom męża i matki.
Królowa Francji i Nawarry.
20 listopada 1316 roku po śmierci Jana I Pogrobowca rozpoczął się spór o sukcesję. Mężowi Joanny udało się przekonać baronów, aby odrzucili prawa 4-letniej Joanny, jedynej córki Ludwika X Kłótliwego i Małgorzaty Burgundzkiej i sam zasiadł na tronie. Aktywną rolę we wspieraniu Filipa pełnił jego stryj Karol Walezjusz i matka Joanny Mahaut. Koronacja małżonków odbyła się 9 stycznia 1317 roku w Reims.
Joanna nie odegrała żadnej roli politycznej. Nie ma w źródłach żadnej informacji o tym, aby jako królowa dążyła do uwolnienia swojej siostry Blanki z Château Gaillard.
Ostatnie lata życia.
Joanna została wdową 3 stycznia 1322 roku. Następnym królem Francji i Nawarry został mąż jej siostry, Karol IV Piękny, który jeszcze w 1322 roku unieważnił swoje małżeństwo Blanką.
Z racji powołania się przez Filipa V w 1316 roku na prawo salickie, żadna z córek jego i Joanny nie mogła ubiegać się o tron.
Królowa-wdowa zamieszkała w wieży Nesle. W listopadzie 1329 zmarła jej matka i Joanna odziedziczyła hrabstwo Artois, lecz przeżyła ją tylko o 2 miesiące.
Pochowana w bazylice w Saint-Denis. W swoim testamencie ufundowała "collège de Bourgogne" w Paryżu.
Potomstwo.
Z małżeństwa z Filipem miała 5 dzieci:

</doc>
<doc id="561886" url="https://pl.wikipedia.org/wiki?curid=561886" title="Adelajda kujawska">
Adelajda kujawska



</doc>
<doc id="561892" url="https://pl.wikipedia.org/wiki?curid=561892" title="Ricardo Costa">
Ricardo Costa

Ricardo Miguel Moreira da Costa (wym. []; ur. 16 maja 1981 w Vila Nova de Gaia) – portugalski piłkarz grający na pozycji obrońcy.
29 stycznia 2010 roku został wypożyczony do OSC Lille, a 17 maja 2010 przeszedł do Valencii. W 2014 roku odszedł do Al-Sailiya.
Kariera reprezentacyjna.
W reprezentacji Portugalii od 2005 r. rozegrał 16 meczów (stan na 19 listopada 2013). Wystąpił na Mistrzostwach Świata 2006.

</doc>
<doc id="561895" url="https://pl.wikipedia.org/wiki?curid=561895" title="Krioprecypitat">
Krioprecypitat

Krioprecypitat – stężony preparat białek osocza, do których należą: czynnik VIII, czynnik von Willebranda, fibrynogen, czynnik XIII oraz fibronektyna. Krioprecypitat otrzymywany jest ze świeżo mrożonego osocza. Jest uzyskany z zagęszczenia 1 jednostki świeżo mrożonego osocza do objętości około 20-30 ml. Okres przechowywania wynosi do 12 miesięcy w temperaturze od -30 °C do -25 °C, natomiast w temperaturach niższych do dwóch lat. Preparat stosuje się u chorych z hemofilią A, chorobą von Willebranda, niedoborem fibrynogenu, niedoborem czynnika XIII, również u osób ze zwiększonym zużyciem fibrynogenu.

</doc>
<doc id="561896" url="https://pl.wikipedia.org/wiki?curid=561896" title="Joanna z Évreux">
Joanna z Évreux

Joanna d’Évreux fr. "Jeanne d’Évreux" (ur. 1310, zm. 4 marca 1371 w Brie-Comte-Robert) – hrabianka d'Évreux, królowa Francji i Nawarry jako trzecia żona Karola Pięknego w latach 1325-1328, córka Ludwika Francuskiego i Małgorzaty d'Artois.
Życiorys.
Urodziła się w 1310 roku jako córka Ludwika, hrabiego Evreux i Małgorzaty d'Artois. Jej rodzice byli członkami dynastii Kapetyngów: Ludwik był synem króla Francji Filipa Śmiałego, natomiast Małgorzata była wnuczką hrabiego Artois Roberta II. Joanna miała 4 rodzeństwa: Marię, księżną Brabancji, Karola, hrabiego d'Étampes, Filipa, króla Nawarry i Małgorzatę, hrabinę Owernii.
W 1324 r. zmarła Maria Luksemburska, żona króla Francji i Nawarry Karola Pięknego. Król nie miał następcy, więc postanowił ożenić się po raz trzeci. Joanna była kuzynką Karola, więc papież Jan XXII udzielił im dyspensy, żeby małżeństwo mogło zostać zawarte. Ślub odbył się 13 lipca 1325, a 11 maja 1326 Joanna została koronowana w Sainte-Chapelle.
Król zmarł 2 lutego 1328 r. 2 miesiące później Joanna urodziła córkę, Blankę, co spowodowało wymarcie głównej linii dynastii Kapetyngów. Z uwagi na powołanie się w 1316 r. na prawo salickie przez Filipa V Wysokiego córki Karola i Joanny nie mogły dziedziczyć tronu. Królem Francji został kuzyn Karola i Joanny Filip VI Walezjusz, natomiast tron Nawarry przypadł żonie jej brata, Joannie II.
Joannie nie wyszła ponownie za mąż. Zmarła w 1371 i została pochowana w bazylice Saint-Den.
Potomstwo.
Z małżeństwa z Karolem IV Pięknym pochodziły trzy córki:

</doc>
<doc id="561897" url="https://pl.wikipedia.org/wiki?curid=561897" title="Pałac Fryderyka Wilhelma Schweikerta">
Pałac Fryderyka Wilhelma Schweikerta



</doc>
<doc id="561898" url="https://pl.wikipedia.org/wiki?curid=561898" title="Smarty">
Smarty

Smarty – obiektowa biblioteka skryptów służąca do tworzenia szablonów dla aplikacji PHP. Pozwala na separację logiki aplikacji (PHP) od jej warstwy prezentacyjnej (HTML).
Smarty działa poprzez umieszczanie w szablonach znaczników, które następnie są zastępowane generowaną przez aplikację treścią. Pakiet umożliwia stosowanie struktur kontrolnych (decyzyjnych, pętli, itp). System Smarty cechuje się wysoką wydajnością dzięki kompilowaniu szablonów do postaci skryptów PHP, a także wbudowanemu systemowi buforowania.
Smarty jest pakietem o otwartym kodzie źródłowym, udostępnianym na zasadach licencji Lesser GPL. Można w łatwy sposób wzbogacać jego funkcjonalność poprzez wtyczki.
Przykład.
Plik szablonu Smarty może wyglądać następująco:
&lt;?xml version="1.0" encoding="UTF-8"?&gt;
&lt;!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd"&gt;
&lt;html&gt;
&lt;head&gt;
 &lt;title&gt;{$tytul}&lt;/title&gt;
&lt;/head&gt;
&lt;p&gt;{$tresc}&lt;/p&gt;
&lt;/body&gt;&lt;!-- To jest komentarz, który BĘDZIE widoczny w wynikowym pliku HTML --&gt;
&lt;/html&gt;
Taki plik szablonu można wykorzystać, tworząc plik PHP:
require 'smarty-2.6.9/Smarty.class.php';
$smarty = new Smarty;
$smarty-&gt;template_dir = './templates/';
$smarty-&gt;compile_dir = './templates_c/';
$smarty-&gt;config_dir = './konfiguracja/';
$smarty-&gt;cache_dir = './cache/';
$smarty-&gt;caching = 0;
$smarty-&gt;error_reporting = ~E_ALL;
$Zasady_Bezpieczenstwa = new Smarty_Security;
$Zasady_Bezpieczenstwa-&gt;php_handling = Smarty::PHP_REMOVE;
$Zasady_Bezpieczenstwa-&gt;php_functions = null;
$smarty-&gt;enableSecurity($Zasady_Bezpieczenstwa);
$smarty-&gt;assign('tytul', 'TYTUŁ: To jest prosty przykład wykorzystania Smarty ...');
$smarty-&gt;assign('tresc', 'TREŚĆ: To jest wiadomość, ustawiona funkcją assign()');
$smarty-&gt;display('index.tpl');

</doc>
<doc id="561900" url="https://pl.wikipedia.org/wiki?curid=561900" title="Paulina Barzycka">
Paulina Barzycka

Paulina Barzycka (ur. 18 marca 1986 w Lublinie) – polska pływaczka specjalizująca się w stylu dowolnym na 100 i 200 metrów, finalistka igrzysk olimpijskich.
Na mistrzostwach Europy juniorów w 2002 wywalczyła brązowy medal w sztafecie 4 × 100 metrów stylem dowolnym. W następnym roku podczas mistrzostw świata w Barcelonie na dystansie 100 metrów stylem dowolnym Barzycka doszła do półfinału.
Na igrzyskach olimpijskich w Atenach w 2004 roku zajęła czwarte miejsce na 200 m stylem dowolnym. Do brązowego medalu zabrakło jej tylko 0,17 s. Uzyskała wtedy rezultat 1:58:62. Startowała też na 100 m stylem dowolnym, ale odpadła w eliminacjach.
Podczas mistrzostw Europy na krótkim basenie w Trieście w 2005 zdobyła brązowy medal na 200 m stylem dowolnym. Na Mistrzostwach Europy w Budapeszcie 2006 zajęła wraz z koleżankami drugie miejsce w sztafecie 4 × 200 m.
Uczestniczka Igrzysk Olimpijskich w Pekinie w 2008 roku. Zawodniczka klubu KS Olimpia Lublin. 

</doc>
<doc id="561901" url="https://pl.wikipedia.org/wiki?curid=561901" title="Olimpiada historyczna">
Olimpiada historyczna

Olimpiada historyczna – przedmiotowa olimpiada szkolna z zakresu historii, organizowana od 1974, od trzydziestej edycji przez Polskie Towarzystwo Historyczne, dla uczniów szkół ponadgimnazjalnych oraz wytypowanych zdolniejszych uczniów z gimnazjum. Zakres tematyczny olimpiady wykracza znacznie poza program szkolny, bowiem ma ona na celu wyłonienie najlepszych uczniów posiadających wiedzę i umiejętności historyczne. Od 2007 jej integralną częścią jest konkurs pod nazwą parlamentaryzm.
Edycja XXXIV (rok szkolny 2007/2008) jako ostatnia odbyła się według poniżej opisanych zasad. Komitet Główny postanowił o zreformowaniu olimpiady – nowe zasady umieszczone są na stronie olimpiady.
Jak dotychczas olimpiada składała się z 3 etapów:
Laureaci i finaliści są zwolnieni z egzaminu maturalnego z historii, mają prawo do końcoworocznej oceny celującej z tego przedmiotu, oraz praktyczny wstęp na wszystkie studia historyczne w Polsce.
Laureaci zapraszani są do udziału w letnim obozie "Wioska olimpijska" organizowanym przez Stowarzyszenie Naukowe Collegium Invisibile pod patronatem rektorów uniwersytetów Jagiellońskiego oraz Warszawskiego.
Olimpiada jest finansowana przez Ministerstwo Edukacji Narodowej, na podstawie wyników otwartego konkursu ofert.

</doc>
<doc id="561904" url="https://pl.wikipedia.org/wiki?curid=561904" title="Bitwa pod Trenton">
Bitwa pod Trenton

Bitwa pod Trenton – starcie zbrojne, które miało miejsce 26 grudnia 1776 roku w czasie kampanii w Prowincji New Jersey, podczas amerykańskiej wojny o niepodległość.
Wstęp.
Ostatnie miesiące 1776 roku były dla George’a Washingtona i Armii Kontynentalnej okresem poszukiwania okazji do sukcesu. Upadek fortów Washington i Lee zmusił go do ucieczki w poprzek New Jersey przed armią Lorda Cornwallisa. Wczesnym grudniem udało mu się przekroczyć rzekę Delaware i przejść do Pensylwanii. Rebelianci spalili wszelkie łodzie tak, że Brytyjczycy nie mogli ruszyć w dalszy pościg zanim na rzece nie powstałaby skorupa lodowa. Armia Washingtona straciła większość ludzi z powodu chorób, dezercji i zakończenia okresu służby.
Gdy zbliżały się święta, amerykańscy zwiadowcy w New Jersey schwytali Lojalistę Johna Honaymana i doprowadzili go na przesłuchanie do Washingtona. W rzeczywistości był on amerykańskim szpiegiem. Poinformował on Waszyngtona o tym, że brytyjskie armie powróciły na leża zimowe do Nowego Jorku i na Staten Island. Kilka pozycji w New Jersey zaś było obsadzonych przez heskich najemników. Honeyman powrócił do Trenton, gdzie poinformował pułkownika Johanna Gottlieba Rälla, dowódcę garnizonu składającego się z trzech regimentów piechoty, że Amerykanie są kompletnie zdemoralizowani i są niezdolni do przeprowadzenia ataku.
Decyzja Waszyngtona, aby uderzyć na nieprzyjacielskie pozycje w New Jersey, była motywowana dwoma elementami:
Bitwa.
Około 11 wieczorem, 25 grudnia, wojska rebeliantów zaczęły przekraczać rzekę Delaware i szykować się do uderzenia. Pogoda jednak nie ułatwiała przeprawy. Ciężko załadowane łodzie musiały unikać kry, zaś ciężka burza śnieżna ograniczała widoczność. Część piechoty i artylerii nie zdołała przeprawić się przez rzekę i nie uczestniczyła w bitwie.
Farmer z hrabstwa Bucks próbował zaalarmować pułkownika Rälla, ten jednak zignorował przekazaną wiadomość.
Oddział amerykański był podzielony na dwie kolumny, jedną dowodzoną przez generała Nathanaela Greene, atakującą od strony rzeki, i drugą, idącą od zachodu, pod dowództwem generała Johna Sullivana.
Washington miał nadzieję atakować pod osłoną ciemności, lecz kłopoty przy przekraczaniu rzeki zmusiły go do wstrzymania działań do godziny 8 rano 26 grudnia. Pomiędzy oddziałami Armii Kontynentalnej a niewielką grupą Hesów wywiązała się strzelanina, która zaalarmowała pułkownika Rälla. Zaalarmowana załoga Trenton, próbowała pospiesznie zorganizować obronę. Jednak ostrzeliwaną przez amerykańską artylerię, dowodzoną przez młodego Alexandra Hamiltona, osadę opanował chaos a próba obrony zakończyła się zniszczeniem czterech heskich dział. Około 9.30 rano walki ustały. Straty heskie wynosiły 106 zabitych lub rannych a 918 dostało się do niewoli. Źródła różnią się co do wielkości strat amerykańskich. Niektóre mówią o stracie jednego oficera i jednego szeregowca, inne wspominają jedynie o 4 rannych.
Po bitwie.
Niespodziewane zwycięstwo pod Trenton stało się ważne dla Amerykanów z kilku powodów:

</doc>
<doc id="561905" url="https://pl.wikipedia.org/wiki?curid=561905" title="Lajner">
Lajner



</doc>
<doc id="561908" url="https://pl.wikipedia.org/wiki?curid=561908" title="The Knife">
The Knife

The Knife – szwedzki duet indie elektroniczny, tworzony przez rodzeństwo Karin Dreijer Andersson i Olofa Dreijera.
Cechą charakterystyczną The Knife jest niechęć do współpracy z mediami czy muzycznym mainstreamem. Członkowie zespołu rzadko pojawiają się publicznie, w materiałach promocyjnych występują nosząc maski, a do roku 2006 wprost odmawiali występów na żywo.
Duet został laureatem nagrody Grammis w kategorii najlepszy zespół popowy 2003 roku, jednak ceremonia wręczenia nagród została przez The Knife zbojkotowana. Zamiast Karin Dreijer Andersson i Olofa Dreijera na scenie pojawili się członkowie innej grupy artystycznej przebrani za goryle z liczbą 50 na kostiumach. Był to protest przeciwko dominacji mężczyzn w przemyśle muzycznym. Do Grammis nominowany był również inny album duetu, zatytułowany "Deep Cuts", jednakże nagrodę odebrał zespół The Cardigans.
O The Knife stało się głośniej w końcu 2005, gdy pochodzącą z ich repertuaru piosenkę „Heartbeats” w wersji José Gonzáleza wykorzystano w reklamie telewizorów Sony BRAVIA.
Karin Dreijer Andersson i Olof Dreijer prowadzą własną wytwórnię płytową Rabid Records.
Karin ma na koncie gościnny udział w singlowym utworze Röyksopp „What Else Is There?” (2005) oraz w utworach „This Must Be It” i „Tricky Tricky” pochodzących z albumu "Junior" (2009). The Knife wyprodukowali również singel „Who's That Girl?” szwedzkiej wokalistki Robyn.
W marcu 2009 roku Karin Dreijer Andersson jako Fever Ray wydała solową płytę o takim samym tytule.
W roku 2009 The Knife wraz z Mt. Sims-em i Planningtorock pracowało nad dźwiękową oprawą opery zatytułowanej "„Tomorrow, in a Year”". Opera realizowana była przez duńską grupę artystyczną Hotel Pro Forma. Treść opery została oparta na dziele Karola Darwina, "O powstawaniu gatunków". 6 stycznia 2010 roku grupa zapowiedziała wydanie albumu, mającego się ukazać 1 marca 2010, również zatytułowanego „Tomorrow, in a Year”. Album jest już dostępny na stronie artystów w całości do darmowego przesłuchania.
21 sierpnia 2014 zespół ogłosił swoje odejście ze sceny muzycznej.

</doc>
<doc id="561910" url="https://pl.wikipedia.org/wiki?curid=561910" title="Kopalnia Węgla Kamiennego „Kleofas”">
Kopalnia Węgla Kamiennego „Kleofas”

Kopalnia Węgla Kamiennego "Kleofas" − zlikwidowana kopalnia węgla kamiennego, działająca od 1845 do listopada 2004 roku, znajdująca się w Katowicach, której szyby znajdowały się na terenach trzech jednostek pomocniczych: Dąb (szyb kopalni "Gottwald"), Osiedle Witosa i Załęże, a także w Chorzowie-Batorym (dawny szyb "Ulrich"). Pod koniec funkcjonowania była częścią Katowickiego Holdingu Węglowego.
Historia.
Kopalnia "Cleophas" ("Kleofas") powstała w 1840 roku, natomiast jej eksploatację rozpoczęto pięć lat później. W 1855 roku połączono ją z polami górniczymi i kopalniami: "Adam", "Eva", "Joseph", "Jenny" i "Rinaldo". Kopalnia w jednej połowie należała do Karola Goduli, a w drugiej do żydowskiego kupca i przedsiębiorcy z Bytomia, dzierżawcy folwarku w Bogucicach – Loebla Freunda, a następnie do dyrektora dóbr hrabiego Andreasa Marii von Renarda ze Strzelec Opolskich – Karola Neumanna. Kopalnię, która w 1867 roku została zatrzymana, od spadkobierczyni Goduli, Joanny Gryzik-Schaffgotsch kupiła w 1880 roku firma Georg von Giesches Erben. W 1881 roku rozpoczęto głębienie nowych szybów "Walter" i "Recke", a w 1886 roku kopalnię uruchomiono ponownie. Dziewięć lat później, gdy na początku marca trwał strajk górników Zagłębia w Karwinie firma spadkobierców Gieschego wykorzystywała nadarzającą się koniunkturę do zwiększenia zysków wybudowano jeszcze kolejny szyb "Frankenberg".
W dniu 3 marca 1896 roku wybuchł pożar, w wyniku którego zginęło około 110 górników. Pochowano ich na cmentarzu przy obecnej ulicy Brackiej. W 1887 roku wybudowano pierwszy wodociąg w Katowicach, doprowadzający wodę do miasta z kopalni "Kleofas".
Pole kopalniane kopalni "Kleofas" zostało w następnych latach powiększone przez zakup sąsiednich pól i w 1926 roku jego powierzchnia wynosiła 10,233 km². W tym czasie załoga liczyła około 2,5 tys. osób, a wydobycie wynosiło ok. 750 tys. ton rocznie.
1 kwietnia 1974 roku kopalnia Kleofas została połączona z kopalnią "Gottwald". Decyzję o likwidacji kopalni podjęto 4 marca 2004 roku, głównie ze względu na duże zagrożenie tąpaniami, a także z przyczyn ekonomicznych. Wydobycie zakończono w listopadzie 2004 roku. Pozostawiono szyb Fortuna II, który przekształcono w pompownię głębinową Kleofas, która jest obsługiwana przez Centralny Zakład Odwadniania Kopalń, oddział Spółki Restrukturyzacji Kopalń.
Obiekty zabytkowe.
Na terenie kopalni znajdują się obiekty, objęte ochroną konserwatorską (ulica Obroki 77), będące świadectwem kultury materialnej.
Ochroną konserwatorską objęto także zabudowania kopalni w rejonach przy ul. Feliksa Bocheńskiego (szyby wentylacyjne wschodnie I i II) i w rejonie "Gottwald" (teren Silesia City Center). Dawna wieża wyciągowa szybu "Wschodniego II" została wpisana do rejestru zabytków 23 października 2010 (nr rej.: A/321/10).

</doc>
<doc id="561912" url="https://pl.wikipedia.org/wiki?curid=561912" title="Bitwa pod Princeton">
Bitwa pod Princeton

Bitwa pod Princeton – starcie zbrojne, które miało miejsce 3 stycznia 1777 roku w czasie kampanii w New Jersey, podczas amerykańskiej wojny o niepodległość.
Wstęp.
W końcu 1776 George Washington był zmotywowany do uderzenia na brytyjskie pozycje w New Jersey. Zaskoczył przeciwnika 26 grudnia w Trenton i w najbliższych dniach miał zamiar powtórzyć sukces. 30 grudnia ponownie wkroczył przez rzekę Delaware z Pensylwanii na okupowane przez Brytyjczyków obszary New Jersey.
Tymczasem wiadomości o amerykańskim zwycięstwie pod Trenton doszły do brytyjskiego głównodowodzącego – generała Williama Howe. Wysłał on swego najbardziej agresywnego dowódcę – Lorda Charlesa Cornwallisa do Delaware w celu odnalezienia armii Washingtona. Cornwalis połączył się z oddziałami generała Jamesa Granta, który miał mały oddział na tym obszarze. Przybywszy do Princeton 1 stycznia 1777 pozostawił tam oddział osłonowy w sile 1200 ludzi pod dowództwem pułkownika Charlesa Mawhooda, zaś sam ruszył na południe z 5500 żołnierzami. Podczas tego marszu Brytyjczycy napotkali opór ze strony amerykańskich żołnierzy, którzy opóźniali marsz przeciwnika. Amerykanie stopniowo wycofywali się i późnym popołudniem okopali się na brzegach strumienia Assunpink Creek poza Trenton, łącząc się z głównymi siłami Waszyngtona. Kilka brytyjskich prób przekroczenia strumienia zakończyło się niepowodzeniem (tzw. „druga bitwa pod Trenton”), ale doradca Cornwalisa wierzył, że uda się Amerykanów oskrzydlić i zamknąć jak w „pułapce na lisy”.
Podczas nocy aż do wczesnych godzin 3 stycznia, Washington przygotowywał inne mistrzowskie posunięcie. Pozostawił 400 ludzi w obozie, aby palili ogniska i hałasowali tak, jakby przygotowywali obronne prace ziemne. Faktycznie jednak trwała masowa ewakuacja drogą. Siły główne cicho odeszły z obozu, obeszły szeroko śpiące wojska Cornwalisa i ruszyły na północ w kierunku do Princeton. Ruch amerykańskich dział był uciszony poprzez owinięcie kół tkaninami. Zarówno żołnierze jak i artyleria otrzymali pomoc podczas wieczornego manewru, ponieważ silny mróz zamroził gliniaste drogi.
Przebieg bitwy.
O brzasku 3 stycznia pułkownik Mawhood pozostawił mały oddział w Princeton i ruszył na południe by połączyć się z Cornwalisem. Po drodze napotkał on amerykańskie siły pod dowództwem generała Hugh Mercera, który miał nadzieję zajęć most nad Stony Creek i izolować w ten sposób Princeton. Bez żadnej nadziei na zaskoczenie, ludzie Mercera zaczęli szukać schronienia w sąsiednim ogrodzie. Brytyjczycy następowali z nastawionymi bagnetami, sytuacja zaczęła stawać się groźna. Jednak Washington maszerujący na czele głównych sił na Princeton usłyszawszy wymianę ognia zawrócił do bitwy. Dając znakomity przykład odwagi i dowodzenia poprowadził swych ludzi na brytyjskie linie krzycząc do żołnierzy by podążali za nim. Washington pomógł obrócić wynik walki na korzyść Amerykanów.
Ograniczone walki były też w samym Princeton. Generał John Sullivan i jego ludzie ruszyli na mały brytyjski oddział, który znalazł schronienie w Nassau Hall, najważniejszym budynku College of New Jersey (późniejszego Princeton University). Sullivan wycelował swoje działo w ten budynek i jak mówi legenda drugi strzał pozbawił głowy portret Jerzego II. Brytyjscy żołnierze szybko się poddali.
Cornwalis przegapił te wydarzenia. Kiedy został zaalarmowany, że Amerykanie opuścili obóz, przypuszczał, że oni wycofali się na południowy wschód w kierunku rzeki Delaware gdzie staliby się łatwym celem. Później gońcy przywieźli wieści z północy. Siny z wściekłości Cornwalis ruszył natychmiast ze swymi żołnierzami drogą do Princeton, gdzie stanęli przed nieprzyjemnym zadaniem przeprawienia się przez nabrzmiałe i mroźne wody Stony Creek, nad którymi Amerykanie spalili most. Po bitwie Cornwalis podał się do dymisji i odpłynął do Nowego Brunszwiku.
Bilans bitwy.
Bitwa pod Princeton kosztowała Brytyjczyków 60 zabitych, 150 rannych i 214 wziętych do niewoli, podczas gdy straty amerykańskie wyniosły ok. 100 ofiar, w tym zabitego gen. Mercera.
Ponadto przyniosła następujące efekty:

</doc>
<doc id="561914" url="https://pl.wikipedia.org/wiki?curid=561914" title="Storm the Albatross">
Storm the Albatross



</doc>
<doc id="561915" url="https://pl.wikipedia.org/wiki?curid=561915" title="Yara International">
Yara International

Yara International ASA – norweskie przedsiębiorstwo produkujące nawozy sztuczne. Yara powstała po wydzieleniu Hydro Agri z konglomeratu Norsk Hydro w 2004 roku. Jest notowana na giełdzie w Oslo. We wrześniu 2007 Yara przejęła fińskiego konkurenta "Kemira GrowHow" i przez to posiada 50% udziałów w firmie "GrowHow UK". Polski oddział firmy, Yara Poland, ma siedzibę w Szczecinie.
Zakłady produkcyjne.
Norwegia – Porsgrunn, Glomfjord
Niemcy– Brunsbüttel, Rostock 
Włochy – Ferrara, Rawenna, Terni
Holandia – Sluiskil
Belgia – Tertre
Finlandia – Uusikaupunki, Siilinjärvi, Kokkola
Francja – Hawr, Montoir, Ambès, Pardies
Szwecja – Köping
Trynidad i Tobago
Brazylia – Rio Grande
Kanada – Regina
Wielka Brytania – Hull
Australii - Burrup w Zachodniej Australii
Mniejszościowy udział w fabrykach w: Libii i Katarze

</doc>
<doc id="561917" url="https://pl.wikipedia.org/wiki?curid=561917" title="Pulp">
Pulp

Pulp – brytyjski zespół britpopowy, utworzony w Sheffield w 1978 roku przez piętnastoletniego wtedy Jarvisa Cockera. Początkowo zespół był znany pod nazwą "Arabacus Pulp", lecz niedługo potem nazwa została skrócona do "Pulp". Na ich muzykę wpływ mieli tacy wykonawcy jak m.in.: David Bowie, The Cure, The Beatles oraz The Kinks.
W 2002 roku formacja została rozwiązana. W 2011 roku grupa wznowiła działalność koncertową.
Dyskografia.
Albumy

</doc>
<doc id="561918" url="https://pl.wikipedia.org/wiki?curid=561918" title="Cash and Carry">
Cash and Carry



</doc>
<doc id="561923" url="https://pl.wikipedia.org/wiki?curid=561923" title="Flaga gminy Czerniewice">
Flaga gminy Czerniewice



</doc>
<doc id="561924" url="https://pl.wikipedia.org/wiki?curid=561924" title="Edwarda">
Edwarda

Edwarda – imię żeńskie pochodzenia angielskiego, żeński odpowiednik imienia Edward. W języku staroangielskim słowo "ead" oznacza „pomyślność, dobrobyt, szczęście”, a także „obrońca”.
Edwarda imieniny obchodzi 5 stycznia, 18 marca i 13 października.
Znane osoby o tym imieniu:

</doc>
<doc id="561927" url="https://pl.wikipedia.org/wiki?curid=561927" title="Iwona Wszołkówna">
Iwona Wszołkówna

Iwona Wszołkówna (Iwona Wszołek) (ur. 13 kwietnia 1975) – polska aktorka filmowa i teatralna.
Życiorys.
W 2000 roku ukończyła Państwową Wyższą Szkołę Teatralną w Krakowie. W tym samym roku rozpoczęła pracę w Teatrze Współczesnym w Warszawie. Związana z reżyserem Jerzym Bogajewiczem, ma dwoje dzieci: syna Antoniego (ur. 2005) i córkę Gabrielę (ur. 2007).

</doc>
<doc id="561929" url="https://pl.wikipedia.org/wiki?curid=561929" title="Bitwa pod Bound Brook">
Bitwa pod Bound Brook

Bitwa pod Bound Brook – starcie zbrojne, które miało miejsce 13 kwietnia 1777 w Bound Brook, w New Jersey, podczas amerykańskiej wojny o niepodległość.
Wstęp.
Wiosną 1777 roku brytyjskie siły wzmocnione oddziałami heskimi, które stacjonowały w Nowym Brunszwiku i New Jersey i przeprowadzały z niewielkimi tylko sukcesami plądrujące wypady w okolice. Washington w tym czasie stał z Armią Kontynentalną dalej na północ, w okolicach Morristown. Jego południową placówkę nad rzeką Raritan, najbliższą 17‑tysięcznej armii królewskiej był garnizon w Bound Brook, obsadzony przez około 500 ludzi generała Benjamina Lincolna. Jako że strategia plądrowania nie prowadziła do sukcesów generałowie, William Howe i Charles Cornwallis zdecydowali zaatakować garnizon pod Bound Brook.
Bitwa.
Pod dowództwem Cornwallisa 2000 brytyjskich żołnierzy (w tym oddziały heskie) uderzyło niespodziewanie na amerykański garnizon. Dwie kolumny szły na północ wzdłuż obu brzegów rzeki Raritan, zaś trzecia przekroczyła rzekę i natarła od zachodu. Czwarta z kolei grupa znajdowała się na wschodzie odcinając drogę ewentualnej ucieczki. Awangarda Heskiego Korpusu Strzelców pod pułkownikiem Johannem Ewaldem napotkała pierwsza nieskoordynowany opór Amerykanów na lewym brzegu rzeki. Zaraz po tym główne siły Brytyjczyków przekroczyły Queen’s Bridge i od lewej strony wkroczyły do Bound Brook. Zaskoczeni Amerykanie rzucili się do ucieczki. Generał Lincoln uciekł w „zdekompletowanym stroju”, tracąc trzy działa. Czwarta kolumna brytyjska przybyła później niż powinna, jednak mimo to zdołano schwytać wielu uciekinierów.
Niedługo po bitwie Brytyjczycy wycofali z tego rejonu swych żołnierzy. Nowym kierunkiem ich działań była teraz Filadelfia – brytyjskie oddziały zostały zaokrętowane na statki, które popłynęły na południe.

</doc>
<doc id="561930" url="https://pl.wikipedia.org/wiki?curid=561930" title="Jan Kordys">
Jan Kordys

Jan Kordys (ur. 1954) – polski neurosemiotyk, teoretyk kultury, antropolog, narratolog. Absolwent warszawskiej polonistyki. Od 1979 roku pracuje w Instytucie Badań Literackich PAN, początkowo w Pracowni Badań Kultury Literackiej, obecnie w Pracowni Poetyki Teoretycznej i Języka Literackiego. Zajmuje się pograniczem natury i kultury: biologicznymi (neurologicznymi) determinantami ludzkich zachowań znakowych. Uczestniczył w badaniach nad afatycznymi zaburzeniami dyskursu narracyjnego. Jest współzałożycielem paryskiej grupy badawczej "Théorie et Clinique des Pathologies de la Pensée".
Publikacje

</doc>
<doc id="561931" url="https://pl.wikipedia.org/wiki?curid=561931" title="Leonard H. McCoy">
Leonard H. McCoy



</doc>
<doc id="561932" url="https://pl.wikipedia.org/wiki?curid=561932" title="Uhura">
Uhura



</doc>
<doc id="561936" url="https://pl.wikipedia.org/wiki?curid=561936" title="Albatros C.I">
Albatros C.I

Albatros C.I – niemiecki samolot rozpoznawczy z okresu I wojny światowej, skonstruowany w firmie Albatros Werke.
Historia.
Samolot Albatros C.I został skonstruowany w 1915 jako rozwinięcie konstrukcji udanego samolotu wielozadaniowego Albatros B.II (Albatros DD). Głównym konstruktorem był Robert Thelen. Albatros B.II, używany masowo do celów rozpoznawczych na początku wojny, był nieuzbrojony. W miarę rozwoju lotnictwa myśliwskiego zaszła jednak potrzeba stosowania uzbrojenia obronnego na samolotach rozpoznawczych, czego efektem było wprowadzenie nowej niemieckiej klasy samolotów C (uzbrojonych wielozadaniowych dwupłatów). Główną zmianą w konstrukcji Albatrosa C.I w stosunku do modelu B.II była zamiana miejscami kabin załogi - obserwator zajmował tylną kabinę, co umożliwiło uzbrojenie jej w karabin maszynowy na obrotnicy. Zastosowano ponadto mocniejszy silnik.
Samoloty te produkowane były w wersjach C.I - z silnikiem Rapp o mocy 150 KM (113 kW), Benz Bz.III (150 KM / 113 kW) lub Mercedes D.III (160 KM / 120 kW), C.Ia z silnikiem Argus AsIII o mocy 180 KM (156 kW) i C.Ib z silnikiem Mercedes D.III (160 KM / 120 kW). Wersja bazowa C.I miała chłodnice na burtach, wersje C.Ia i C.Ib miały chłodnice nad silnikiem, przed górnym płatem. 
Produkcję seryjną samolotu Albatros C.I uruchomiono w zakładach macierzystych (łącznie zamówiono 485 samolotów) i filii w Pile (Alb. C.I.(OAW), 56 samolotów) oraz na licencji w zakładach lotniczych LFG (Alb. C.I(Rol), 78 samolotów, początkowo oznaczone jako Roland C.I). Produkcję dla lotnictwa austro-węgierskiego podjęły także Austro-Węgierskie Zakłady Albatros w Stadlau pod Wiedniem, pod oznaczeniem Albatros B.I(Ph). Ponadto, mimo że C.I był już przestarzały jako samolot bojowy, w 1917 roku wyprodukowano ich dalsze serie jako samolotów szkolno-treningowych w zakładach BFW (Alb. C.I(Bay)) i Mercur (Alb. C.I(Mer)). Dalsze zlecenia w 1918 roku otrzymały też inne firmy, jak Linke-Hofmann, lecz brak danych, żeby jakieś zostały ukończone.
Użycie.
Samoloty rozpoznawcze Albatros C.I były używane w latach I wojny światowej przez wojskowe lotnictwo niemieckie na wszystkich frontach, także do bombardowania. Pojawiły się po raz pierwszy na froncie w kwietniu 1915 roku, jako pierwsze niemieckie samoloty klasy C uzbrojone w karabin maszynowy w tylnej kabinie (wprowadzony równolegle Aviatik C.I miał karabin maszynowy w przedniej kabinie). Na koniec grudnia 1915 było 228 Albatrosów C.I na froncie, co stanowiło aż 42% liczby samolotów klasy C, a na koniec lutego 1916 było ich najwięcej – 349 (37% samolotów klasy C). Na skutek zużycia i strat, w 1916 roku zostały na froncie zachodnim zastąpione przez nowsze samoloty klasy C (Albatros C.III i dalsze), lecz pozostały jeszcze w użyciu na froncie wschodnim i mniej aktywnych odcinkach. Łącznie z późniejszą produkcją jako samoloty szkolno-treningowe, według spisów komisji międzyalianckiej, w 1920 w Niemczech istniało wciąż przynajmniej 595 samolotów Albatros C.I, będących w różnym stanie.
Używane były podczas wojny także w lotnictwie Turcji i Bułgarii, a po niej także w lotnictwie ZSRR, Rumunii, Jugosławii i Finlandii.
Użycie w lotnictwie polskim.
Lotnictwo polskie używało początkowo po odzyskaniu niepodległości 9 przejętych od zaborców samolotów Albatros C.I. Przez montaż ze zdobytych części uzyskano dwa dalsze samoloty. Łącznie z późniejszymi zakupami, liczba Albatrosów C.I używanych w Polsce sięgnęła ok. 27. Część wzięła udział w wojnie polsko-radzieckiej. W lotnictwie wojskowym były używane do początku lat dwudziestych.
Opis konstrukcji.
Dwumiejscowy dwupłat o konstrukcji mieszanej, przeważnie drewnianej. Kadłub o konstrukcji kratownicowej drewnianej, krytej blachą aluminiową w przedniej części przy silniku i sklejką w pozostałej. Skrzydła dwudźwigarowe drewniane o kształcie prostokątnym, kryte płótnem, górny płat oparty na zastrzałach, dolny mocowany do kadłuba. Płaty usztywnione czterema parami rozpórek stalowych oraz cięgnami stalowymi. Lotki tylko na górnym płacie. Przód kadłuba mieścił silnik rzędowy chłodzony cieczą, częściowo wystający poza obrys górnej części kadłuba, z kolektorem wydechowym z rurą odprowadzającą spaliny nad górny płat. Chłodnice znajdowały się po bokach przedniej części kadłuba, w późniejszych samolotach stosowano chłodnicę na krawędzi natarcia górnego płata. W środkowej części kadłuba znajdowały się dwie odkryte kabiny załogi w układzie tandem – pierwsza pilota osłonięta małym wiatrochronem, druga obserwatora, z obrotnicą dla karabinu maszynowego. Usterzenie klasyczne, skośne, o dużej powierzchni, zbudowane z rur stalowych, kryte płótnem. Podwozie samolotu klasyczne stałe, z płozą ogonową. Śmigło drewniane, dwułopatowe.
Uzbrojenie stanowił ruchomy karabin maszynowy Parabellum LMG14 obserwatora na obrotnicy. Rzadziej stosowano karabiny maszynowe Bergmann LMG15. Niektóre samoloty były wyposażane w jednostkach w karabin maszynowy na górnym płacie, strzelający do przodu, obsługiwany przez stojącego obserwatora (np. Parabellum, Madsen, Lewis). Samoloty miały wewnętrzny wyrzutnik bombowy na 4 bomby o masie 10 kg.

</doc>
<doc id="561939" url="https://pl.wikipedia.org/wiki?curid=561939" title="Rawia Rawicz">
Rawia Rawicz

Rawia Rawicz - klub piłkarski z Rawicza o tradycjach sięgających 1923 roku.
Historia.
Klub "RAWIA Rawicz" powstał w 1923 roku z sekcji piłki nożnej Polskiego Towarzystwa Gimnastycznego "Sokół" działającego wówczas w Rawiczu. Po II wojnie światowej założono w mieście kilka klubów. Piłka nożna najlepiej rozwijała się w "Kolejarzu" i w "Rawii"". W 1966 roku oba kluby przyjęły nazwę "Rawia Rawicz", a w późniejszym czasie Międzyzakładowy Kolejowy Klub Sportowy (MKKS) RAWIA Rawicz uczestnicząc w rozgrywkach międzywojewódzkich i okręgowych.
Odrodzenie klubu nastąpiło na początku lat 90. Wówczas to seniorzy klubu prowadzeni przez Marka Polowczyka wygrali rozgrywki IV ligi i po raz pierwszy w historii awansowali do rozgrywek III ligi dolnośląskiej. Rawiccy piłkarze grali w niej z powodzeniem do 1999 roku. Następnie pod nazwą Autonomiczna Sekcja Piłki Nożnej (ASPN) RAWIA Rawicz piłkarze grali przez okres 4 lat (1999–2003) w IV lidze(grupa południowa). W tym okresie pierwszy zespół spadł do klasy okręgowej i nastąpił rozpad niektórych grup młodzieżowych.
Ponownej odbudowy klubu dokonała grupa działaczy pod kierunkiem Marka Polowczyka wieloletniego działacza Rawii. Obecnie pierwszy zespół osiąga sukcesy i jest czołowym zespołem rozgrywek leszczyńskiej klasy okręgowej. W klubie funkcjonuje także 7 grup młodzieżowych (trenuje w nich prawie 150 chłopców).
Od początku lat 90. klub corocznie otrzymuje środki z budżetu gminy.

</doc>
<doc id="561940" url="https://pl.wikipedia.org/wiki?curid=561940" title="Elżbieta Zającówna">
Elżbieta Zającówna

Elżbieta Zającówna, właśc. Elżbieta Urszula Zając (ur. 14 lipca 1958 w Krakowie) – polska aktorka teatralna i filmowa, prezenterka telewizyjna, właścicielka spółki producenckiej „Gabi”, w latach 2010–2013 wiceprezes „Fundacji Polsat”.
Życiorys.
W 1981 ukończyła studia na PWST w Krakowie. Po ukończeniu akademii teatralnej zaczęła występować w teatrze. Występowała w teatrach: Syrena w Warszawie (1981-1988, 2001), Muzycznym w Gdyni (1985-1986), Rampa w Warszawie (1988-1999) i Komedia w Warszawie (2000, 2004).
W 1982, w trakcie festiwalu na Filipinach, gdzie prezentowano film "Seksmisja", została wywołana przez prowadzącego jako „Elizabeth Zajaconna [czyt. Zadżakonna]”, co było angielską interpretacją pisowni nazwiska aktorki. Stąd późniejsze określanie jej jako „Zajaconna – strażniczka w blokhauzie”. 
Od 7 listopada 1999 do końca 2000 prowadziła teleturniej "Sekrety rodzinne" na antenie Polsatu. Na antenie tej stacji prowadziła także program "Najzabawniejsze zwierzęta świata" na zmianę z Piotrem Zeltem. W 2000 wystąpiła też w reklamie MK Café.
Jest jedną z bohaterek książki "Optymistki" autorstwa Marzanny Graff-Oszczepalińskiej.
Życie prywatne.
Jest żoną Krzysztofa Jaroszyńskiego, z którym ma córkę Gabrielę.

</doc>
<doc id="561949" url="https://pl.wikipedia.org/wiki?curid=561949" title="Ukształtowanie terenu i krajobraz w Gdyni">
Ukształtowanie terenu i krajobraz w Gdyni

Ukształtowanie terenu i krajobraz w Gdyni jest dość zróźnicowany, a wpływ na to miało głównie kilka czynników:
Ukształtowanie terenu.
Gdynia znajduje się na styku dwóch krain geograficznych o podobnych formach terenu: Pojezierza Kaszubskiego i Pobrzeża Kaszubskiego. Do tych form terenu zaliczamy:
W poszczególnych krainach fizykogeograficznych wyróżniamy następujące mikroregiony znajdujące się w granicach miasta, począwszy od północnej strony:
Charakterystyka terenu.
Znaczną część Gdyni pokrywają lasy, które stanowią około 46% powierzchni miasta, z czego większość należy do Trójmiejskiego Parku Krajobrazowego. W skład najbardziej charakterystycznych obszarów zielonych wchodzą rezerwaty przyrody: Kaczego Łęgu, Cisowa oraz Kępa Redłowska oraz miejskie zespoły parkowe: ogród Kamienna Góra, zespół dworsko - parkowy w Orłowie przy ulicy Folwarczej, zespół dworsko - parkowy w Kolibkach, Skwer Plymouth, Park Rady Europy, Park Kiloński.
Gdynia posiada 79 pomników przyrody z czego 52 to drzewa, 11 grup drzew, 11 głazów narzutowych, 2 aleje oraz 2 pnącza.
W drugiej kolejności znaczną powierzchnię stanowią tereny zabudowane, czyli około 31% powierzchni miasta. Teren ten przede wszystkim zajmują dzielnice mieszkalne Gdyni. W drugiej kolejności tereny przemysłowe, głównie zajmowane przez firmy związane z portem w Gdyni. Pozostała powierzchnia zabudowy miasta to m.in. tereny wojskowe w dzielnicy Oksywie.
Największe tereny o charakterze rolnym występują na terenie dzielnicy Chwarzno-Wiczlino oraz w części północnej miasta Gdyni na Kępie Oksywskiej i południowej na obszarze Moreny Chwaszczyńskiej.

</doc>
<doc id="561951" url="https://pl.wikipedia.org/wiki?curid=561951" title="Ricardinho (ur. maj 1976)">
Ricardinho (ur. maj 1976)

Ricardinho, właśc. Ricardo Luís Pozzi Rodrigues (ur. 23 maja 1976 w São Paulo) – brazylijski trener i piłkarz, grający na pozycji ofensywnego pomocnika. W reprezentacji Brazylii od 2000 roku rozegrał 23 mecze. Wystąpił na Mistrzostwach Świata w 2002 i 2006 roku.

</doc>
<doc id="561954" url="https://pl.wikipedia.org/wiki?curid=561954" title="Trzęsienie ziemi na Jawie">
Trzęsienie ziemi na Jawie



</doc>
<doc id="561960" url="https://pl.wikipedia.org/wiki?curid=561960" title="Aleksandra Zienkiewicz">
Aleksandra Zienkiewicz

Aleksandra Zienkiewicz (ur. 10 lipca 1984 we Wrocławiu) – polska aktorka.
Życiorys.
W liceum uczęszczała do klasy o profilu teatralnym. Nie dostała się jednak na studia aktorskie, wybrała więc Studium Animacji Kulturalno-Oświatowej ze specjalizacją teatralną, które ukończyła w 2006.
Zagrała w dwóch filmach off-owych "List" (2003) i "Niedziela" (2004). Od 2004 regularnie gra rolę Kingi Kulczyckiej w serialu "Pierwsza miłość", który zapewnił jej największą rozpoznawalność.
W 2009 brała udział w programie "Jak oni śpiewają?".
Zagrała w spektaklach "Łatwo nie będzie" oraz "Z twoją córką? Nigdy!" na scenie Wrocławskiego Teatru Komedia.

</doc>
<doc id="561966" url="https://pl.wikipedia.org/wiki?curid=561966" title="Warszawa Żerań">
Warszawa Żerań

Warszawa Żerań – przystanek osobowy Polskich Kolei Państwowych położony na terenie warszawskiej dzielnicy Białołęka przy ulicy Marywilskiej. Przystanek znajduje się na nasypie obok mostu nad Kanałem Żerańskim.
Przystanek Warszawa Żerań został zmodernizowany w ramach modernizacji linii kolejowej na odcinku Warszawa–Gdynia, w latach 2008–2010. Z przystanku kolejowego prowadzą schody na bliski przystanek autobusowy, wyposażone w platformę dla osób niepełnosprawnych.
W roku 2017 przystanek obsługiwał ok. 700–999 pasażerów na dobę.

</doc>
<doc id="561968" url="https://pl.wikipedia.org/wiki?curid=561968" title="Warszawa Płudy">
Warszawa Płudy

Warszawa Płudy – przystanek kolejowy Polskich Kolei Państwowych położony na trasie międzynarodowej linii kolejowej E 65 łączącej Warszawę z Gdynią. Znajduje się przy ul. Czołowej na terenie warszawskiej Białołęki.
Przystanek obsługuje mieszkańców pobliskich osiedli Henryków, Płudy oraz Białołęka Dworska. W roku 2018 z przystanku korzystało 700–1000 pasażerów na dobę.
Opis.
Przystanek składa się z dwóch peronów.
W latach 2010–2012 trwała modernizacja linii kolejowej E 65 na odcinku Warszawa–Gdynia. W wyniku modernizacji zlikwidowano przejazd kolejowo-drogowy łączący osiedla Białołęka Dworska i Płudy oraz budynek nastawni znajdujący się na skrzyżowaniu ul. Klasyków i ul. Czołowej. 13 września 2012 roku oficjalnie oddano do użytku 400-metrowy wiadukt drogowy w ciągu ul. Klasyków. Początkowo termin ukończenia robót planowano na koniec roku 2011, jednak ze względu na opóźnienia wiadukt został ukończony dopiero w czerwcu 2012 roku.
Do przystanku PKP Warszawa Płudy można dojechać autobusami warszawskiego ZTM (przystanek PKP Płudy).

</doc>
<doc id="561969" url="https://pl.wikipedia.org/wiki?curid=561969" title="Krum">
Krum

Krum (Korum) Zwycięzca lub Straszny, bułg. "Кана Субиги Крум Страшни" (ur. ?, zm. 814) – kolejny władca Bułgarii po chanie Kardamie oraz założyciel nowej dynastii. Jego ród prawdopodobnie wywodził się z Protobułgarów panońskich. Był pierwszym władcą noszącym tytuł "chan subigi".
Wczesne lata panowania.
Twórca nowej dynastii chanów bułgarskich wywodził się – jak się przypuszcza – spośród Bułgarów panońskich, żyjących od kilku pokoleń w państwie awarskim. Państwo to zostało na przełomie VIII i IX wieku rozbite przez cesarza Franków Karola Wielkiego. W 803 roku ziemie od Lasu Wiedeńskiego do Cisy zostały podporządkowane cesarzowi Franków. Rozległe ziemie pomiędzy Cisą, Karpatami i Dniestrem, wraz z obecnym Siedmiogrodem, w walkach z Awarami podporządkował sobie Krum. Uznaje się, że walki te trwały do około 807 roku, w tym też czasie chan Krum najprawdopodobniej przyłączył te ziemie do starego słowiańsko-bułgarskiego państwa założonego przez chana Asparucha i ogłosił się najwyższym władcą w Plisce. Stał się w ten sposób panem potężnego państwa sięgającego od Tracji do południowych Karpat i od Cisy po Dniestr leżącego pomiędzy Cesarstwem Bizantyńskim a cesarstwem Karola Wielkiego.
Wojny z Bizancjum.
Pierwsze walki.
Energiczne posunięcia bułgarskiego chana wzbudziły niepokój u jego południowego sąsiada. W roku 807 cesarz Bizantyjczyków Nicefor I Genik wyruszył na wyprawę przeciwko Bułgarom. W połowie drogi – w okolicy Adrianopola – był zmuszony zawrócić, gdyż dowiedział się, że w stolicy przygotowywany jest zamach stanu. W odpowiedzi na posunięcia cesarza, chan Krum udzielił pomocy zbuntowanym Słowianom, zamieszkującym dolinę rzeki Strymon, rozbił oddział bizantyjski wysłany na odsiecz i przyłączył ich kraj do swojego państwa.
"Fragment Chronografii Teofana Wyznawcy:"
""W tym samym roku" [809]", kiedy wojska temy Strymon otrzymywały żołd, Bułgarzy zaatakowali, przejęli go "[w całości]" – 1100 litrów złota – i wymordowali dużo wojska wraz ze strategiem i dowódcami. Z pozostałych oddziałów też było niemało dowódców garnizonowych i wszyscy tam zginęli. Oni zrabowali cały obóz i odeszli. W tym samym roku, przed świętami Wielkiej Nocy, Krum, dowódca Bułgarów, wyruszył w kierunku Serdiki, zdobył miasto podstępem i obietnicami, wymordował sześć tysięcy rzymskich żołnierzy "[...]""."
W owym czasie granicy bizantyńskiej bronił łańcuch potężnych twierdz, na który składały się m.in.: Dewelt, Adrianopol, Philopopolis i Serdika (obecnie Sofia). W marcu roku 809, chan Krum pojawił się nagle u bram Serdiki. Mimo imponujących fortyfikacji i mocnego garnizonu wdarł się do środka, masakrując sześciotysięczny oddział obrońców i rzesze ludności cywilnej. Wielu bizantyjskich oficerów, w tym inżynier arabskiego pochodzenia Eumathius, przeszło na stronę bułgarską. Z rozkazu chana mury miasta zrównano z ziemią. Tryumf Kruma przyćmiła wyprawa odwetowa cesarza Nicefora, którego armia forsownym marszem przez terytorium Bułgarii dotarła do stolicy Bułgarów Pliski i podobno ją zdobyła. Fakt ten został odnotowany przez samego cesarza w jego triumfalnym liście wysłanym do Konstantynopola. Pomimo tego bizantyjski historyk i świadek owych czasów Teofan Wyznawca zaprzecza, jakoby zdobycie stolicy Bułgarów w trakcie tej wyprawy miało miejsce. W drodze powrotnej armia bizantyjska zatrzymała się w Serdice, którą cesarz nakazał żołnierzom odbudować. Twierdza została obsadzona garnizonem azjatyckim, po czym zwycięska armia cesarska powróciła do Konstantynopola.
Decydująca kampania 811 roku.
Pomimo że zakończyła się odbudową zniszczonej twierdzy, kampania z roku 809 nie wyeliminowała niebezpieczeństwa ze strony Bułgarów u północnej rubieży cesarstwa. W trakcie tej kampanii nie udało się cesarzowi doprowadzić do bezpośredniego starcia obu armii, więc potęga bułgarska pozostała nienaruszona. Odbudowa Serdiki i obsadzenie jej nowym garnizonem nie przyczyniło się do przywrócenia bizantyjskiego panowania nad miastem i doliną rzeki Strymon. Przyjmuje się, że od roku 809 ziemie te wchodzą już na stałe w skład państwa bułgarskiego. Zniszczenie miasta przez wojska Kruma pozwala domniemywać, że pierwotnie chan nie miał zamiaru przyłączać go do swojego państwa, a chciał jedynie wyeliminować jeden z mocniejszych punktów obrony bizantyjskiej granicy. Jednak, krótko po odbudowie Serdiki, chan odzyskał kontrolę nad twierdzą, a nazwę miasta kazał zmienić na Sredec. Nowa nazwa funkcjonuje aż do roku 1879, wywodzi się ze słowiańskiego odpowiednika słowa "środek" (bg.: "sreda") i świadczy o zamiarze chana przyłączenia zamieszkanych przez Słowian ziem południowego sąsiada do swojego państwa, którego środkiem geograficznym byłoby miasto Sredec.
Zdając sobie sprawę z tego, że warunkiem powstrzymania poszerzania się państwa chana w kierunku Macedonii oraz odzyskania kontroli nad utraconym terytorium jest likwidacja państwa bułgarskiego lub przynajmniej złamanie jego potęgi, w maju 811 roku cesarz bizantyjski Nicefor wraz ze swym synem Staurakiosem wyruszył na kolejną wyprawę. Na granicy w Markellai czekało na niego poselstwo bułgarskie, które chan Krum wysłał celem podjęcia rokowań pokojowych. Chcąc raz na zawsze położyć kres groźbie bułgarskiej Nicefor I odrzucił propozycje posłów i pospieszył w stronę Pliski. 20 lipca zajął ją i spustoszył, a skarbiec chana zrabował. W zdobytej stolicy cesarz zezwolił żołnierzom na akty szczególnego okrucieństwa: między innymi "rozkazał przyprowadzić ich" [Bułgarów] "małe dzieci, położyć je na ziemi i miażdżyć kamiennymi dikanjami". Podczas pobytu w stolicy chanów, cesarz ponownie odrzucił dalsze usilne prośby Kruma o pokój. Wojska cesarskie splądrowały okolice Pliski – mordowano napotkanych ludzi i bydło, palono osady i niszczono znalezione zapasy żywności. Chan wycofał się w góry. Ścigając go, Nicefor zapędził się w trudną do przebycia partię gór i znalazł się w wąskim stromo wznoszącym się wąwozie pod Wyrbicą. Bułgarzy zamknęli obydwa wyjścia wąwozu drewnianą palisadą i przygotowali zasadzkę. Zapamiętano słowa cesarza, wypowiedziane po tym, jak zorientował się, że jego wojska znalazły się w pułapce: "Nawet gdybyśmy mieli skrzydła, nikt z nas nie uniknąłby śmierci...". W stoczonej w nocy z 25 na 26 lipca 811 roku bitwie na przełęczy Wyrbica wojska cesarskie zostały kompletnie rozbite, a cesarz pojmany i ścięty u stóp chana. Ocalał jedynie śmiertelnie ranny syn Nicefora, Staurakios, który z garstką żołnierzy wydostał się z pola walki. Głowę Nicefora I wbito na pal i wystawiono na widok publiczny. Później, chan Krum kazał oprawić czaszkę cesarza w srebro i stworzyć z niej puchar, którym wznosił toasty podczas uczt w gronie swoich bojarów i słowiańskich wodzów. Ten protobułgarski zwyczaj oparty był na wierzeniu, że pijąc z czaszki pokonanego wroga, pijący przejmuje jego siłę.
"Anonim, "O cesarzu Niceforze i o tym jak pozostawił swe kości w Bułgarii":"
"Który, gdy to usłyszy, nie zaleje się łzami? Który-to się nie rozpłacze? Zginęli synowie dowódców, starych i młodych, całe ich mnóstwo, w kwiecie swej młodości, mający piękne ciała błyszczące swą białością, ze złotymi włosami i brodami, z pięknymi twarzami. Niektórzy z nich dopiero co połączyli się z kobietami, które słyną swą czystością i urodą. Wszyscy tam zginęli: jedni – ścięci mieczem, drudzy – utopieni w rzece, inni – zmiażdżeni palisadą, a niektórzy – spaleni w ogniu. Uratowało się niewielu, ale i ta garstka po przybyciu do swych domostw niedługo po tym zmarła. W tym samym dniu, w pierwszym starciu, zabito cesarza Nicefora i nie wiadomo w jaki sposób pozbawiono go życia. Jego syn Staurakios został śmiertelnie zraniony w kręgosłup, w wyniku czego zmarł po tym, jak dwa miesiące rządził Rzymianami. Po zakończeniu wojny, bezbożni Bułgarzy – wówczas jeszcze nienawróceni – zmuszali wielu jeńców by zrzekli się Chrystusa i przyjęli pogańskie i scytyjskie pomylenie. Natomiast oni, wsparci cierpieniem, zostali uwieńczeni wieńcem męczennika."
Ciężko rannego strzałą w szyję Staurakiosa uratowali jego żołnierze – przenieśli go w bezpieczne miejsce, a następnie przetransportowali do Adrianopola (obecnie: Edirne). Na jego życzenie, przewieziono go następnie do stolicy cesarstwa – Konstantynopola (obecnie: Stambuł), gdzie zaopiekowali się nim lekarze. Jednak rana nie poddawała się leczeniu. Korzystając z choroby cesarza po władzę sięgnął jego szwagier – kuropalates Michał. Zebrał on wokół siebie grupę ludzi zdecydowanych na zamach stanu. 2 października 811 roku Staurakios został zmuszony do abdykacji. Zmarł niedługo po tym – 11 stycznia 812 r.
Dalsze zwycięstwa Kruma.
Wiosną 812 roku chan Krum zdobył Dewelt i zwyczajem bizantyńskim przesiedlił jego mieszkańców w głąb Bułgarii. Ludność okolicznych miast masowo uciekała na ziemie położone w głębi cesarstwa. W tym samym roku, Krum wysłał do nowego cesarza Michała I Rangabe posła Dragomira (pierwsze słowiańskie imię w oficjalnych rocznikach Bułgarii), aby odnowił traktat zawarty w 716 roku pomiędzy chanem Terwełem a cesarzem Teodozjuszem III. Krum nalegał ponadto na wydanie bułgarskich dezerterów i zbiegów. Gdy otrzymał odmowną odpowiedź, chan zaatakował za pomocą maszyn oblężniczych trudną do zdobycia twierdzę Messembrię – wielki ówczesny bizantyjski port czarnomorski i ośrodek handlowy. Flocie bizantyńskiej nie udało się przyjść z odsieczą miastu, które z wielką ilością złota i srebra oraz zapasami „ognia greckiego” i 36 miotaczami tego ognia wpadło w ręce bułgarskie.
Wiosną 813 roku cesarz Michał I wyruszył przeciw Krumowi. W odpowiedzi chan bułgarski wyprawił się na spotkanie Bizantyńczykom zajmując przy okazji duże obszary w Tracji i Macedonii. W rozstrzygającej bitwie pod Wersyniką (22 czerwca 813 roku), niedaleko Adrianopola, wojska cesarza poniosły klęskę. Chcąc uchronić się przed gniewem swoich poddanych, Michał I zrzekł się korony na rzecz Leona V Armeńczyka i został mnichem.
Depcząc po piętach wycofujących się Bizantyjczyków, 17 lipca 813 roku wojska chana Kruma stanęły pod Konstantynopolem. Tu, pod murami miasta, władca Bułgarów zaproponował zawieszenie broni, żądając by pozwolono mu wbić włócznię w Złotą Bramę na znak jego najwyższej władzy. Po otrzymaniu odmowy, na rozkaz chana, jego żołnierze przez kilka dni grabili, palili i niszczyli okolice Konstantynopola na oczach jego mieszkańców. Potem chan znowu zwrócił się do cesarza z propozycją zawieszenia broni i pokoju.
Cesarz Leon V zorganizował spotkanie nad brzegiem Złotego Rogu jednocześnie przygotowując zasadzkę. Obydwaj monarchowie mieli spotkać się w obecności kilku nieuzbrojonych towarzyszy. Chan Krum przybył na spotkanie w towarzystwie swojego skarbnika, szwagra Konstantyna Pacika i siostrzeńca – syna Konstantyna Pacika. W trakcie rokowań jeden z towarzyszy cesarza zakrył twarz rękami. Nie uszło to uwadze chana – zaniepokoiło go to oraz obraziło. Dosiadł swego konia i w tej chwili z pobliskiej chaty wyskoczyło trzech uzbrojonych żołnierzy cesarskich, którzy zaatakowali Bułgarów. Towarzysze chana swymi ciałami zasłonili swego władcę – tym samym uratowali go, lecz sami zostali pozbawieni życia. Chanowi udało się wymknąć spod oszczepów przeciwnika, poprzysiągł jednak Bizantyjczykom zemstę. W płomieniach stanęły przedmieścia stolicy cesarstwa i okoliczne wsie, niezliczone klasztory, świątynie i wspaniałe wille, nawet pałac cesarski Świętego Manasa. Wykwintne kapitele i rzeźby załadowano na wozy i wywieziono do Bułgarii. Miały w przyszłości ozdobić odbudowany pałac w Plisce. W drodze powrotnej chan Krum zdobył Adrianopol, a jego ludność przesiedlił na ziemie bułgarskie. Wśród przesiedlonych znalazła się armeńska rodzina z małym chłopcem, który w przyszłości miał zostać cesarzem bizantyńskim jako Bazyli I.
Po powrocie, chan rozpoczął przygotowania do nowego najazdu celem oblężenia i ostatecznego zdobycia Konstantynopola. Zimą 813 roku nowa 30-tys. armia bułgarska została wysłana na południe celem nękania przeciwnika. Do Bułgarii chan ściągał oddziały awarskie z Panonii, budowano machiny oblężnicze, olbrzymie katapulty, tarany i drabiny. Tymczasem, w trakcie przygotowań do wielkiej kampanii letniej, w Wielki Czwartek, 13 kwietnia 814 roku, ku wielkiej radości ogarniętych niepokojem Bizantyjczyków, chan Krum niespodziewanie zmarł. Prawdziwa przyczyna jego śmierci jest po dziś dzień nieznana. Bizantyjscy kronikarze pisali, że Kruma dosięgła "ręka Boska z powodu wielu grzechów czynionych przeciwko Rzymianom". Według jednej z hipotez – miał zawał serca. Według innej – został zamordowany przez własnych bojarów.
"Anonimowa chronografia bizantyjska:"
""Potem powiadomiono cesarza, że Krum przygotowuje wyprawę, że zwołał dużo wojska składającego się z Awarów i Słowian. Poza tym on przygotował wszystkie części i urządzenia różnych maszyn oblężniczych, "[...]", żeby móc sforsować miasto od strony muru zachodniego. On chciał ustawić te wszystkie urządzenia tam, gdzie przeciwko niemu zostały wystrzelone strzały. On przyszykował dziesięć tysięcy bawołów, by mu przenieśli wszystkie wspomniane maszyny załadowane na wozach w ilości pięciu tysięcy sztuk, które nakazał skonstruować. Gdy to usłyszał, Leon wysłał szpiegów i gdy się upewnił "[o zamiarach Kruma]" zwołał dużo wojska i inżynierów i rozpoczął budowę drugiego muru i szerokiej fosy, na zewnątrz, poza istniejącym murem. On rozpoczął tę budowę, ale jej nie ukończył – by Bóg mógł uświadomić wszystkim, wbrew ludzkim życzeniom, wbrew woli narodów i nakazów rządzących, że ludzie niczego nie dokonają wyłącznie własnymi siłami i możliwościami. Zanim rozpoczęła się wiosna – jak powiadają zbiegli z Bułgarii jeńcy – w Wielki Czwartek przed Wielkanocą władca Bułgarii, słynny Krum, który miał zamiar zdobyć stolicę, zakończył swój żywot, zarżnięty niewidzialną ręką, a przez jego usta, nos i uszy tryskała krew. W ten sposób, w trakcie czynienia zła, zakończył on swój żywot. Natomiast Leon, dumny tak, jakby sam on, a nie Bóg, pokonał wroga, wysłał zawiadomienie do wszystkich miast i rejonów: "Wyszedłem Bułgarom na spotkanie niedaleko miasta i dzięki mojej ostrożności, śmiałości i sprytowi wypędziłem ich wszystkich, a ich władcę trafiłem strzałą. I w ten sposób zginął on, nasz wróg."."
Charakterystyka polityki zewnętrznej.
Krótkie panowanie chana Kruma jest jednym z błyskotliwszych okresów historii bułgarskiej. Półwiecze poprzedzające jego panowanie to czas nieustannej wojny domowej, przegrane bitwy z Bizancjum, które niejednokrotnie było stroną w wewnętrznych sprawach państwa bułgarskiego. Wydawało się, że słowiańsko-bułgarskie państwo założone przez chana Asparucha ulegnie cesarstwu i zniknie z kart dziejów. Za sprawą polityki chana Kruma potęga Bułgarii została odbudowana, a jego państwo zostało liczącym się mocarstwem. Terytorium Bułgarii powiększyło się na przestrzeni dziesięciu lat kilkakrotnie, i tym razem to Bizancjum trzęsło się w posadach. Pomiędzy Cesarstwem zachodniorzymskim Karola Wielkiego, a cesarstwem wschodniorzymskim Bizantyjczyków, Bułgaria była w owym czasie trzecim potężnym tworem politycznym Europy.
Politykę zewnętrzną chana Kruma cechowała zarówno stanowczość i konsekwencja, jak rozwaga. Podstawowym celem tej polityki było zjednoczenie Protobułgarów panońskich i dunajskich oraz przyłączenie do bułgarskiego państwa pozostałych zamieszkanych przez Słowian ziem Półwyspu Bałkańskiego. Chan bardzo uważnie śledził wszelkie zdarzenia, które miały miejsce w rejonach z przeważającą ludnością słowiańską, z zamiarem wykorzystania powstałych dogodności, które mogłyby mu umożliwić osiągnięcie wytyczonego celu. Póki Bułgaria poszerzała się w kierunku północnym, cesarstwo wschodniorzymskie zachowywało się pasywnie. Natomiast gdy chan Krum skierował swój wzrok ku Macedonii, pomimo czysto teoretycznej kontroli cesarstwa nad tą krainą, reakcja Bizantyjczyków była natychmiastowa.
Chan Krum zdawał sobie sprawę, że przejął władzę w państwie po długim okresie niepokojów i destabilizacji. By móc odbudować ład wewnętrzny, Bułgaria potrzebowała okresu pokoju. Tym należy tłumaczyć wielokrotne propozycje pokojowe chana, pomimo pomyślnego toku prowadzonych przeciwko cesarstwu kampanii. Odmowne odpowiedzi cesarzy sprowokowały próby osłabienia przeciwnika. Stąd wielokrotne niszczycielskie najazdy w Tracji oraz zorganizowane przesiedlenia jej mieszkańców w głąb Bułgarii. Pomimo że dotkliwe, ciosy te nie były w stanie zmienić polityki cesarstwa. Chan Krum pojął, że za murami swej stolicy Bizantyjczycy mogli doczekać się lepszych czasów i wtedy znów zagroziliby istnieniu jego państwa. Droga polityczna rozpoczęta w dolinie rzeki Strymon prowadziła więc przez Konstantynopol.
Polityka wewnętrzna.
W okresie panowania Kruma, mimo że napływ elementu bułgarskiego z państwa Awarów wzmocnił liczebność Protobułgarów, wskutek podbojów na południu nastąpił dalszy postęp slawizacji państwa bułgarskiego. Po raz pierwszy słychać wówczas o pośle bułgarskim, który nosił słowiańskie imię. W armii bułgarskiej wielką rolę odgrywali wodzowie słowiańskich plemion uznający zwierzchność chana, częściowo pochodzący z bizantyńskich "Sklawinian". Sklawinowie mieli traktować państwo bułgarskie jako swoje. Między innymi w tym celu stanowiska administracji były obsadzane w równym stopniu przez Protobułgarów, jak i przez Sklawinian. Uczty chana przy udziale bojarów i słowiańskich kniaziów świadczą o dopuszczaniu tych drugich do intymnych sfer władcy. Wydaje się zresztą, że Krum świadomie wspierał się na elemencie słowiańskim w walce z protobułgarską opozycją bojarską.
Podczas rządów chana Kruma zostało po raz pierwszy spisane powszechnie obowiązujące i dość surowe prawo – Zakon Kruma. Według bizantyjskiej Księgi Suda, ustanowienie prawa zostało zainspirowane dążeniem Kruma do uniknięcia losu kaganatu Awarów. Nowe prawo wprowadzało w miejsce zemsty rodowej instytucje szkody i odszkodowania, chroniło własność prywatną, traktowało jednakowo każdego obywatela państwa – bez względu na to czy był on Protobułgarem, czy Słowianinem, biednym czy bogatym. Surowo karano złodziei, krzywoprzysięzców i pijaków. Ustanowienie prawa przez chana jest całkowicie w zgodzie z podstawowym celem jego polityki – regulując stosunki w społeczeństwie w dużym stopniu ułatwiało współżycie obu grup etnicznych oraz ich wzajemną asymilację.
"Fragment Księgi Suda:"
"Ci sami Bułgarzy pokonali Awarów. Krum zadał pytanie jeńcom: jaka była przyczyna śmierci waszego wodza i klęski waszego ludu? A oni mu odpowiedzieli: ponieważ wiele było wzajemnych pomówień, które zniszczyły śmielszych i mądrzejszych; i jeszcze – ponieważ gwałciciele i złodzieje pobratali się z sędziami; i z powodu pijaństwa – było coraz więcej wina, co zwiększało ilość pijaków; poza tym – z powodu korupcji oraz uprawiania handlu; wszystko to było przyczyną naszej klęski. A on, gdy usłyszał ich słowa zebrał wszystkich Bułgarów i im rozkazał ustanawiając poniższe prawo: jeżeli ktoś oskarży kogoś, to nie dawać wiary oskarżeniom, dopóki nie zostanie on związany i przesłuchany. I jeżeli się okaże, że on pomawia i kłamie niech zostanie zabity. Zabronione jest dawanie jedzenia temu, który kradnie. I jeżeli ktoś ośmieli się to uczynić, zostaną mu odebrane nieruchomości. Ponadto nakazał połamać nogi złodziejom oraz wykorzenić winorośla. Każdemu, kto żebrze, nie dawać po trochu, lecz wystarczająco, aby po raz drugi nie znalazł się w potrzebie. I jeśli ktoś tak nie postąpi, zostaną mu odebrane nieruchomości. Tak jak zostało to już powiedziane, Bułgarzy pokonali Awarów."
Gdy obejmował tron, Krum stanął na czele państwa sfederowanego – pomimo wspólnego organizmu państwowego, Protobułgarzy i plemiona Sklawinian zachowały swą odrębność terytorialną i polityczną, związek pomiędzy prowincją a stolicą był słaby. Przyczyniło się to do destabilizacji państwa w okresie poprzedzającym rządy Kruma. Krum spostrzegł konieczność likwidacji samorządu plemiennego oraz centralizacji władzy. Stopniowo odbierał władzę lokalnym wodzom plemiennym, podzielił swe państwo na regiony, a zarządców wyznaczał sam. Nowa administracja została wprowadzona po raz pierwszy w nowo nabytych terytoriach na południe od Starej Płaniny, pomiędzy Deweltem a Serdiką. Zamiast podporządkować te ziemie istniejącym lokalnym słowiańskim kniaziom, przeszły one pod administrację kauchana i iczirgu-boiła, wspomaganych przez strategów.
W stosunku do podbitych ziem chan stosował bizantyńską politykę przesiedleń. Mieszkańcy zdobytych miast byli osadzani w różnych zakątkach państwa bułgarskiego. Te posunięcia oraz równe i surowe stosowanie prawa przyczyniły się do trwałego zabezpieczenia nowo nabytych obszarów oraz stworzyły podstawy do ujednolicenia i zrównania ówczesnych mieszkańców Bułgarii pod względem etnicznym i kulturowym. Liczne wyprawy wojenne przyczyniły się do pomnożenia bogactw chana i szlachty. Stały się czynnikiem rozwoju materialnego i cywilizacyjnego, ale też rozsadnikiem nowych idei, które w najbliższych latach miały doprowadzić do głębokiego kryzysu religijnego w państwie bułgarskim, bowiem jeńcy greccy – oprócz wiedzy i kultury – przynosili do Bułgarii również szybko rozprzestrzeniającą się wiarę chrześcijańską.
Chan zadbał o odbudowę zniszczonej przez cesarza Nicefora I stolicy. Spożytkowano przy tym zdobyte na przedmieściach Konstantynopola kolumny, marmurowe rzeźby i statuy. W centrum miasta wzniósł kolumnadę upamiętniającą jego zwycięstwa i zdobycze.
Podczas swego krótkiego i burzliwego panowania, chan Krum przywrócił potęgę państwa bułgarskiego, zmienił administrację i scentralizował władzę w państwie, wprowadził wszech obowiązujące prawo, wyznaczył podstawowe cele polityki zewnętrznej, powiększył terytorium Bułgarii i uczynił z niej siłę polityczną, z którą jej potężni sąsiedzi – Bizantyńczycy i Frankowie – musieli się liczyć.

</doc>
<doc id="561970" url="https://pl.wikipedia.org/wiki?curid=561970" title="Warszawa Choszczówka">
Warszawa Choszczówka

Warszawa Choszczówka – przystanek kolejowy PKP Polskich Linii Kolejowych położony na terenie warszawskiej dzielnicy Białołęka, przy ulicy Piwoniowej, na granicy m. st. Warszawy i gminy Jabłonna.
W roku 2021 wymiana pasażerska wyniosła 1,57 mln osób (4,3 tys. dziennie), co dało przystankowi 48. miejsce w Polsce.
Inne informacje.
W pobliżu przystanku rozpoczyna się żółty szlak turystyczny: Choszczówka PKP − Nieporęt PKP (12,8 km).

</doc>
<doc id="561971" url="https://pl.wikipedia.org/wiki?curid=561971" title="Reprezentacja Gibraltaru w piłce nożnej mężczyzn">
Reprezentacja Gibraltaru w piłce nożnej mężczyzn

Reprezentacja Gibraltaru w piłce nożnej – drużyna sportowa reprezentująca Gibraltar, która 1 października 2012 roku została tymczasowym członkiem, a w 24 maja 2013 pełnoprawnym członkiem UEFA oraz od 13 maja 2016 roku będąca członkiem FIFA.
Gibraltarski Związek Piłki nożnej jest jednym z najstarszych na świecie (założono go w 1895 roku), a reprezentacja rozgrywa mecze od 1901 roku. Gibraltar jest terytorium zależnym od Wielkiej Brytanii i dlatego jest związany od 1909 roku z The Football Association, który 26 stycznia 2007 roku podczas kongresu UEFA w Düsseldorfie w Niemczech głosował za pełnoprawnym członkostwem Gibraltar Football Association w UEFA. Stadion reprezentacji nazywa się „Victoria Stadium” i znajduje się w Gibraltarze (5 tys. miejsc).
W 2006 roku zespół wziął udział w nieoficjalnych mistrzostwach drużyn niezrzeszonych przez FIFA (FIFI Wild Cup), gdzie zajął trzecie miejsce, pokonując po drodze reprezentację Tybetu 5−0 i remisując z "Republiką St. Pauli" 1−1. W półfinale zaś uległ późniejszym zwycięzcom, zespołowi Cypru Północnego 0−2. W meczu o trzecie miejsce zespół ponownie spotkał się z drużyną St. Pauli, którą tym razem pokonał 2−1. Według danych z 31 lipca 2012 roku reprezentacja ta rozegrała 55 nieoficjalnych meczów, z czego wygrała 30, zremisowała 4 i przegrała 21. Była jedną z najlepszych drużyn niezrzeszonych w FIFA.
24 maja 2013 roku drużyna została pełnoprawnym członkiem UEFA, dzięki czemu reprezentacja Gibraltaru może brać udział w eliminacjach do mistrzostw Europy.
19 listopada 2013 roku reprezentacja Gibraltaru rozegrała pierwszy oficjalny mecz międzynarodowy pod egidą UEFA. Na stadionie w Faro w Portugalii, Gibraltarczycy zremisowali 0–0 z reprezentacją Słowacji w meczu towarzyskim. Kapitanem zespołu w pierwszym meczu był Roy Chipolina. 4 czerwca 2014 roku na Estádio Algarve w Faro reprezentacja Gibraltaru wygrała swój pierwszy oficjalny mecz (1−0 z reprezentacją Malty), a strzelcem bramki był Kyle Casciaro (66. minuta). 29 marca 2015 roku w meczu eliminacyjnym ze Szkocją pierwszą historyczną bramkę dla Gibraltaru w eliminacjach strzelił w 19 minucie Lee Casciaro. W lipcu 2015 roku trenerem kadry Gibraltaru został Jeff Wood. Był nim do 2018 roku. Obecnie selekcjonerem Gibraltarczyków jest Urugwajczyk, Julio César Ribas.
13 maja 2016 roku Gibraltar został członkiem FIFA i odtąd może brać udział w eliminacjach do mistrzostw świata. W kwietniu 2018 roku zdobył pierwsze punkty do rankingu FIFA. Dotychczas miał zerowy dorobek, jednak obecnie ma 34 punkty dzięki czemu awansował o 10 pozycji i wszedł do top 200 rankingu FIFA.
Członkostwo w FIFA i UEFA.
W 1997 roku Gibraltarska Federacja Piłkarska złożyła do FIFA wniosek o członkostwo. Dwa lata później FIFA wszczęła postępowanie w tej sprawie i przekazała wniosek do UEFA. W 2000 roku wspólna delegacja UEFA i FIFA przeprowadziła inspekcję obiektów i infrastruktury. W tym samym roku Królewski Hiszpański Związek Piłki Nożnej sprzeciwił się członkostwu Gibraltaru w tej organizacji i odmówił jej udziału w jakiejkolwiek konkurencji, ponieważ Hiszpania po tym jak oddała Gibraltar Wielkiej Brytanii rości sobie do niego prawa. W 2001 roku UEFA zmieniła ustawę i odrzuciła wniosek GFA, zmieniając i uważając, że ich członkiem może zostać związek z kraju, który został uznany przez Organizację Narodów Zjednoczonych. GFA zaapelował do Sportowego Sądu Arbitrażowego, który 7 października 2003 roku orzekł, że GFA powinien być potraktowany według zasad członkostwa obowiązujących w czasie, gdy został złożony wniosek, mimo tego UEFA odmówiła przyjęcia GFA jako członka. W sierpniu 2006 roku Trybunał Arbitrażowy do spraw Sportu ponownie orzekł, że UEFA i FIFA muszą zaakceptować Gibraltar Football Association jako pełnoprawnego członka. Odbyło się wotum w tej sprawie, które jest wymagane do pełnego członkostwa, głos w tej sprawie zajął Ángel María Villar, prezes Królewskiego Hiszpańskiego Związku Piłki Nożnej, który sprzeciwił się członkostwu Gibraltaru twierdząc, że to sprawa polityczna i powołując się na traktat z Utrechtu podpisany w 1713 roku. 26 stycznia 2007 roku w Düsseldorfie, podczas kongresu UEFA, odbyło się głosowanie w sprawie pełnoprawnego członkostwa GFA [45 głosów przeciw, 3 za (Anglia, Szkocja i Walia), 4 głosy wstrzymujące], co było bardzo dobrą informacją dla rządu hiszpańskiego, który zagroził wycofaniem wszystkich klubów i drużyn narodowych z UEFA jeżeli Gibraltar zostanie do niej dopuszczony. W 2012 roku Komitet Wykonawczy UEFA przyznał GFA tymczasowe członkostwo począwszy od 1 października, w oczekiwaniu na głos na kongresie w maju 2013 roku, aby ustanowić go pełnoprawnym członkiem. Sprzeciwiała się temu Hiszpania, która obiecała „wyczerpać wszystkie środki prawne”, aby zapobiec uzyskaniu pełnego członkostwa Gibraltaru w UEFA. To mógł być silny impuls w Kraju Basków i Katalonii, których reprezentacje już grają regularnie mecze towarzyskie.
24 maja 2013 roku podczas kongresu UEFA odbyło się głosowanie w sprawie przyznania pełnoprawnego członkostwa Gibraltarowi. Spośród 53 państw biorących udział w głosowaniu 51 było za. Przeciw były Hiszpania oraz Białoruś.

</doc>
<doc id="561974" url="https://pl.wikipedia.org/wiki?curid=561974" title="Trzęsienie ziemi na Jawie (lipiec 2006)">
Trzęsienie ziemi na Jawie (lipiec 2006)

Trzęsienie ziemi, które dotknęło indonezyjską wyspę Jawa 17 lipca 2006 r. o godzinie 8:24 UTC (15:24 czasu lokalnego) miało magnitudę 7,7.
Według U.S. Geological Survey epicentrum tego trzęsienia ziemi było położone w punkcie o współrzędnych geograficznych 9,295° szerokości geograficznej południowej i 107,347° długości geograficznej wschodniej, a hipocentrum znajdowało się 48,6 km pod dnem morza.
Fale tsunami, które były bezpośrednim następstwem trzęsienie ziemi uderzyły w pas wybrzeża wyspy Jawa o długości 177 km, niszcząc okolice nadmorskie w okolicach miasta Pangandaran. W wyniku trzęsienia ziemi zginęło 668 osób, a 9300 osób zostało rannych.

</doc>
<doc id="561975" url="https://pl.wikipedia.org/wiki?curid=561975" title="Joan Gaspart">
Joan Gaspart

 Joan Gaspart (ur. 11 października 1944 roku) - były prezes klubu FC Barcelona. Jego kadencja przypada na lata 2000-2003.
Nim został prezesem Barçy, był przez 22 lata wiceprezesem (1978-2000). Na prezesa został wybrany 23 lipca 2000 roku. W głosowaniu wzięło udział 45 888 socios, co w swoim czasie było rekordem. Otrzymał on 54,87% poparcia (ok. 25 181 głosów).
Początek jego kadencji to głównie reformy statutu klubowego w kwestii finansów. Rozpoczął również budowę Joan Gamper Sports Complex w Sant Joan Despí. W trakcie jego kadencji uległy poprawie stosunki między klubem a kibicami, których zjednał sobie m.in. dzięki projektom takim jak Free Seat czy Barça People.
Na skutek pogarszającej się sytuacji w klubie, w lutym 2003 roku Joan Gaspart podał się do dymisji. Po jego odejściu okazało się, że klub ma potężne długi. Do czasu nowych wyborów tymczasowym prezesem został Enric Reyna Martinez.

</doc>
<doc id="561976" url="https://pl.wikipedia.org/wiki?curid=561976" title="Wikipedia perskojęzyczna">
Wikipedia perskojęzyczna

Wikipedia perskojęzyczna (ویکی‌پدیای فارسی) – edycja językowa Wikipedii prowadzona w języku perskim.
Założona została w styczniu 2004 roku. 16 grudnia 2004 roku przekroczyła granicę 1 tys. artykułów, a 18 lutego 2006 granicę 10 tys. artykułów. 29 października 2008 roku przekroczyła kamień milowy 50 tys. artykułów, co dawało jej 36. pozycję wśród wszystkich edycji. Na styczeń 2013, w ciągu miesiąca na perskiej Wikipedii było 50 tys. nowych artykułów. W dniu 19 lutego 2013 osiągnęła 300 tys. artykułów, co dawało jej 18. miejsce wśród wszystkich edycji językowych Wikipedii pod względem liczby artykułów. Na perskiej Wikipedii znajduje się obecnie ponad 810 tys. artykułów, co czyni ją 18. największą wersją językową Wikipedii pod względem liczby artykułów.
W języku perskim wyrażenie "Wikipedia, wolna encyklopedia" brzmi: "ویکی‌پدیا، دانشنامهٔ آزاد" ("Vikipedia, Daneshname-ye Azad").

</doc>
<doc id="561980" url="https://pl.wikipedia.org/wiki?curid=561980" title="Park Kiloński">
Park Kiloński

Park Kiloński – znajduje się Gdyni, w dzielnicy Chylonia. Zlokalizowany jest pomiędzy ulicami: Morską, Chylońską i Wiejską.
Historia.
W czasach, gdy dzielnica Chylonia była osobną wsią na miejscu Parku Kilońskiego istniał sporej wielkości staw Kriesela. W okresie lat 60., gdy Chylonia już należała do Gdyni tereny te zamieniły się w mokradła, z których wydobywał się mało przyjemny zapach. Pierwszym konkretnym głosem w sprawie zagospodarowania tych terenów było ukazanie się w 1976 roku artykułu w gazetach, w którym opisywano powstanie w najbliższym czasie parku sportowo-rekreacyjnego, co było podyktowane potrzebą tworzenia nowych parków i terenów zielonych pod cele rekreacyjne w rozwijającym się mieście.
Budowa.
Kolejny pomysł narodził się dopiero w 1996 roku, kiedy to rozpoczęła się współpraca z ogrodnikiem siostrzanego miasta – Kilonia, Ulrichem von Munchow, który przyczynił się do stworzenia planu zagospodarowania obecnego miejsca parku. W związku z dużym zaangażowaniem strony niemieckiej pojawiła się propozycja nadania nazwy wyżej wspomnianemu terenowi – Park Kiloński, co zostało dokonane uchwałą Rady Miasta w 1997 roku. Cała inwestycja była podzielona na dwa etapy, pierwszy ukończono w czerwcu 1999 roku, a następny w 2001 roku.
Stan obecny.
W chwili obecnej jest to zagospodarowany teren na obszarze 3,2 ha ziemi, gdzie zostało posadzonych wiele drzew i krzewów, zbudowano alejki do spacerowania ze ścieżkami rowerowymi, przy których ustawiono licznie ławki i kosze na śmieci, trzy boiska oraz kilka placów zabaw. Uregulowano także rzekę Chylonkę oraz zbudowano nad nim kilka mostów dla spacerujących, a rzeźbę terenu urozmaicono usypując wały ziemne.

</doc>
<doc id="561982" url="https://pl.wikipedia.org/wiki?curid=561982" title="Enric Reyna Martínez">
Enric Reyna Martínez

Enric Reyna Martínez (ur. 15 maja 1940 w Barcelonie) - prezes klubu piłkarskiego FC Barcelona w roku 2003. W roku 2000 został członkiem zarządu klubu, a od 2002 pełnił funkcję wiceprezesa.
Objął stanowiska 12 lutego 2003 roku, zastępując Joana Gasparta. W trakcie swojej prezesury zajmował się głównie sprawami budowlanymi. Ze stanowiska ustąpił po wyborach na prezesa w 2003 roku.

</doc>
<doc id="561985" url="https://pl.wikipedia.org/wiki?curid=561985" title="Palemon">
Palemon

Palemon – imię męskie pochodzenia greckiego, którego patronem jest pustelnik z czasów cesarza Dioklecjana, przyjaciel i mistrz św. Pachomiusza. 
Palemon imieniny obchodzi 11 stycznia.
Według wczesnonowożytnych przekazów Palemon był uciekinierem z Rzymu, który wraz ze swoimi kompanami osiedlili tereny dzisiaj nazywane Litwą. Była to legenda mająca na celu legitymizacje władzy wielkich rodów litewskich. W zależności od przekazu różni się powód ucieczki księcia Palemona. Nigdy nie udowodniono jego istnienia, lecz wśród Litwinów uważany jest za ich protoplastę. Mit palemoński zyskał popularność podobną do polskiego mitu sarmackiego
Żeński odpowiednik: Palemona

</doc>
<doc id="561986" url="https://pl.wikipedia.org/wiki?curid=561986" title="Palemona">
Palemona

Palemona – imię żeńskie pochodzenia greckiego; żeński odpowiednik imienia Palemon, którego patronem jest pustelnik z czasów cesarza Dioklecjana, przyjaciel i mistrz św. Pachomiusza. 
Palemona imieniny obchodzi 11 stycznia.

</doc>
<doc id="561988" url="https://pl.wikipedia.org/wiki?curid=561988" title="Melchiades">
Melchiades

Melchiades – imię męskie pochodzenia greckiego, pochodzące od greckiego słowa "μιλτος (miltos)" – "czerwona ziemia". Patronem tego imienia jest św. Melchiades (Milcjades), papież.
Melchiades imieniny obchodzi 11 stycznia i 10 grudnia.
Zobacz też:

</doc>
<doc id="561993" url="https://pl.wikipedia.org/wiki?curid=561993" title="Bitwa w cieśninie Fehmarn">
Bitwa w cieśninie Fehmarn

Bitwa w cieśninie Fehmarn – bitwa morska podczas wojny duńsko-szwedzkiej 1643–1645 stoczona 13 października 1644 niedaleko wyspy Fehmarn, zakończona klęską eskadry duńskiej.
Wojna duńsko-szwedzka (1643–1645) była częścią ogólnoeuropejskich zmagań wojny trzydziestoletniej; w jej trakcie dochodziło do kilku starć na morzu. W lipcu, w bitwie w Zatoce Kilońskiej, flota szwedzka szczęśliwie uniknęła zagłady i schroniła się w portach. Duńczycy osiągnęli panowanie na morzu, ale po dwóch miesiącach, gdy nie napotkali przeciwnika, pozostawili do strzeżenia dostępu do wysp duńskich jedynie 17 okrętów pod dowództwem admirała Prosa Munda.
Przeciw nim wyruszyła dowodzona przez admirała (niedawnego generała majora) Wrangla flota szwedzko-holenderska licząca 42 jednostki, która 11 października rozpoczęła pozorowanie desantu na wyspie Lolland. Adm. Mund pojawił się ze swoją eskadrą i ufając dobremu wyszkoleniu swych załóg, podjął akcję mimo przeważających sił przeciwnika. Planował uderzyć ogniem artyleryjskim na skrzydło wroga, nie wdając się w walkę abordażową. Po sześciu godzinach zaciętej walki, tylko trzy duńskie galeony zdołały ujść. Dziewięć zostało zdobytych w walce wręcz, trzy – zatopione ogniem działowym, a dwa rozbiły się o brzeg Lollandu. Admirał Mund zginął na pokładzie swego okrętu flagowego „Patienta”, a jego zastępca, dowodzący z pokładu „Stormana” wadm. Corfitz Ulfeldt, stracił nogę i zmarł trzy dni po bitwie. Duńczycy stracili ponadto około tysiąca jeńców.
Bitwa w cieśninie Fehmarn była jedną z najkrwawszych bitew na Bałtyku w XVII w. Odznaczył się w niej dowodzący okrętem „Regina” późniejszy wielki admirał francuski Abraham Duquesne, który jak wielu francuskich hugenotów służył w marynarce szwedzkiej.

</doc>
<doc id="561995" url="https://pl.wikipedia.org/wiki?curid=561995" title="Barcelona (album)">
Barcelona (album)

Barcelona – wydany w 1988 drugi solowy album Freddiego Mercury’ego. Został on nagrany razem z hiszpańską śpiewaczką operową Montserrat Caballé. 3 grudnia 2012 został wydany ponownie, zawierając remiksy nagrań.
Historia powstania.
Do spotkania z Montserrat Caballé doszło z inicjatywy Mercury’ego. Montserrat poprosiła Mercury’ego aby napisał utwór o jej rodzinnym mieście. Tak powstał tytułowy utwór „Barcelona”. Następnie zapadła decyzja o nagraniu całego albumu.
Praca nad albumem przebiegała w szczególny sposób. Montserrat odbywała w tym czasie tournée po całym świecie i nie mogła być w studiu razem z Freddiem, Mikiem Moranem i resztą muzyków. Dlatego nagrywała swoje partie na taśmy w przerwach pomiędzy występami i wysyłała je do studia z różnych miejsc na całym świecie, zależnie od tego gdzie akurat koncertowała. Wreszcie w 1988 r. album był gotowy i ujrzał światło dzienne 10 października pod nazwą „Barcelona”. Zawierał osiem duetów, będących połączeniem muzyki rockowej i operowej.
Początkowo na album miał trafić również utwór „Africa by Night”, na bazie którego Queen nagrał później „All God’s People”.
Informacje o utworach.
Barcelona.
Utwór został skomponowany przez Mercury’ego. W nagraniu udział wzięli: Homi Kanga i Laurie Lewis – skrzypce, Deborah Ann Johnston – wiolonczela, Barry Castle – róg oraz Frank Ricotti – perkusja. Utwór powstał z myślą o Igrzyskach Olimpijskich w Barcelonie. Mimo śmierci Mercury’ego, podczas otwarcia utwór został wykonany na żywo przez Montserrat, z głosem Mercury’ego z taśmy.
Russell Watson nagrał cover „Barcelony” na swój album "The Voice".
La Japonaise.
Utwór nagrano 9 listopada 1987 (wczesne demo pochodzi z 1 września). Mercury napisał cały tekst, łącznie z częścią po japońsku, a niektóre fragmenty zaśpiewał falsetem.
The Fallen Priest.
Oryginalna wersja Mike’a Morana z wysokimi partiami wokalnymi Mercury’ego, nazywała się „Rachmaninov's Revenge” (dema pochodzą z 26 stycznia i 19 lutego). Następnie nazwę zmieniono na „The Duet” i w końcu na „The Fallen Priest” po napisaniu tekstu przez Tima Rice’a.
Ensueño.
Kiedy Mercury spotkał Caballé po raz pierwszy w marcu 1987, wraz z Moranem skomponował „Exercises In Free Love,” do którego Caballé dopisała tekst w następstwie czego w późniejszym czasie powstało właśnie „Ensueño”. Na prośbę Montserrat, Mercury śpiewa tu barytonem. Nigdy wcześniej, ani później tego nie robił.
The Golden Boy.
Nagranie powstało 1 grudnia 1987 (wczesne dema pochodzą z 2 maja i 9 listopada). Skład chóru: Madeline Bell, Debbie Bishop, Lance Ellington, Miriam Stockley, Peter Straker, Mark Williamson i Carol Woods. Peter Straker był przyjacielem Mercury’ego, a Miriam Stockley zaśpiewała później z Brianem Mayem. Autorem tekstu jest Tim Rice.
Guide Me Home.
Tytuł oryginalny: „Freddie's Overture”. Powstał jako jedna z ostatnich (wczesny 1988).
How Can I Go On.
Pochodzi z wiosny 1987. W albumie łączy się z poprzednim utworem. Na basie gościnnie zagrał John Deacon.
Overture Piccante.
Ten utwór powstał poprzez zmiksowanie pozostałych utworów z albumu.

</doc>
<doc id="561997" url="https://pl.wikipedia.org/wiki?curid=561997" title="Gra wyścigowa">
Gra wyścigowa



</doc>
<doc id="562003" url="https://pl.wikipedia.org/wiki?curid=562003" title="Ë">
Ë

Ë, Ëë (E trema) – litera używana w językach: kaszubskim, francuskim, albańskim, niderlandzkim oraz luksemburskim. W języku francuskim zachowuje wymowę [ɛ] w niektórych dyftongach, zaś w języku albańskim i w języku kaszubskim służy do zapisu samodzielnych dźwięków. W języku niderlandzkim, tak jak w większości języków używających tremy, służy ona do zaznaczenia, że sąsiadujące samogłoski wymawia się oddzielnie. Przykłady:

</doc>
<doc id="562004" url="https://pl.wikipedia.org/wiki?curid=562004" title="Toinowate">
Toinowate

Toinowate ("Apocynaceae" Juss.) – rodzina roślin okrytonasiennych z rzędu goryczkowców. Obejmuje ponad 4,5 tys. gatunków (według niektórych szacunków nawet do ok. 6 tys.) łączonych w ok. 400 rodzajów. Toinowate występują głównie na obszarach tropikalnych i subtropikalnych. Rośliny drewniejące są najbardziej zróżnicowane w wilgotnych lasach równikowych i na mokradłach w Azji południowo-wschodniej, rośliny zielne zajmują głównie siedliska okresowo suche. Zasięg nielicznych rodzajów sięga strefy umiarkowanej. W Polsce rosną dwa gatunki rodzime z rodzajów barwinek "Vinca" i ciemiężyk "Vincetoxicum". Wielu przedstawicieli wykorzystywanych jest jako źródło związków wykorzystywanych w medycynie i wartościowego drewna (np. "Landolphia", "Alstonia", "Aspidosperma"). Rośliny z licznych rodzajów uprawiane są jako ozdobne (np. hoja, plumeria, trojeść, oleander, stefanotis, barwinek, mandewila).
Biologia.
Wiele gatunków jest trujących z powodu glikozydów i innych alkaloidów. Często wytwarzają sok mleczny, najczęściej biały, rzadziej żółty, czerwony lub przejrzysty (ten ostatni zwykle u sukulentów z plemienia "Ceropegieae").
Systematyka.
Jeden z kladów w obrębie rzędu goryczkowców ("Gentianales"), rodzina siostrzana dla goryczkowatych z grupy astrowych (okrytonasienne).
Tradycyjnie w obrębie rodziny wyróżniane były dwie podrodziny – "Rauvolfioideae" i "Apocynoideae". Ponieważ rośliny z wyodrębnianej dawniej rodziny trojeściowatych "Asclepiadaceae" okazały się być zagnieżdżone w obrębie toinowatych – zostały tu włączone wraz ze swymi podrodzinami "Periplocoideae", "Secamonoideae" i "Asclepiadoideae". Dalsze analizy filogenetyczne wykazały, że różne grupy wyodrębniane w randze plemion spośród "Rauvolfioideae" i "Apocynoideae" są rozproszone w drzewie filogenetycznym rodziny. Charakter monofiletyczny zachowały tylko (wąsko ujmowane) podrodziny "Periplocoideae", "Secamonoideae" i "Asclepiadoideae".
Plemię "Aspidospermateae" Miers
Plemię "Alstonieae" G. Don
Plemię "Vinceae" D. Don.
Plemię "Willughbeieae" A. de Candolle
Plemię "Tabernaemontaneae" G. Don
Plemię "Melodineae" G. Don
Plemię "Hunterieae" Miers
Plemię "Amsonieae" M. E. Endress
Plemię "Alyxieae" G. Don
Plemię "Plumerieae" E. Meyer
Plemię "Carisseae" Dumortier
Plemię "Wrightieae" G. Don
Plemię "Nerieae" Baillon
Plemię "Malouetieae" Müller Argovensis
Podrodzina "Periplocoideae" Endlicher
Plemię "Echiteae" Bartling
Plemię "Mesechiteae" Miers
Plemię "Odontadenieae" Miers
Plemię "Rhabdadenieae" M. E. Endress
Plemię "Apocyneae" Reichenbach
Plemię "Baisseeae" M. Endress
Podrodzina "Secamonoideae" Endlicher
Podrodzina "Asclepiadoideae" Burnett
Plemię "Fockeeae" H. Kunze, Meve &amp; Liede
Plemię "Eustegieae" Liede &amp; Meve
Plemię "Asclepiadeae" Duby
Plemię "Marsdenieae" Bentham
Plemię "Ceropegieae" Orban
Incertae sedis: 

</doc>
<doc id="562014" url="https://pl.wikipedia.org/wiki?curid=562014" title="Bitwa pod Dytiatynem">
Bitwa pod Dytiatynem

Bitwa pod Dytiatynem – bitwa stoczona 16 września 1920 przez III batalion 13 pułku piechoty z dwoma brygadami Armii Czerwonej. Bitwa zyskała miano Polskich Termopil.
Tło starcia.
W ramach ofensywy 6 Armii gen. Stanisława Hallera w Galicji Wschodniej, 8 Dywizja Piechoty płk. Stanisława Burhardt-Bukackiego rozpoczęła 15 września natarcie z pozycji nad Dniestrem i Świrzem w kierunku Podhajec. Przeciwnik stawiał zaciekły opór, opóźniając marsz dywizji. Wchodzący w skład dywizji 13 pułk piechoty kpt. Jana Gabrysia z plutonem 7 baterii 8 pułku artylerii polowej i 4 baterią 1 pułku artylerii górskiej otrzymał rozkaz posuwania się między kolumną XVI Brygady Piechoty, maszerującą z Halicza przez Zawałów na Podhajce, a 33 pp, kierującym się na Telacze. Około 19:00 13 pułk otrzymał rozkaz opanowania do południa 16 września miejscowości Rudniki nad Złotą Lipą (na zachód od Podhajec).
Ponieważ większość pododdziałów pułku była zaangażowana w walkach pod Herburtowem, Kunaszowem i Bołczowem, kpt. Gabryś rozpoczął marsz na Rudniki z 9 i 11 kompanią III batalionu, kompanią techniczną, oddziałem konnych zwiadowców i przydzieloną artylerią. Oddział liczył łącznie około 600 żołnierzy, 6 dział i 7 ckm. I batalion miał dołączyć do kolumny kpt. Gabrysia w Dytiatynie, zaś II batalion maszerował do Rudnik samodzielnie. W tym czasie Sowieci rozpoczęli odwrót znad Gniłej Lipy. Od zachodu i północnego zachodu na Dytiatyn cofały się brygada 8 Dywizji Kawalerii Czerwonych Kozaków i 123 Brygada Strzelców (razem około 1800 żołnierzy, 16 dział i kilkadziesiąt ckm-ów).
Bitwa o wzgórze 385.
Około godziny 9:00 rozpoczęła się ośmiogodzinna bitwa III batalionu zajmującego pozycje na wzgórzu 385, położonego na północny wschód od Dytiatyna. Kolumna kpt. Gabrysia wyparła słaby oddział sowiecki ze wzgórza. Jednocześnie do Dytiatyna przybył I batalion 13 pp. Kapitan Gabryś skierował I batalion do Rudnik. 9 i 10 kompania zajęły pozycje na wzgórzu w okopach z I wojny światowej, frontem na północny wschód. Po rozpoznaniu podchodzącego przeciwnika ostrzelano go z dział i ckm-ów, zadając mu duże straty. Sowieci wycofali się jednak i rozpoczęli ostrzał wzgórza 385, niszcząc jedno działo. Około 11:00 Polacy odparli natarcie piechoty i spieszonej kawalerii. Następnie Sowieci przeprowadzili nieudaną szarżę kawalerii na skrzydło Polaków. Około 13:00 Armia Czerwona przeprowadziła kolejne natarcie, wsparte silnym ogniem artylerii, który uszkodził dwa działa baterii górskiej. Kozacy, wykorzystując pocięty teren, podjeżdżali pod polskie pozycje, szukając luk w obronie. Odpieranie szarż powodowało duże zużycie amunicji. Po rozpoznaniu przeciwnika kpt. Gabryś wysłał meldunki do dowództwa XVI BP, która w marszu na Podhajce razem z taborami 8 DP omijała Dytiatyn od południa. Załamanie się obrony na wzgórzu 385 umożliwiłoby przeciwnikowi wyjście na skrzydło brygady, to zaś niosło groźbę opóźnienia działań 8 DP lub nawet rozbicia XVI BP. Do I batalionu 13 pp w Rudnikach kpt. Gabryś wysłał rozkaz skierowania pod Dytiatyn jednej kompanii.
Około godz. 14:00 nieprzyjaciel rozpoczął czwarte natarcie. Grupa kozaków ominęła prawe skrzydło obrony i wdarła się do Bokowa na tyłach pozycji polskiej. Kontratak odwodowego plutonu 11 kompanii zaskoczył i rozproszył zajętą rabunkiem kawalerię. Wobec dużych strat i wyczerpywania się amunicji kpt. Gabryś, po naradzie z oficerami, wydał rozkaz opuszczenia wzgórza 385. Zamierzał wycofywać się na południe, aby opóźniać marsz Armii Czerwonej i osłonić skrzydło XVI BP. Przed godziną 16:00 jako pierwsza wyruszyła kompania techniczna z konnymi zwiadowcami, taborem i dowództwem pułku.
Gdy reszta oddziałów szykowała się do opuszczenia wzgórza, brygada 8 DK przystąpiła o godz. 16:00 do piątego natarcia. Kawaleria wdarła się do okopów na lewym skrzydle, odsłoniętym po odejściu kompanii technicznej. Rozgorzała walka wręcz, którą rozstrzygnął kontratak małego oddziału, doraźnie sformowanego z artylerzystów. Zanim Polacy wznowili odwrót, po piętnastu minutach ruszyła kolejna szarża. Gdy zostały zniszczone ostatnie cekaemy, a bateria górska wyczerpała amunicję, resztki obu kompanii pod naporem kozaków opuściły wzgórze, a następnie podjęły próbę przebicia się do Nosowa nad Złotą Lipą. 9 kompania, która walczyła resztkami amunicji, po przebyciu dwóch kilometrów napotkała 2 kompanię 1 batalionu, wysłaną na pomoc obrońcom Dytiatyna. Razem z nią dotarła wieczorem do Nosowa, 11 kompania została rozproszona przez kawalerię i tylko jej resztki dołączyły do I batalionu.
Na szczycie wzgórza 385 kawaleria otoczyła obsługę baterii oraz 2 pluton 9 kompanii osłaniający działa. Grupa ta, dowodzona przez kpt. Adama Zająca (dowódca 4 baterii 1 pagór.), nie odpowiedziała na wezwanie do kapitulacji. Po zużyciu amunicji w większości poległa w walce wręcz. Kozacy dobili ciężko rannych. Dowództwo pułku z kompanią techniczną bezskutecznie oczekiwało we wsi Hnilcze na dołączenie reszty pododdziałów. Przed wieczorem, pod naciskiem kawalerii, wycofano się do wsi Horożanka.
Znaczenie bitwy.
Bój pod Dytiatynem na cały dzień zatrzymał marsz dwóch brygad sowieckich. Bitwa ta przeszła do historii oręża polskiego jako symbol do końca spełnionego żołnierskiego obowiązku.
16 września był do 1939 świętem 1 pułku artylerii motorowej, a 4 bateria pułku nosiła nazwę „baterii śmierci”. Na polu bitwy wzniesiono kaplicę-pomnik (zniszczoną w 1948). Straty polskie: 97 poległych, 86 rannych, 6 dział i 5 cekaemów. Straty sowieckie nieznane.
Walki żołnierzy polskich pod Dytiatynem zostały upamiętnione na Grobie Nieznanego Żołnierza w Warszawie, napisem na jednej z tablic w II RP i po 1990 r. - „DYTIATYN 16 IX 1920”.

</doc>
<doc id="562015" url="https://pl.wikipedia.org/wiki?curid=562015" title="Olga Borys">
Olga Borys

Olga Borys (ur. 1 stycznia 1974 w Gubinie) – polska aktorka filmowa, telewizyjna, teatralna i dubbingowa.
Życiorys.
Dzieciństwo i edukacja.
Jest córką oficera Wojska Polskiego. Ukończyła V Liceum Ogólnokształcące we Wrocławiu. Jest absolwentką PWSFTViT w Łodzi (wcześniej relegowano ją z PWST we Wrocławiu).
Kariera.
Jest laureatką I nagrody na XV Festiwalu Szkół Teatralnych w Łodzi.
Występowała w Teatrze Studio w Warszawie, w Teatrze Komedia w Warszawie, w Teatrze Kwadrat, w Teatrze Scena Prezentacje i gościnnie na deskach Teatru im. J. Osterwy w Lublinie. Popularność przyniosła jej rola Zuzi Śnieżanki w popularnym serialu komediowym "Lokatorzy".
W 2004 pozowała w lutowym wydaniu miesięcznika „Playboy”. W 2007 zwyciężyła w pierwszej edycji programu TVP2 "Gwiazdy tańczą na lodzie". Partnerował jej Sławomir Borowiecki. W 2016 brała udział w szóstej edycji programu "Twoja twarz brzmi znajomo", emitowanego w telewizji Polsat. Zajęła 7. miejsce.
Życie prywatne.
Jej mężem jest aktor Wojciech Majchrzak, którego poznała podczas nauki w Państwowej Wyższej Szkole Teatralnej we Wrocławiu. Para wzięła ślub 14 czerwca 1997 roku, ceremonia cywilna odbyła się w sali króla Leszczyńskiego w zamku w Rydzynie. 21 lipca 2006 na świat przyszła córka pary, Mira.

</doc>
<doc id="562016" url="https://pl.wikipedia.org/wiki?curid=562016" title="Reprezentacja Cypru Północnego w piłce nożnej mężczyzn">
Reprezentacja Cypru Północnego w piłce nożnej mężczyzn

Reprezentacja Cypru Północnego w piłce nożnej jest jedną z najlepiej zorganizowanych reprezentacji nienależących do Międzynarodowej Federacji Piłki Nożnej (FIFA) i Azjatyckiej Konfederacji Piłkarskiej (AFC), ponieważ Cypr Północny (nieuznawany na arenie międzynarodowej) nie jest członkiem Organizacji Narodów Zjednoczonych. O członkostwo w tej organizacji Turcy mieszkający na Cyprze zabiegają już od 1955 roku, kiedy to Cypryjski Związek Piłki Nożnej postanowił tymczasowo zawiesić udział klubów z Cypru Północnego w celu uniknięcia konfliktów między greckojęzycznymi a tureckojęzycznymi obywatelami tego państwa. Z tego powodu tureckojęzyczni Cypryjczycy postanowili założyć własną federację piłkarską, której odmówiono w tym samym roku członkostwa w Międzynarodowej Federacji Piłki Nożnej. Po utworzeniu nieuznawanej przez społeczność międzynarodową Tureckiej Republiki Cypru Północnego (1983) władze Międzynarodowej Federacji Piłki Nożnej z powodu problemów politycznych na wyspie zaprowadziły bojkot reprezentacji. Członkowie Międzynarodowej Federacji Piłki Nożnej nie mogą rozgrywać z nią meczów pod groźbą zawieszenia. Cypr Północny uważa to za dyskryminację, wielokrotnie odbywały się protesty w tej sprawie. Jak dotąd reprezentacja rozgrywa mecze jedynie z innymi zespołami niezrzeszonymi w Międzynarodowej Federacji Piłki Nożnej.
W 2006 roku reprezentacja Cypru Północnego wzięła udział w pierwszych mistrzostwach dla takich drużyn, FIFI Wild Cup. Wygrała je, pokonując po drodze 1–0 reprezentację Grenlandii, 3–1 reprezentację Zanzibaru i 2–0 reprezentację Gibraltaru. W finale ponownie pokonała reprezentację Zanzibaru, tym razem 4–1 w serii rzutów karnych (w meczu padł remis 0–0).
Cypr Północny miał także zostać gospodarzem kolejnego tego typu turnieju – VIVA World Cup 2006. Na skutek szeregu nieporozumień z NF-Board prawo do organizacji turnieju zostało jednak odebrane Cyprowi Północnemu i przekazane Oksytanii. Stadion narodowy o nazwie Lefkoşa Atatürk Stadı mieści się w Północnej Nikozji. Według danych z 9 czerwca 2012 roku reprezentacja ta rozegrała 34 nieoficjalne mecze, z czego wygrała 21, zremisowała 4 i przegrała 9.

</doc>
<doc id="562017" url="https://pl.wikipedia.org/wiki?curid=562017" title="Epiphone">
Epiphone

Epiphone – firma produkująca sprzęt gitarowy na bazie Gibsona, będąca również częścią tej firmy. Najbardziej znana z modelu Epiphone Casino używanego przez gitarzystów zespołu The Beatles.
Firma Epiphone, oprócz gitar produkowała przed II wojną światową takie instrumenty jak banjo, lecz po zakończeniu wojny zaniechała dalszej produkcji.
Firma została założona przez Greka Epaminondasa Stathopoulosa (stąd nazwa "Epi" – skrót od imienia oraz "phone" – po grecku dźwięk) w 1915 roku.
Firma do dziś produkuje gitary elektryczne, basowe elektryczne i akustyczne, jednymi ze znanych użytkowników gitar tej marki są Zakk Wylde, Tony Iommi, Matt Heafy, Brendon Small, Robert Flynn i Jeff Waters .

</doc>
<doc id="562020" url="https://pl.wikipedia.org/wiki?curid=562020" title="Macierz idempotentna">
Macierz idempotentna

Macierz idempotentna – macierz kwadratowa formula_1 spełniająca równość:
formula_2
Własności.
Ponadto
Każda macierz idempotentna jest macierzą pewnego rzutu w przestrzeni liniowej.

</doc>
<doc id="562021" url="https://pl.wikipedia.org/wiki?curid=562021" title="Zatoka Czauńska">
Zatoka Czauńska

Zatoka Czauńska (ros. "Чаунская губа", "Czaunskaja guba") – zatoka Morza Wschodniosyberyjskiego u północnych wybrzeży Azji (Czukocki Okręg Autonomiczny, Rosja). 
Wcina się na ok. 150 km w głąb lądu, szerokość ok. 100 km; głębokość do 25 m; od północnego zachodu zamknięta wyspą Ajon. Uchodzi do niej wiele rzek mających źródła w otaczających górach (Ilirnejski Kriaż, Góry Czukockie), m.in. rzeka Czaun. U wschodniego wejścia do zatoki leży miasto Pewek.
Przez większą część roku pokryta lodem; występują na niej unikalne ekosystemy wysp utworzonych przez wodorosty.
Odkryta w 1762 roku przez rosyjskiego kupca, Szałaurowa.

</doc>
<doc id="562022" url="https://pl.wikipedia.org/wiki?curid=562022" title="Stawisko (Podkowa Leśna)">
Stawisko (Podkowa Leśna)

Stawisko – nazwa majątku ziemskiego o powierzchni 18 hektarów, należącego w latach 1928–1980 do pisarza Jarosława Iwaszkiewicza, w którego skład wchodzi zabytkowa rezydencja oraz otaczający ją park. Obiekt obecnie znajduje się w miasteczku Podkowa Leśna (województwo mazowieckie), a od 1980 r. pełni funkcję siedziby "Muzeum im. Anny i Jarosława Iwaszkiewiczów w Stawisku". Nazwa "Stawisko" została nadana przez J. Iwaszkiewicza mieszkającego i tworzącego w nim swoje dzieła do końca życia.
Historia.
Tereny przyszłego "Stawiska" były własnością teścia Jarosława Iwaszkiewicza – Stanisława Wilhelma Lilpopa (jako część dawnego folwarku rodziny Wilhelmów). Po ślubie córki Anny w 1922 roku, Stanisław Lilpop podarował Iwaszkiewiczom tę posiadłość, wówczas o powierzchni 35 hektarów. Okazałą willę miał zaprojektować Karol Stryjeński, ale ostatecznie autorem projektu został należący do SARP, Stanisław Gądzikiewicz (znany z renowacji Zamku Królewskiego); budowę willi ukończono w 1928. W tym samym roku sprowadziła się tu rodzina Iwaszkiewiczów. Początkowo posiadłość nastawiona była na sadownictwo, uprawę szparagów i zbóż, jednak stopniowo uprawy ograniczano, a dziś większość terenu porasta las.
W latach 30. Stawisko stało się ośrodkiem literacko-artystycznym, w którym często gościli znani twórcy tamtej epoki: m.in. Karol Szymanowski, Antoni Słonimski, Jan Lechoń i Julian Tuwim. W "Stawisku" Jarosław Iwaszkiewicz napisał wiele swoich utworów. W okresie II wojny i okupacji Stawisko (odizolowane od innych miejscowości) stało się schronieniem dla wielu twórców: mieszkali tu m.in. Czesław Miłosz, Krzysztof Kamil Baczyński, Leon Schiller, Pola Gojawiczyńska i Witold Lutosławski.
Podczas trwania II wojny światowej po upadku Powstania Warszawskiego Stawisko stało się schronieniem wygnańców z Warszawy. Gościli tutaj tacy goście jak księżne Czetwertyńska i Lubomirska, Pola Gojawiczyńska, Jerzy Waldorff, Czesław Miłosz, Stanisław Dygat i Jan Parandowski.
Po wojnie w Stawisku gościli przedstawiciele polityki i kultury, m.in. królowa belgijska Elżbieta, Artur Rubinstein i Jerzy Putrament, obok działaczy partyjnych i państwowych PRL. Po śmierci Iwaszkiewicza w 1980 Stawisko zgodnie z zapisem testamentowym przeszło na własność Ministerstwa Kultury i Sztuki. Utworzono tam muzeum, chroniące cenne pamiątki po pisarzu i jego żonie, rękopisy, książki, obrazy i meble.
Stan obecny.
Wnętrze dworu zachowało swój pierwotny naturalny charakter zamożnego domu polskiego ze zbiorami malarstwa i innych dzieł sztuki, z meblami, sprzętami oraz przedmiotami „codziennego użytku”. W nienaruszonym stanie znajdują się prawie wszystkie pomieszczenia, gabinet pisarza, biblioteka, sypialnia, pokój gościnny, hol wejściowy i klatka schodowa. W 2011 roku odrestaurowana została elewacja budynku, a w 2012 roku otaczający go teren – dzięki tym wszystkim zabiegom "Stawisko" wygląda jakby jego właściciele byli tylko chwilowo nieobecni. Zostały również przeprowadzone konserwacje zbiorów Iwaszkiewiczów. Teren, na którym położona była posiadłość początkowo wynosiła 35 hektarów (według niektórych źródeł 45 hektarów), jednakże stopniowo go parcelowano po oddzieleniu w latach 60. XX w. drogą z Warszawy do Skierniewic.
Muzeum im. Anny i Jarosława Iwaszkiewiczów w Stawisku.
Budynek obecnie jest częścią założonego w 1980 roku muzeum, zgodnie z wolą Jarosława Iwaszkiewicza wyrażoną w testamencie – dworek stał się własnością państwa i pełni funkcję muzeum, będąc cenną pamiątką po Annie i Jarosławie Iwaszkiewiczach. Kolekcja muzealna zawiera rękopisy, książki, obrazy, meble, muzykalia, ikonoografia i wiele innych przedmiotów. Dyrektorem przedsięwzięcia jest Alicja Matracka-Kościelny. Muzeum w Stawisku prowadzi także szeroką działalność edukacyjną, są to m.in. lekcje muzealne poruszające szeroką problematykę: historii, literatury, muzyki, sztuki piękna. Corocznie w maju w "Stawisku" organizowany jest Konkurs Recytatorski im. J. Iwaszkiewicza.
Opis architektury.
W portyku willi widnieje herb Trąby. Zauważalną ingerencją w jego pierwotną bryłę była wymiana okna powiekowego w zach. połaci dachu na facjatę, którą widać na zdjęciach z 1967 roku. Architektura obiektu odwołuje się do stylu dworkowego, o silnie neoklasycystycznym stylu architektonicznym.

</doc>
<doc id="562024" url="https://pl.wikipedia.org/wiki?curid=562024" title="Henry Tate">
Henry Tate

Henry Tate sir (ur. 11 marca 1819, zm. 5 grudnia 1899) – brytyjski przedsiębiorca cukrowniczy i filantrop.
W 1869 roku założył cukrownię Henry Tate &amp; Sons, która w wyniku połączenia z konkurencyjnym zakładem Abram Lyle &amp; Sons, w 1921 roku dała początek spółce Tate &amp; Lyle.
Ufundował londyńską galerię sztuki National Gallery of British Art, która przemianowana została w późniejszych latach na jego cześć na Tate Gallery (obecnie Tate Britain).

</doc>
<doc id="562028" url="https://pl.wikipedia.org/wiki?curid=562028" title="Moskwa. Centralnyj okrug">
Moskwa. Centralnyj okrug

Moskwa. Centralnyj okrug (ang. "Moskva. Tsentralnyy okrug"/"Moscow. Central District", ros. "Москва. Центральный Округ") - to rosyjski, kryminalny serial telewizyjny. Emitowany w telewizji NTV od 8 grudnia 2003.
Opis fabuły.
Bohaterami serialu są 2 policyjnych detektywów, którzy pracują razem, są to starszy major Bragin (Władimir Mieńszow) i jego młodszy partner Władimir Repeinikow (Siergiej Gorobczenko) z różnymi poglądami na życie i metod pracy śledczej. Paradoks polega na tym, że pomimo wszystkich nieporozumień Bragin i Repeinikow odczuwają potrzebę zawodową, ludzką i siebie nawzajem.

</doc>
<doc id="562029" url="https://pl.wikipedia.org/wiki?curid=562029" title="Jezioro Wan">
Jezioro Wan



</doc>
<doc id="562032" url="https://pl.wikipedia.org/wiki?curid=562032" title="Fidelizm">
Fidelizm

Fidelizm (również "castroizm" i "castryzm") – forma socjalizmu panującego na Kubie, rządzonej przez Fidela Castro.
Założenia.
Fidel Castro ogłosił się „socjalistą, marksistą i leninistą”. .
Wpływ na ideologię.
Castro opisał dwie postacie historyczne jako mające szczególny wpływ na jego polityczne poglądy: kubański antyimperialistyczny rewolucjonista José Martí (1853-1895) oraz niemiecki socjolog i najważniejszy teoretyk komunizmu Karol Marks (1818-1883). Komentując wpływ Martíego powiedział, że „ponad wszystko”, przejął jego poczucie etyki, ponieważ:
Kiedy wypowiedział to zdanie, nigdy nie będę w stanie zapomnieć – „Cała chwała na świecie mieści się w ziarnku kukurydzy” – wydawało mi się to niezwykle piękne, w obliczu całej próżności i ambicji, które wszędzie widziałem, i przeciwko czemu my, rewolucjoniści, musimy być nieustannie czujni. Przyjąłem tę etykę. Etyka, jako sposób zachowania, jest niezbędna, bajeczny skarb. „Jaki talent i umiejętności! Jaka myśl, jaka determinacja, jaka siła moralna! Sformułował doktrynę, zaproponował filozofię niezależności i wyjątkową humanistyczną filozofię”. Fidel Castro o Jose Martim w 2009 roku.
Z drugiej strony, wpływ, jaki Castro przyjął od Marksa, był jego „koncepcją tego, czym jest ludzkie społeczeństwo”, bez którego, jak twierdził Castro, „nie można sformułować żadnego argumentu, który prowadzi do rozsądnej interpretacji wydarzeń historycznych”.
O Związku Radzieckim i jego przywódcach.
Chociaż leninista, Castro pozostał krytyczny wobec marksistowsko-leninowskiego Józefa Stalina, który był premierem Związku Radzieckiego w latach 1941–1953. Zdaniem Castro, Stalin „popełnił poważne błędy – każdy wie o jego nadużyciu władzy, represjach i cechach osobistych i kulcie osobowości”, a także uważał, że jest odpowiedzialny za inwazję na Związek Radziecki nazistowskich Niemiec w 1941 roku. W tym samym czasie Castro uważał również, że Stalin „wykazał się olbrzymią zasługą w uprzemysłowieniu kraju” i „w przenoszeniu przemysłu wojskowego na Syberię”, co uważał za „decydujące czynniki” w pokonaniu nazizmu.
O Izraelu i antysemityzmie.
We wrześniu 2010 roku The Atlantic zaczął wydawać serię artykułów Jeffreya Goldberga na podstawie obszernych i szeroko zakrojonych wywiadów Goldberga i Julii E. Sweig z Castro, z których pierwsza trwała pięć godzin. Castro skontaktował się z Goldbergiem po przeczytaniu jednego z artykułów Goldberga na temat tego, czy Izrael rozpocznie prewencyjny nalot na Iran, jeśli zbliży się do zdobycia broni jądrowej. Ostrzegając przed niebezpieczeństwami zachodniej konfrontacji z Iranem, w których nieumyślnie „stopniowa eskalacja mogła stać się wojną nuklearną”, Castro „jednoznacznie” bronił prawa Izraela do istnienia i potępienia antysemityzmu, krytykując niektóre poglądy z retoryki wobec Izraela Mahmuda Ahmadineżada, prezydenta Iranu, przez które stosunki Iran-Izrael stały się coraz bardziej wrogie:
Nie sądzę, by ktokolwiek został bardziej zniesławiony niż Żydzi. Powiedziałbym znacznie więcej niż muzułmanie. Zostali oni obciążeni oszczerstwami znacznie bardziej niż muzułmanie, ponieważ są obwiniani i oczerniani za wszystko. Iran musi zrozumieć, Żydzi zostali wyrzuceni z ich kraju, prześladowani i maltretowani na całym świecie, jako ci, którzy zabili Boga. Żydzi przeżyli istnienie znacznie trudniejsze niż nasze. Nic nie może się równać z Holokaustem.
Zapytany przez Goldberga, czy powie Ahmadineżadowi te same rzeczy, Castro odpowiedział: „Mówię to, abyście mogli to przekazać”. Castro „skrytykował Ahmadineżada za odmowę Holokaustu i wyjaśnił, dlaczego irański rząd lepiej służy sprawie pokoju, uznając” wyjątkową „historię antysemityzmu i próbując zrozumieć, dlaczego Izraelczycy obawiają się o swoje istnienie”.
Odbiór publiczny.
Nosząc mundury w stylu wojskowym i prowadząc masowe demonstracje, Castro wyobraził sobie obraz wiecznego rewolucjonisty. Najczęściej był widywany w strojach wojskowych, ale jego osobisty krawiec Merel Van 't Wout przekonał go, by od czasu do czasu przestawił się na garnitur. Castro jest często określany jako „Comandante” („dowódca”), ale jest również nazywany „El Caballo” („The Horse”), wytwórnia, która po raz pierwszy została przypisana kubańskiemu artyście Benny Moré, który po usłyszeniu Castro przechodzi w nocy w Hawanie ze swoją świtą wykrzyknął: „Oto koń!”.
Podczas rewolucji kubańskiej rebelianci znali Castro jako „Gigant”. Ogromne rzesze ludzi zbierały się, by dopingować ogniste przemowy Castro, które zwykle trwały wiele godzin. Wiele szczegółów dotyczących życia prywatnego Castro, szczególnie z udziałem członków jego rodziny, jest skąpych, ponieważ nie wolno o nich mówić w mediach Obraz Castro pojawia się często w sklepach kubańskich, salach lekcyjnych, taksówkach i telewizji krajowej. Mimo to Castro oświadczył, że nie promuje kultu osobowości.
Castro podjął względnie społecznie konserwatywne stanowisko w wielu kwestiach, przeciwstawiając się zażywaniu narkotyków, hazardowi i prostytucji, które uważał za moralne zło. Zamiast tego opowiadał się za ciężką pracą, wartościami rodzinnymi, uczciwością i samodyscypliną.

</doc>
<doc id="562034" url="https://pl.wikipedia.org/wiki?curid=562034" title="Samsu-iluna">
Samsu-iluna

Samsu-iluna ("Samsu-iluna") – siódmy król Babilonii z I dynastii z Babilonu, syn i następca Hammurabiego, panował przez 38 lat (1749–1712 p.n.e.)
Początek jego panowania nie był pomyślny, ponieważ Kasyci wtargnęli do kraju z pogranicza Elamu, zdobywając Uruk i Ur. W dziewiątym roku rządów Samsu-iluny (ok. 1740 r. p.n.e.) nieznanego pochodzenia Rim-Sin II ogłosił się królem Larsy i wzniecił powstanie w południowej Babilonii, które rozszerzyło się na tereny Emutbalu (Jamutbalu) na wschód od Tygrysu. Samsu-iluna pokonał uzurpatora po pięcioletnich walkach pod Kisz. Podczas walk w Sumerze zburzył mury Ur, splądrował świątynie oraz zniszczył część miasta. Podobny los spotkał Uruk. Osłabienie południa kraju dało pretekst Elamitom do najazdu. Kutir-Nahhunte I wdarł się do południowej Babilonii, zdobył Uruk, skąd wywiózł posąg bogini Inanny do Suzy. Został on zwrócony świątyni w Uruk dopiero tysiąc lat później przez Aszurbanipala po podboju Elamu. W 1721 p.n.e. Samsu-iluna utracił panowanie nad południem Sumeru, gdzie bunt wzniecił niejaki Ili-ma-ilum, który zdobył religijne centrum Sumeru Nippur, odparł ataki Samsu-iluny i założył I dynastię z Kraju Nadmorskiego. Rebelie spowodowały spustoszenie terenów południowej Babilonii, wiele miast zostało opuszczonych lub ich populacja uległa radykalnemu zmniejszeniu. Skala zniszczeń została spotęgowana przez Babilończyków, którzy walcząc z rebeliantami na południu, odwracali bieg kanałów, co doprowadziło do dewastacji systemu irygacyjnego. W miastach północnej Babilonii (Akkad) pojawiły się kulty z południa, co wskazuje na migrację ludności z obszarów objętych powstaniami. Przypuszczalnie Samsu-iluna uznał, że nie utrzyma dawnego królestwa Larsy, dlatego uprowadził ludność wraz z dobytkiem do Akkadu, a na opuszczonych terenach zastosował taktykę spalonej ziemi. Utrata kontroli nad południowymi miastami oraz portami i powstanie Kraju Nadmorskiego ograniczyło handel morski z doliną Indusu oraz z krajem Magan. Samsu-ilunie udało się utrzymać kontrolę nad północną Babilonią oraz doliną Eufratu aż do Mari. Spokój w tej części kraju umożliwił mu poprowadzenie kampanii w górę rzeki Eufrat aż do państwa Hana w okolicach miasta Terqa.

</doc>
<doc id="562036" url="https://pl.wikipedia.org/wiki?curid=562036" title="Bitwa pod Naissus">
Bitwa pod Naissus



</doc>
<doc id="562041" url="https://pl.wikipedia.org/wiki?curid=562041" title="Korneliusz Pacuda">
Korneliusz Pacuda

Korneliusz Piotr Pacuda (ur. 16 września 1943 w Warszawie) – polski dziennikarz i krytyk muzyczny, popularyzator muzyki country. Twórca klubów bigbitowych przy Rozgłośni Harcerskiej w 1962 i Big Beat Clubu na SGPiS. Był zastępcą redaktora naczelnego Magazynu Muzycznego (do 1988) i odpowiedzialnym za repertuar wytwórni Wifon. Tamże producent składanek "Clementine" (1978) i "11 Ton" (1982).
Inicjator powołania Stowarzyszenia Muzyki Country (1981), jego kilkukrotny prezes i prezes honorowy. Twórca w 1982 i od początku dyrektor artystyczny Międzynarodowego Festiwalu Piknik Country w Mrągowie, zwanego popularnie Piknikiem Country, a także innych tego typu imprez.
Radio.
Jest autorem kilku tysięcy audycji radiowych. Prowadził audycje w Programie 1 PR ("Czy jest miejsce na country w Polsce?", "Korek bez korka"), Programie 3 PR ("Naśladownictwo dozwolone", "W Tonacji Trójki", "Niedzielna Szkółka Muzyczna", "Wszystkie drogi prowadzą do Nashville", "Gitara, banjo i... country") i Radiu Katowice ("Moja muzyka – country").
16 grudnia 2011 wrócił do Programu 1 PR. Prowadzi audycję "Z Jedynką w drodze" co drugi piątek od 00:05 do 03:00.
W Programie 2 Polskiego Radia od 2017 we wtorki prowadzi audycję "Swingująca szafa".
Telewizja.
Prowadził programy telewizyjne z wyróżnikiem country: "Country Ameryka" (z Pawłem Karpińskim), "Country Club" (z Laco Adamíkiem) i "Country Rodeo" (z Waldemarem Strońskim). Reżyserował kilka dokumentalnych filmów muzycznych (m.in. "Jarmark w Nashville") i widowisk (m.in. na Pikniku Country w Mrągowie).
Twórczość.
Pisze artykuły o tematyce muzycznej m.in. "Galopem przez country and western" (z Piotrem Zeydler-Zborowskim, „Jazz” 1968). Jest też autorem:
Nagrody i wyróżnienia.
Otrzymał tytuł „Najlepszy Prezenter Muzyki Country poza USA” – przyznany przez Country Music Association w Nashville (2000), jest honorowym obywatelem stanu Tennessee, Mrągowa i Leska, prezesem honorowym Stowarzyszenia Muzyki Country oraz członkiem honorowym klubu Rotary RC Polanica-Zdrój.
Polityka.
Bez powodzenia kandydował w 2004 do Parlamentu Europejskiego z listy Inicjatywy dla Polski (był członkiem tej partii) oraz w 2006 do rady m.st. Warszawy z ramienia Platformy Obywatelskiej.

</doc>
<doc id="562045" url="https://pl.wikipedia.org/wiki?curid=562045" title="Panorama (geografia)">
Panorama (geografia)

Panorama – szeroki, rozległy widok krajobrazu, miasta lub okolicy obserwowany ze znacznej odległości z wyżej położonego w terenie punktu widokowego. Technika fotografii umożliwia utrwalanie takiego widoku za pomocą odpowiednich zdjęć panoramicznych.

</doc>
<doc id="562046" url="https://pl.wikipedia.org/wiki?curid=562046" title="Krzysztof Batory">
Krzysztof Batory

Krzysztof Batory, węg. "Báthory Kristóf" (ur. 1530, zm. 27 maja 1581 w Gyulafehérvár) − wojewoda Siedmiogrodu w latach 1576-1581, brat Stefana Batorego. Od 1576 roku był formalnie wojewodą siedmiogrodzkim i zarządzał księstwem w imieniu Stefana Batorego. Ojciec Zygmunta Batorego. Jego córka, Gryzelda, była trzecią żoną Jana Zamoyskiego.

</doc>
<doc id="562047" url="https://pl.wikipedia.org/wiki?curid=562047" title="Abi-eszuh">
Abi-eszuh

Abi-eszuh ("Abī-ešuḫ") – ósmy król Babilonii z I dynastii z Babilonu, syn i następca Samsu-iluny, panował w latach 1711–1684 p.n.e. (chronologia średnia)
„Nazwy roczne” z okresu jego panowania w większości poświęcone są wyprawom wojennym tego władcy przeciw plemionom Kasytów, napływających kolejnymi falami do Babilonii i osiedlających się na terytorium jego państwa. Wydaje się, iż pomimo podejmowanych prób, nie był on w stanie zapobiec utracie kontroli nad częścią terytoriów, przede wszystkim w rejonie Środkowego Eufratu.

</doc>
<doc id="562051" url="https://pl.wikipedia.org/wiki?curid=562051" title="Fińskie jednostki miar">
Fińskie jednostki miar

Archaiczny fiński system miar pochodzi od części ciała i był używany od zamierzchłych czasów. Niektóre z jednostek później ujednolicono dla celów handlowych. W fińskim systemie mierniczym używano także niektórych jednostek miar szwedzkich, a później także rosyjskich.
Pierwszą prawną standaryzację miar przeprowadzono w 1665 roku, a w 1735 zweryfikowano niektóre z jednostek. Przed prawną standaryzacją, wielkości miar były różne w różnych miastach. Do dzisiaj w potocznym języku fińskim używa się powiedzenia "mitata Porvoon mitalla", co oznacza "mierzyć jednostkami z Porvoo" (miasta, w którym używano nadzwyczaj dużych jednostek miar) dla określenia odmierzania wielkości z nadwyżką.
Część używanych w Finlandii jednostek zamieniono na System metryczny w 1861, a całkowite przejście na ten system miar nastąpiło w 1880.

</doc>
<doc id="562052" url="https://pl.wikipedia.org/wiki?curid=562052" title="Retkinia">
Retkinia

Retkinia – osiedle mieszkaniowe złożone z bloków z wielkiej płyty położone w południowo-zachodniej części Łodzi, na terenie dawnej dzielnicy Polesie.
Wieś kapituły katedralnej krakowskiej w powiecie brzezińskim województwa łęczyckiego w końcu XVI wieku.
Historia.
Wieś Retkinia – historia.
Pochodzenie nazwy.
Toponimia nazwy osiedla jest dość niejasna. Istnieje teoria, że wywodzi się ona ze staropolskich słów "ret" i "kin" (lub "kiń"), oznaczających "sieć" oraz "rzuć". Miałoby to wskazywać na fakt, iż obszary dzisiejszego osiedla były niegdyś miejscem dobrym do łowienia ryb. Zdaniem innych słowa "ret" "kin" są skróconą wersją zwrotu oznaczającego "rzuć sieć (i idź za rzekę (Dobrzynkę))". Wskazywać by to miało, iż leśne i niezaludnione obszary dzisiejszej Retkini były miejscem osadnictwa zbiegów chłopskich z okolic położonych na południowy zachód od dzisiejszego osiedla, zaś owa „sieć” nie oznacza sprzętu rybackiego, a myśliwski; tamtejsi chłopi z osad służebnych mieli bowiem obowiązek corocznego dostarczania księciu sprzętu myśliwskiego. Inna teoria głosi, że nazwa wsi ma charakter dzierżawczy i została "utworzona od staropolskiej nazwy osobowej "Retko" ("Retka") za pomocą przyrostka -"nia"".
Najdawniejsze dzieje Retkini.
Najstarsze ślady osadnictwa ludzkiego na terenie dzisiejszego osiedla pochodzą z okresu neolitu. Najważniejszym znaleziskiem archeologicznym z terenu osiedla jest szkieletowy grób kobiecy z III wieku n.e. odkryty na polu w pobliżu obecnego Ogrodu Botanicznego w 1935 r. (tzw. "Księżniczka z Retkini").
Do II wojny światowej Retkinia była podłódzką wsią, której istnienie potwierdzone jest od XIV wieku. Najstarsza pisana wzmianka o tej osadzie, nazywanej wówczas Retkiń, pochodzi z 1398 r., z dokumentu powołującego parafię św. Mateusza w Pabianicach. W XVI wieku nazwę zanotowano jako "Rethynya". Aż do początku XIX w. była to niewielka osada, związana nie z Łodzią, a z pobliskimi Pabianicami, gdzie m.in. mieścił się kościół parafialny dla mieszkańców Retkini. Od późnego średniowiecza wieś wchodziła w skład Klucza Pabianickiego dóbr kapituły biskupiej z Krakowa, a administracyjnie wraz z Łodzią leżała w granicach województwa łęczyckiego.
Dzieje Retkini aż do końca XVIII w. znane są jedynie fragmentarycznie, jednak z niezbyt licznych istniejących dokumentów wynika, iż osada przechodziła koleje losu typowe dla innych miejscowości leżących na granicy Wielkopolski i Mazowsza, tj. na ziemi sieradzkiej i ziemi łęczyckiej. Pod koniec XV wieku dobra pabianickie znacznie zubożały, co było wynikiem dwukrotnego przejścia przez nie wojsk najemnych (w 1475 i 1479 r.), jednak nie wiadomo do jakiego stopnia wydarzenia te dotknęły samą Retkinię. Wiadomo natomiast, iż w początku XVI w. liczba mieszkańców okolic Retkini znacząco spadła w wyniku kilku zaraz, jakie w owym czasie pustoszyły Polskę (źródła informują wręcz, że w pobliskich Chocianowiczach, czyli późniejszej Rudzie Pabianickiej, wymarli wszyscy kmiecie, a sama osada została porzucona).
W 1529 r. arcybiskup Jan Łaski zwolnił Retkinię z obowiązku płacenia dziesięciny na rzecz stołu arcybiskupiego przekazując wpływy z niej kolegiacie łaskiej. Na początku XVI wieku Retkinia była wsią należącą do kapituły krakowskiej i dawała jedynie plebanowi za kolędę po groszu od domu. W historycznych dokumentach podatkowych zachowały się ponadto informacje z lat 1552-1576. Według zapisów zaczerpniętych z regestów podatkowych powiatu brzezińskiego grunty retkińskie zajmowały obszar 12 łanów, zaś samą osadę zamieszkiwało 5 zagrodników, 24 kmieci i 1 komornik. We wsi znajdowała się wówczas karczma oraz młyn. Wiek XVI był okresem znacznego rozwoju dóbr pabianickich, jednak wojny które dotknęły Rzeczpospolitą Obojga Narodów w wieku XVII przyniosły ze sobą rabunki wrogich wojsk i kryzys gospodarczy, który dotknął również ziemie włości pabianickiej, w tym Retkinię.
XIX wiek.
W wyniku rozbiorów Polski miejscowość początkowo znalazła się w zaborze pruskim, a potem przeszła w posiadanie Rosji i znalazła się w zaborze rosyjskim. Po upaństwowieniu dóbr kościelnych w roku 1797 Retkinia stała się własnością rządową, początkowo rządu pruskiego, a od 1807 – Księstwa Warszawskiego, zaś potem – Królestwa Polskiego. Według oficjalnych statystyk Królestwa Kongresowego z 1827 r. wieś Retkinia (leżąca wówczas w powiecie szadkowskim obwodu sieradzkiego województwa kaliskiego) liczyła sobie 33 domy zamieszkane przez 300 osób.
W 1839 r. rząd sprzedał 15 włók lasu z obrębu Retkinia Janowi i Konstantemu Siemiątkowskim, którzy wkrótce odsprzedali go kolejnej osobie. W roku 1841 od rządu Królestwa Polskiego wieś Retkinię (oraz inne dobra w okolicy, m.in. tereny późniejszej wsi Lublinek) nabył wysoki urzędnik administracji rządowej, Mateusz Lubowidzki. Lubowidzcy systematycznie rozprzedawali swoje posiadłości i w roku 1854 sprzedali Retkinię Wilhelmowi Nenckiemu, w którego posiadaniu wieś pozostawała do uwłaszczenia w roku 1864. Wiadomo, że w latach pięćdziesiątych XIX wieku wieś należała do gminy Widzew, ale już w roku 1860 była częścią gminy Bruss.
W 1851 r. część miejscowości w rejonie późniejszej osady Zagrodniki została w znacznej mierze zniszczona przez wielki pożar. Cztery lata później wieś dotknęła klęska głodu i nieurodzaju spowodowana długotrwałymi deszczami, źródła wspominają też o dwukrotnej epidemii cholery.
W roku 1875 sprowadzony geometra przeprowadził scalanie i komasację gruntów wsi Retkinia, tworząc nowy podział przestrzenny wsi na kilka obszarów osiedleńczych. Grunty retkińskie podzielone zostały na tyle 22-hektarowych działek ilu było gospodarzy, zaś o przydziale konkretnej działki decydował los. Powstały wówczas kolonie: Piaski, Brzózki, Zagrodniki, Działy, Długa Kolonia, Mała Kolonia.
Źródłem wiedzy o życiu codziennym Retkini w XIX wieku jest wydane w 1914 r. opracowanie historii wsi autorstwa jej pierwszego proboszcza, ks. Pawła Załuski. Przedstawia on obraz wsi pełnej zabobonów i praktyk o pogańskim rodowodzie, co można powiązać z faktem, iż kościół parafialny dla Retkini znajdował się w odległych Pabianicach i związanym z tym niskim stopniem uczestnictwa mieszkańców wsi w praktykach religijnych. Ks. Załuska wspomina między innymi zwyczaj rzucania grochu w górę przy stole wigilijnym celem odstraszania czarownic, obwiązywanie drzewek owocowych słomą w okresie bożonarodzeniowym na lepszy urodzaj czy też pędzenie koni w drodze z kościoła 25 grudnia aby „je zabezpieczyć od pocenia się latem przy robocie”. Z kolei śmigus-dyngus miał na Retkini wyjątkowo intensywny charakter i, jak informuje ks. Załuska, bywały przypadki śmierci polanych wodą dziewcząt w wyniku przeziębienia. Wieś miała też swojego lekarza-samouka, Jana Chrzciciela Szera, przybysza z Nadrenii, który leczył ziołami i nalewkami, ale „nie gardził i takim środkiem pomocniczym, jak zażegnywanie”. Z zapisków pierwszego retkińskiego proboszcza wiadomo również, że „pisanek w Retkini na Wielkanoc nie pisali" - mieszkańcy wsi nie znali tego zwyczaju.
Retkinia w sferze wpływów Łodzi.
Wraz z początkiem gwałtownego rozwoju sąsiedniej Łodzi dość szybko zwiększała się liczba mieszkańców Retkini: ok. 1855 była ona dużą wsią zamieszkaną przez ok. 500-650 osób. Jako wieś położoną nad rzeką Stawek i leżącą w gminie Bruss w parafii Pabianice w powiecie łódzkim opisał ją XIX wieczny Słownik geograficzny Królestwa Polskiego. W 1881 w części wiejskiej znajdowało się w 50 domostw liczących 560 mieszkańców. Część ta liczyła w sumie 1356 morg ziemi należącej w całości do włościan. Ponadto w jednomorgowej osadzie karczmarza znajdował się 1 dom, zamieszkany przez 8 osób.
Dalszy rozwój populacji spowodował, że podjęto starania o utworzenie na terenie wsi parafii rzymskokatolickiej.
W 1907 rozpoczęto budowę tymczasowej kaplicy, w 1909 r. wydzielono teren pod cmentarz, a 18 maja 1910 r. biskup kujawsko-kaliski Stanisław Zdzitowiecki oficjalnie erygował na Retkini parafię pw. Najświętszego Serca Jezusowego. Wkrótce postawiono murowany, neogotycki, jednonawowy kościół pw. Najświętszego Serca Jezusowego zbudowany na planie krzyża łacińskiego, który zastąpił drewnianą kaplicę.
W roku 1902 tereny Długiej Kolonii, Małej Kolonii i kolonii Zagrodniki zostały przecięte torami kolei warszawsko – kaliskiej. Dla zapewnienia rolnikom dojazdu do pól wybudowano dwa przejazdy przez tory: przy ul. Obywatelskiej oraz na wysokości obecnego osiedla „Balonowa”, przy dzisiejszych koszarach policji.
Bliskość i szybki rozwój pobliskiej Łodzi spowodowały dalsze powiększanie się miejscowości i wzrost liczby mieszkańców Retkini, w 1923 zamieszkiwało w niej ok. 2200 osób. Mieszkańcy wioski utrzymywali się głównie z rolnictwa, ale stopniowo wzrastała liczba osób, które pracowały w łódzkim przemyśle – w latach 20. XX wieku było to już ok. 150-200 osób.
W latach 20. związki Retkini z Łodzią stawały się coraz silniejsze: liczba ludności wsi wzrastała (w 1936 r. – ok. 4000 osób) i coraz większy odsetek mieszkańców pracował w Łodzi.
Okres okupacji niemieckiej.
W okresie II wojny światowej Retkinia wraz z Łodzią została 9 listopada 1939 r. włączona do III Rzeszy. Z dniem 1 stycznia 1940 r. wieś Retkinia została włączona w granice miasta Łodzi (wtedy Lodsch, a 11 kwietnia 1940 r. przemianowanej na "Litzmannstadt") i znalazła się od 16 czerwca 1940 r. w dzielnicy Karlshof. Po wyzwoleniu przywrócono stan prawny sprzed 1940 roku.
6 października 1941 r. okupanci niemieccy zamknęli retkiński kościół, który zamieniono na magazyn; proboszcz retkińskiej parafii – ks. Władysław Chojnacki został wywiedziony do obozu koncentracyjnego w Dachau, gdzie w czerwcu 1942 r. został zamordowany.
15 czerwca 1942 r. o świcie wysiedlono z Retkini całą ludność polską. Akcja ta odbyła się w typowy dla tego typu wysiedleń sposób: wypędzani mieli pół godziny na spakowanie się i opuszczenie domów. Następnie zaś zmuszeni zostali do podpisania oświadczenia o dobrowolnym zrzeczeniu się praw do pozostawionego majątku. Część tych osób (najbardziej nadający się do pracy) została wywieziona na roboty do Rzeszy, natomiast większość osadzono w innych częściach Łodzi i w jej okolicach, gdzie aż do wyzwolenia pracowali na rzecz łódzkich Niemców. Po wojnie dawni mieszkańcy powrócili do swych domów.
Przedwojenny podział Retkini.
Tuż przed II wojną światową Retkinia była wsią o zabudowie zwartej, składającej się z kilku skupisk osadniczych. Poszczególne skupiska budynków (gospodarstwa) nosiły dodatkowe nazwy, które jednoznacznie identyfikowały ich lokalizację. W centralnej części wsi znajdował się kościół parafialny pw. Najświętszego Serca Jezusowego oraz budynek Ochotniczej Straży Pożarnej, w którym oprócz remizy znajdowała się również izba lekcyjna początkowo 3-klasowej, potem 7-klasowej szkoły podstawowej (późniejsza Szkoła Podstawowa nr 137).
Skupiska osadnicze.
W owym czasie na Retkini istniały wyodrębnione skupiska osadnicze:
Pozostałości dawnej Retkini.
Na pozostałości po dawnej zabudowie Retkini można się natknąć do dzisiaj. Ulica Balonowa (między ul. Retkińską i ul. Armii Krajowej), fragment ulicy Olimpijskiej (dawna ul. Zagrodniki), ulica Kusocińskiego na wschód od Retkińskiej, to tylko trzy przykłady, gdzie pozostawiono fragmentarycznie kilka/kilkanaście sąsiadujących ze sobą zabudowań. Najbardziej pierwotny charakter ma ulica Balonowa, gdzie poza dawnymi zabudowaniami o wiejskiej przeszłości świadczy obecność sadów. Pozostałe ślady dawnej Retkini to sporadycznie rozrzucone pojedyncze budynki jednorodzinne pomiędzy wysokimi budynkami powstałego w latach 70. „blokowiska”.
Retkinia w obrębie Łodzi.
Istniejące jeszcze przed wojną silne związki gospodarcze osady z Łodzią spowodowały, iż z dniem 13 lutego 1946 r. na mocy Rozporządzenia Rady Ministrów z dnia 20 grudnia 1945 r. o zmianie granic miasta Łodzi () Retkinia została włączona w skład miasta. W wyniku procesów urbanizacyjnych część mieszkaniowa znalazła się wówczas w dzielnicy Północ, zaś tereny zagospodarowane przeważnie rolniczo – w dzielnicy Południe. Granica dzielnic biegła bowiem wzdłuż torów kolejowych. Po korekcie podziału administracyjnego, od 1 stycznia 1954 r., polegającej na utworzeniu na obszarze Łodzi 7 dzielnic, Retkinia, nadal pozostawała podzielona pomiędzy dwie dzielnice. Część na północ od torów przypadła dzielnicy Polesie, część położona na południe od torów – dzielnicy Ruda.
Od 1 stycznia 1960, gdy liczbę dzielnic zmniejszono do 5, cały obszar dawnej wsi Retkinia znalazł się w granicach jednej dzielnicy administracyjnej Polesie.
Przez ponad 20 lat była to wciąż dzielnica peryferyjna, jednak o zróżnicowanym charakterze. Rejon Piasków i Zagrodników oraz Retkini Nowej, a także okolica kościoła i straży pożarnej były stosunkowo gęsto zabudowane jedno- i dwukondygnacyjnymi domami indywidualnymi, tonącymi latem w zieleni przydomowych sadów. Dalej od miasta położone były pozostałe kolonie retkińskie, o wyraźnie wiejskim charakterze, zaś ich przynależność do miasta zdawała się mieć znaczenie czysto formalne. Wyrazem tego był m.in. fakt, iż połączenie tramwajowe z resztą miasta pojawiło się dopiero, i to w ograniczonym zakresie (tylko w godzinach tzw. „szczytu” – rano i w godzinach popołudniowych), 30 kwietnia 1955 roku.
Budowa osiedla.
Pod koniec lat 60. XX wieku, w związku z rozwojem łódzkiego przemysłu i koniecznością budowy mieszkań dla robotników w nim zatrudnionych, osiedlających się w Łodzi, podjęto decyzję o rozpoczęciu na Retkini budowy dużego osiedla mieszkaniowego. By pozyskać tereny pod jego budowę wysiedlono znaczną część z około 6000 dotychczasowych mieszkańców osiedla Retkinia. Osiedle wielkopłytowych bloków wielorodzinnych budowane było etapami, tzw. zadaniami:
Retkinia po zakończeniu głównych prac budowlanych.
Do roku 1985 w zasadzie zakończono budowę wielorodzinnych budynków mieszkalnych. Trwały natomiast prace budowlane związane z koniecznością zapewnienia mieszkańcom osiedla niezbędnej infrastruktury. Oddano do użytku m.in. komisariat Milicji Obywatelskiej, kilka szkół i przedszkoli np. w 1985 budynek obecnej SP nr 67 (wówczas filialnej placówki SP nr 44, obejmującej klasy I-III, potem I-IV), w 1987/1988 – nowy budynek SP nr 44. Pod koniec lat 80. rozpoczęto budowę 3 kolejnych kościołów na Retkini.
Po 1989 roku na Retkini zbudowano bardzo liczne placówki handlowe, zarówno duże (jak np. Centrum Handlowe "Piaski"), poprzez niewielkie sklepy, aż po kioski. Kolejna fala budownictwa obiektów handlowych przypadła na początek XXI w., kiedy to do Polski weszły zachodnie sieci handlowe. Powstały wówczas m.in. sklepy "Lidl", "Leader Price" (obecnie pod szyldem "Tesco"), "Champion" (obecnie pod szyldem "Carrefour").
W tym samym okresie zakończono adaptację budynku szkolnego, którego budowę rozpoczęto pod koniec lat 80. XX w. z przeznaczeniem na Technikum Piekarnicze, mieszczące się w tym czasie przy ul. Praussa. Przeniesiono tu, w przymusowej sytuacji, "Pałac Młodzieży im. Juliana Tuwima", który mieścił się uprzednio w przedwojennej siedzibie YMCA, przy ul. St. Moniuszki 4a – w 1993 reaktywowana łódzka YMCA odzyskała ten budynek.
Po roku 1992 budowano także budynki mieszkalne – dobudowano kilka bloków z wielkiej płyty, w wolnych miejscach (tzw. rezerwach terenu). W ostatnich latach XX w. stanęło tu także kilkanaście nowoczesnych, kilkupiętrowych wielorodzinnych budynków o wysokim standardzie, wykonanych z cegły i pustaków. Ostatni – jak dotąd – tego typu blok oddano do użytku w 2010.
Spółdzielnie mieszkaniowe na Retkini.
Budowę „blokowiska” na Retkini zrealizowała Robotnicza Spółdzielnia Mieszkaniowa „Polesie”, która do roku 1971 nosiła nazwę Spółdzielnia „Przyszłość”. W roku 1990 Zebranie Przedstawicieli Członów R.S.M. „Polesie” podjęło decyzję o jej podziale w wyniku której powstały nowe Spółdzielnie m.in.:
W maju 1991 roku „Robotnicza Spółdzielnia Mieszkaniowa Polesie” zmieniła nazwę na „Spółdzielnię Mieszkaniową Polesie”.
Obecnie S.M. „Polesie” na Retkini zarządza jedynie kilkunastoma budynkami na osiedlu Retkinia Południe (Balonowa) oraz Retkinia-Północ. Pozostałe zasoby S.M. „Polesie” znajdują się na sąsiadującym osiedlu Karolew, na Rudzie (gdzie powstały pierwsze bloki zbudowane przez Spółdzielnię „Przyszłość”) oraz pojedyncze budynki w różnych częściach Łodzi.
Inne istotne wydarzenia na osiedlu.
W pierwszej połowie lat 80. na Retkini miały miejsca dwa tragiczne w skutkach wybuchy gazu. 22 stycznia 1982 r. w wieżowcu nr 20 przy ul. Florecistów 3 zginęły 2 osoby, zaś 7 grudnia 1983 r. wybuch gazu w bloku nr 214 przy ówczesnej ul. Dzierżyńskiego spowodował całkowite zawalenie się budynku na 1/3 jego długości (2 klatki schodowe) i śmierć 8 osób. Oba te wydarzenia spowodowały w społeczeństwie (zwłaszcza łódzkim) upowszechnienie się lęku przed gazem.
W 1974 r. na terenie osiedla kręcono zdjęcia do serialu dla młodzieży "Siedem stron świata", którego akcja rozpoczyna się podczas wprowadzania się jego głównych bohaterów do bloku. Zdjęcia wciąż budowanego osiedla można zobaczyć także w kilku plenerowych (miejskich) ujęciach filmu pt. "Party przy świecach" z 1980 r. Ujęcia Retkini można również zaobserwować w filmie "Komedia małżeńska".
Retkinia współcześnie.
Retkinia jest jednym z największych osiedli w Łodzi i składa się z kilkuset bloków cztero-, dziesięcio- i jedenastopiętrowych. Na terenie tym zamieszkuje blisko 71 000 osób licząc łącznie dla osiedli: Karolew, Retkinia oraz Smulsko. Liczba ta wynika z oficjalnych danych Urzędu Miasta Łodzi podawanych dla dwóch jednostek administracyjnych (Osiedle Karolew-Retkinia Wschód oraz Osiedle Retkinia Zachód-Smulsko) i stąd też zaludnienie obejmuje również sąsiadujące osiedla Karolew oraz Smulsko.
Granice.
Retkinia nie stanowi odrębnej jednostki podziału administracyjnego i dlatego nie ma formalnie wytyczonych granic. Zasadniczo za granice osiedla uważa się ulice: Popiełuszki będącą jej zachodnią arterią, Maratońską po stronie południowej, Bandurskiego i Waltera-Janke biegnące po jej wschodniej stronie oraz Kusocińskiego opasającą osiedle od strony północnej. Niektóre źródła wliczają w skład osiedla także domki jednorodzinne położone na Smulsku i Pienistej.
Główne ulice osiedla.
Główną ulicą osiedla jest aleja im. kard. Stefana Wyszyńskiego (niegdyś, w czasie budowy osiedla i w okresie PRL stanowiąca dwie ulice, noszące imiona Juliana Marchlewskiego i Ernesta Thälmanna). Aleja ta stanowiąca środkową oś osiedla, przebiega przez całą długość Retkini. Drugą ulicą przecinającą całą Retkinię i stanowiącą zarazem granicę pomiędzy dwoma osiedlami administracyjnymi na Retkini jest ulica Armii Krajowej (dawniej im. F. Dzierżyńskiego). Inną ważną ulicą jest ul. Retkińska, niegdyś główna ulica wsi Retkinia, stanowiąca jedyną ulicę, której przebieg jest taki sam, jak za czasów dawnej wsi. Poza tym duże znaczenie komunikacyjne mają ulice stanowiące granice osiedla: Popiełuszki (dawniej im. S. Allende), Maratońska, Bandurskiego, Waltera-Janke i Kusocińskiego.
Charakterystyczną cechą Retkini po jej włączeniu w obręb miasta było nadanie nienazwanym dotąd wiejskim uliczkom nazw związanych ze sportem, zwłaszcza pochodzących od dyscyplin sportowych (np. Oszczepowa, Koszykarska, Wioślarska, Dyskowa, Zapaśnicza itd.). W okresie budowy osiedla układ ulic uległ całkowitej zmianie – zdecydowana większość dawnych ulic została zlikwidowana, a w ich miejsce wytyczono nowe. Obecnie jedynie kilka nazw ulic nadal pozostało związanych z nazwami dyscyplin sportowych oraz nazwiskami sportowców. Spośród nich – dwie okalające osiedle: ul. Maratońska oraz ul. Janusza Kusocińskiego oraz uliczki osiedlowe na Zagrodnikach i Piaskach (m.in. Olimpijska, Florecistów, Przełajowa, Rajdowa, Sprinterów, Balonowa oraz Władysława Króla, Eugeniusza Lokajskiego i Heleny Marusarzówny). Dawne nazwy ulic Retkini, związane z dyscyplinami sportowymi, w latach 80. nadano ulicom na osiedlu domków jednorodzinnych na Smulsku.
Na Retkini-Północ oraz Retkini-Południe większość małych osiedlowych ulic jest nienazwana, a adresy budynków nadawane są do ul. Maratońskiej, al. Wyszyńskiego, ul. Kusocińskiego, ul. Armii Krajowej i ul. ks. Jerzego Popiełuszki.
Zabudowa.
Zdecydowaną większość budynków mieszkalnych na Retkini stanowią bloki z wielkiej płyty. Obok typowej zabudowy wielkomiejskiej na osiedlu zachowało się kilkadziesiąt domów jednorodzinnych z okresu gdy dzielnica była jeszcze przedmieściem, a nawet wsią. Stare domy zachowały się w różnych częściach Retkini, gdzie pozostawiano je, o ile były w dobrym stanie technicznym, a ich istnienie nie kolidowało z budową bloków. Zabudowania tego typu (w sumie ok. 30 budynków) stoją pojedynczo wśród bloków; na terenie osiedla znajdują się trzy skupiska starej zabudowy, każde złożone z kilku domów; w największym stopniu stary charakter zachował zachodni fragment ulicy Balonowej (między ulicami Armii Krajowej i Retkińską), długi na ok. 150 m., gdzie o wiejskiej przeszłości przypomina nie tylko zabudowa, ale i niewyasfaltowana droga oraz istniejący przy niej sad. Ponadto skupiskami starej zabudowy jest jeszcze fragment obecnej ulicy Olimpijskiej (dawniej – ul. Zagrodniki), oraz – częściowo – ulica Kusocińskiego na wschód od Retkińskiej.
Od początku XXI w. budynki wielorodzinne na Retkini są kolejno ocieplane i malowane na pastelowe kolory, dzięki czemu osiedle pozbywa się poprzedniego, szarego, choć z drugiej strony wyglądu tworzącego swego rodzaju zapomniany już powoli klimat budowanego za czasów PRL osiedla.
Handel i usługi.
Do lat 90. Retkinia była typowym osiedlem sypialnianym, którego mieszkańcy pracowali, uczyli się i wszystkie inne sprawy załatwiali w centrum Łodzi. Także zakupy inne niż spożywcze związane były z podróżą do innych części miasta.
Po 1989 roku na osiedlu powstało wiele sklepów, głównie spożywczych, ale także specjalistycznych, oraz lokali gastronomicznych (m.in. puby, pizzerie, restauracja McDonald’s) i innych punktów usługowych (np. kilka stacji benzynowych).
Największe skupisko punktów handlowo – usługowych znajduje się po obu stronach ulicy Armii Krajowej. Obejmuje ono m.in. supermarket Lidl, halę targową "Pod Topolami", dwukondygnacyjne centrum handlowe – tzw. "Niebieski Pawilon", centrum handlowe „Galeria Retkińska”, 3 mniejsze pawilony handlowe i kilkadziesiąt pomniejszych sklepików (w większości spożywczych), kiosków, a także zmienną liczbę przenośnych stoisk handlowych. Poza tym na Retkini znajdują się m.in.: „Sobieradek” (przy ul. Retkińskiej, założony w latach 80.), 2 placówki sieci Tesco (do 2007 r. Leader Price; jeden ze sklepów wcześniej należał do PSS Społem, a drugi zbudowano w latach 90. jako obiekt Remy 1000), placówka sieci Carrefour (do 2007 r. Champion), 3 placówki sieci Biedronka, i po 1 placówce sieci Stokrotka i Aldi.
W 2008 r. u zbiegu ulic Retkińskiej i Maratońskiej zbudowano halę targową „Centrum Handlowe Retkinia” – powstało ono w miejsce dużego rynku przy ulicy Maratońskiej, istniejącego w tej lokalizacji od połowy 2006, kiedy to został tam przeniesiony z poprzedniego miejsca, wzdłuż ulicy Retkińskiej; przeprowadzka rynku była związana z poszerzaniem pasa jezdni.
Istnieje też kilka niewielkich targowisk (w tym dwa zadaszone).
Na Retkini w różnych miejscach znajdują się też liczne placówki pocztowe, placówki bankowe (m.in. PKO, Millennium, Banku Spółdzielczego, WBK, Polbank, Alior Bank i wiele innych) oraz bankomaty i apteki.
Osiedle spełnia także rolę usługową: znajdują się tu m.in. salony fryzjerskie i kosmetyczne, zakłady fotograficzne, punkty ksero, lecznice weterynaryjne, siłownie i kluby fitness, solaria, punkty naprawy sprzętu AGD i RTV, zakłady szklarskie, pracownie szewskie i krawieckie, wypożyczalnie kaset i płyt oraz inne firmy i obiekty usługowe.
Na osiedlu działa też niewielka liczba firm produkcyjnych, m.in. kilka piekarni i cukierni.
Oświata i kultura na Retkini.
Na Retkini znajduje się wiele szkół, zarówno publicznych, jak i prywatnych: 9 podstawowych (w tym 2 prywatne), 9 gimnazjalnych (w tym 5 niepublicznych, z czego jedna dla dorosłych) oraz 7 szkół średnich (w tym 6 niepublicznych, z czego 2 dla dorosłych), a także 8 przedszkoli i 3 żłobki. Poza tym na terenie osiedla znajduje się kilka bibliotek (głównie gminne, a także inne – m.in. kościelna).
Ważnym obiektem kulturalno-oświatowym jest Pałac Młodzieży im. Juliana Tuwima, usytuowany na osiedlu Balonowa, niedaleko alei Wyszyńskiego. Został tu przeniesiony w końcu XX w. ze swojej długoletniej siedziby w przedwojennym gmachu YMCA Łódź przy ul. St. Moniuszki 4a. Od 1975 r. działa także Centrum Zajęć Pozaszkolnych Nr 3 (dawniej Młodzieżowy Dom Kultury „Retkinia”). We wrześniu 2012 r. placówka została przeniesiona z budynku po dawnym przedszkolu przy ul. Przełajowej 5 do jednego z budynków Gimnazjum Nr 20 przy ulicy Olimpijskiej 9.
Opieka przedszkolna.
Na terenie Retkini znajduje się kilkanaście ośrodków opieki przedszkolnej. Ich liczba w ostatnich latach zmniejszyła się o połowę – żłobków z 6 do 3, a przedszkoli z 20 do 9. Zlikwidowanie tylu obiektów opieki nad dziećmi związane jest ze zmianami struktury demograficznej osiedla i znacznym zmniejszeniem się liczby dzieci. Obecnie na Retkini funkcjonują:
Żłobki:
Przedszkola:
W latach 1990–2000 zlikwidowano przedszkola nr: 157 (Przełajowa 5), 158 (Rajdowa 13), 161 (Maratońska 49), 162 (Armii Krajowej 26a), 169 (Kusocińskiego 118), 186 (Kostki Napierskiego 8), 187 (Batalionów Chłopskich 4), 188, 196, 208, 213 (Popiełuszki 13) i 217 (Babickiego15).
Szkoły.
Do niedawna jedynymi szkołami na Retkini były szkoły podstawowe, zaś dalsza edukacja wymagała dojazdów do innych części Łodzi. Pierwsza na osiedlu (i jak dotąd jedyna) publiczna szkoła średnia – XXXIII LO – powstała dopiero w 1989 r. Po reformie systemu oświaty w 1999 roku na Retkini zorganizowano także szkoły szczebla gimnazjalnego, które istniały do 2019 r., kiedy to kolejna reforma dokonała ich likwidacji. Poza wymienionymi szkołami publicznymi na osiedlu funkcjonuje kilka szkół niepublicznych stopnia średniego.
Szkoły podstawowe:
Szkoły średnie:
Szkoły dla dorosłych:
Wyższe uczelnie:
Ochrona zdrowia.
Na Retkini znajdują się także liczne placówki związane z ochroną zdrowia – przychodnie i gabinety lekarskie oraz stomatologiczne, a także apteki, pracownie rentgenowskie, punkty analiz medycznych, zakłady optyczne itd.
Na osiedlu brak jest szpitali – najbliższe tego typu placówki znajdują się na sąsiednim Karolewie.
Sport i rekreacja.
Na terenie osiedla jest niewiele ośrodków związanych z działalnością sportową. Jedynymi placówkami tego typu na Retkini są 2 baseny znajdujące się przy szkołach podstawowych (nr 19 i 137), 2 niewielkie korty tenisowe oraz lodowisko „Retkinia”, kilka siłowni, a ponadto kilka położonych wśród bloków amatorskich boisk do gry w piłkę nożną i koszykówkę, kilka niewielkich, sztucznie usypanych górek do jazdy na sankach, oraz duża liczba placów zabaw. Przy niektórych retkińskich szkołach działają szkolne kluby sportowe (m.in. pływacki SKS Delfin przy SP nr 137).
W grudniu 2008 roku na terenie Szkoły Podstawowej nr 41 oddano do użytku kompleks sportowy zbudowany w ramach rządowo-samorządowego programu „Orlik 2012”.
Tereny zielone.
Na terenie Retkini znajdują się liczne obszary zieleni. Z jednej strony są to trawniki i stosunkowo młode nasadzenia – liczne drzewa oraz krzewy posadzone wśród bloków w latach 80., które obecnie osiągnęły duże rozmiary; najczęstszymi gatunkami tego typu są m.in. brzozy, kasztanowce, świerki, akacje (robinie) klony i dęby, oraz krzewy – zwłaszcza bzy. Drugim rodzajem zieleni jest także dość młoda, dzika lub pół-dzika roślinność o charakterze chwastów i krzewów, porastająca polany, niezagospodarowane place oraz skwery. Szczególnym typem zadrzewień są istniejące w wielu miejscach stare drzewa owocowe, najczęściej jabłonie – pozostałości sadów z czasów sprzed budowy osiedla oraz inne stare, kilkudziesięcioletnie drzewa, również pamiętające czasy wsi.
Wzdłuż głównych ulic Retkini, które zostały wytyczone jako pierwsze rosną ponad trzydziestoletnie topole. Ponadto osiedle z kilku stron otoczone jest przez tereny zielone: od północy jest to pas nieużytków – dawne pola PGR-u Brus oraz „Górka Retkińska”, a od południa – sztucznie zadrzewiony pas terenu oddzielający osiedle od linii kolejowej i lotniska. Ponadto z osiedlem graniczy Łódzki Ogród Botaniczny.
Dla mieszkańców osiedla największe jednak znaczenie jako obiekty rekreacyjne mają: oddalony od Retkini o ok. 1 km las Lublinek i park na Zdrowiu, które w okresie letnim są miejscem wypoczynku dla setek osób.
Pozostałe obiekty na osiedlu.
Na terenie Retkini znajdują się także inne ważne obiekty m.in. siedziba Państwowej Straży Pożarnej oraz komisariat Policji. Na podosiedlu Piaski funkcjonuje Dom Seniora.
Ludność i demografia.
Retkinię, na której pod koniec lat 80-tych żyło ok. 80 000 ludzi, zamieszkuje obecnie (przełom 2021/2022 r.) ok. 45 000 - 50 000 osób. Ponieważ Retkinia nie stanowi odrębnej jednostki administracyjnej, brak jest szczegółowych danych dotyczących populacji osiedla, niemniej jednak osiedla administracyjne, na które dzieli się Retkinia (obejmujące też Karolew i Smulsko) zamieszkują 59 672 osoby. Gęstość zaludnienia dla całego tego terenu wynosi ok. 8 000 os./km². Sama Retkinia, z uwagi na „wysoką” zabudowę charakteryzuje się gęstością zaludnienia rzędu 10 000 - 12 000 os./km²
Gdy od końca 1. połowy lat 70. władze przydzielały mieszkania na Retkini, zdecydowaną większość mieszkań otrzymywały dość młode małżeństwa z dziećmi w wieku przedszkolnym lub wczesnoszkolnym. Spowodowało to, iż struktura wiekowa populacji osiedla nie była typowa dla innych części miasta – bardzo mało było osób starszych, a blisko połowę ludności stanowiły dzieci i młodzież poniżej 18 roku życia. Sytuacja taka rodziła liczne problemy, m.in. związane z dostępem do szkół i przedszkoli; np. w ich wyniku przez kilka lat, do czasu wybudowania kilku nowych szkół zajęcia lekcyjne dla części uczniów odbywały się w specjalnie zaadaptowanych pomieszczeniach handlowo-usługowych, a w istniejących już szkołach nauka odbywała się w systemie dwuzmianowym.
Obecnie procesy demograficzne doprowadziły do tego, iż większość mieszkańców Retkini to osoby powyżej 50 roku życia, w dużej części emeryci. Osoby, które w latach 70. jako dzieci zamieszkały na osiedlu często opuszczają Retkinię i zamieszkują w innych częściach miasta. W sposób bardzo znaczący spadła liczba dzieci i młodzieży, co spowodowało m.in. likwidację 11 z 20 istniejących niegdyś przedszkoli i 3 z 6 żłobków. W wyniku opuszczania osiedla przez ludzi młodych, jak też niskiego przyrostu naturalnego w ostatnich latach liczba mieszkańców Retkini, jak i całej Łodzi, zmniejsza się – od końca lat 80. liczba mieszkańców spadła o ok. 1/3.
Parafie na Retkini.
Pod względem organizacji kościoła katolickiego retkińskie parafie wyznania rzymskokatolickiego, których obecnie jest 4, wchodzą w skład dekanatu Łódź-Retkinia-Ruda.
Do 1983 Retkinia stanowiła jedną parafię pw. Najświętszego Serca Jezusowego. Wraz z rozwojem osiedla i wzrostem populacji tworzono kolejne jednostki podziału administracyjnego kościoła. Na osiedlu istnieją:
Poza wiernymi Kościoła rzymskokatolickiego osiedle zamieszkuje też niewielka grupa wyznawców innych religii, spośród których najliczniejsi są Świadkowie Jehowy, którzy jednak nie posiadają swych obiektów kultowych na terenie osiedla, zaś najbliższe znajdują się na osiedlu Pienista.
Komunikacja.
Ulice stanowiące granice osiedla są zarazem jednymi z ważniejszych ciągów komunikacyjnych miasta. Kilkaset metrów na północ od Retkini przebiega droga wojewódzka nr 710, a do centrum miasta wiedzie dwujezdniowa Trasa W-Z.
Retkinia posiada dobrze zorganizowaną komunikację miejską obsługującą całe osiedle. Trzy linie tramwajowe kursujące aleją Wyszyńskiego, czyli główną arterią komunikacyjną, oraz liczne linie autobusowe okalające osiedle od północy i południa, obsługiwane są przez MPK.
Ponadto przez Retkinię przebiega trasa autobusowa PKS.
Linie tramwajowe.
Pierwsza linia tramwajowa (nr 19 zwana „fregatą”) prowadząca na Retkinię została uroczyście otwarta 30 kwietnia 1955 r. Obecnie przez teren osiedla przebiegają stałe trasy 4 linii tramwajowych, obsługiwanych przez Miejskie Przedsiębiorstwo Komunikacyjne – Łódź:
Linie autobusowe.
Linie autobusowe MPK (dzienne):
Linie autobusowe nocne MPKWszystkie linie autobusowe nocne w Łodzi zjeżdżają się w tzw. "„punkcie przesiadkowym”" (PP) na al. Kościuszki przy Zielonej, co ułatwia dojazd niemal w każdy koniec Łodzi. Autobusy zjeżdżają się w tym punkcie co 60 minut od nocy z niedzieli na poniedziałek do nocy z czwartku na piątek oraz co 30 minut w weekendy. Odjazdy odbywają się w godzinach 22:30 – 4:30 (w niedziele i święta do 5:30).
Kolej.
Południową granicę Retkini wyznaczają tory kolejowe PKP dawnej linii Kolej Warszawsko-Kaliskiej łączącej dworce kolejowe Łódź-Kaliska oraz Łódź Chojny z Kaliszem i dalej z Poznaniem, Lesznem oraz z Wrocławiem. Linia ta przebiega przez Pabianice, Łask, Sieradz a na stacji węzłowej Zduńska Wola Karsznice łączy się z magistralą węglową Herby – Gdynia.
Na wysokości Retkini nie ma wyznaczonej żadnej stacji, ani przystanku, jest tylko posterunek odgałęźny „Retkinia”, oddzielający linię nr 14 od łącznicy nr 539 prowadzącą w kierunku Chojen. Najbliższą stacją jest dworzec kolejowy Łódź-Kaliska.
W latach 2018 - 2020 planowane jest wybudowanie w ciągu linii nr 14 przystanku osobowego Łódź Retkinia. Docelową lokalizacją ma być okolica skrzyżowania ulic Maratońskiej i Retkińskiej.
Podział Retkini.
Osiedla administracyjne.
Retkinia, jako osiedle nie stanowi administracyjnej całości i podzielona jest na dwie części. Granica obu części Retkini wytyczona jest sztucznie i biegnie wzdłuż ulicy Armii Krajowej. Jako osiedla administracyjne (jednostki pomocnicze gminy) wyodrębnione są:
Jednocześnie urzędowy łódzki System Informacji Miejskiej, utworzony głównie dla potrzeb oznaczania ulic, traktuje Retkinię jako jedno osiedle.
Osiedla nieurzędowe.
Znacznie częściej stosowanym i jedynym pokazywanym na planie miasta podziałem Retkini jest podział, według którego na osiedlu tym wyodrębnia się kilka podosiedli – zwykle 5, niekiedy 6, a sporadycznie nawet 7. Główne kryterium wyodrębnienia oparte jest tym, jaka spółdzielnia mieszkaniowa zarządza wielorodzinnymi budynkami mieszkalnymi na danym terenie, przy czym niekiedy mniejsze spółdzielnie są pomijane i administrowane przez nie bloki zaliczane są w obręb osiedla zarządzanego przez sąsiednią, większą spółdzielnię. Podosiedlami tymi są:
Osiedla Retkinia – Północ i Balonowa wchodzą w skład osiedla administracyjnego Retkinia Zachód-Smulsko, zaś pozostałe retkińskie osiedla należą do osiedla administracyjnego Karolew-Retkinia Wschód.
Do Retkini zalicza się niekiedy także:
Pomniki, rzeźby i miejsca historyczne.
Na Retkini.
Obiekty sportowe:
Obiekty handlowe:
Pozostałe:

</doc>
<doc id="562053" url="https://pl.wikipedia.org/wiki?curid=562053" title="Ulam-Buriasz">
Ulam-Buriasz

Ulam-Buriasz (kas. "Ulam-Buriaš", tłum. „Syn(?) boga Buriasza”) – według "Kroniki wczesnych królów" jeden z kasyckich władców Babilonii, brat i następca Kasztiliasza III, wuj Aguma III, wymieniany w tej kronice jako ten, który dokonał podboju Kraju Nadmorskiego:
„"Ea-gamil, król Kraju Nadmorskiego, uciekł do Elamu. Później Ulam-Buriasz, brat Kasztiliasza (III), Kasyta, zebrał swą armię, podbił Kraj Nadmorski (i) rządził krajem"”

</doc>
<doc id="562056" url="https://pl.wikipedia.org/wiki?curid=562056" title="Karol Stryjeński">
Karol Stryjeński

Karol Stryjeński (ur. 19 stycznia 1887 w Krakowie, zm. 21 grudnia 1932 w Warszawie) – architekt, rzeźbiarz, działacz społeczny, dyrektor Państwowej Szkoły Przemysłu Drzewnego w Zakopanem. Mąż Zofii Stryjeńskiej.
Życiorys.
Był synem Tadeusza Stryjeńskiego, znanego krakowskiego architekta, bratem Władysława. Ukończył gimnazjum im. Sobieskiego w Krakowie. W latach 1907–1911 studiował architekturę na politechnice w Zurychu. Studiował też rzeźbę w paryskiej École nationale supérieure des beaux-arts. Pierwszym sukcesem Karola Stryjeńskiego było zwycięstwo w 1912 r. w konkursie na projekt mieszkań robotniczych w Krakowie. 4 listopada 1916 r. ożenił się z Zofią Lubańską, późniejszą znaną malarką, ilustratorką i projektantką tkanin. Małżeństwo skończyło się rozwodem w 1927, para była rodzicami trójki dzieci: córki Magdaleny (1918–1991) oraz synów bliźniaków: Jana i Jacka. W 1922 r. uzyskał pierwszą nagrodę w rządowym konkursie na plan regulacji Zakopanego. Od 1922 r. był dyrektorem Szkoły Przemysłu Drzewnego w Zakopanem. Podniósł znacząco poziom szkoły. Na Wystawie Sztuk Dekoracyjnych w Paryżu w 1925 r. prace jego uczniów uzyskały złote medale.
Udzielał się w Polskim Towarzystwie Tatrzańskim, był m.in. prezesem sekcji narciarskiej i organizatorem zawodów sportowych.
W 1927 r. przeniósł się do Warszawy, gdzie objął katedrę rzeźby monumentalnej na Akademii Sztuk Pięknych. W 1932 r. został dyrektorem Instytutu Propagandy Sztuki w Warszawie. W tym samym roku zmarł na skutek wylewu krwi do mózgu. Został pochowany w rodzinnym grobowcu w Krakowie, a po kilkunastu miesiącach zgodnie z ostatnią wolą zmarłego, przeniesiono jego prochy na Cmentarz Zasłużonych na Pęksowym Brzyzku w Zakopanem (kw. L-I-19).

</doc>
<doc id="562057" url="https://pl.wikipedia.org/wiki?curid=562057" title="Zygmunt Batory">
Zygmunt Batory

Zygmunt Batory (węg. "Báthory Zsigmond") (ur. 1572, zm. 27 marca 1613) − wojewoda Siedmiogrodu w latach 1581–1586, w imieniu księcia Stefana Batorego, książę Siedmiogrodu w latach 1586–1599 i 1600–1601, książę opolski i raciborski 1597–1598, syn Krzysztofa Batorego, bratanek Stefana Batorego.

</doc>
<doc id="562058" url="https://pl.wikipedia.org/wiki?curid=562058" title="Darijo Srna">
Darijo Srna

Darijo Srna, wym. [] (ur. 1 maja 1982 w Metkoviciu) – chorwacki piłkarz grający na pozycji prawego pomocnika a niekiedy obrońcy, trener piłkarski.
Kariera klubowa.
Srna piłkarską karierę zaczynał w Splicie w miejscowym Hajduku. Z Hajdukiem jeden raz został mistrzem Chorwacji w 2001 roku oraz zdobył dwa Puchary Chorwacji w latach 2000 i 2003. Już podczas gry w Hajduku był uważany za jednego z najlepszych piłkarzy początku XXI wieku. W 2003 roku został sprzedany za 1,2 miliona euro do ukraińskiego Szachtara Donieck – wraz z nim do klubu z Doniecka przeszedł klubowy kolega, bramkarz Stipe Pletikosa. W zespole Szachtara ma pewne miejsce w składzie, jest kapitanem drużyny i jednym z czołowych zawodników. Z klubem tym zdołał już zdobyć 2 tytuły mistrza Ukrainy w 2005 i 2006 roku oraz Puchar Ukrainy w 2004 roku. Jego atutem są przede wszystkim bardzo dobrze wykonywane stałe fragmenty gry, a także liczne dośrodkowania z prawego skrzydła. Wraz z kolegami z Szachtara
przeszedł do historii futbolu, zdobywając w 2009 roku Puchar UEFA. Były to ostatnie rozgrywki pod tą nazwą. Ukraiński klub ograł wtedy niemiecki Werder Brema 2:1, a piłkarzem meczu został Srna. 22 marca 2017 Ukraińskie centrum antydopingowe od piłki nożnej postanowiło zdyskwalifikować piłkarza na 17 miesięcy ze względu na obecność w jego organizmie zabronionych substancji dotyczących przepisów antydopingowych. Po wygaśnięciu kontraktu 30 czerwca 2018 klub nie przedłużył kontraktu z piłkarzem.
22 czerwca 2018 podpisał nowy kontrakt z Cagliari Calcio. Po zakończeniu sezonu 2018/19 zakończył karierę piłkarza.
Kariera reprezentacyjna.
W reprezentacji Chorwacji Srna zadebiutował 20 listopada 2002 roku w wygranym 1:0 meczu z reprezentacją Rumunii. Selekcjoner kadry narodowej Zlatko Kranjčar powołał Srnę do 23-osobowej kadry na Mistrzostwa Świata w Niemczech. Tam zagrał we wszystkich 3 meczach swojej reprezentacji, która jednak nie zdołała awansować do 1/8 finału. W decydującym meczu z reprezentacją Australii (2:2) zdobył pierwszą bramkę w tym spotkaniu – po strzale z rzutu wolnego. Natomiast w drugim meczu grupowym z reprezentacją Japonii zostanie zapamiętany jako niefortunny wykonawca rzutu karnego. Piłka po jego strzale trafiła w słupek japońskiej bramki.
Kariera trenerska.
Po zakończeniu kariery piłkarza rozpoczął pracę szkoleniową. 20 czerwca 2019 został zaproszony do sztabu szkoleniowego Szachtara Donieck.

</doc>
<doc id="562060" url="https://pl.wikipedia.org/wiki?curid=562060" title="José Bonaparte">
José Bonaparte

José Fernando Bonaparte (ur. 14 czerwca 1928 w Rosario, zm. 18 lutego 2020 w Mercedes) – argentyński paleontolog, odkrywca wielu południowoamerykańskich dinozaurów i innych kopalnych kręgowców oraz mentor nowej generacji argentyńskich paleontologów, jak np. Rodolfo Coria.
Urodził się w Rosario, w prowincji Santa Fe. Związany z Museo Argentino de Ciencias Naturales w Buenos Aires.
Odkrycia.
Dinozaury przez niego odkryte żyły w południowej części superkontynentu Gondwana w erze mezozoicznej i były równie wielkie jak ich północni krewniacy z Laurazji.
Bonaparte odkrył też inne taksony gadów, oprócz dinozaurów:
Ponadto na jego cześć nazwano m.in. rodzaj teropoda "Bonapartenykus".
Brał też udział w badaniu dinozaurów odkrytych przez innych paleontologów, np. "Giganotosaurus carolinii", a także innych grup kręgowców, jak synapsydy i lepidozaury.

</doc>
<doc id="562062" url="https://pl.wikipedia.org/wiki?curid=562062" title="Jose Bonaparte">
Jose Bonaparte



</doc>
<doc id="562064" url="https://pl.wikipedia.org/wiki?curid=562064" title="Mirosław Skurzewski">
Mirosław Skurzewski

Mirosław Skurzewski, podpisywał się Skórzewski (ur. 9 grudnia 1934 w Warszawie, zm. 21 marca 2005 w Warszawie) – polski dziennikarz sportowy.
Życiorys.
Był absolwentem Uniwersytetu Warszawskiego, od 1959 do 1971 pracował w "Expressie Wieczornym", od 1971 w "Przeglądzie Sportowym", m.in. jako szef działu piłki nożnej, od 1982 jako zastępca redaktora naczelnego.
W 1952 roku został wicemistrzem Polski juniorów w koszykówce z Legią Warszawa
Relacjonował największe momenty w historii polskiej piłki nożnej, m.in. Igrzyska Olimpijskie w Monachium, mecz w 1973 z reprezentacją Anglii na Wembley czy Mistrzostwa świata w piłce nożnej w 1974, 1978, 1982 i 1986. 
W 2001 został odznaczony Krzyżem Kawalerskim Orderu Odrodzenia Polski (M.P. z 2001, nr 23, poz. 406) 

</doc>
<doc id="562068" url="https://pl.wikipedia.org/wiki?curid=562068" title="Rawka (Skierniewice)">
Rawka (Skierniewice)

Rawka – dzielnica Skierniewic powstała w latach 80. XX w. z włączenia wsi Grabina oraz części wsi Ruda oraz Miedniewice, w skład tego miasta. Osada ta liczy ok. 4500 mieszkańców; leży ona nad rzeką Rawką (stąd nazwa).
Położenie i charakterystyka.
Dzielnica jest oddalona od właściwego miasta o ok. 5 km koleją oraz ok. 8 km drogą – przejazd samochodem z centrum na Rawkę bez przekraczania granic miasta możliwy jest tylko jedną drogą, pozostałe trasy wykraczają poza granice miasta i prowadzą przez okoliczne wsie Miedniewice lub Topolę Miedniewicką. Osiedle jest geograficznie odcięta od reszty Skierniewic: wzdłuż drogi łączącej te dwa obszary osadnicze rozciągają się pola uprawne, łąki i lasy. Włączenie tych niepołączonych z resztą miasta wsi miało prawdopodobnie na celu formalne zwiększenie liczby ludności Skierniewic, będących wówczas jednym z najmniej ludnych miast wojewódzkich. W tej dzielnicy do początku lat 90. XX w. funkcjonowały Skierniewickie Zakłady Urządzeń Odpylających „Rawent” dające zatrudnienie mieszkańcom tutejszego osiedla fabrycznego oraz okolicznych wsi.Dzielnica stanowi dogodny punkt wyjściowy do Bolimowskiego Parku Krajobrazowego (Rezerwat „Ruda Chlebacz”) czy w dolinę rzeki Rawki.
Edukacja.
Na osiedlu znajduje się przedszkole, szkoła podstawowa, zespół szkół ponadgimnazjalnych.
Kościoły.
Na osiedlu Rawka znajduje się kościół parafialny pod wezwaniem świętego Józefa Robotnika na ul. św. Kolbego należący do diecezji łowickiej.
W dzielnicy Rawka znajduje się kościół parafialny pod wezwaniem św. Józefa Oblubieńca NMP
Cmentarze.
W dzielnicy znajduje się jedyny Cmentarz Skierniewice – Rawka położony w kompleksie leśnym.
Turystyka i rekreacja.
Osiedle położone jest przy rzece Rawce stanowiącej szlak kajakowy. Organizowane są na niej spływy kajakowe, ponadto rzeka była i jest kąpieliskiem dla mieszkańców Skierniewic. Na osiedlu działają również ośrodki rekreacyjne. Do centrum Skierniewic, jak i do pobliskich miejscowości prowadzą szlaki turystyczne piesze i rowerowe.
Sport.
W dzielnicy Skierniewice Rawka znajduje się stadion do gry w hokeja na trawie.
Folklor.
W okolicach Rawki, w podaniach ludowych, znany był diabeł o imieniu "Rawski".

</doc>
<doc id="562069" url="https://pl.wikipedia.org/wiki?curid=562069" title="ABC (czasopismo szwajcarskie)">
ABC (czasopismo szwajcarskie)

ABC – niemieckojęzyczne czasopismo architektoniczno-artystyczne wydawane w Bazylei w latach 1924–1928. Nosiło podtytuł Beiträge zum Bauen ("Przyczynki o budowaniu", "Komentarze na temat budowania"). Ukazywało się nieregularnie, łącznie wydano osiem numerów.
Inspiracją dla autorów czasopisma był periodyk "Wieszcz. Gegenstand. Objet", wydawany wcześniej przez El Lissitzkiego w Berlinie. "ABC" stanowiło organ konstruktywistycznej międzynarodówki (Mart Stam, Hannes Meyer, Hans Schmidt, Werner Moser) i prezentowało w wyszukany graficznie, plakatowy sposób jej prace, a także rysunki innych twórców, m.in. Miesa van der Rohe. Teksty pisane były językiem żywym i pełnym wykrzykników, między drukowanymi wielką czcionką sloganami rozmieszczone były mniejsze krótkie notki oraz zdjęcia i rysunki. Charakterystyczna była również szokująca wówczas pionowa winieta. Mimo że pismo wydawane było w stosunkowo niewielkim nakładzie, wywarło wielki wpływ na rozwój architektury nowoczesnej.

</doc>
<doc id="562071" url="https://pl.wikipedia.org/wiki?curid=562071" title="ABC - Beiträge zum Bauen">
ABC - Beiträge zum Bauen



</doc>
<doc id="562073" url="https://pl.wikipedia.org/wiki?curid=562073" title="Brundisium">
Brundisium



</doc>
<doc id="562074" url="https://pl.wikipedia.org/wiki?curid=562074" title="Beema">
Beema

Beema (znany także jako: "Bumer", "Bummer", "Bimmer", "Bumier", ros. "Бумер") – rosyjski dramat kryminalny z 2003 roku.
Film jest fabularnym debiutem reżyserskim Piotra Busłowa – absolwenta moskiewskiej szkoły filmowej. W 2006 roku reżyser nakręcił drugą część (""), której akcja rozgrywa kilka lat później.
Opis fabuły.
Współczesna ballada gangsterska. Czterech młodych gangsterów kradnie samochód BMW (w rosyjskim slangu – "Bumier"). Ponieważ nieostrożnie wdali się w awanturę z innym gangiem i przy okazji zabili agenta Federalnej Służby Bezpieczeństwa, muszą uciekać z Moskwy. Podróż przez Rosję staje się ucieczką przed przeznaczeniem. Spotkania z przekupnymi milicjantami, kierowcami-przemytnikami, pijanymi kołchoźnikami, biznesmenami z półświatka, a wreszcie z wiejską znachorką nabierają sensu metafizycznego.

</doc>
<doc id="562076" url="https://pl.wikipedia.org/wiki?curid=562076" title="Turnaround management">
Turnaround management

Turnaround management – specjalistyczna dziedzina zarządzania skupiająca się na wyprowadzaniu organizacji z problemów finansowych, organizacyjnych, logistycznych i innych.
Głównym celem "turnaround management" jest określenie problemów, odnalezienie i likwidacja ich źródła, naprawienie wszelkich szkód powstałych do czasu likwidacji problemu oraz stworzenie i wdrożenie nowych rozwiązań pozwalających przedsiębiorstwu wyjść z kryzysu, uzyskać i utrzymać samowystarczalność i prowadzić dochodową działalność.

</doc>
<doc id="562077" url="https://pl.wikipedia.org/wiki?curid=562077" title="Cyberłowcy">
Cyberłowcy

Cyberłowcy (ang. "Cyberchase", 2002-2015) – amerykańsko–kanadyjski serial animowany zrealizowany przez wytwórnię Studio 306, Nelvana, Studio B Productions, Optix Digital Pictures i PBS Kids Magic Balloons. Jego światowa premiera miała 21 stycznia 2002 roku, zaś premiera polska 7 września 2002.
Fabuła.
Serial opowiada o trójce przyjaciół z cyberprzestrzeni – Jackie, Inez i Matta, którzy rozwiązują matematyczne działania i matematyczne zagadki. Bohaterom towarzyszą cyber-ptak Digit i doktor Matemat oraz Płyta Matka. Muszą się zmagać ze złym Hakerem, który chce władać cyberprzestrzenią oraz niezdarnymi sługami – Buczkiem i Dilitem. Jackie, Matt i Inez odwiedzają miejsca takie jak: Płaskowyż Praw, Figurostrefa, wesołe miasteczko i wiele innych miejsc.
Wersja polska.
Wersja polska: Master Film na zlecenie MiniMaxa
Reżyseria: Elżbieta Jeżewska
Dialogi:
Dźwięk: Małgorzata Gil
Montaż: Jan Graboś
Kierownictwo produkcji: Ewa Chmielewska
Udział wzięli:
i inni
Piosenkę tytułową śpiewali: Anna Apostolakis, Beata Jankowska, Monika Wierzbicka
Tekst piosenki: Andrzej Brzeski
Opracowanie muzyczne: Eugeniusz Majchrzak

</doc>
<doc id="562078" url="https://pl.wikipedia.org/wiki?curid=562078" title="Eduardo da Silva">
Eduardo da Silva

Eduardo Alves da Silva (ur. 25 lutego 1983 w Rio de Janeiro) – chorwacki piłkarz brazylijskiego pochodzenia, występujący na pozycji napastnika. Reprezentant Chorwacji, uczestnik Mistrzostw Europy 2012 i Mistrzostw Świata 2014.
Życiorys.
Da Silva urodził się w Rio de Janeiro. W młodzieńczych latach zapisał się do klubu CBF Nova Kennedy i tam grał do 15 roku życia. Wtedy to w 1998 roku przeniósł się do Zagrzebia i tam trafił do zespołu Dinamo Zagrzeb. Z czasem da Silva zaczynał grać coraz częściej w pierwszym zespole. W sezonie 2000/2001 wypożyczono go do Croatii Sesvete, a w 2002 roku był wypożyczony do drugoligowego wówczas Inter Zaprešić – ówczesny trener Dinama, Miroslav Blažević, nie widział dla niego miejsca w składzie. Dziesięć bramek w drugiej lidze pomogło Interowi w awansie do ekstraklasy. Da Silva powrócił do Dinama, kiedy trenerem został Nikola Jurčević.
W latach 2004 i 2006 został uznany za najlepszego piłkarza ligi. W sezonie 2005–2006 był także drugim najlepszym strzelcem ekstraklasy z 20 golami na koncie. Z Dinamem dwukrotnie, w latach 2003 i 2006, zdobył mistrzostwo, a w 2004 – Puchar kraju. W sezonie 2006/2007 da Silva zdobył aż 34 gole w 32 ligowych meczach, co jest rekordem chorwackiej ligi. Wywalczył też mistrzostwo Chorwacji z Dinamem.
Latem 2007 da Silva podpisał kontrakt z Arsenalem, w którym miał zastąpić w ataku Thierry'ego Henry.
W 2002 roku został powołany do młodzieżowej reprezentacji Chorwacji. W listopadzie 2004 meczem z Irlandią (3:0) zadebiutował w drużynie narodowej seniorów. Pierwszą bramkę zdobył w lutym 2006 podczas Pucharu Carlsberga w Hongkongu w meczu z tamtejszą reprezentacją (7:1). Był jednym z kandydatów z linii ataku do kadry na mistrzostwa świata w Niemczech, jednak selekcjoner Zlatko Kranjčar nie skorzystał z jego usług tłumacząc, że jest jeszcze "za młodym piłkarzem". Natomiast nowy selekcjoner Slaven Bilić widział w da Silvie podstawowego zawodnika reprezentacji i powołał go na swój debiutancki mecz, który został rozegrany 16 czerwca 2006 roku, a Chorwacja wygrała 2:0 z reprezentacją Włoch. Da Silva spisał się dobrze i zdobył jedną z bramek. Natomiast w wyjazdowym meczu eliminacyjnym do Euro 2008 z reprezentacją Izraela, wygranym 4:3, zdobył dla Chorwatów aż 3 bramki.
2 lipca 2007 roku Eduardo da Silva został zakupiony na 4 sezony do angielskiego klubu Arsenal F.C.
Dnia 23 lutego 2008 roku Eduardo da Silva w 3 minucie spotkania Arsenalu z Birmingham City został brutalnie sfaulowany przez Martina Taylora. Jak wykazały badania piłkarz doznał otwartego złamania stawu skokowego i zerwania w nim wszystkich więzadeł. Stopa piłkarza wygięta została w nienaturalnym kierunku pod kątem 90 stopni, zostały w niej zerwane naczynia krwionośne. Boisko opuścił po 8 minutach z założoną maską tlenową. Stwierdzono jednak, że złamanie nie jest tak poważne, jak wyglądało to na początku i piłkarz wróci na boisko być może po 9 miesiącach rekonwalescencji. Po 10 miesiącach ciężkiej rehabilitacji Eduardo wrócił na boisko w meczu rezerw 16 grudnia 2008 roku przeciwko drużynie Portsmouth.
Dnia 16 lutego 2009, Eduardo wrócił do drużyny Arsenalu strzelając 2 bramki w meczu FA Cup przeciwko Cardiff City.
Chorwacki piłkarz został zdyskwalifikowany na dwa spotkania Ligi Mistrzów. To efekt kary nałożonej przez UEFA za wymuszenie rzutu karnego w meczu 4. rundy kwalifikacyjnej (26 sierpnia 2009 r.) z Celtikiem Glasgow (3:1). Eduardo został uznany za winnego wymuszenia rzutu karnego. W 28. minucie interweniujący w polu karnym Celticu bramkarz Artur Boruc nie spowodował upadku napastnika "Kanonierów", ten jednak teatralnie upadł, a sędzia podyktował jedenastkę. Polski bramkarz ostro protestował, ale sędzia z Hiszpanii Manuel Mejuto González nie zmienił decyzji.
"Kanonierzy" odwołali się od kary dla chorwackiego napastnika – poskutkowało to anulowaniem kary. Eduardo odwdzięczył się za starania, strzelając zwycięskiego gola w meczu pierwszej kolejki Ligi Mistrzów ze Standardem Liège.
21 lipca 2010 roku oficjalna strona Szachtara Donieck potwierdziła zakup Eduardo da Silvy z Arsenalu. Zawodnik podpisał czteroletni kontrakt. W lipcu 2014 po wygaśnięciu kontraktu opuścił doniecki klub, a potem wyjechał do Brazylii, gdzie bronił barw C.R. Flamengo. W lipcu 2015 powrócił do Szachtara Donieck. Po wygaśnięciu kontraktu w grudniu 2016 opuścił Szachtar, natomiast 1 stycznia 2017 został zaprezentowany jako nowy zawodnik brazylijskiego Athletico Paranaense. 
4 stycznia 2018 roku podpisał roczny kontrakt z Legią Warszawa. 9 lutego 2018 roku zadebiutował w barwach warszawskiej Legii w wygranym 3:2 meczu 22 kolejki Ekstraklasy z Zagłębiem Lubin. Wszedł na boisko w 46 minucie meczu, zaliczył asystę przy drugim golu Jarosława Niezgody oraz wywalczył rzut karny w doliczonym czasie gry do drugiej połowy meczu. W sezonie 2017/2018 – który zakończył bez gola, z 10. meczami w lidze i 2. w Pucharze Polski – zdobył mistrzostwo i Puchar Polski.
19 sierpnia 2018 wystąpił w swoim jedynym meczu ligowym sezonu 2018/2019, przeciwko Zagłębiu Sosnowiec, wygranym 2:1. 13 września 2018 roku zawodnik został usunięty z listy zgłoszonych do rozgrywek Ekstraklasy, a 13 grudnia 2018 roku Legia poinformowała, że obowiązujący do końca roku kontrakt Eduardo nie zostanie przedłużony.
Statystyki.
Klubowe.
"Stan na 7 kwietnia 2018"

</doc>
<doc id="562079" url="https://pl.wikipedia.org/wiki?curid=562079" title="Babylon Rogues">
Babylon Rogues



</doc>
<doc id="562080" url="https://pl.wikipedia.org/wiki?curid=562080" title="Achab">
Achab

Achab (pan. 874–853 p.n.e.) – siódmy król północnego królestwa Izraela; syn króla Omriego, kontynuował politykę ojca, dążąc do zjednoczenia kraju. 
Biografia Achaba w relacji biblijnej.
Pokonał Moabitów, wszedł do sojuszu prowadzącego wojny z Asyrią, utrzymywał pokój z królestwem Judy. Sprzymierzył się z Fenicjanami przez małżeństwo z Izebel, córką Etbaala I, króla Tyru, która wprowadziła do Izraela kult Baala i Aszery, wskutek czego Achab został potępiony przez Boga, o czym oznajmił prorok Eliasz.
W Biblii jego imię stało się synonimem niegodziwości, pamiętny wrogością okazywaną prorokowi Eliaszowi, wprowadzeniem kultu Baala i skazaniem na śmierć Nabota z namowy swej żony, królowej Izebel, za niepopełnione winy.
Achab nie tylko wprowadził Baala jako boga do stolicy swego państwa, ale ponadto za namową Izebel wzniósł ołtarze pogańskie na wielu wzgórzach, gdzie pod osłoną gajów kapłani i inni uczestnicy tego kultu wywierali swój wpływ, aż cały niemal Izrael poszedł za nimi. Zginął podczas oblężenia Ramot w Gileadzie przez Aramejczyków. Jego następcą był Ochozjasz. Kilka lat po jego śmierci ród Omrydów został wymordowany przez ich przeciwników, a królem został Jehu, który został wcześniej namaszczony na króla przez Elizeusza.
Pozabiblijne źródła informacji o Achabie.
Wykopaliska z terenów historycznych granic północnego królestwa Izraela oraz terenów podbitych za panowania Achaba i jego ojca Omriego świadczą, iż to za panowania tych dwóch władców nastąpił duży rozwój infrastruktury miejskiej oraz integracja wewnętrzna królestwa i jego awans polityczny do czołowej potęgi Lewantu.
Awans ten oznaczał m.in. przyjęcie alfabetu fenickiego, otwarcie się na ówczesny świat cywilizowany w tym pojawienie się w kronikach asyryjskich (co dla nas oznacza rozpoczęcie epoki historycznej Izraela) oraz osłabienie religii mojżeszowej na rzecz nowych obcych kultów religijnych.

</doc>
<doc id="562082" url="https://pl.wikipedia.org/wiki?curid=562082" title="Eduardo Da Silva">
Eduardo Da Silva



</doc>
<doc id="562083" url="https://pl.wikipedia.org/wiki?curid=562083" title="Detekcja neutronów">
Detekcja neutronów

Detekcja neutronów – neutrony rejestruje się mierząc efekty wtórne oddziaływania promieniowania neutronowego i tzw. materiałów tarczowych. W wyniku reakcji z neutronami generują cząstki jonizujące jak: fotony gamma, cząstki alfa, fragmenty rozszczepień.
Problemy w detekcji neutronów.
Neutron jest cząstką elementarną nie posiadającą ładunku elektrycznego. Oznacza to, że nie jest możliwa bezpośrednia jonizacja materii/środowiska z którym oddziałuje. Specyficzną formą oddziaływania neutronów z materią są reakcje jądrowe (neutron jest składnikiem jądra atomu). Stąd bezpośrednia detekcja neutronów jest niezwykle trudna, tym bardziej, że w zależności od energii, neutrony różnie oddziałują z materią.
Neutrony można też wykrywać badając ich rozpraszanie sprężyste w materii, gdy powstają jądra odrzutu (w detektorach: zwykle wodoru). 
Najbardziej chętnymi neutronami do oddziaływania są neutrony o niższych energiach.
Aby detekcja neutronów o danej energii była jak najbardziej wydajna, należy użyć jako materiału tarczowego pierwiastków o jak największym przekroju czynnym na oddziaływanie z neutronami. Dla wielu jąder przekrój czynny zależy od odwrotności prędkości neutronów (dla energii neutronów bliskich energii neutronów termicznych), a ponadto w zależności przekroju czynnego od energii neutronów dla wyższych energii występują często tzw. piki rezonansowe. Piki rezonansowe świadczą o wzroście przekroju czynnego na oddziaływanie z neutronami dla określonych energii.
Zależność przekroju czynnego na oddziaływanie neutronów z materią ściśle zależy od materiału tarczowego i dla każdego izotopu jest inne.
Detektory.
Do najpopularniejszych detektorów promieniowania neutronowego należą:
Ponadto do detekcji neutronów wykorzystuje się często "metodę aktywacyjną" (detektor aktywacyjny).
Ze względu na to, że większość przedstawionych detektorów przeznaczona jest do detekcji neutronów termicznych, to często umieszcza się powyższe urządzenia w blokach parafinowych lub plastikowych, to jest materiałach zawierających pierwiastki lekkie, które służą do spowalniania neutronów. Inną znaną substancją spowalniającą neutrony prędkie do neutronów lekkich jest tzw. ciężka woda (D2O).
Istnieją jednak metody, dzięki którym można badać spektrum energetyczne wiązek neutronów. Są to metody oparte na wykorzystaniu pików rezonansowych dla różnych pierwiastków, dla zależności przekroju czynnego od energii neutronu.

</doc>
<doc id="562088" url="https://pl.wikipedia.org/wiki?curid=562088" title="Kazimierz Zenkteller">
Kazimierz Zenkteller

Kazimierz Zenkteller (Zenkteler), ps. "Warwas" (ur. 27 stycznia 1884 w Wojnowicach, zm. 22 stycznia 1955 w Jędrzejowie) − podpułkownik rezerwy piechoty Wojska Polskiego, powstaniec wielkopolski i śląski, kawaler Orderu Virtuti Militari.
Życiorys.
Urodził się w Wojnowicach, w ziemiańskiej rodzinie kupca Edwarda i Joanny z Szyfterów. Po ukończeniu gimnazjum w Poznaniu, został powołany w 1906 roku na jednoroczny kurs do wojska pruskiego. W 1909 r. otrzymał awans na sierżanta rezerwy. Walczył w I wojnie światowej w szeregach wojska niemieckiego. Ciężko ranny 1 sierpnia 1914 we Flandrii (góra Kennel), został, w stopniu podporucznika artylerii, zwolniony z armii jako inwalida.
Był jednym z czołowych organizatorów przygotowań do powstania wielkopolskiego. W czasie powstania dowodził na froncie zachodnim, potem był dowódcą V Okręgu Wojskowego w Grodzisku Wlkp. W grudniu 1918 r. brał udział w obradach Polskiego Sejmu Dzielnicowego. W kwietniu 1919 awansowany do stopnia kapitana. Na bazie kompanii bukowskiej organizował 1 pułk rezerwowy (później 155 pułk piechoty). W czasie wojny z bolszewikami 1920 roku dowodził VII Brygadą Rezerwową. W grudniu tego roku objął dowództwo nad nowo powstałą 23 Dywizją Piechoty. Od 6 czerwca 1921 roku z polecenia władz Polski objął dowództwo sił powstańczych na Górnym Śląsku, w miejsce zdymisjonowanego Macieja Mielżyńskiego. 
W styczniu 1922 roku przeniesiony został do rezerwy. W Roczniku Oficerskim z 1924 roku figuruje, jako podpułkownik rezerwy 73 pułku piechoty ze starszeństwem z dniem 1 czerwca 1919 i 32. lokatą. W latach 20. był członkiem Kapituły Orderu „Odrodzenia Polski”.
Zajął się gospodarowaniem w swoim majątku w Mieściskach w Wielkopolsce, w powiecie szamotulskim, gmina Duszniki. W czasie II wojny światowej wysiedlony do Generalnego Gubernatorstwa, osiadł w Jędrzejowie w woj. kieleckim, gdzie spędził resztę życia i został pochowany. 27 grudnia 2001 roku jego ekshumowane prochy złożono w grobowcu rodzinnym na Cmentarzu przy ul. św. Rocha w Buku (kwatera A od ul. św. Rocha/ganek).

</doc>
<doc id="562091" url="https://pl.wikipedia.org/wiki?curid=562091" title="Autorouting">
Autorouting

Autorouting - automatyczne wyznaczanie trasy przez odbiornik GPS na mapie elektronicznej załadowanej do jego pamięci. 
Funkcja ta występuje przeważnie w odbiornikach samochodowych, lecz także w nowych odbiornikach turystycznych. Najczęściej odbywa się to w trybie "door to door" (zakręt po zakręcie), kiedy to odbiornik informuje kierowcę sygnałem dźwiękowym lub komunikatem słownym kiedy trzeba skręcić. Poza odbiornikiem GPS z funkcją autoroutingu, potrzebne są też specjalnie do tego celu przygotowane mapy. Muszą one uwzględniać zakazy skrętu i zakazy wjazdu, a także numeracje budynków.

</doc>
<doc id="562092" url="https://pl.wikipedia.org/wiki?curid=562092" title="Chaetognatha">
Chaetognatha



</doc>
<doc id="562094" url="https://pl.wikipedia.org/wiki?curid=562094" title="Opole Groszowice">
Opole Groszowice

Opole Groszowice – węzłowa stacja kolejowa w województwie opolskim, w Polsce. Według klasyfikacji PKP ma kategorię dworca aglomeracyjnego. Znajduje się w dzielnicy Opola – Groszowicach.
W roku 2017 stacja obsługiwała 20–49 pasażerów na dobę.
Zabytki.
Wagonownia wachlarzowa na stacji (przełom XIX i XX wieku) wpisana jest do rejestru zabytków pod numerem A-132/2010 (decyzja z 28 grudnia 2010). 

</doc>
<doc id="562095" url="https://pl.wikipedia.org/wiki?curid=562095" title="Aeritalia G-91">
Aeritalia G-91



</doc>
<doc id="562097" url="https://pl.wikipedia.org/wiki?curid=562097" title="Nasza Polska">
Nasza Polska

Nasza Polska – ogólnopolski tygodnik prawicowy o tematyce polityczno-społeczno-historycznej, wydawany od września 1995 do 2016 w Warszawie. Wydawcą było Wydawnictwo Szaniec, którego prezesem była Maria Adamus. Obecnie działa strona internetowa, której wydawcą jest Fundacja Będziem Polakami.
Zespół redakcyjny.
Maria Adamus – prezes Wydawnictwa „Szaniec”
Jacek Sądej – Sekretarz Redakcji
Magdalena Kowalewska, Liliana Łuczycka, Wiesława Mazur, Paweł Siergiejczyk, Anna Wiejak, Robert Wit Wyrostkiewicz
Współpracownicy:
Beata Adamczyk, Stanisław Dybowski, Magdalena Chadaj, Leszek Czajkowski, Arkadiusz Gacparski, Dariusz Hybel, Piotr Jaroszyński, Antoni Lenkiewicz, ks. Stanisław Małkowski, Aleksander Majewski, Stanisław Michalkiewicz, Tomasz Mysłek, Tadeusz Płużański, Wojciech Reszczyński, Anna Skopińska, Jarosław Wróblewski, Leszek Żebrowski, Zbigniew Żmigrodzki, Robert Wit Wyrostkiewicz

</doc>
<doc id="562100" url="https://pl.wikipedia.org/wiki?curid=562100" title="Samolot myśliwsko-szturmowy">
Samolot myśliwsko-szturmowy



</doc>
<doc id="562102" url="https://pl.wikipedia.org/wiki?curid=562102" title="Pogórze Bałtowskie">
Pogórze Bałtowskie

Pogórze Bałtowskie - region znajdujący się na obrzeżach Gór Świętokrzyskich, na północny wschód od Ostrowca Świętokrzyskiego. Rozciąga się pomiędzy doliną Kamiennej, a jej lewym dopływem Wolanką.
Pogórze zbudowane jest z utworów jurajskich i kredowych, głównie z wapieni. Występują tu lessowe wąwozy, których głębokość sięga niekiedy 20 m. Wzniesienia Pogórza schodzą stromymi krawędziami w dolinę Kamiennej, która pod Bałtowem tworzy malowniczy przełom.

</doc>
<doc id="562106" url="https://pl.wikipedia.org/wiki?curid=562106" title="Remipedia">
Remipedia



</doc>
<doc id="562107" url="https://pl.wikipedia.org/wiki?curid=562107" title="Tomasz Kosztowniak">
Tomasz Kosztowniak

Tomasz Kosztowniak (ur. 13 stycznia 1977 we Wrocławiu) – polski piłkarz, występujący na pozycji środkowego napastnika, występujący w III-ligowej drużynie Motobi-Bystrzyca Kąty Wrocławskie. Jego atrybuty fizyczne to 191 cm wzrostu i 98 kg.
Karierę piłkarską rozpoczął w sezonie 1993/1994 w Śląsku Wrocław. Równolegle do występów w tym klubie zdobył z reprezentacją Polski mistrzostwo Europy U-16. W tym czasie grał jednak epizodyczne role w końcówkach spotkań, gdzie strzelił jedną bramkę w meczu przeciwko Hetmanowi Zamość. W ekstraklasie zadebiutował i zaliczył zarazem swój jedyny występ w rundzie jesiennej sezonu 1995/1996, gdzie wystąpił przez 5 końcowych minut w meczu przeciwko Lechowi Poznań przegranym u siebie 0:1. Jego strata piłki spowodowała strzelenie gola w 90 minucie przez Piotra Reissa. Następnie przeszedł do drużyny Orła Ząbkowice Śląskie, gdzie grał przez 4 sezony. Po okresie stagnacji Kosztowniaka w którym przerwał karierę, przed rozpoczęciem sezonu 1999/2000 wyjechał do Niemiec i w sezonie 2001/2002 wznowił karierę w amatorskim zespole Borussii Dortmund. Zagrał tam w 15 spotkaniach, w których nie zdobył bramki ale dostał 2 żółte kartki. Następnie przeniósł się do FC Gütersloh. W następnym sezonie wrócił do ekipy Śląska, z którą występował w III lidze. Po wywalczeniu awansu do II ligi, w sezonie 2006/2007 walczył o awans ze Śląskiem do Orange Ekstraklasy. Przed sezonem 2007/2008 dołączył do ekipy IV-ligowego Motobi-Bystrzyca Kąty Wrocławskie, z którą wywalczył awans do III Ligi Dolnośląsko-Lubuskiej, z którego w 2009 przeszedł do Polonii/Sparty Świdnica.

</doc>
<doc id="562108" url="https://pl.wikipedia.org/wiki?curid=562108" title="I Liceum Ogólnokształcące im. Bolesława Prusa w Siedlcach">
I Liceum Ogólnokształcące im. Bolesława Prusa w Siedlcach

I Liceum Ogólnokształcące im. Bolesława Prusa w Siedlcach – jedna z najstarszych szkół średnich w Siedlcach.
Historia.
W 1906 w wyniku strajków szkolnych z lat 1902–1905, powstała prywatna szkoła, zwana Gimnazjum Podlaskim, kierowana przez Tadeusza Radlińskiego. Miała być konkurencją dla rosyjskiego Rządowego Męskiego Gimnazjum Klasycznego. Szkoła mieściła się w gmachu przy ul. Floriańskiej. Kolejnym dyrektorem szkoły, w roku 1912, został Mieczysław Asłanowicz. Po odzyskaniu niepodległości, jesienią 1918 roku, Gimnazjum Podlaskie zostało upaństwowione i otrzymało nazwę Gimnazjum im. Hetmana Stanisława Żółkiewskiego w Siedlcach. Jednocześnie zostało przeniesione do budynku przy ul. Szkolnej (dziś Konarskiego). Było to trzecie państwowe polskie gimnazjum w odradzającej się Polsce. Szkoła mieściła się w dwóch budynkach: przy ulicy Floriańskiej został utworzony Wydział Humanistyczny, przy ul. Konarskiego (w budynku dawnego rosyjskiego gimnazjum) Wydział Matematyczno-Przyrodniczy. Dyrektorem był nadal Mieczysław Asłanowicz, a jego zastępcą został Stanisław Rutkowski, odpowiadający za wyodrębniony Wydział Humanistyczny. W 1923 r. Wydział Humanistyczny został przekształcony w odrębną placówkę – Państwowe Gimnazjum im. B. Prusa. Wydarzenie to uważane jest za oficjalny początek istnienia I LO w Siedlcach. Po II wojnie światowej, w czasie której szkoła nie mogła legalnie działać, funkcjonowanie placówki wznowiono w 1944 r. Od roku 1953 szkoła jest placówką koedukacyjną.
Bolesław Prus, patron szkoły, uczęszczał do gimnazjum w Siedlcach, funkcjonującego później jako Rządowe Męskie Gimnazjum Klasyczne, na przełomie lat 1861/1862.
Absolwenci.
Naukowcy:
Politycy i działacze samorządowi:
Duchowni:
Artyści, ludzie kultury, dziennikarze:
Wojskowi:

</doc>
<doc id="562111" url="https://pl.wikipedia.org/wiki?curid=562111" title="Sarduri II">
Sarduri II

Sarduru II, Siduri II, Seduri II, Sardur II – król Urartu, panujący w latach 764–735 p.n.e., syn Argisztiego I, ostatni władca okresu potęgi państwa. Porażka jego w bitwie z wojskiem asyryjskim pod dowództwem Tiglat-Pilesera III w 735 roku p.n.e. spowodowała utratę potęgi Urartu na Bliskim Wschodzie.
Lata 764–744 p.n.e..
Sarduri II kontynuował ekspansywną politykę swego Argisztiego I. Podboje dwóch jego poprzedników Sarduriego II (Menui i Argisztiego I) dzięki zmodernizowanej armii uczyniły Urartu najpotężniejszym państwem Azji Przedniej. Asyria natomiast, na skutek przejęcia przez Urartu kontroli nad szlakami handlowymi, prowadzącymi do Azji Mniejszej, znalazła się w stanie kryzysu gospodarczego przez ucięcie dostaw żelaza, broni i koni dla swojej armii.
Liczne wyprawy wojenne Sarduriego II na Kaukaz Południowy nie spotykały większego oporu miejscowej ludności. W połowie VIII wieku p.n.e. Sarduri II najechał krainę Manę na pograniczu Urartu z Asyrią. Prawdopodobnie sprowokował tym Asyrię, która zaczęła przygotowania do wojny. Zachowały się źródła pisane, które opisują wyprawę Sarduriego II na Manę:
Z podbitych terytoriów napływały trofea i niewolnicy. Wykopaliska archeologiczne wykazały liczne ozdoby na broni urartyjskiej. Mimo opanowania sposobu obróbki żelaza, część broni wytwarzano nadal z brązu.
Lata 744–735 p.n.e..
W 744 roku p.n.e. panowanie w Asyrii objął Tiglat-Pileser III, który przeprowadził reformę armii i rozpoczął wojnę o przywrócenie szlaków handlowych do Azji Mniejszej. Decydujące starcie z Urartu miało miejsce w 735 roku p.n.e. na zachodnim wybrzeżu Eufratu. Sarduri II uciekł z pola bitwy do Tuszpy. Tiglat-Pileser III wyruszył w głąb Urartu:
Okoliczności śmierci Sarduriego II są nieznane. Prawdopodobnie został zabity podczas oblężenia Tuszpy. Przegrana wojna wywołała w Urartu powstania przeciwko władzy centralnej i przyczyniła się do osłabienia państwa.

</doc>
<doc id="562115" url="https://pl.wikipedia.org/wiki?curid=562115" title="Ispini">
Ispini

Ispini, Iszpuini, Iszwuin – król Urartu w latach około 828–810 p.n.e., syn Sarduriego I. Okres panowania jego panowania zapoczątkował rozkwit państwa.
Wyprawy wojenne.
Zapoczątkowana przez Sarduriego I reforma wojskowa przyczyniła się do wzrostu w Azji Przedniej militarnej i politycznej potęgi Urartu czasów Ispieniego, które organizowało zwycięskie pochody wojenne i powiększało swoje granice. Największym sukcesem militarnym Ispiniego było przyłączenie buforowego państewka Asyrii ze stolicą w Musasirze, będącym ośrodkiem kultu bóstwa Chaldiego i centrum, kontrolującym wydobycie żelaza. Zgodnie z urartyjskimi źródłami pisanymi, żeby utrzymać tereny między Wanem a Urmią, Ispini musiał odpierać notoryczne najazdy plemion koczowniczych, napierających znad Araksa.
Reforma religijna.
Przejęcie kontroli w Musasirze wymagało przeprowadzenia w Urartu reformy religijnej, która sprzyjała umocnieniu władzy centralnej i zapoczątkowała rozkwit państwa. Czczony w Musasirze Chaldi został wyznaczony na bóstwo naczelne panteonu urartyjskiego. Na drugim miejscu znaleźli się bóg słońca Sziwini oraz bóstwo burzy i wojny Tejszeba. Od tego momentu w urartyjskich źródłach pisanych przy imieniu króla posługiwano się formułą „mocą boga Chaldiego” (analogiczny zwrot występował w źródłach asyryjskich – „mocą boga Aszura”). Dla przykładu, inskrypcja na pozostałościach kolumny znad jeziora Wan głosi:

</doc>
<doc id="562116" url="https://pl.wikipedia.org/wiki?curid=562116" title="Natchniony Przekład Biblii">
Natchniony Przekład Biblii

Natchniony Przekład Biblii () inaczej: Przekład Josepha Smitha (w skrócie: JST) – mormońska wersja Biblii opracowana w języku angielskim przez proroka świętych w dniach ostatnich Josepha Smitha w latach 1830–1833. Wersja ta powstawała na podstawie Biblii króla Jakuba i objawień jakie miał otrzymać J. Smith. Zawiera zmiany doktrynalne w ponad 3000 wersetów. W miejscach zdaniem Smitha nie wymagających poprawek jest zgodna z Biblią króla Jakuba.
Obejmuje ona protestancki kanon Pisma Świętego, zawierający 66 ksiąg. Jest świętą księgą Społeczności Chrystusa.
Opis.
Latem 1830 roku Joseph Smith miał otrzymać objawienie by podjął się opracowania wersji Biblii. Nie tłumaczył on z jakiegoś języka na angielski ani nie posługiwał się żadnym manuskryptem biblijnym w językach oryginalnych. Smith czytał fragmenty przekładu Biblii króla Jakuba, a następnie dokonywał przeróbek i interpolacji jej tekstu na podstawie otrzymywanego natchnienia. Smith wprowadził zmiany do co najmniej 3000 wersetów przekładu Biblii króla Jakuba. Wśród tych poprawek znalazły się rozszerzenia tekstu mające wyjaśnić znaczenie bądź podać kontekst; prorok dodawał brakujące jego zdaniem teksty prorocze, usuwał niektóre fragmenty, dokonywał zmiany w szyku wersetów oraz całkowicie przerobił niektóre rozdziały.
Joseph Smith pracował nad swoją wersją Biblii od czerwca 1830 roku do lipca 1833 roku.
Zastosowanie wersji Smitha.
Natchniony Przekład Biblii po śmierci proroka Józefa Smitha dostał się w kręgi Społeczności Chrystusa i przez ten Kościół został po raz pierwszy wydany w roku 1867. Największy spośród denominacji Świętych w Dniach Ostatnich, Kościół Jezusa Chrystusa Świętych w Dniach Ostatnich nie uznał kanoniczności tego przekładu, choć pewne jego części (Wyjątki z Księgi Mojżesza i JS – Mateusz) zostały przyjęte za właściwe i włączone do kanonu Pism Świętych w ramach Perły Wielkiej Wartości. Wydanie tej wersji z fragmentami przeróbek Josepha Smitha nakładem Kościoła Jezusa Chrystusa Świętych w Dniach Ostatnich ukazało się w 1979 roku 
W całości jednak Natchniony Przekład Biblii jest wydawany przez Społeczność Chrystusa i uznawany w tym kościele za bezsprzecznie natchniony. Obecnie, oficjalne wydawnictwo Społeczności Chrystusa – "Herald House" – wydaje w jednym tomie: (a) Natchniony Przekład Biblii, (b) Księgę Mormona i (c) Nauki i Przymierza, jako komplet natchnionych pism. Dostępne są też osobne wydania poszczególnych pism.
Obecnie jednak, w oficjalnych publikacjach Społeczności Chrystusa, cytuje się w większości nowsze przekłady, których język jest bardziej zrozumiały dla współczesnego człowieka. Poza tym używanie Natchnionego Przekładu ograniczone jest do krajów anglojęzycznych. Wyjątek stanowią te fragmenty tekstu, które znacznie różnią się od pozostałych przekładów – w tych wypadkach cytuje się jedynie Natchniony Przekład. W miarę upływu czasu jednak, Natchniony Przekład nie stracił wiele na popularności, o czym świadczą jego pokaźne nakłady.

</doc>
<doc id="562117" url="https://pl.wikipedia.org/wiki?curid=562117" title="Menua">
Menua

Menua, Minua – król Urartu w latach 810–786 p.n.e., syn Ispiniego. Na jego panowanie przypadł okres największego rozkwitu państwa.
Sytuacja polityczna.
Od czasów panowania Ispiniego Urartu, które w ciągu kilku stuleci istnienia bezustannie prowadziło wojny z Asyrią, po raz pierwszy było w stanie oprzeć się swojemu południowemu sąsiadowi. Za rządów Menui stosunki z Asyrią, rządzoną przez królową Semiramidę, miały prawdopodobnie charakter pokojowy, ponieważ nie zachowały się żadne wzmianki o jakichkolwiek konfliktach między obu państwami. Pokój na południowej granicy umożliwił Menui ekspansję w innych kierunkach oraz rozbudowę Urartu.
Wyprawy wojenne.
Menua zorganizował szereg wypraw wojennych, mających na celu poszerzenie granic Urartu. Na północy zostały podbite obszary nad Araksem. Na zachodzie przyłączono księstwa, które usamodzielniły się po rozpadzie państwa Chati. Na południowym wschodzie podjęto wyprawę wojenną do krainy Manna, położonej nad jeziorem Urmia. Wskutek tej ekspansji granice Urartu sięgały na zachodzie do górnego Eufratu, na północy przebiegały wzdłuż Doliny Ararat, gdzie Menua wzniósł twierdzę obronną Menuahinili, strzegącą państwo od tej strony. Niejasny pozostaje status Manny: mogła zostać przyłączona do Urartu lub należeć jedynie do jego strefy wpływów.
O wojennych sukcesach Menui wiadomo z inskrypcji na kamieniach i tabliczkach glinianych, zapisanych pismem klinowym. Dla przykładu, inskrypcja na jednym z kamieni opisuje wyprawę wojenną na południowy zachód od Urartu:
Kamień, na którym znajduje się ta inskrypcja pochodzi z twierdzy obronnej. Został odkryty w XIX wieku. Wykorzystano go do budowy cerkwi ormiańskiej w V wieku w pobliżu jeziora Wan. Pod koniec XIX wieku tekst inskrypcji został wydany w Europie, a przetłumaczony dopiero w połowie XX wieku. Tekst inskrypcji łączy moc Chaldiego z potęgą broni urartyjskiej. Chaldi został naczelnym bóstwem panteonu urartyjskiego za panowania ojca Menui, kiedy do Urartu został przyłączony główny ośrodek jego kultu – Musasir. Używając sformułowania „broń boga Chaldiego potężna”, Menua prawdopodobnie miał na celu zwiększenie znaczenia bóstwa. Taki sposób pisania upowszechnił się za panowania Menui. Sam wzór formułowania tekstu zapożyczono z Asyrii, gdzie w miejsce Chaldiego występował Aszur. 
Budowle Menui.
Brak konfliktów z Asyrią umożliwił Menui podjęcie budownictwa wewnątrz państwa na większą skalę. Za jego panowania nad Wanem zostały zbudowane twierdze obronne, które dodatkowo chroniły stolicę Urartu – Tuszpę. Oprócz tego Menua założył kilka osad i zbudował system irygacyjny, który zintensyfikował uprawę ziemi w środkowej części państwa (na Wyżynie Armeńskiej), gdzie rolnictwo wymagało dodatkowego nawadniania. Jeden z kanałów nazwano imieniem Menui. Służył on do doprowadzania słodkiej wody do położonej nad jeziorem Wan Tuszpy, którego słona woda była nieprzydatna do picia i nawadniania pól uprawnych. Długość tego kanału wynosiła około siedemdziesięciu kilometrów. Woda była doprowadzana z rzeki Hoszab przy pomocy akweduktu, który na nisko położonych terenach osiągał nawet piętnaście metrów wysokości. Kanał Menui funkcjonuje nadal, zaopatruje w pitną wodę miasto Wan i jego okolice. Przepływ wody zależy od pory roku i waha się od dwóch do pięciu metrów sześciennych na sekundę. Jedyny remont kanału został przeprowadzony w 1950 roku. Część ścian została wzmocniona konstrukcją żelbetonową. Zachowały się także inne kanały Menui, niektóre z nich eksploatowane są do dziś.
Legenda o Semiramidzie.
Historyk średniowieczny Mojżesz Choreński opisuje zaangażowanie asyryjskiej królowej Semiramidy w prace budowlane w Tuszpie oraz w doprowadzanie do niej wody pitnej. XIX-wieczni archeolodzy odnotowali podobne legendy o Kanale Szamiram, opowiadane przez mieszkańców okolic miasta Wan. Historycy przypuszczają, że wzmianki o Szamiram uwarunkowane były dużą popularnością królowej asyryjskiej. Z czasem Kanał Menui został przemianowany na Kanał z Czasów Szamiram, a później po prostu na Kanał Szamiram. Mało prawdopodobne, że Semiramida brała osobisty udział w budowie kanału, mimo że stosunki Urartu z Asyrią znacznie się polepszyły za panowania Menui.
Następstwa panowania Menui dla Asyrii.
Poszerzenie granic Urartu skomplikowało sytuację polityczną Asyrii, która nie miała własnych kopalni żelaza i warunków dla hodowli koni. Była zmuszona sprowadzać te towary z Azji Mniejszej lub łupić słabsze od siebie Urartu. Rozwój systemu obronnego i podbicie wschodnich terytoriów państwa pohetyckiego spowodował przejęcie przez Urartu asyryjskich wodnych szlaków handlowych. Urartu zmonopolizowało handel bronią, co negatywnie wpłynęło na zaopatrywanie w nią armii asyryjskiej.
Urartu w okresie panowania Menui i na początku rządów jego syna Argisztiego I znalazło się u szczytu swojej potęgi i wyrosło na najsilniejsze państwo w Azji Przedniej.

</doc>
