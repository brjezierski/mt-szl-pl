<doc id="562118" url="https://pl.wikipedia.org/wiki?curid=562118" title="Jerzy Bogajewicz">
Jerzy Bogajewicz

Jerzy Bogajewicz (ur. 2 czerwca 1949 w Poznaniu) – polski scenarzysta, aktor, reżyser i producent filmowy oraz reklamowy.
Życiorys.
Jest synem skrzypka, Ireneusza Bogajewicza i Heleny Bogajewicz. Pierwsze lata spędził w Poznaniu, następnie rodzina przeprowadziła się do Warszawy gdzie mieszkała na Starówce. Uczęszczał do Szkoły Podstawowej nr 158 oraz Szkoły Muzycznej na ul. Miodowej. Ukończył liceum im. Andrzeja Frycza Modrzewskiego w Warszawie.
W 1967 zdał na Wydział Aktorski Państwowej Wyższej Szkoły Teatralnej w Warszawie, gdzie studiował pod kierunkiem profesorów: Aleksandra Bardiniego, Jana Kreczmara, Zbigniew Zapasiewicza, Zygmunta Hübnera, Gustawa Holoubka, Andrzeja Łapickiego oraz Tadeusza Łomnickiego. Po drugim roku studiów uczestniczył w Warsztatach prowadzonych przez Jerzego Grotowskiego.
Na początku trzeciego roku studiów wyreżyserował swój pierwszy spektakl teatralny „Pelikan” Strindberga. Zagrał w nim również jedną z głównych ról. Po ukończeniu szkoły wstąpił do Teatru Laboratorium Jerzego Grotowskiego. Przez 16 miesięcy uczestniczył w parateatralnych przygotowaniach projektu "Święto" w Brzezince pod Wrocławiem. W projekcie poza Bogajewiczem brali udział m.in. Ryszard Cieślak, Zygmunt Molik, Teresa Nawrot, Włodzimierz Staniewski, Antonii Jahołkowski. Dwukrotnie został odrzucony na Wydział Reżyserii PWST w Warszawie oraz PWSFTiTv w Łodzi, co poskutkowało emigracją na Zachód.
Teatr.
Po emigracji w 1975 odbył kilka podróży objazdowych autobusem GreyHound oraz autostopem po Kanadzie i Stanach Zjednoczonych, podczas których spotykał się z dyrektorami teatrów oraz dziekanami wydziałów aktorskich uniwersytetów. W efekcie rozpoczął prowadzenie warsztatów aktorskich na Uniwersytecie Bostońskim, Uniwersytecie Stanu Ohio, Toronto York University, National Theatre School of Montreal, Boston Center of Performing Arts, a także prywatnych warsztatów w Calgary, Vancouver i Montrealu. Warsztaty aktorskie były oparte o tradycyjne wzorce teatru europejskiego oraz eksperyment Grotowskiego, z naciskiem na motorykę aktora oraz prace nad głosem.
W 1977 Uniwersytet Bostoński zaprosił Bogajewicza do wyreżyserowania spektaklu dyplomowego "Antygona". Również w 1977 wyreżyserował sztukę „Shadowdance” w Vancouver z dialogami Sheldona Rosena. W 1978 wyreżyserował "Króla Edypa" w wersji Seneki w Queen Elisabeth Playhouse w Vancouver. Spektakl poprzedzały kilkutygodniowe eksperymentalne warsztaty dla aktorów biorących udział w przedstawieniu. Na scenografię do przedstawienia składało się 15 ton piasku, jezioro oraz ognisko. Sztuka została bardzo przychylnie przyjęta przez krytykę.
W kolejnych latach wyreżyserował "Bachantki" w Ohio oraz Los Angeles oraz "Karierę Artura Ui" również w Los Angeles w teatrze prowadzonym przez Martina Landaua, Johna Cassavetesa i Petera Falka. Za reżyserię spektaklu otrzymał nagrodę Los Angeles Drama Critics Circle, Drama Logue Award oraz LA Weekly Award. Po sukcesie spektaklu postanowił zrezygnować z dalszej kariery reżysera teatralnego.
Kontynuował pracę z aktorami w założonym przez siebie instytucie Project Actor do 1983. W tym czasie dwukrotnie zorganizował unikatowe warsztaty aktorskie na bezludnej wyspie z wąską grupą wcześniej wyselekcjonowanych studentów. Do studentów Bogajewicza należeli David Nicols, Leslie Glatter, Waldemar Kalinowski, Aprli Webster, Sheldon Rosen, Cindie Carr.
Film.
Mieszkając w Polsce, zagrał dwie główne role w filmach "Pies" (reż. Janusz Kondratiuk) oraz "Pozwólcie nam do woli fruwać nad ogrodem" (reż. Stanisław Latałło).
W 1987 zadebiutował filmem "Anna". Scenariusz do filmu został napisany wspólnie z Agnieszką Holland. W roli tytułowej wystąpiła Sally Kirkland, która za tę rolę była nominowana do Oscara, wygrała Złoty Glob oraz Nagrodę Stowarzyszenia Krytyków Filmowych Los Angeles. Po sukcesie "Anny" został zatrudniony przez Warner Bros. i rozpoczął prace scenariuszowe nad filmem z Goldie Hawn w roli głównej. Film został zawieszony z powodu półrocznego strajku scenarzystów w Hollywood.
W kolejnych latach pracował m.in. z Demi Moore, Jeffem Bridgesem, Madonną, Robertem Downey Jr., przygotowując projekty następnych filmów. Był reprezentowany przez CAA.
W 1993 miał premierę jego drugi film "Trzy Serca" z Williamem Baldwinem w roli głównej. W 1996 premierę miał "Osaczony", w którym główną rolę zagrał Mickey Rourke. Premiera odbyła się w 1996. W 2001 napisał scenariusz i wyreżyserował swój ostatni film "Boże skrawki", za który otrzymał sześć nominacji do Orła Nagrody Polskiej Akademii Filmowej w tym za najlepszy film, reżyserię i scenariusz. Bogajewicz otrzymał Nagrodę Indywidualną na Festiwalu Filmów Fabularnych w Gdyni za Najlepszy Scenariusz; "Boże skrawki" były nominowane do Złotego Lwa w konkursie głównym.
Telewizja.
Przyjął propozycję telewizji TVN wyreżyserowania serialu "Kasia i Tomek" w 2001. Do 2003 zostało zrealizowanych sto odcinków serialu. Produkcja otrzymała Telekamerę w 2003 w kategorii „Najlepszy serial”. Kolejnym, wyreżyserowanym przez niego serialem, była "Camera Café". W latach 2005-2009 reżyserował serial "Niania", który trzykrotnie zdobył Telekamerę w kategorii „Najlepszy serial” (2007, 2008, 2009). Sam Bogajewicz wystąpił gościnnie w 25. i 51. odcinku serialu.
W 2010 reżyserował serial "Stacja" dla TVN Warszawa. Był to pierwszy serial improwizowany w historii polskiej telewizji.
Życie prywatne.
Związany z aktorką Iwoną Wszołkówną, dwoje dzieci: córka Gabriela (ur. 2007) i syn Antoni (ur. 2005).

</doc>
<doc id="562123" url="https://pl.wikipedia.org/wiki?curid=562123" title="Mortal Kombat (gra komputerowa 1992)">
Mortal Kombat (gra komputerowa 1992)

Mortal Kombat – gra komputerowa stworzona przez Eda Boona i Johna Tobiasa ze studia Midway Games, która dała początek serii bijatyk oraz kilku filmom.
Początkowo gra planowana była jako adaptacja filmu "Krwawy sport", jednak po problemach z uzyskaniem praw autorskich, koncepcja gry została zmieniona. Gra została wydana w 1992 na automaty i z miejsca zyskała rozgłos oraz popularność wśród graczy ze względu na tak zwane "fatality" (możliwość brutalnego zabicia przeciwnika po wygranej walce) oraz digitalizowaną grafikę i sporą dawkę realistycznej przemocy, co znacznie odróżniało tę grę od rysowanego ręcznie w stylu anime, "Street Fightera II". Gra oferowała siedem postaci oraz dwóch bossów, system ciosów combo oraz wspomniane fatality. Oprócz wspólnych ciosów, jak na przykład podcięcie, kopnięcie z obrotu czy cios podbródkowy, każdy z zawodników miał własne, charakterystyczne tylko dla siebie ciosy specjalne.
Rozgrywka.
"Mortal Kombat" zawiera dwa tryby rozgrywki: karierę pojedynczego gracza i grę dwuosobową. W pierwszym trybie gracz ma przydzieloną pewną liczbę tak zwanych kredytów (czyli krótko mówiąc szans) i do pokonania sześciu przeciwników: swojego sobowtóra (mirror match), trzy drużyny dwu- i trzyosobowe, Goro i Shang Tsunga. W momencie gdy gracz wygrywa dwie rundy w walce z komputerem, przechodzi do następnego przeciwnika, gdy zaś przegrywa, traci kredyt (gra kończy się w momencie utraty wszystkich kredytów). Gra kończy się sukcesem gracza po pokonaniu Shang Tsunga. Pomiędzy walkami dodano też specjalne testy umiejętności, polegające na łamaniu kolejno: rzędu desek, głazu, stali, rubinu i diamentu. W trybie dwuosobowym gracze wybierają swoje postaci i toczą ze sobą kolejne walki. Obowiązuje prawo serii, to znaczy na górze ekranu wyświetlana jest informacja ile gier pod rząd wygrał dany gracz.
Obsada.
Źródło: 
Konwersje.
"Mortal Kombat" doczekał się konwersji na: Sega Genesis/Sega Mega Drive (1992), MS-DOS-a (1993), Amigę (1993), Game Boya (1993), Sega Master System/Sega Game Gear (1993) i Super Nintendo Entertainment System (1993).

</doc>
<doc id="562124" url="https://pl.wikipedia.org/wiki?curid=562124" title="Nabuchodonozor I">
Nabuchodonozor I

Nabuchodonozor I, właśc. Nabu-kudurri-usur I (akad. "Nabu-kudurrī-uṣur", tłum. „Nabu strzeż mego najstarszego syna”) – czwarty król Babilonii z II dynastii z Isin, syn i następca Ninurty-nadin-szumi; panował przez 22 lata (1126-1105 p.n.e.).
Jego zwycięstwo w wojnie z Elamitami, którzy od pokoleń byli jednym z największych zagrożeń dla Babilonii, uczyniło z niego jedną z najważniejszych postaci w historii Babilonii, o niemal legendarnym statusie podobnym do tego, jaki osiągnął przed nim Sargon Wielki. Kulminacyjnymi punktami wojennej kampanii przeciw Elamowi, rządzonemu przez Huttelusz-Inszuszinaka, były bitwa nad rzeką Ulai i odzyskanie posągu kultowego boga Marduka, zabranego przez Elamitów ze zdobytego Babilonu w 1155 r. p.n.e. Chociaż zwycięstwo nad Elamem nie zakończyło się trwałym pokojem, to odzyskanie posągu boga zdecydowanie poprawiło morale Babilończyków i zapewniło sławę ich władcy.
Za panowania Nabuchodonozora I stosunki z Asyrią pozostawały napięte. "Kronika synchronistyczna" wspomina o nadgranicznych starciach pomiędzy obu państwami. Latem 1125 roku p.n.e. armia babilońska wkroczyła do Asyrii i obległa przygraniczną fortecę Zanki. Aszur-resza-iszi I wystąpił przeciw niemu. Doszło do bitwy, która wprawdzie nie przyniosła zwycięstwa żadnej ze stron, ale zmusiła Nabuchodonozora do wycofania.
W swych inskrypcjach Nabuchodonozor I przedstawia siebie jako wielkiego budowniczego, który odnowił liczne świątynie w całej Babilonii. Nie jest wykluczone, iż wywyższenie boga Marduka do pozycji najważniejszego bóstwa babilońskiego panteonu nastąpiło właśnie za panowania tego władcy. Według późniejszych źródeł Nabuchodonozor I uczynił miasto Babilon królewską stolicą.

</doc>
<doc id="562126" url="https://pl.wikipedia.org/wiki?curid=562126" title="Camera Café">
Camera Café

Camera Café ("Camera Cafe") – polska wersja popularnego francuskiego serialu telewizyjnego (formatu) o tej samej nazwie, kręcona w 2004.
Akcja toczy się w biurze prywatnej firmy przy automacie sprzedającym kawę. Widz ogląda mniej lub bardziej skomplikowane relacje koleżeńskie pracowników tak jakby w maszynie była ukryta kamera. I tylko z jej perspektywy rozgrywa się odcinek.

</doc>
<doc id="562128" url="https://pl.wikipedia.org/wiki?curid=562128" title="Wojciech Adamczyk">
Wojciech Adamczyk

Wojciech Adamczyk (ur. 4 lipca 1959 w Szczecinie) – polski reżyser teatralny i telewizyjny, aktor, profesor sztuk teatralnych.
Życiorys.
W 1982 ukończył studia na Wydziale Aktorskim, a w 1987 na Wydziale Reżyserskim na PWST w Warszawie. W latach 1982–1986 był aktorem Teatru Popularnego w Warszawie.
W latach 1986–1990 był reżyserem w Teatrze im. Jerzego Szaniawskiego w Płocku i Teatru Polskiego we Wrocławiu. Później zajmował się reżyserią 1990–1993 w teatrach w Polsce i za granicą, a także pracą dla Telewizji Polskiej. Od 2004 jest reżyserem Teatru Ateneum w Warszawie.
Od 1993 jest wykładowcą na Wydziale Reżyserii PWST w Warszawie.
W 2019 został członkiem Rady Doskonałości Naukowej I kadencji.
Jest członkiem Stowarzyszenia Filmowców Polskich i Związku Artystów Scen Polskich oraz Stowarzyszenia Mensa Polska.

</doc>
<doc id="562131" url="https://pl.wikipedia.org/wiki?curid=562131" title="Christopher Lambert">
Christopher Lambert

Christophe Guy Dénis Lambert (ur. 29 marca 1957 w Great Neck) – francuski aktor, scenarzysta i producent filmowy urodzony w Stanach Zjednoczonych, makler papierów wartościowych; posiada dwa obywatelstwa i paszporty: USA i Francji.
Życiorys.
Wczesne lata.
Urodził się i przez pierwsze dwa lata dorastał w Great Neck, w hrabstwie Nassau, w stanie Nowy Jork jako syn francuskich dyplomatów, Yolande (z domu de Caritat de Peruzzis) i Georgesa Lazare’a Maurice’a Lamberta-Lamonda. Jego matka była psychiatrą, a jego ojciec pracował jako ekspert finansowy, zatrudniony w Organizacji Narodów Zjednoczonych. W 1959 wraz z rodziną przeniósł się do Genewy w Szwajcarii, gdzie spędził dzieciństwo i ukończył prestiżową prywatną szkołę z internatem. Mając dwanaście lat występował w teatrze szkolnym. W wieku szesnastu lat rozpoczął edukację na Londyńskiej Giełdzie Papierów Wartościowych, lecz po około sześciu miesiącach wyjechał do Paryża, aby pomóc przyjacielowi prowadzić sklep. Następnie odbył służbę wojskową i został przyjęty jako student dwuletniego wydziału teatralnego do Konserwatorium Paryskiego (Conservatoire de Paris).
Kariera.
Debiutował na kinowym ekranie w komedii "Do widzenia, młode chłopaki" ("Ciao, les mecs", 1979) u boku Charles’a Aznavoura. Później pojawił się w dramacie sensacyjnym "Bar z telefonem" ("Le Bar du téléphone", 1980) z udziałem Richarda Anconiny, obrazie "Asfalt" ("Asphalte", 1981) jako lekarz, dreszczowcu "Brudna sprawa" ("Une sale affaire", 1981), melodramacie "Dziwka z historii o miłości" ("Putain d’histoire d’amour", 1981) w roli inspektora policji, filmie kryminalnym "Legalna przemoc" ("Légitime violence", 1982) jako jockey u boku Thierry’ego Lhermitte oraz w dramacie "Słowa i muzyka" ("Paroles et Musique", 1985) z Catherine Deneuve.
Jego pierwszym hollywoodzkim filmem był dramat przygodowy Hugh Hudsona "" ("Greystoke: The Legend of Tarzan, Lord of the Apes", 1984), gdzie zagrał arystokratę Johna Claytona, wychowanego w dżungli i wśród małp jako Tarzan, który powraca do Anglii, aby zmierzyć się ze swoim przeznaczeniem. Film był nominowany do trzech Oscarów i stał się przełomem w karierze Lamberta. Był na okładkach magazynów takich jak „Vogue Hommes” (w październiku 1984), „GQ” (w grudniu 1984), „TéléStar” (w kwietniu 1987), „Ekran” (w maju 1987), „Ciné Télé Revue” (w październiku 1987), „Elle” (w październiku 1987), „Film” (w marcu 1991), „Max” (w lipcu 1993), „Paris Match” (w lutym 1989, w grudniu 1995), „Gala” (w czerwcu 2010). W melodramacie kryminalnym Luca Bessona "Metro" ("Subway", 1985) z Isabelle Adjani i Jeanem Reno zagrał ekscentrycznego Freda, mieszkańca podziemi paryskiego metra, zakochanego w okradzionej przez siebie kobiecie. Lambert za tę kreację został uhonorowany nagrodą Cezara dla najlepszego aktora roku.
Największą międzynarodową popularność przyniosła mu rola Connora MacLeoda, melancholijnego szkockiego górala, który ginie w czasie bitwy i odkrywa wtedy, że jest nieśmiertelny w filmie fantasy Russella Mulcahy’ego "Nieśmiertelny" ("Highlander", 1986). Wystąpił w teledysku zespołu Queen „Princes of the Universe” (1986), prezentując szermierkę z Freddiem Mercurym. Wkrótce powstały sequele "Nieśmiertelny 2: Nowe życie" ("Highlander II: The Quickening", 1991), ' ("Highlander III: The Sorcerer", 1994) i ' ("Highlander: Endgame", 2000).
W ekranizacji powieści Maria Puzo "Sycylijczyk" ("The Sicilian", 1987) w reżyserii Michaela Cimino wcielił się w rolę niepokornego bandyty Salvatore Giuliano, który w latach 40. próbował oderwać Sycylię od Włoch, walczył z mafią, kościołem i rządem. Miał swoją podobiznę kukiełkę we francuskim programie "Les Guignols de l’info" (1988). W dramacie Agnieszki Holland "Zabić księdza" ("To Kill a Priest", 1988) na podstawie wydarzeń związanych z zabójstwem księdza Jerzego Popiełuszki, zagrał młodego księdza Aleka, którego silne powołanie i zaangażowanie w działalność „Solidarności” wzbudza niepokój polskich komunistów, a oficer SB (Ed Harris) go inwigiluje. Miał pojawić się w reżyserowanym przez Davida Leana "Nostromo" w 1991, zanim Lean zmarł, a produkcja została wstrzymana. Był producentem filmowym francuskiej komedii "Nie ma jak rozwód" ("Świetnie, moi rodzice się rozwodzą/Génial, mes parents divorcent!", 1991), dreszczowca "Mordercza rozgrywka" ("Knight Moves", 1992), komedii "Dziewięć miesięcy" ("Neuf mois", 1994), francuskiego pierwowzoru późniejszego hitu komediowego z Hugh Grantem "Dziewięć miesięcy" (1995), oraz dramatu kryminalnego Russella Mulcahy’ego "Odkupienie" ("Resurrection", 1999).
W dreszczowcu Stuarta Gordona "Forteca" ("Fortress", 1992) jako John Henry Brennick za złamanie zakazu posiadania więcej niż jednego dziecka trafił do futurystycznego więzienia. W filmie sensacyjnym fantasy Paula W.S. Andersona "Mortal Kombat" (1995) opartym na grze komputerowej wystąpił jako Raiden. Był wymieniony z imienia w piosence Vincenta Delerma „Cosmopolitan” (2002). W dreszczowcu Sophie Marceau "Kobieta z Deauville" (2007) zagrał postać detektywa Jacquesa Renarda, którego o pomoc prosi tajemnicza kobieta do złudzenia przypominająca nieżyjącą aktorkę. Po udziale w polskim dreszczowcu "Kierowca" ("Limousine", 2008), jako André Vial, były mąż Marii (Isabelle Huppert), która odmawia opuszczenia swojej plantacji kawy w obliczu rewolucji i naraża swoją rodzinę na niebezpieczeństwo w dramacie Claire Denis "Biała Afryka" ("White Material", 2009) zdobył uznanie krytyków. W komediodramacie muzycznym Joela i Ethana Coenów "Ave, Cezar!" (2016) wystąpił w roli Arne’a Slessuma, groteskowego reżysera filmowego, romansującego z aktorką. W rosyjsko-portugalskim miniserialu Pierwyj kanał "Mata Hari" (2017) pojawił się jako Gustaw Kramer u boku Johna Corbetta i Gérarda Depardieu. W rosyjskim dramacie wojennym Konstantina Chabienskiego "Sobibór" ("Собибор", 2018) zagrał komendanta niemieckiego obozu zagłady w Sobiborze Karla Frenzela.
W 2011 napisał swoją pierwszą książkę "La fille porte-bonheur".
Życie prywatne.
W 1984 związał się z aktorką Diane Lane, z którą się ożenił w październiku 1988. Mają córkę Eleanor Jasmine (ur. 5 września 1993). Razem zagrali w dramacie fantasy "Bezcenna piękność" ("Love Dream", 1988) i thrillerze "Mordercza rozgrywka" ("Knight Moves", 1992). Jednak w marcu 1994 doszło do rozwodu. Romansował z księżniczką Stefanią (1986-87) i Włoszką Albą Parietti (1996). 6 lutego 1999 poślubił Jaimyse Haft, lecz w 2006 rozwiódł się. Od 2007 był związany z Sophie Marceau, lecz 11 lipca 2014 doszło do separacji.
Został właścicielem winnicy produkującej markę wina Les Garrigues de Beaumard-Lambert oraz właścicielem restauracji „Gitana” w Buenos Aires (Argentyna).

</doc>
<doc id="562134" url="https://pl.wikipedia.org/wiki?curid=562134" title="Vladimir Vdovichenkov">
Vladimir Vdovichenkov



</doc>
<doc id="562137" url="https://pl.wikipedia.org/wiki?curid=562137" title="Apil-Sin">
Apil-Sin

Apil-Sin ("Apil-Sîn") – czwarty król z I dynastii z Babilonu, syn i następca Sabiuma, panował przez 18 lat (1830-1813 p.n.e. - chronologia średnia). Władca ten poświęcił się rozbudowie systemu obronnego państwa - wznoszeniu nowych fortyfikacji i twierdz.

</doc>
<doc id="562138" url="https://pl.wikipedia.org/wiki?curid=562138" title="Paolo Cagliari">
Paolo Cagliari



</doc>
<doc id="562139" url="https://pl.wikipedia.org/wiki?curid=562139" title="Paolo Caliari">
Paolo Caliari



</doc>
<doc id="562140" url="https://pl.wikipedia.org/wiki?curid=562140" title="Sabium">
Sabium

Sabium ("Sābium") – trzeci król z I dynastii z Babilonu, syn i następca Sumu-la-Ela, panował przez 14 lat (1844-1831 p.n.e. - chronologia średnia).
Utrzymał zdobycze ojca, odpierając zwycięsko ataki Warad-Sina z Larsy, co nie przeszkadzało mu współdziałać z nim w złupieniu wspólnego wroga - Kazallum.

</doc>
<doc id="562141" url="https://pl.wikipedia.org/wiki?curid=562141" title="Sumu-la-El">
Sumu-la-El

Sumu-la-El ("Sūmû-la-Il") – drugi król z I dynastii z Babilonu, syn i następca Sumu-abuma, panował przez 36 lat (1881–1845 p.n.e. – chronologia średnia).
Władcy temu udało się podbić sąsiednie Kisz i Sippar, gdzie osadził na tronie swego syna Sabium. Toczył też ze zmiennym szczęściem wojnę z Sin-iddinamem, królem Larsy.
Córką Sumu-la-Ela była Szallurtu, która wydana została za mąż za Sin-kaszida, króla Uruk.

</doc>
<doc id="562142" url="https://pl.wikipedia.org/wiki?curid=562142" title="Rodziców nie ma w domu">
Rodziców nie ma w domu

Rodziców nie ma w domu – polski serial telewizyjny, emitowany w latach 1997–1998 w TVN. Reżyserem był Wojciech Adamczyk. Pierwszy odcinek został wyemitowany 5 października 1997.

</doc>
<doc id="562143" url="https://pl.wikipedia.org/wiki?curid=562143" title="Sumu-abum">
Sumu-abum

Sumu-abum ("Sūmû-abum") – przywódca jednego z plemion amoryckich, który w 1894 p.n.e. przejął władzę w Babilonie zakładając I dynastię z Babilonu i panował przez 14 lat (1894–1881 p.n.e. – chronologia średnia).
Kontrolowany przez niego obszar był niewielki i obejmował, oprócz samego Babilonu, położone w najbliższej odległości miasta Borsippa, Dilbat i Kuta. Panowanie Sumu-abuma upłynęło na ustawicznych walkach o utrzymanie niepodległości z okolicznymi rywalami takimi jak miasta-państwa Kazallum, Kisz czy Sippar.

</doc>
<doc id="562144" url="https://pl.wikipedia.org/wiki?curid=562144" title="Tata, a Marcin powiedział...">
Tata, a Marcin powiedział...



</doc>
<doc id="562145" url="https://pl.wikipedia.org/wiki?curid=562145" title="Władimir Wdowiczenkow">
Władimir Wdowiczenkow

Władimir Władimirowicz Wdowiczenkow (ros. Владимир Владимирович Вдовиченков, ur. 13 sierpnia 1971 w Gusiewie w obwodzie kaliningradzkim w ZSRR) – rosyjski aktor.

</doc>
<doc id="562149" url="https://pl.wikipedia.org/wiki?curid=562149" title="Ignaz Semmelweis">
Ignaz Semmelweis

Ignaz Philipp Semmelweis () (ur. 1 lipca 1818 w Budzie, zm. 13 sierpnia 1865 w Döbling koło Wiednia) – lekarz pochodzący z rodziny węgierskich Niemców, który położył podwaliny pod nową gałąź medycyny – antyseptykę, która zajmuje się kwestią niszczenia drobnoustrojów poprzez odkażanie. Zastosowana przez niego dezynfekcja rąk przed badaniem kobiet po porodzie spowodowała radykalne zmniejszenie się wśród nich śmiertelności na gorączkę połogową, która wówczas była zmorą szpitali położniczych.
Życiorys.
Ignaz Semmelweis urodził się w Budzie 1 lipca 1818 r. jako piąte z dziesięciorga dzieci Josefa Semmelweisa i Theresii Müller. W 1829 r. rozpoczął naukę w Katolickim Gimnazjum w Budzie. Jesienią 1837 r. zaczął studiować prawo na Uniwersytecie Wiedeńskim, ale już w następnym roku porzucił te studia na rzecz medycyny. 21 maja 1844 r. uzyskał tytuł doktora medycyny, zaś w 1846 r. zdobył specjalizację w dziedzinie chirurgii i położnictwa. Niedługo potem został asystentem profesora Kleina w klinice położniczej działającej przy wiedeńskim szpitalu powszechnym. Brał udział w wydarzeniach określanych mianem Wiosny Ludów. Za udział w niej w 1849 r. został zwolniony ze stanowiska w klinice. Złożył podanie o stanowisko wykładowcy położnictwa na uniwersytecie, ale go nie otrzymał. Niedługo potem wygłosił udany wykład w Towarzystwie Medycznym w Wiedniu, zatytułowany „The Origin of Puerperal Fever”. Otrzymał wreszcie stanowisko wykładowcy położnictwa na Uniwersytecie w Zurychu, było ono jednak związane z ograniczeniami, które uważał za upokarzające. Opuścił Wiedeń i w 1850 roku wrócił do Pesztu. Tu został przyjęty serdecznie. W 1855 r. został wykładowcą teorii i praktyki położnictwa na Uniwersytecie Peszteńskim. Ożenił się z 18-letnią dziewczyną. Miał z nią pięcioro dzieci, dwoje z nich jednak zmarło w dzieciństwie.
Zapadł na chorobę psychiczną, na którą cierpiał, z powodu ataków lekarzy, którzy nie chcieli zaakceptować jego teorii dotyczącej sterylizacji narzędzi chirurgicznych i mycia rąk przed operacją lub odbiorem od kobiet porodu (skutkiem czego większość kobiet umierała w gorączce popołogowej). Stan jego zdrowia stale się pogarszał. 31 lipca trafił do szpitala psychiatrycznego w Wiedniu, gdzie zmarł 13 sierpnia 1865 r. z powodu tych samych bakterii, z którymi walczył. Przyczyną śmierci była zakażona rana, która mogła powstać w wyniku walki.
Praca zawodowa.
Gdy pracował w klinice w Wiedniu, do jego obowiązków należało m.in. badanie pacjentów przed obchodami profesora Kleina i nadzór nad porodami. Semmelweisa martwiła wysoka umieralność kobiet przy porodach. W wiedeńskim szpitalu były dwie kliniki położnicze; jedna dla studentów medycyny, druga dla studentek położnictwa. W pierwszej odsetek zgonów wśród matek z powodu gorączki połogowej wynosił średnio 10%, w drugiej 4%. Ten fakt był znany poza szpitalem i kobiety błagały, by przyjąć je na poród do drugiej kliniki. W obydwu przyjmowano do porodu bezpłatnie. Kobiety bogatsze rodziły wówczas w domu i ich śmiertelność poporodowa była znacznie mniejsza. Niektóre kobiety wolały rodzić na ulicy – i ich śmiertelność również była dużo mniejsza niż w szpitalu. Semmelweisa bardzo to martwiło. Pisał: to "uczyniło mnie tak nieszczęśliwym, że życie wydawało się bezwartościowe". Udało mu się wreszcie ustalić przyczynę dużo większej śmiertelności w pierwszej klinice. Przełomem w jego życiu prywatnym i naukowym była śmierć jego najlepszego przyjaciela Jacoba Kolletschki (1847 r.), który podczas przeprowadzania sekcji zwłok został przypadkowo zraniony skalpelem przez jednego ze swoich uczniów i zmarł na skutek zakażenia. Semmelweis zauważył, że identyczne objawy obserwuje się u ofiar gorączki połogowej. To natchnęło go myślą, że zakażenie przenosi się z kobiet, które zmarły na gorączkę połogową, na zdrowe kobiety poprzez ręce lekarzy i studentów, którzy dokonywali sekcji, a następnie, nie myjąc rąk, badali pacjentki i odbierali poród. W związku ze swoimi ustaleniami w maju 1848 r. Ignaz Semmelweis zalecił lekarzom, studentom i personelowi pierwszej kliniki stosowanie roztworu podchlorynu wapnia do mycia rąk przed wykonywaniem badań i zabiegów. Efekty okazały się pomyślne. W kwietniu 1848 r. odsetek zgonów z powodu gorączki połogowej w klinice pierwszej wynosił 18,3%, w czerwcu tegoż roku – zatem już po wprowadzeniu obowiązku mycia rąk – spadł do 2,2%, w lipcu wyniósł 1,27%, a w styczniu i lutym roku następnego po raz pierwszy na oddziale nie zmarła żadna kobieta.
Nie wszystko szło jednak tak prosto. Z początkiem października 1847 r. gorączka połogowa w klinice rozszalała się na nowo, mimo że lekarze i studenci przed wejściem na salę myli ręce. Lekarze niechętni tej procedurze zatriumfowali. Semmelweis zauważył jednak, że jedna z kobiet cierpi na ropiejący nowotwór macicy. Lekarze po jej zbadaniu przystępowali do oględzin kolejnych kobiet. Semmelweis przekonał się, że gorączkę połogową wywoływać może nie tylko „trupi jad” z prosektorium, ale również zarazki przenoszone od osób żywych. Po tym odkryciu nakazał mycie rąk i przyrządów medycznych przed przystąpieniem do każdego badania. To już tak nie spodobało się studentom i personelowi, że udali się ze skargą do jego przełożonego – profesora Kleina. Ten był niezadowolony z ustaleń Semmelweisa, gdyż podważały one jego własne teorie dotyczące przyczyn gorączki połogowej. Tak więc 20 marca 1849 r. Semmelweis zadecydował, że nie będzie dalej pracował w wiedeńskim szpitalu powszechnym, i w październiku 1850 r. powrócił w rodzinne strony.
Ignaz Semmelweis był autorem dwóch ważnych prac z dziedziny położnictwa. W 1858 r. na łamach założonego przez jego przyjaciela Lajosa Markusovszkiego „Dziennika Medycznego” ukazał się jego artykuł zatytułowany "Etiologia gorączki połogowej". W 1861 r. w Wiedniu opublikował po niemiecku pracę pod tytułem "Die Ätiologie, der Begriff und die Prophylaxis des Kindbettfiebers" ("Etiologia, pojęcie i profilaktyka gorączki połogowej"). Szczególnie ta druga publikacja spotkała się w środowisku lekarzy z dużym rozgłosem, głównie jednak negatywnym. Jeden z niemieckich lekarzy powiedział, że "mycie rąk nie może zaszkodzić, ale lepiej jest dać chorej na przeczyszczenie lub wykonać upust krwi".
Semmelweis uzyskał praktyczne wyniki – radykalne zmniejszenie śmiertelności kobiet po porodzie. Nie potrafił jednak precyzyjnie wyjaśnić mechanizmu zakażenia, w jego czasach bowiem nie znano jeszcze patogenności bakterii i wirusów. Jego teoria nie znalazła więc uznania w środowiskach lekarskich. Podchwycił ją dopiero w 1877 r., a więc już po śmierci Semmelweisa, angielski chirurg Joseph Lister, wprowadzając w szpitalach, w których pracował, dezynfekcję rąk i narzędzi chirurgicznych kwasem karbolowym. Lekarzom nie podobały się zalecane przez Semmelweisa metody odkażania rąk, a szczególnie jego stwierdzenie, że przenosicielami gorączki połogowej kobiet są lekarze i studenci, którzy bezpośrednio po sekcji zwłok kobiet na nią zmarłych, nie myjąc rąk, przechodzą do odbierania porodów. W 1858 r. na wielkim kongresie ginekologii w Paryżu przewodniczący M. Dubois zdyskredytował prace Semmelweisa, stwierdzając: "niewykluczone, że są one oparte na jakichś pożytecznych założeniach, ale poprawne ich wykonanie jest związane z takimi trudnościami, że bardzo problematyczne korzyści nie usprawiedliwiają ich stosowania". Po atakach lekarzy odrzucających jego zalecenia, Semmelweis, nie przebierając w słowach, nazwał ich mordercami kobiet i rozlepiał plakaty z napisem: "Ojcze, kiedy wzywasz lekarza albo położną, wzywasz śmierć..."

</doc>
<doc id="562150" url="https://pl.wikipedia.org/wiki?curid=562150" title="Ignaz Philipp Semmelweis">
Ignaz Philipp Semmelweis



</doc>
<doc id="562158" url="https://pl.wikipedia.org/wiki?curid=562158" title="Pas (Mayenne)">
Pas (Mayenne)



</doc>
<doc id="562160" url="https://pl.wikipedia.org/wiki?curid=562160" title="Björnstjerne Björnson">
Björnstjerne Björnson



</doc>
<doc id="562161" url="https://pl.wikipedia.org/wiki?curid=562161" title="Stefan de Castenedolo Kasprzycki">
Stefan de Castenedolo Kasprzycki

Stefan Kasprzycki de Castenedolo (ur. 25 grudnia 1870 w Czerniowcach, zm. 26 lutego 1936 w Otwocku) – generał dywizji Wojska Polskiego.
Życiorys.
Ukończył szkołę oficerów kawalerii w austriackiej Akademii Wojskowej w Wiener Neustadt. Mianowany podporucznikiem w 1891, służył zawodowo w c.k. armii. W 1913 ukończył Wyższą Szkołę Wojenną i awansował do stopnia majora.
Podczas I wojny światowej dowodził dywizjonem kawalerii, a także pełnił funkcje sztabowe. Na stopień podpułkownika został mianowany 1 listopada 1915 roku. Jego oddziałem macierzystym był 1 Galicyjski Pułk Ułanów. 23 października 1918 objął dowództwo 11 pułku ułanów. Po dziesięciu dniach dostał się do niewoli włoskiej, w której przebywał do czerwca 1919.
12 lipca 1919 został przyjęty został do Wojska Polskiego w stopniu pułkownika i mianowany szefem Komisji Zakupów w Wiedniu. 30 sierpnia tego samego roku został organizatorem i komendantem Centralnej Szkoły Podoficerów Kawalerii w Przemyślu. W sierpniu 1920 objął stanowisko komendanta Centralnej Szkoły Jazdy w Grudziądzu. Wniósł duży wkład w rozwój tej placówki, za co został udekorowany Krzyżem Komandorskim Orderu Polonia Restituta.
30 września 1920 został zatwierdzony z dniem 1 kwietnia 1920 w stopniu pułkownika, w kawalerii, w grupie oficerów byłej armii austriacko-węgierskiej. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919 i 16. lokatą w korpusie generałów. 1 grudnia 1924 roku Prezydent RP Stanisław Wojciechowski awansował go do stopnia generała dywizji ze starszeństwem z dniem 15 sierpnia 1924 i 4. lokatą w korpusie generałów.
Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia tego roku został przeniesiony w stan spoczynku. Nowe władze nie wyraziły zgody na oficjalne uroczyste pożegnanie odchodzącego komendanta CSJ. Jednakże podchorążowie zaprosili generała na pożegnalny obiad, a po jego zakończeniu wyprzęgli konie z jego powozu i stanęli na ich miejscu, żeby następnie, maszerując przez cały Grudziądz, odwieźć generała do domu.
Stefan Kasprzycki nigdy nie wrócił do czynnej służby. Zmarł 26 lutego 1936 w Otwocku. Trzy dni później został pochowany na Cmentarzu Garnizonowym w Grudziądzu.
Anegdota.
Podobno kiedyś podczas zajęć szkoleniowych CSJ w plenerze jeden z oficerów pozwolił sobie zapalić papierosa. Na zwróconą mu przez generała Kasprzyckiego uwagę odrzekł naiwnie, że według regulaminu na świeżym powietrzu oficerowi wolno palić. Generał odpowiedział mu wówczas: „Tam, gdzie ja jestem, nie ma świeżego powietrza”.

</doc>
<doc id="562165" url="https://pl.wikipedia.org/wiki?curid=562165" title="WSA">
WSA



</doc>
<doc id="562166" url="https://pl.wikipedia.org/wiki?curid=562166" title="MyX5-2v">
MyX5-2v



</doc>
<doc id="562167" url="https://pl.wikipedia.org/wiki?curid=562167" title="Eugeniusz Ślaski">
Eugeniusz Ślaski

 
Eugeniusz Ślaski (ur. 13 stycznia 1873. w majątku Tadulin, zm. 24 października 1935 w Glinczu) – generał brygady Wojska Polskiego.
Życiorys.
Eugeniusz Ślaski urodził się 13 stycznia 1873 roku w majątku Tadulin, w guberni witebskiej. W 1895 roku ukończył szkołę oficerów kawalerii w Jelizawietgradzie i został mianowany podporucznikiem służby zawodowej w Armii Imperium Rosyjskiego. W trakcie I wojny światowej awansował na podpułkownika. W 1917 roku przeszedł do I Korpusu Polskiego, gdzie był najpierw dowódcą szwadronu, a następnie dywizjonu 2 pułku ułanów.
4 listopada 1918 roku przyjęty został do Wojska Polskiego w stopniu pułkownika. W czasie wojny z bolszewikami dowodził kolejno: Pułkiem Jazdy Tatarskiej (od 27 kwietnia 1919 roku), 13 pułkiem ułanów i IX Brygadą Jazdy. 
Od października 1920 roku był inspektorem kawalerii w Dowództwie Okręgu Generalnego „Łódź” w Łodzi i dowódcą IX Brygady Jazdy. Od września 1921 roku dowodził IV Brygadą Jazdy. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 3. lokatą w korpusie oficerów jazdy (od 1924 roku – kawalerii), a jego oddziałem macierzystym był 25 pułk Ułanów Wielkopolskich. Z dniem 15 maja 1923 roku został mianowany szefem Departamentu II Jazdy Ministerstwa Spraw Wojskowych.
31 marca 1924 roku Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na generała brygady ze starszeństwem z dniem 1 lipca 1923 roku i 4. lokatą w korpusie generałów. 
29 kwietnia 1924 roku kierowany przez niego departament został przemianowany na Departament II Kawalerii. 1 czerwca tego roku został mianowany dowódcą 4 Dywizji Kawalerii we Lwowie. 15 października 1925 roku został mianowany członkiem Oficerskiego Trybunału Orzekającego. W grudniu 1925 roku został przeniesiony do dyspozycji dowódcy Okręgu Korpusu Nr VI we Lwowie z równoczesnym czasowym powierzeniem obowiązków zastępcy dowódcy okręgu korpusu. 6 maja 1926 roku został mianowany dowódcą 8 Samodzielnej Brygady Kawalerii w Starogardzie. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku . Na emeryturze zamieszkał w Glinczu. Tam 24 października 1935 roku zmarł. Pochowany w Żukowie.

</doc>
<doc id="562168" url="https://pl.wikipedia.org/wiki?curid=562168" title="Lycja">
Lycja



</doc>
<doc id="562169" url="https://pl.wikipedia.org/wiki?curid=562169" title="Lycia">
Lycia



</doc>
<doc id="562170" url="https://pl.wikipedia.org/wiki?curid=562170" title="Angie Harmon">
Angie Harmon

Angie Harmon (Angela Michelle Harmon, ur. 10 sierpnia 1972 w Dallas) – amerykańska modelka i aktorka.
Matka Angie Harmon – Daphne Demar (z d. Caravageli) – jest Amerykanką greckiego pochodzenia, a ojciec – Lawrence Paul „Larry” Harmon – ma pochodzenie brytyjsko-holenderskie.
Harmon w 1988 roku jako szesnastolatka wygrała konkurs modelek organizowany przez czasopismo „Seventeen”. W 1990 roku podpisała kontrakt z nowojorskim oddziałem agencji IMG. Zaczęła uczestniczyć w pokazach mody i sesjach zdjęciowych. Ozdabiała pokazy Calvina Kleina, Giorgio Armaniego, Donny Karan, Rifata Ozbeka oraz Valentina. Wielokrotnie pojawiała się na okładkach niemieckiej i amerykańskiej edycji magazynu „Cosmopolitan” oraz amerykańskich wydań „Shape”, „Allure” i „Glamour”. Występuje również w amerykańskich serialach i produkcjach filmowych.

</doc>
<doc id="562173" url="https://pl.wikipedia.org/wiki?curid=562173" title="Pochodna (chemia)">
Pochodna (chemia)

Pochodna (inaczej derywat) – związek chemiczny powstały przez zastąpienie jednego lub kilku atomów cząsteczki (najczęściej wodoru) grupą funkcyjną lub grupą innych atomów. Np. krezol (C6H4(CH3)OH) jest pochodną fenolu (C6H5OH), który z kolei jest pochodną benzenu (C6H6). Jednocześnie krezol jest pochodną toluenu (C6H5CH3), który także jest pochodną benzenu.
Przeprowadzenie związku chemicznego w jego bardziej lotną pochodną (upochodnianie, tzw. derywatyzacja) jest często stosowane w analizie chemicznej.

</doc>
<doc id="562175" url="https://pl.wikipedia.org/wiki?curid=562175" title="LaFee">
LaFee

LaFee, właśc. Christina Klein (ur. 9 grudnia 1990 w Stolberg (Rheinland)) – niemiecka piosenkarka pop-rockowa oraz autorka tekstów.
Życiorys.
Christina Klein urodziła się w niemiecko-greckiej rodzinie i dorastała w Stolberg (Rheinland) koło Akwizgranu (Aachen). Jej ojciec – Bernhard Klein – jest kierowcą cysterny, a matka Keriakoulla Klein prowadzi grecką restaurację w rodzinnym mieście. Christina ma również brata, starszego o 4 lata – Andreasa.
Kariera muzyczna Christiny rozpoczęła się w 2004 r. od występu w niemieckim programie „Kiddy Contest”. Została tam dostrzeżona przez producenta Boba Arnza. Sformował on dla niej grupę instrumentalną. Na początku marca 2006 r. ukazał się jej debiutancki singel, „Virus”. Dzięki wsparciu tygodnika „Bravo” i telewizji VIVA osiągnęła spory sukces. W sumie sprzedała ponad 1 milion płyt w całej Europie.
Debiutancki album Christiny Klein pt. "LaFee" przez wiele tygodni utrzymywał się na czele niemieckich rankingów sprzedaży płyt. Pierwszą płytę promowały cztery single: „Virus” (10 III 2006), „Prinzesschen” (2 VI 2006), „Was Ist Das” (1 IX 2006) oraz „Mitternacht” (23 X 2006). 24 listopada 2006 roku zostało wydane pierwsze DVD LaFee „Secret Live”. Materiał przedstawia koncert Christiny oraz przygotowania do występu. Kolejny album studyjny artystki – "Jetzt Erst Recht" wyszedł 6 lipca 2007 roku. Album promował singiel „Heul Doch” (18 V 2007). "Jetzt erst Recht" zdobył status platynowej płyty w Niemczech oraz złotej w Austrii. Jako pierwszy album wokalistki trafił do sklepów we Francji, Holandii, Belgii, na Węgrzech i w Polsce. Drugim teledyskiem promującym ten album jest piosenka „Beweg dein Arsch” (24 VIII 2007). Ostatnim singlem drugiego albumu jest piosenka „Wer Bin Ich” (16 X 2007).
28 września 2007 roku zostało wydane drugie DVD LaFee pod tytułem „LaFee Erst Recht”. Kolejne DVD – „Wer Bin Ich” pojawiło się na rynku 9 listopada. W czerwcu 2008 roku pojawił się album „Shut Up”, na którym znajdują się najlepsze niemieckie piosenki LaFee przetłumaczone na język angielski. Płytę promuje singiel „Shut Up” (23 VI 2008).
2 stycznia 2009 LaFee wydaje swój czwarty z kolei album, a trzeci niemieckojęzyczny. Płyta zawiera trzynaście utworów, w którym LaFee przedstawia swój światopogląd oraz refleksje na temat otaczającej ją rzeczywistości. Płytę promuje wydany wcześniej singiel „Ring Frei”. W Austrii płyta „Ring Frei” osiągnęła status złotej.
6 marca 2009 został wydany singiel do piosenki „Scheiss Liebe”. 7 listopada 2009 roku ukazał się singiel do piosenki „Der Regen Fällt”, w którym zostały zawarte fragmenty z pozostałych teledysków, występy LaFee oraz inne momenty z życia artystki.
Nagrody.
2006
2007
2008
2009

</doc>
<doc id="562179" url="https://pl.wikipedia.org/wiki?curid=562179" title="Andżelika Piechowiak">
Andżelika Piechowiak

Andżelika Piechowiak (ur. 16 września 1980 w Świnoujściu) – polska aktorka teatralna i filmowa.
Życiorys.
Edukacja.
Jest absolwentką Akademii Teatralnej im. Aleksandra Zelwerowicza w Warszawie (2003).
Kariera.
Wspólnie z Michałem Lesieniem jest założycielką agencji produkcyjnej „Palma”.
Jej felietony ukazują się na łamach czasopisma „Kocie sprawy”.
Życie prywatne.
W latach 2005–2011 związana była z aktorem Michałem Lesieniem. We wrześniu 2016 wyszła za mąż za dziennikarza i fotografa Rafała Olejniczaka, z którym ma córkę (ur. 23 września 2018).

</doc>
<doc id="562180" url="https://pl.wikipedia.org/wiki?curid=562180" title="Albatros C.1">
Albatros C.1



</doc>
<doc id="562181" url="https://pl.wikipedia.org/wiki?curid=562181" title="Dat So La Lee">
Dat So La Lee

Dat So La Lee (Louisa Keyser) (ok. 1829 — 1925) – jedna z najsławniejszych indiańskich artystek z końca XIX w. i początku XX w., pochodząca z północnoamerykańskiego plemienia Washoe.
Zajmowała się przede wszystkim wyplataniem koszyków – głównie wierzbowych, o płaskiej podstawie, pękatym kształcie i otworze o średnicy zbliżonej do średnicy podstawy – rozpoczynanych od trzech gałązek.
W latach 1895-1925 amerykańscy marszandzi Amy i Abe Cohn zinwentaryzowali ok. 120 wykonanych przez nią koszyków, z których większość sprzedano kolekcjonerom dzieł sztuki tubylczych Amerykanów.
Pochowana na cmentarzu w Carson City w Nevadzie. Napis na jej nagrobku głosi "Miriady gwiazd świecą nad grobami naszych przodków".

</doc>
<doc id="562184" url="https://pl.wikipedia.org/wiki?curid=562184" title="Kwas hydroksykarboksylowy">
Kwas hydroksykarboksylowy



</doc>
<doc id="562185" url="https://pl.wikipedia.org/wiki?curid=562185" title="Magdalena Wójcik (aktorka)">
Magdalena Wójcik (aktorka)

Magdalena Wójcik (ur. 20 września 1969 w Warszawie) – polska aktorka.
Życiorys.
Wykształcenie.
Jest absolwentką Warszawskiej Szkoły Baletowej.
W 1992 ukończyła warszawską PWST.
Kariera aktorska.
Występowała w musicalu Janusza Józefowicza "Metro". Od 1992 regularnie występuje w spektaklach Teatru Telewizji. W 1992 za rolę Gerdy w spektaklu "Pelikan" Augusta Strindberga otrzymała nagrodę na X Ogólnopolskim Przeglądzie Spektakli Dyplomowych Szkół Teatralnych w Łodzi. W tym samym roku została aktorką Teatru Ateneum im. Stefana Jaracza w Warszawie. W 1993 została uhonorowana nagrodą dla młodej aktorki na XVII Ogólnopolskich Konfrontacjach Teatralnych "Klasyka Polska" za rolę Amelii w "Mazepie" Juliusza Słowackiego w reżyserii Gustawa Holoubka. Współpracuje ze stołecznym Teatrem Syrena.
Na wielkim ekranie debiutowała w 1984 epizodyczną rolą Marianeczki w polsko-bułgarskim filmie "Przeklęte oko proroka". W 1985 zagrała jedną z głównych ról (Zuzy) w filmie Andrzeja Wajdy "Kronika wypadków miłosnych" (1986). Następnie zagrała Hankę, miłość Franka Rakoczego (Jacek Chmielnik) w "Kolorach kochania" (1988), Lusię Drukowską w "Schodami w górę, schodami w dół" (1989), Agnieszkę w "V.I.P." (1991) czy Agatę w "Kawalerskim życiu na obczyźnie" (1993). Zagrała również główne role w filmie Jerzego Kawalerowicza "Za co?" (1995) i w albańsko-rosyjskiej produkcji Alberta Mingi "Porta Eva" (2000). Następnie pojawiła się w roli Natalii, byłej partnerki Tomasza Adamczyka (Marek Kondrat) w kinowej produkcji "Pieniądze to nie wszystko" (2001) i Doroty w filmie "RajUstopy" (2005).
Zagrała Magdę w dwóch odcinkach serialu "Żuraw i czapla" (1988). Rozpoznawalność przyniosły jej serialowe role: Tekli Skarbek w "Sukcesie" (1995), Anety Czystej w serialu TVP2 "Złotopolscy" (2000–2004), Klary Zalapskiej w serialu Polsatu "Kocham Klarę" (2001–2002), Lilki Gawlik w serialu TVP2 "Codzienna 2 m. 3" (2006–2007), Marty w serialu Polsatu "Na kocią łapę" (2008) i Łucji w serialu Polsatu "Pierwsza miłość" (2013–2014). Od 2013 odgrywa postać Beaty Boreckiej w serialu TVP1 "Klan".
Pozostałe przedsięwzięcia.
Wzięła udział w sesji dla miesięcznika „Playboy” (wrzesień 2004).
Była uczestniczką czwartej edycji programu rozrywkowego TVN "Taniec z gwiazdami" (2006) i prowadzącą programu Polsat Café "Jem i chudnę". Prowadziła warsztaty z młodymi kabareciarzami w ramach programu "Stand up. Zabij mnie śmiechem".
Życie prywatne.
Rozwiedziona z Michałem Zielińskim, z którym ma syna Mikołaja.

</doc>
<doc id="562186" url="https://pl.wikipedia.org/wiki?curid=562186" title="Produkty i usługi Google Inc.">
Produkty i usługi Google Inc.

Wycofane produkty i usługi.
Aplikacje, które zostały wycofane przez Google, albo ze względu na integrację z innymi produktami Google, albo przez brak wsparcia:

</doc>
<doc id="562187" url="https://pl.wikipedia.org/wiki?curid=562187" title="Aleksandra Woźniak">
Aleksandra Woźniak

Aleksandra Woźniak (ur. 18 stycznia 1975 w Warszawie) – polska aktorka filmowa i teatralna, prezenterka telewizyjna, psycholog.
Wykształcenie.
Z wykształcenia jest filologiem języka niemieckiego, biegle posługuje się językiem angielskim i niemieckim. Zrezygnowała z Państwowej Wyższej Szkoły Teatralnej na rzecz filologii języka niemieckiego.
Kariera aktorska.
Na ekranie debiutowała w wieku 17 lat, w Teatrze Telewizji pt. „Moje Drzewko Pomarańczowe” w reż. Doroty Kędzierzawskiej. Następnie zagrała w adaptacji filmowej opowiadania Tadeusza Borowskiego "Pożegnanie z Marią" (1993) oraz telewizyjnym dramacie demaskującym kulisy życia w koszarach, "Samowolka" (1993).
Zagrała w filmie psychologicznym "Dzień wielkiej ryby" (1996) oraz w adaptacjach powieści "Sposób na Alcybiadesa" Edmunda Niziurskiego – „Sposób na Alcybiadesa” (serial, 1997) i "Spona" (film, 1998). Za rolę w filmie fabularnym Gerwazego Reguły "Droga do raju" otrzymała nominację do Złotych Kaczek 2010.
Popularność zdobyła rolą starszej sierżant Kasi w sitcomie "13 posterunek" (1997–1998, 2000), a także rolami serialowymi: Agaty Gabriel w "Złotopolskich" (2005–2007), Jagny w "Plebanii" (2010–2011) i Moniki Pruskiej w "Linii życia" (2011). Wystąpiła także w serialach "Spółka rodzinna" (1994), "As" (2002), "Król przedmieścia" (2002) i "Kryminalni" (2006), a także sitcomach "Szpital na perypetiach" (2002–2003), "Daleko od noszy" (2003) i "Faceci do wzięcia" (2006). W 2014 dołączyła do obsady serialu "Barwy szczęścia".
W maju 2020 powiadomiła opinię publiczną o zakończeniu kariery aktorskiej.
Pozostałe przedsięwzięcia.
Była prowadzącą program interaktywny dla dzieci "Hugo family" (2000–2001). Redagowała i prowadziła programy "Świątek Piątek, czyli goście Aleksandry Woźniak" i "Cafe Espresso". Była ambasadorką i prezenterką kanału filmowego dla kobiet, Romance TV. Uczestniczyła w przesłuchaniach do roli prowadzącej program "Perfekcyjna pani domu".
Była uczestniczką drugiej edycji programu Polsat "Jak oni śpiewają" (2007). Od 2008 jest Honorowym Ambasadorem Dzieci Chorych na Nowotwory Mózgu. Jest jedną z bohaterek książki „Optymistki” Marzanny Graff-Oszczepalińskiej.
Życie prywatne.
Pierwsze małżeństwo Woźniak, zawarte w trakcie studiów, trwało trzy miesiące. Drugi związek małżeński, zawarty kilka lat później, po dwóch latach również zakończył rozwód. Jest matką bliźniaczek Anny i Julii. Była związana z reżyserem Maciejem Ślesickim, z którym po kilku latach zakończyła związek. Od lipca 2014 jest w związku małżeńskim z Szymonem Miszewskim. Obecnie mieszka w Gdańsku.
Od 2019 prowadzi własny gabinet terapeutyczny. Od 2016 studiowała psychologię na Uniwersytecie Humanistycznospołecznym SWPS, którą ukończyła i wraz z koleżanką założyła firmę Humanica.

</doc>
<doc id="562189" url="https://pl.wikipedia.org/wiki?curid=562189" title="Mzyki">
Mzyki



</doc>
<doc id="562191" url="https://pl.wikipedia.org/wiki?curid=562191" title="Patrycja Szczepanowska">
Patrycja Szczepanowska

Patrycja Szczepanowska (ur. 19 września 1979 w Białymstoku) – polska aktorka, producentka teatralna i filmowa, dramaturg i reżyserka.
Życiorys.
W 2002 roku ukończyła studia na wydziale aktorskim Akademii Teatralnej w Warszawie.
Współpracowała z licznymi scenami w Polsce, min. z warszawskimi Teatrem Polonia oraz Teatrem na Woli. Obecnie można ja oglądać w Och-Teatrze w Warszawie (od 2010 roku) oraz w produkcjach Teatru Old Timers Garage w Katowicach (od 2014 roku).
Szerokiej publiczności znana z głównych ról w serialach "Lokatorzy", "U fryzjera" czy "Plebania". 
W 2013 roku pracowała również jako dziennikarka serwisu informacyjnego TVP „Obiektyw".
28 października 2018 roku zadebiutowała jako dramaturg, reżyserka i producentka przy spektaklu "Sklep z facetami" Teatru OTG w Katowicach.
W 2019 roku piastowała stanowisko II Kierownika Produkcji przy dokumentalno-animowanym pełnometrażowym filmie "Obrońcy Poczty" w reż. Damiana Lu Wenty.
W 2020 roku została nominowana przez gazetę „Times Polska” do tytułu Osobowość Roku 2019 w kategorii KULTURA „za stworzenie scenariusza oraz wyreżyserowanie sztuki "Sklep z facetami"”.
W 2020 roku laureatka konkursu dla scenarzystów TVN DISCOVERY TALENTS edycji specjalnej „w czterech ścianach” za stworzony wraz z Damianem Lu Wentą mini-serial „Kwarantanna Love”.

</doc>
<doc id="562192" url="https://pl.wikipedia.org/wiki?curid=562192" title="Janusz Ramotowski">
Janusz Ramotowski

Janusz Przemysław Ramotowski (ur. 28 lipca 1950) – syn Józefa; absolwent Technikum Nukleonicznego; od 1968 do 1980 roku pracownik Wydziału Fizyki Uniwersytetu Warszawskiego Instytutu Fizyki Doświadczalnej, członek Związku Nauczycielstwa Polskiego.
W 1969 roku, przed wyborami do Sejmu, wspólnie z Przemysławem Kociszewskim i Zbigniewem Ostrowskim przeprowadził w Otwocku akcję plakatową domagając się umieszczenia na listach wyborczych działaczy opozycji. Służba Bezpieczeństwa ustaliła sprawców. Sprawę umorzono na mocy amnestii.
W 1977 roku wziął udział w obronie wyrzucanego z pracy na Uniwersytecie Warszawskim członka Komitetu Obrony Robotników Andrzeja Celińskiego.
Podczas stanu wojennego od początku 1982 członek Grup Oporu Solidarni RKW Mazowsze początkowo odpowiedzialny za sprawy techniczne, a następnie w ramach Sekcji Transportu odpowiedzialny za odbiór, przechowywanie i dystrybucję sprzętu przemycanego ze Szwecji na potrzeby podziemia Solidarności regionu „Mazowsze”.
Na emigracji we Francji od 1985 roku.
Wydział VI Departamentu II MSW zakończył „zabezpieczenie operacyjne” Janusza Ramotowskiego dnia 3 marca 1989 roku.
Członek CFTC – francuskich chrześcijańskich związków zawodowych.
Członek Związku Szlachty Polskiej.
W lipcu 2009 roku prezydent Lech Kaczyński nadał Januszowi Ramotowskiemu Krzyż Komandorski Orderu Odrodzenia Polski. Odznaczenie zostało wręczone 8 lutego 2012 roku przez wojewodę mazowieckiego Jacka Kozłowskiego.
Autor książki „Sto razy głową w mur” opisującej działalność Grup Oporu Solidarni RKW Mazowsze wydanej przez Instytut Pamięci Narodowej w 2014 roku.
W lipcu 2014 roku uhonorowany odznaką Zasłużony dla Warszawy.

</doc>
<doc id="562193" url="https://pl.wikipedia.org/wiki?curid=562193" title="Mzyki (powiat lubliniecki)">
Mzyki (powiat lubliniecki)

Mzyki (niem. "Mzyken") – przysiółek wsi Babienica w gminie Woźniki w powiecie lublinieckim, w województwie śląskim. 
Przysiółek należy do sołectwo Babienica.
W latach 1975–1998 miejscowość położona była w województwie częstochowskim.
Wieś sąsiaduje bezpośrednio z miejscowościami Grojec w gminie Boronów oraz Babienicą. W pobliżu miejscowości znajdują się źródła Liswarty. Teren wsi położony na terenach Parku Krajobrazowego Lasów nad Górną Liswartą.

</doc>
<doc id="562194" url="https://pl.wikipedia.org/wiki?curid=562194" title="Port lotniczy Minneapolis-St. Paul">
Port lotniczy Minneapolis-St. Paul

Port lotniczy Minneapolis-St. Paul ("Minneapolis-St. Paul International Airport") – międzynarodowy port lotniczy położony około 16 km od centrum Minneapolis, i St. Paul, w stanie Minnesota. Jest jednym z największych portów lotniczych USA. W 2005 obsłużył prawie 36,75 mln pasażerów.

</doc>
<doc id="562195" url="https://pl.wikipedia.org/wiki?curid=562195" title="Michał Lesień">
Michał Lesień

Michał Lesień-Głowacki (ur. 24 grudnia 1974 we Wrocławiu) – polski aktor teatralny, telewizyjny i filmowy, reżyser teatralny.
Życiorys.
Wczesne lata.
Urodził się we Wrocławiu jako syn Zbigniewa Lesienia, aktora i reżysera. W 1991, gdy był w drugiej klasy liceum, wraz z rodziną przeprowadził się do Kalisza, gdzie jego ojciec został dyrektorem Teatru im. Wojciecha Bogusławskiego. Wspólnie z kolegami z klasy statystował przy kilku przedstawieniach kaliskiego teatru, w tym "Nocna rozmowa z człowiekiem, którym się gardzi" (1991) czy "Czarownice z Salem" (1992). W 1994 ukończył III Liceum Ogólnokształcące im. Mikołaja Kopernika w Kaliszu. W 1998 został absolwentem Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Kariera.
W 1997 debiutował na scenie Teatru Powszechnego w Łodzi w roli Szalimowa w sztuce Maksima Gorkiego "Letnicy" w reżyserii Jacka Orłowskiego. Następnie w Teatrze Współczesnym im. Edmunda Wiercińskiego we Wrocławiu zagrał tytułową rolę w "Kordianie" Słowackiego (1998). Występował gościnnie w Teatrze im. Wojciecha Bogusławskiego w Kaliszu jako Merkucjo w "Romeo i Julii" Szekspira (1998) w reż. Bartłomieja Wyszomirskiego. W latach 1999–2005 był związany z Teatrem Polskim w Warszawie, gdzie zagrał kochanka w spektaklu "Aktor Minetti" Thomasa Bernharda (1999) w reż. Gilles'a Renarda u boku Ignacego Gogolewskiego i Hanny Stankówny. Na deskach wrocławskiego Teatru Polskiego stworzył szereg ról w przedstawieniach w reż. Jarosława Kiliana: Zbyszko Szapurskiego w "Zielonej Gęsi" Gałczyńskiego (2000), widmo i zbira w sztuce "Don Juan, czyli Kamienny gość" Moliera (2001), marynarza w "Przygodach Sindbada Żeglarza" Bolesława Leśmiana (2002), Trinkulo w szekspirowskiej "Burzy" (2003), Demetriusza w szekspirowskim "Śnie nocy letniej" (2003) i Filona w "Balladynie" Słowackiego (2004). Wziął udział w spektaklu Macieja Kowalewskiego "Poczekalnia" (2003) wystawianym w MM Przebudzenie-Kompania Teatralna w Warszawie. Współpracował też ze stołecznym Teatrem Komedia, gdzie został obsadzony w roli Bobby’ego w "Pół żartem pół sercem" Kena Ludwiga (2007) w reż. Marcina Sławińskiego z udziałem Agnieszki Kotulanki. W Teatrze Bajka wystąpił jako Art w sztuce Anny Burzyńskiej "Mężczyźni na skraju załamania nerwowego" (2008) w reż. Piotra Łazarkiewicza. W Teatrze Kamienica zagrał reżysera w komedii romantycznej Leonarda Gershe’a "Motyle są wolne" (2009) w reż. Zbigniewa Lesienia. W Krakowskim Teatrze Komedia zagrał młodego w komedii Jana Jakuba Należytego "3 razy łóżko" (2013) w reż. Piotra Dąbrowskiego.
Na drugim roku studiów zagrał główną rolę Różyłły w "Kronikach domowych" (1997) Leszka Wosiewicza z Grażyną Szapołowską. W dramacie psychologicznym Radosława Piwowarskiego "Ciemna strona Wenus" (1997) u boku Jana Englerta wystąpił jako podrywacz. Rozpoznawalność przyniosła mu postać Jacka Przypadka, beztroskiego absolwenta Studium Gastronomicznego i szefa kuchni w sitcomie "Lokatorzy" (1999–2005). W dramacie Waldemara Krzystka "Nie ma zmiłuj" (2000) wcielił się w postać nonszalanckiego Irka. Jako Piotr Rola-Kossak, który bez przygotowania i kwalifikacji otwiera gabinet psychoanalityka „tylko dla pań” w rodzinnym Krakowie, w komedii "Kobiety bez wstydu" (2016) otrzymał Węża w kategorii najgorsza rola męska.
Prowadził program popularnonaukowy "Test Case", który zrealizował dla Discovery Channel we wrześniu 2005 w Holandii. W 2008 uczestniczył w siódmej edycji programu rozrywkowego TVN "Taniec z gwiazdami".
Życie prywatne.
W latach 2005–2011 był związany z Andżeliką Piechowiak. 29 września 2012 poślubił Dorotę Głowacką. Po ślubie oboje przyjęli podwójne nazwisko.

</doc>
<doc id="562196" url="https://pl.wikipedia.org/wiki?curid=562196" title="Pick and roll">
Pick and roll

Pick and roll (częściej: „pick'n'roll”; także jako „screen and roll” lub krócej „screen-roll”) – dwójkowe zagranie ofensywne w koszykówce.
Wykonanie.
Jeden z zawodników ataku jest w posiadaniu piłki, drugi stawia zasłonę. Zawodnik z piłką stara się nakierować kryjącego go obrońcę na postawioną zasłonę tak, aby mieć wolną drogę do kosza. Gdy obrońca zatrzyma się na zasłonie, zawodnik z piłką biegnie w stronę kosza, mijając zasłonę. Jeśli obrońca nie wykona żadnego ruchu i pilnuje drugiego zasłaniającego go zawodnika, zawodnik z piłką może wykonać rzut. Jeśli obrońca ruszy w stronę zawodnika z piłką, zawodnik zasłaniający wykonuje piwot na jednej nodze w stronę kosza tak, aby znaleźć się pomiędzy obrońcą a koszem. Potem następuje podanie od pierwszego zawodnika do drugiego i rzut.
Pick'n'roll jest prostym zagraniem, łatwym do zapamiętania i do stosowania zazwyczaj w obronie „każdy swego”. Bardzo ciężko ową zagrywkę jest obronić, ponieważ powstaje przewaga 2 na 1. Pick'n'roll ma również inne zastosowania, mianowicie po odegraniu całej „scenki”, rozgrywający może podać do zawodnika w ogóle nie uczestniczącego w całym zamieszaniu.
Najsłynniejsi gracze „pick and roll”.
Najsłynniejszą parą zawodników grających „pick and roll” są Karl Malone i John Stockton. W latach dziewięćdziesiątych doprowadzili oni dwukrotnie Utah Jazz do finałów ligi NBA. Stockton, grający na pozycji rozgrywającego, był skutecznym rzucającym, a Malone, grający na pozycji silnego skrzydłowego, precyzyjnie wykańczał akcje podkoszowe.
Przykładowy stały fragment gry oparty na „pick'n'roll”.
Pick'n'roll można z powodzeniem wykorzystywać w rozmaitych stałych fragmentach gry. Przykładem może być „pick and roll” w ustawieniu 4x1 (patrz: schematyczny rysunek po prawej stronie). Na początku zawodnik nr 1 podaje do nr 2. Nr 2 podaje do zawodnika nr 4, a po podaniu nr 2 wykonuje zasłonę do piłki i rozgrywa „pick'n'roll” z zawodnikiem nr 4. Nr 4 może podać do nr 2 lub do wybiegającego po zasłonie zawodnika nr 3.

</doc>
<doc id="562197" url="https://pl.wikipedia.org/wiki?curid=562197" title="I liga polska w piłce nożnej kobiet (2003/2004)">
I liga polska w piłce nożnej kobiet (2003/2004)

I liga kobiet w piłce nożnej sezon 2003/2004 – 25. edycja kobiecej I ligi piłkarskiej w Polsce. Beniaminkami były drużyny TKP Toruń, Luboński KS Luboń i Cisy Nałęczów, mistrzem został (po raz czwarty z rzędu) AZS Wrocław, a do II ligi spadły Zamłynie Radom (po barażach), TKP Toruń i LKS Luboń.
Tabela końcowa:

</doc>
<doc id="562203" url="https://pl.wikipedia.org/wiki?curid=562203" title="RCŻ">
RCŻ



</doc>
<doc id="562209" url="https://pl.wikipedia.org/wiki?curid=562209" title="Dominanta kompozycyjna">
Dominanta kompozycyjna

Dominanta kompozycyjna – nadrzędny element kompozycyjny dzieła literackiego, któremu podporządkowane są pozostałe (np. podmiot liryczny w liryce lub fabuła w dramacie). Mogą to być trzy najważniejsze wyrazy lub zdania.

</doc>
<doc id="562210" url="https://pl.wikipedia.org/wiki?curid=562210" title="Dominanta stylistyczna">
Dominanta stylistyczna

Dominanta stylistyczna – podstawowy wyznacznik stylu utworu, określający jego budowę językową: dominantę należy uwzględnić przy analizie środków stylistycznych (np. wzniosłość w odzie, archaizacja w powieści historycznej).

</doc>
<doc id="562211" url="https://pl.wikipedia.org/wiki?curid=562211" title="Katarzyna Baranowska">
Katarzyna Baranowska

Katarzyna Baranowska (ur. 13 września 1987 r. w Szczecinie) – polska pływaczka pływająca głównie stylem zmiennym, mistrzyni Europy z Triestu i Helsinek, rekordzistka Polski. Absolwentka Szkoły Mistrzostwa Sportowego w Szczecinie.

</doc>
<doc id="562214" url="https://pl.wikipedia.org/wiki?curid=562214" title="Próba kiwania">
Próba kiwania



</doc>
<doc id="562215" url="https://pl.wikipedia.org/wiki?curid=562215" title="Pont-de-Montvert">
Pont-de-Montvert



</doc>
<doc id="562217" url="https://pl.wikipedia.org/wiki?curid=562217" title="Bibliae Pauperum">
Bibliae Pauperum



</doc>
<doc id="562218" url="https://pl.wikipedia.org/wiki?curid=562218" title="Książka blokowa">
Książka blokowa

Książka blokowa (lub "książka ksylograficzna" z greckiego "ksylon" + "grapho", "drewno" + "piszę") – forma książki, która powstaje w wyniku odbijania jednostronnie stron (tekstu oraz rysunków) z klocków drzeworytowych.
Historia powstania książki.
Książka blokowa pojawiła się w Europie w XV wieku. Była to pośrednia forma pomiędzy rękopisem a książką drukowaną ruchomymi czcionkami. Dzieli się ją na kilka grup w zależności od stosunku obrazu do tekstu:
Treść książek blokowych dotykała najczęściej tematyki religijnej i miała charakter moralizatorski, kaznodziejski, rzadziej poświęcone były obyczajom ludowym lub służyły rozrywce. Większość tego typu druków nie była opatrzona ani datą, ani nazwiskiem. Szacuje się, iż pierwsze książki blokowe powstały w latach 1420–1430 w Holandii, a następnie powstawały w południowych Niemczech, w Norymbergi, Ulm, Augsburgu i w Szwabii. Szczyt ich rozwoju przypada na lata 1455–1460. Ostatnie tego typu druki datuje się na początek lat XVI wieku. Według niemieckiego XIX-wiecznego uczonego, Wilhelma Ludwika Schreibera, z okresu od lat 30. XV wieku do pierwszych lat XVI wieku zachowały się 33 dzieła w 100 wydaniach, przy czym najwcześniejsze mają niektóre fragmenty zapisane ręcznie.
Wydania książki blokowej.
Do tytułów wytworzonych w ten sposób należały, m.in.:

</doc>
<doc id="562221" url="https://pl.wikipedia.org/wiki?curid=562221" title="Most im. Ignacego Mościckiego">
Most im. Ignacego Mościckiego

Most im. Ignacego Mościckiego – most nad Wisłą łączący miasto Puławy ze wsią Góra Puławska; siedmioprzęsłowy, w większości o konstrukcji stalowej kratownicowej; zbudowany w 1934 roku, zniszczony w 1939 i 1944 roku, odbudowany w 1949 roku (odbudowywany również w 2019 roku).
Historia.
Projekt i budowa.
Projekt stałego mostu drogowego w Puławach opracował Aleksander Pstrokoński we współpracy z Konstantym Kornem. Zaprojektowano obiekt o rozpiętości (85 + 88 + 110 + 88 + 85) m = 436 m. Był to układ dwóch belek dwuwspornikowych i trzech belek zawieszonych w przęśle środkowym i w skrajnych. Wysokość dźwigarów nad podporami sięgała 16 m, a szerokość całego mostu wynosiła 12 m. Konstrukcja ustroju niosącego oparta była na sześciu podporach na żelbetowych kesonach. Podpory zaprojektował Stefan Zagrodzki z Biura Konstrukcyjnego Wydziału Mostowego w Ministerstwie Robót Publicznych.
W 1931 roku Dyrekcja Okręgowa Robót Publicznych (DORP) w Lublinie przystąpiła do budowy mostu. Zamówienie na konstrukcję stalową podzielono pomiędzy kilka firm, co było w tym okresie częstą praktyką ze względu na brak robót i na politykę rządu Polski, starającego się dać zatrudnienie jak największej liczbie firm. Większość konstrukcji wykonały Zakłady Przetwórcze w Chorzowie, należące do Wspólnoty Interesów Górniczo-Hutniczych w Katowicach. Części konstrukcji zostały wykonane przez Towarzystwo Przemysłu Metalowego «K. Rudzki i Spółka» SA oraz Zjednoczone Fabryki L. Zieleniewski i Fitzner i Gamper. Kierownikiem budowy z ramienia DORP był Stefan Litwiniszyn, jego pierwszym zastępcą − Edmund Hera, drugim − Franciszek Johannsen. W latach 1931−1932 przedsiębiorstwo K. Rudzki i S-ka wykonało podpory na kesonach. Kierownikiem tych robót był Bernard Morawski, jego zastępcą terenowym − Jan Martelus. Montaż ważącej 2700 ton konstrukcji ustroju niosącego wykonywany był przez Hutę Królewską i trwał od 1 kwietnia do 1 grudnia 1932 roku. Pracami na tym etapie kierował Wacław Wejroch. W latach 1933−1934 odbywało się malowanie mostu i budowa dojazdów. Wykonywano je sposobem gospodarczym. Budowa została w znacznym stopniu wykonana przez niewykwalifikowanych bezrobotnych. Roboty finansowane były przez Państwowy Fundusz Drogowy na warunkach kredytowych, a także z kredytów Funduszu Pracy i dotacji na zatrudnienie bezrobotnych.
Mostowi nadano imię „Prezydenta Rzeczypospolitej Ignacego Mościckiego”. Otwarcia dokonał 20 października 1934 roku wiceminister komunikacji Rzeczypospolitej Polskiej Julian Piasecki w asyście wojewody lubelskiego Józefa Rożnieckiego i starosty puławskiego Mieczysława Lutmana.
Zniszczenia wojenne i mosty tymczasowe.
Po napaści Niemiec na Polskę w 1939 roku wycofujące się siły polskie podjęły decyzję o zniszczeniu mostu. W nocy z 10 na 11 września saperzy armii „Kraków” zniszczyli stalowe mosty na Wiśle − kolejowo-drogowy w Dęblinie oraz drogowy w Puławach. W Moście im. Mościckiego uszkodzono pierwszy filar od strony Puław, w wyniku czego przęsło oparte na przyczółku opadło drugim końcem do wody. Niemcy po zajęciu miasta opuścili uszkodzone przęsło całkowicie do wody przy pomocy wybuchów. Ponieważ górne pasy dźwigara miały kształt łagodnego łuku, ułożyli na nich belki i od razu przystąpili do użytkowania mostu. Wiosną 1940 roku poniżej zwalonego przęsła został zbudowany drewniany most doprowadzający do niezniszczonej części obiektu. W drugim przęśle od strony Puław, w miejscu, do którego dochodził drewniany most, wykonano w kracie dźwigara otwór umożliwiający ruch kołowy.
W lecie 1940 roku Niemcy rozpoczęli odbudowę zniszczonego przęsła. Prace wykonywały firmy: Technisches Hauptamt Radom, Aussenstelle Radom, Bauleitung Puławy. W 1941 roku odbudowa mostu została zakończona, a tymczasowe drewniane przęsło − rozebrane. 25 lipca 1944 roku wojska 1 Frontu Białoruskiego Armii Czerwonej, w skład którego wchodziła 1 Warszawska Dywizja Piechoty im. Tadeusza Kościuszki, dotarły do środkowej Wisły. Tego dnia, kilka minut po godzinie 20., Niemcy zniszczyli most w Puławach.
Po przejściu powodzi wiosną 1945 roku saperzy radzieccy wznieśli tymczasowy drewniany most wysokowodny ok. 100 m w górę Wisły od zniszczonego Mostu im. Mościckiego. Zastąpił on zniszczony przez powódź tymczasowy drewniany most niskowodny w Nasiłowie. Po zakończeniu wojny drewniany most w Puławach używany był jako most objazdowy, aż do momentu, gdy w dniach 20−21 marca 1947 roku runął w wyniku silnej powodzi. 16 maja 1948 roku oddano do użytku publicznego most pontonowy, zbudowany przez batalion 2. warszawskiego pułku saperów i 41 batalion 14 dywizji piechoty. Kierownikiem tej budowy był por. Kazimierz Doręda. Obiekt eksploatowany był do późnej jesieni tego samego roku.
Odbudowa.
W maju 1946 roku I Rejonowe Kierownictwo Odbudowy Mostów Drogowych (RKOMD) w Kielcach przystąpiło do odbudowy stałego mostu drogowego w Puławach. Część tego obiektu ocalała, podjęto zatem decyzję o jego odtworzeniu w pierwotnym kształcie. Prace zostały zlecone prywatnemu przedsiębiorstwu z Warszawy M. Gościcki i L. Mroczek, a kierownikiem został Mieczysław Gościcki. Konsultantem przedsiębiorstwa przy odbudowie był Florian Kowalewski, który przeszedł do niego po niemal pięćdziesięciu latach pracy w Tow. K. Rudzki i Ska.
Z myślą o wyciąganiu z wody i podnoszeniu części konstrukcji nadającej się do ponownego wykorzystania zbudowane zostały cztery drewniane wieże z podnośnikami hydraulicznymi. 25 czerwca 1947 roku na budowie miała miejsce katastrofa. Tego dnia podnoszono na wysokość 14−15 m część zawalonego do wody przęsła, mającą ok. 60 m długości i ważącą około 300 ton. Po podniesieniu elementu na prawie pełną wysokość doszło do awarii podnośnika na jednej z wież. Podniesiona kratownica uderzyła w wieżę, złamała ją i spadła do wody. W wyniku tego zdarzenia trzech robotników zginęło na miejscu, trzech zmarło w szpitalu, a ośmiu zostało lżej rannych. Mieczysław Gościcki został aresztowany, jednak po rozprawie sądowej został zwolniony. Biegli wydali bowiem opinię stwierdzającą prawidłowość prowadzenia robót i uznali, że przyczyny katastrofy były niezależne od kierownictwa. Mimo uniewinnienia Gościckiego, RKOMD podjęło decyzję o odebraniu firmie prac, po czym prowadziło je dalej sposobem gospodarczym. Robotami kierował Bolesław Liberadzki.
Otwarcie odbudowanego mostu miało miejsce 29 czerwca 1949 roku. Dokonał go wiceminister komunikacji Zygmunt Balicki, obecni byli m.in.: dyrektor Departamentu Dróg Kołowych Ministerstwa Komunikacji Gajkowicz, wojewoda lubelski Paweł Dąbek i wojewoda kielecki Wacław Rózga. Mimo złej pogody zebrało się także kilka tysięcy ludzi z Puław i okolic. Wśród wielu przemawiających byli m.in. dyrektor Barzykowski i Bolesław Liberadzki, którzy mówili o stronie technicznej odbudowy. Balicki wręczył nagrody 26 pracownikom − zegarki, odbiorniki radiowe, rowery, papierośnice, wieczne pióra. Następnie przeciął biało-czerwoną wstęgę i wszyscy zebrali przeszli przez most.
Remont w 1996 roku.
W 1996 roku miał miejsce gruntowny remont mostu, wykonany przez Przedsiębiorstwo Robót Mostowych „Mosty Łódź” SA wraz z Płockim Przedsiębiorstwem Robót Mostowych SA. Kierownikiem budowy był Zbigniew Wolan. W ramach remontu nie zmieniono parametrów użytkowych mostu. Wykonano następujące prace:
W związku z tym, że prace wykonywane były na połowie jezdni, z utrzymaniem ruchu na drugiej połowie, zdaniem Zbigniewa Wolana remont był trudnym przedsięwzięciem technicznym i logistycznym.
Obecnie budowla nosi nazwę „Most im. Ignacego Mościckiego”.
Konstrukcja.
Most im. Ignacego Mościckiego jest mostem stalowym o konstrukcji kratownicowej o zmiennej wysokości z jazdą dołem. Posiada siedem przęseł, z których przęsła skrajne są stalowe blachownicowe z betonową płytą prefabrykowaną, pozostałe natomiast to przęsła kratownicowe, z kratownicą typu W i z betonową płytą prefabrykowaną. Most opiera się na 8 podporach, z których skrajne posadowione są na prefabrykowanych betonowych palach wbijanych, pozostałe na kesonach. Całkowita długość obiektu wynosi 483,00 m, szerokość − 11,30 m. Rozpiętości przęseł kratownicowych wynoszą 85,00 + 88,00 + 110,00 + 88,00 + 85,00 m. Według stanu na maj 2008 roku, środkowe przęsło liczące 110 m długości było piątym najdłuższym przęsłem kratownicowym w Polsce.

</doc>
<doc id="562223" url="https://pl.wikipedia.org/wiki?curid=562223" title="Krasin (lodołamacz)">
Krasin (lodołamacz)

Krasin nazwa dwóch radzieckich lodołamaczy nadana na cześć Leonida Krasina:

</doc>
<doc id="562224" url="https://pl.wikipedia.org/wiki?curid=562224" title="Beata Kamińska">
Beata Kamińska

Beata Kamińska (ur. 6 stycznia 1980 w Słupsku) – polska pływaczka specjalizująca się w stylu klasycznym, medalistka mistrzostw Europy na basenie 25-metrowym.
W latach 1986-1999 zawodniczka klubów AZS WSP Słupsk, Marlin Słupsk, Skalar Słupsk w sezonie 1995/1996 Jagiellonki Płock, od 1999 AZS-AWFiS Gdańsk.
Rekordy Polski.
Basen 50-metrowy:
Basen 25-metrowy:

</doc>
<doc id="562225" url="https://pl.wikipedia.org/wiki?curid=562225" title="Inkontynencja neurogenna">
Inkontynencja neurogenna

Inkontynencja neurogenna, odruchowe nietrzymanie moczu (ang. reflex incontinence) – rodzaj inkontynencji związany z zaburzoną funkcją układu nerwowego. Chory w żadnym przypadku nie odczuwa parcia na pęcherz, który opróżnia się automatycznie i nie zawsze całkowicie.
Tym rodzajem inkontynencji dotknięci są przede wszystkim ludzie po urazach kręgosłupa, cierpiący na paraliż całkowity (tetraplegia) lub połowiczny (paraplegia) oraz osoby cierpiące na stwardnienie rozsiane.

</doc>
<doc id="562226" url="https://pl.wikipedia.org/wiki?curid=562226" title="Muzeum Armii Krajowej w Krakowie">
Muzeum Armii Krajowej w Krakowie

Muzeum Armii Krajowej im. gen. Emila Fieldorfa „Nila” – muzeum z siedzibą w Krakowie, upowszechniające wiedzę o Polskim Państwie Podziemnym i jego siłach zbrojnych, przede wszystkim o Armii Krajowej.
Muzeum powstało na mocy uchwał Rady Miasta Krakowa (o nadaniu Statutu Muzeum) oraz Sejmiku Województwa Małopolskiego i zostało wpisane do Rejestru Instytucji Kultury prowadzonego przez miasto Kraków 29 czerwca 2000 r. Na mocy kolejnej uchwały Rady Miasta Krakowa nadane mu imię pochodzącego z Krakowa Augusta Emila Fieldorfa „Nila” – dowódcy Kedywu AK oraz zastępcy Komendanta Głównego Armii Krajowej.
Formalne powołanie Muzeum poprzedziły dziesięcioletnie działania polegające na gromadzeniu pamiątek historycznych przez kombatantów ze Światowego Związku Żołnierzy Armii Krajowej pod auspicjami Fundacji Muzeum Historii Armii Krajowej. Pierwotnie zbiory te eksponowano na wystawie „Nasza droga do Niepodległości” w byłym Muzeum Lenina przy ul. Topolowej w Krakowie. W 1992 r. ekspozycję przeniesiono do aktualnie używanego budynku. Wzniesiono go w 1911 r. dla stanowiska dowodzenia austriackiej Twierdzy Kraków.
Ideą Muzeum Armii Krajowej jest przedstawienie całościowego obrazu polskiego podziemia wraz z jego duchową genezą obejmującą Polskę sprzed 1945 r. (m.in. organizacje paramilitarne końca XIX w., Legiony Polskie w I wojnie światowej, etos Wojska Polskiego w II Rzeczypospolitej, wojskowość) oraz kształtem jego dziedzictwa patriotycznego we współczesnej Polsce (w tym losy członków Polskiego Państwa Podziemnego po II wojnie światowej, działalność organizacji kombatanckich i niepodległościowych, także w ruchach końca lat 70. i początku lat 80. XX w.).
Historia Muzeum.
Na przełomie lat 80. i 90. w Krakowie członkowie Związku Żołnierzy Armii Krajowej rozpoczęli działania mające na celu utworzenie Muzeum Historii Armii Krajowej. Zaapelowali do swoich kolegów z Podziemia o gromadzenie dokumentów i pamiątek z lat wojny, które dałyby początek ekspozycji i muzeum. Kombatanci otrzymali możliwość zorganizowania wystawy w budynku Muzeum Lenina przy ul. Topolowej 5 (dawny Pałac Mańkowskich). Już w kwietniu 1990 r. otwarto tutaj ekspozycję „Nasza droga do Niepodległości”.
W 1991 r. organizatorzy wystawy podjęli decyzję o przekształceniu jej w pierwsze w kraju Muzeum Historii AK. 6 listopada 1991 r. utworzyli Fundację Muzeum Historii Armii Krajowej, której celem – zgodnie ze statutem – było „prowadzenie wielokierunkowych działań i wszelkich prac zmierzających do uwidocznienia i zachowania historii Armii Krajowej”. W skład pierwszego zarządu Fundacji weszli: Kazimierz Kemmer, Marian Barbach, Ryszard Ciepiela, Leon Wysocki, Tadeusz Musiał, Antoni Śliwa oraz Mieczysław Figa. Dzięki życzliwości dowódcy krakowskiego garnizonu gen. Zenona Bryka zbiory przewieziono i wyeksponowano w budynku nr 4 na terenie Jednostki Wojskowej 1820 przy ul. Bosackiej 13 (obecnie Wita Stwosza 12).
Uroczyste otwarcie Muzeum Historii AK w nowej siedzibie nastąpiło już 16 maja 1992 r. W 1997 r. Rada Miasta Krakowa wyraziła wolę utworzenia w Krakowie – jako instytucji samorządowej – Muzeum Armii Krajowej. W latach 1998–1999 przeprowadzono prace remontowe, które umożliwiły częściową adaptację budynku dla potrzeb muzealnych. Ostatecznie w 2000 r. powołano Muzeum Armii Krajowej jako wspólne przedsięwzięcie Gminy Kraków i Województwa Małopolskiego. Oficjalna inauguracja jego działalności nastąpiła 27 września 2000 r.
Trwająca od lipca 2009 r. modernizacja budynku zakończyła się jesienią 2011 r., co pozwoliło na rozpoczęcie użytkowania obiektu we wrześniu 2011 r. Projekt rewaloryzacji oraz całej adaptacji został wykonany przez pracownię AIR Jurkowscy Architekci. Cała inwestycja kosztowała blisko 30 mln zł. Fasadę poddano renowacji poprzez oczyszczenie cegieł, wymianę stolarek okiennych oraz przebudowanie wnętrza muzeum. Największą ingerencją było zadaszenie całego dziedzińca. Nowy budynek muzeum został nagrodzony w konkursie Brick Award, nominowany do Mies van der Rohe Award oraz wyróżniony w Konkursie SARP na najlepszy obiekt architektoniczny w Polsce 2011 roku. Ekspozycja stałą została otwarta 27 września 2012 r.
Działalność muzeum.
Działalność statutowa muzeum polega na gromadzeniu, opracowywaniu, restaurowaniu, magazynowaniu i udostępnianiu unikatowych zbiorów związanych z Armią Krajową. Instytucja prowadzi także szeroko pojętą działalność dydaktyczną i popularyzatorską. Organizowane są lekcje muzealne, spotkania z kombatantami i historykami, odczyty, prelekcje, pokazy filmów, promocje książek.
Dotychczas Muzeum zgromadziło ponad 8000 muzealiów, w tym znajdują się archiwalia, dokumenty, fotografie, militaria i zbiory falerystyki. Niemal cała kolekcja powstała w efekcie gromadzenia pamiątek kombatantów przekazywanych w formie darów. Nadal spływają dary od kombatantów i ich rodzin, jak choćby kolekcja pamiątek dotycząca środowiska Kadetów II RP od Zenona Malika, zbiór militariów, w tym „kolekcja bieżanowska” i „kolekcja kanadyjska” od dr. Stanisława Wcisło czy unikatowa kolekcja archiwaliów więźniów obozów jenieckich Stalag XI B. Wśród najważniejszych obiektów znalazły się m.in. mundur gen. Tadeusza Komorowskiego „Bora”, pamiątki po patronie Muzeum – gen. Emilu Fieldorfie „Nilu”, oryginalne weksylia (sztandary), pamiątki po o. Adamie Studzińskim, kolekcje orłów wojskowych, odznak i odznaczeń, uzbrojenie i umundurowanie, wydawnictwa konspiracyjne. Ukoronowaniem zbiorów jest kolaż Tadeusza Kantora „Wrzesień 1939”.
Ekspozycja stała.
Na ekspozycję złożyły się materiały m.in. ze zbiorów Fundacji Muzeum Historii Armii Krajowej, Klubu Powstańców Warszawskich i Obszaru Lwowskiego Armii Krajowej.
Ekspozycja została podzielona na tematyczne przestrzenie wystawiennicze. Na parterze przedstawiono historię II RP, przebieg kampanii wrześniowej i życie codzienne pod dwiema okupacjami. Jednym z eksponatów w tej części jest rekonstrukcja czołgu Vickers E wykonana z oryginalnych części z dwóch czołgów zniszczonych w 1939 r.
Zasadnicza część wystawy dotycząca Polskiego Państwa Podziemnego i Armii Krajowej została umieszczona w podziemiach. Wśród przestrzeni tematycznych można wyróżnić strukturę i obszary aktywności Armii Krajowej. Odrębnie potraktowano całość działań składających się na akcję „Burza” oraz losy żołnierzy AK po rozwiązaniu formacji. W tej części wystawy można zobaczyć setki zdjęć i pamiątek, elementy uzbrojenia (w tym samoróbki) i umundurowania oraz rekonstrukcje: kadłuba brytyjskiego bombowca Handley Page Halifax, który dokonywał zrzutów z pomocą aliancką na terenie Polski, a także rakiety V-2. Twórcy wystawy starali się też odtworzyć ubecki karcer. Całość została wzbogacona multimediami.
II wojna światowa.
Ukazując tragedię polskiego września 1939 wykorzystano na ekspozycji materiały dokumentalne, pamiątki historyczne, elementy wyposażenia wojskowego (mundury i broń) oraz materiały pomocnicze. Poszczególne fazy kampanii wrześniowej przedstawiono z pomocą schematów i fotogramów, dając obraz walk toczonych przez Wojsko Polskie z wojskami niemieckimi i sowieckimi. W sposób szczególnie ekspresyjny nastrój klęski II Rzeczypospolitej oddaje kolaż Tadeusza Kantora „Wrzesień 1939”. Warunki panujące na okupowanych ziemiach, regulowane drakońskimi rozporządzeniami, przybliżają różnego typu eksponaty, w tym archiwalia łącznie ze złowrogimi obwieszczeniami tzw. afiszami śmierci.
Martyrologia.
Dział ukazujący sowieckie zbrodnie wojenne na przykładzie masakry tysięcy oficerów Wojska Polskiego w Katyniu w 1940 r. i kontynuację tej ludobójczej polityki po tzw. „wyzwoleniu” w stosunku do żołnierzy Armii Krajowej przy współdziałaniu zainstalowanego w Polsce prosowieckiego reżimu komunistycznego, zakończony ekspozycją trumny ze szczątkami poekshumacyjnymi z Kąkolewnicy na Podlasiu – miejsca masowych egzekucji żołnierzy AK i niepodległościowego podziemia (1944–45).

</doc>
<doc id="562228" url="https://pl.wikipedia.org/wiki?curid=562228" title="Krasin">
Krasin



</doc>
<doc id="562231" url="https://pl.wikipedia.org/wiki?curid=562231" title="Platforma wiertnicza">
Platforma wiertnicza

Platforma wiertnicza – najczęściej konstrukcja pływająca wyposażona w urządzenie wiertnicze, przeznaczona do wykonywania odwiertów pod dnem akwenu. Sporadycznie bywają wykorzystywane do eksploatacji podmorskich złóż węglowodorów (gaz ziemny, ropa naftowa) – w odróżnieniu od platform wydobywczych.
Charakterystyka.
Istnieje pięć zasadniczych typów platform wiertniczych:
Największą i najbardziej zaawansowaną platformą wiertniczą typu "jack-up" jest "Maersk Inspirer". Dodatkowo jednostka ta wyposażona jest w moduł produkcyjny, co jest bardzo rzadkim przykładem platformy kombinowanej – wiertniczej również o zdolnościach produkcyjnych. Podstawowe dane "Maersk Inspirera":
Większość platform wiertniczych cechuje się charakterystyczną kratownicową konstrukcją wieży wiertniczej oraz możliwością zmiany miejsca pracy. Ze względu na wysokie ryzyko wybuchu i pożaru, a także trudno dostępne środowisko pracy, platformy wyposaża się w lądowiska dla śmigłowców.

</doc>
<doc id="562232" url="https://pl.wikipedia.org/wiki?curid=562232" title="Inkontynencja przetokowa">
Inkontynencja przetokowa

Inkontynencja przetokowa (pozacewkowe nietrzymanie moczu; ang. "extraurethral incontinence") – najrzadsza forma inkontynencji i polega na stałej utracie moczu, który może np. uchodzić bezpośrednio do jamy brzusznej lub pochwy. Powodem są najczęściej wrodzone niewłaściwe połączenia przewodów moczowych.
Ten rodzaj inkontynencji musi być leczony chirurgicznie. Wyjątkiem są sztuczne przetoki przy chronicznych zapaleniach jelit.

</doc>
<doc id="562237" url="https://pl.wikipedia.org/wiki?curid=562237" title="Platforma wydobywcza">
Platforma wydobywcza

Platforma wydobywcza (platforma eksploatacyjna, produkcyjna) – konstrukcja wsparta na dnie morskim lub jeziornym (sporadycznie pływająca lub półpływająca) przeznaczona do eksploatacji (wydobycia, wstępnego oczyszczenia oraz przesyłu rurociągiem podwodnym lub załadunku na tankowiec) węglowodorów (gaz ziemny, ropa naftowa), znajdujących się pod dnem akwenu.

</doc>
<doc id="562240" url="https://pl.wikipedia.org/wiki?curid=562240" title="Wolumen obrotów">
Wolumen obrotów

Wolumen obrotów – łączna liczba papierów wartościowych, które zmieniły właściciela, liczona dla danego papieru wartościowego lub rynku.
Wielkość obrotów jaką osiąga dany walor pokazuje stopień zaangażowania inwestorów. W trendzie wzrostowym rosnący wolumen jest potwierdzeniem siły trendu, a malejący wolumen – słabości trendu i jego rychłego zakończenia. W trendzie spadkowym rosnący wolumen jest sygnałem słabości trendu, a malejący wolumen jest sygnałem siły trendu.

</doc>
<doc id="562241" url="https://pl.wikipedia.org/wiki?curid=562241" title="Boris Gulko (szachista)">
Boris Gulko (szachista)

Boris Gulko, ros. Борис Францевич Гулько (ur. 9 lutego 1947 w Erfurcie) – amerykański, a wcześniej radziecki szachista i trener szachowy żydowskiego pochodzenia ("FIDE Senior Trainer" od 2004), arcymistrz od 1976 roku.
Kariera szachowa.
Urodził się w Niemczech w czasie, gdy jego ojciec (żołnierz Armii Radzieckiej) stacjonował w Turyngii. W szachy zaczął grać na początku lat 60., zaś pierwsze sukcesy osiągnął w połowie lat 70. W 1974 wygrał (wraz z Janem Timmanem) turniej w Somborze. W 1976 zwyciężył w memoriale Jose Raula Capablanki w Cienfuegos oraz wystąpił w turnieju międzystrefowym w Biel. W następnym roku zwyciężył (wspólnie z Josifem Dorfmanem) w mistrzostwach Związku Radzieckiego w Leningradzie.
Od 1978 znajdował się w ciągłym konflikcie z komunistycznymi władzami po tym, jak złożył wraz z żoną, arcymistrzynią szachową Anną Achszarumową, wniosek o pozwolenie na wyjazd za granicę. Po długotrwałych represjach (był m.in. aresztowany i pobity przez agentów KGB), otrzymał w 1986 zgodę na wyjazd i, poprzez Izrael, wyemigrował do Stanów Zjednoczonych Poza amerykańskim, otrzymał też paszport izraelski.
W kolejnych latach odniósł szereg sukcesów, między innymi zwyciężył w turniejach Biel (1987 i 1988, wspólnie z Ivanem Sokolovem) i León (1992). W 1993 w Groningen zajął VI miejsce i awansował do meczów pretendentów organizacji PCA, ulegając jednak 5½ : 6½ Nigelowi Shortowi w I rundzie w spotkaniu rozegranym w 1994 w Nowym Jorku. W latach 1994 i 1999 był mistrzem Stanów Zjednoczonych. W 1996 zwyciężył w Las Palmas, a w 1998 w Konie (wspólnie z Judit Polgár). Na mistrzostwach świata FIDE systemem pucharowym w 2000 w Nowym Delhi dotarł do IV rundy, w której przegrał z Jewgienijem Bariejewem. W 2000 podzielił I miejsce (wspólnie z Larsem Bo Hansenem i Jonnym Hectorem) w turnieju "Politiken Cup" w Kopenhadze, w 2001 zwyciężył (wspólnie z Janem Timmanem) w Malmö (turniej "Sigeman &amp; Co"), natomiast w 2003 podzielił I miejsce w otwartym turnieju w Willemstad (sukces ten powtórzył również w 2005).
W latach 1978–2004 dziesięciokrotnie wystąpił na olimpiadach szachowych, przy czym raz w barwach ZSRR (1978). W swoim dorobku posiada cztery medale drużynowe: trzy srebrne (zdobyte w latach 1978, 1990 i 1998) oraz brązowy z 1996. Jest również drużynowym mistrzem świata z 1993. W rozgrywkach tych zdobył jeszcze dwa medale (srebrny wraz z drużyną w 1997 i brązowy indywidualnie w 1993).
W 2004 r. opublikował list otwarty do prezydenta FIDE Kirsana Ilumżynowa, w którym zwrócił uwagę, na antyżydowskie stanowisko przewodniczącego libiskiego komitetu organizacyjnego szachowych mistrzostw świata w 2004 r. Ostatecznie wycofał się z udziału z tych zawodów, a w geście solidarności podobnie postąpili Aleksander Szabałow i Aleksander Oniszczuk.
Najwyższy wynik rankingowy w karierze osiągnął 1 stycznia 2000; mając 2644 punktów, dzielił wówczas 36. miejsce (wspólnie z Walerijem Sałowem) na światowej liście FIDE, zajmując jednocześnie 2. miejsce (za Yasserem Seirawanem) wśród szachistów amerykańskich.

</doc>
<doc id="562242" url="https://pl.wikipedia.org/wiki?curid=562242" title="Majorca Shepherd Dog">
Majorca Shepherd Dog



</doc>
<doc id="562243" url="https://pl.wikipedia.org/wiki?curid=562243" title="Regresja (czytanie)">
Regresja (czytanie)

Regresja – w metodyce szybkiego czytania zjawisko polegające na wykonywaniu wstecznych fiksacji do fragmentów tekstu już przeczytanych. Praktycy i badacze szybkiego czytania zgodnie uznają ją za jedną z głównych przeszkód w zwiększeniu tempa czytania.
Regresje implikuje brak koncentracji. Doświadczenia pokazują, że minimalizacja ilości regresji nie wpływa na poziom rozumienia tekstu, jednocześnie zwiększając szybkość czytania.
Ćwiczenie eliminujące regresje polega na podążaniu wzrokiem za wskaźnikiem (palec, ołówek, kursor), który przesuwamy płynnym ruchem do przodu, wzdłuż czytanego tekstu.

</doc>
<doc id="562244" url="https://pl.wikipedia.org/wiki?curid=562244" title="Inkontynencja pomikcyjna">
Inkontynencja pomikcyjna

Inkontynencja pomikcyjna ang. PMD ("Post Micturition Dribbling - kropelkowanie pomikcyjne") – rodzaj inkontynencji, który dotyczy tylko mężczyzn. Cewka moczowa mężczyzn jest o kilkanaście centymetrów dłuższa niż cewka kobiet. Po oddaniu moczu (mikcja) w cewce może pozostać nawet kilka mililitrów moczu. Po skorzystaniu z toalety może zdarzyć się wyciek tych kilku kropli moczu w niekontrolowany sposób, powodując kłopotliwe plamy na spodniach.

</doc>
<doc id="562246" url="https://pl.wikipedia.org/wiki?curid=562246" title="Paweł Baraszkiewicz">
Paweł Baraszkiewicz

Paweł Baraszkiewicz (ur. 20 maja 1977 w Działdowie) – polski kajakarz, wychowanek klubu Wel Lidzbark, olimpijczyk z Atlanty 1996, Sydney 2000, Aten 2004, Pekinu 2008, zawodnik Wiskordu Szczecin i Posnanii. Aktualny trener grupy kanadyjkarzy w Zawiszy Bydgoszcz.
Wieloletni członek klubu kajakarskiego w Lidzbarku Welskim, gdzie szlifował swoje umiejętności. Wielokrotny mistrz Polski w konkurencji:

</doc>
<doc id="562247" url="https://pl.wikipedia.org/wiki?curid=562247" title="Subwokalizacja">
Subwokalizacja



</doc>
<doc id="562248" url="https://pl.wikipedia.org/wiki?curid=562248" title="Ludwik Musioł">
Ludwik Musioł

Ludwik Musioł (ur. 19 grudnia 1892 w Mikołowie, zm. 27 marca 1970 w Katowicach) – nauczyciel, wizytator, archiwista, historyk górnośląski, prekursor krajoznawstwa, historyk kultury oraz Kościoła katolickiego, lingwista, etnograf. Autor ponad 300 prac naukowych.
Życiorys.
Przyszedł na świat w dniu 19 grudnia 1892 r. w Mikołowie, na Górnym Śląsku, jako szóste dziecko w polskiej rodzinie. Pochodził z rodziny zasiedziałej od wieków w ziemi mikołowskiej, był synem Ludwika, robotnika fabrycznego, i Albiny ze Słupików. Szkołę ludową w Mikołowie ukończył 27 marca 1907 r. Na świadectwie ukończenia szkoły figurują same dobre oceny. Nieco słabszy stopień otrzymał tylko z pisania. W latach 1907–1911 uczył się w państwowym gimnazjum w Katowicach, w roku 1914 ukończył Pruskie Seminarium Nauczycielskie w Mysłowicach. W czasie I wojny światowej, od grudnia 1914 do 9 grudnia 1918 służył w armii niemieckiej, dochodząc do stopnia kaprala.
Był historykiem Śląska. Jako nauczyciel i publicysta, w czasach plebiscytu kształtował świadomość narodową Górnoślązaków, po przyłączeniu części Górnego Śląska do Polski wychowywał kadry młodych nauczycieli, by wreszcie w latach 30. zająć się wyłącznie pracą naukową nad zagadnieniami polskości Górnego Śląska. Jako historyk był wszechstronnym naukowcem: historykiem kultury, historykiem Kościoła, lingwistą, archiwistą, świetnym znawcą staropolszczyzny i spraw słowiańskich, przede wszystkim jednak był jednym z najznakomitszych znawców dziejów Śląska i to na skalę światową. We wszystkich wymienionych dziedzinach pracował z dużą swobodą, opanowawszy gruntownie metodę badań historycznych. Był także współzałożycielem i czynnym członkiem Towarzystwa Polskich Nauczycieli na Górnym Śląsku. Główną troską towarzystwa było wprowadzenie nauki w języku polskim do szkół podstawowych na obszarze plebiscytowym, zorganizowanie możliwie licznych kursów języka polskiego dla dorosłych oraz niezmiernie ważna sprawa szkolenia polskich nauczycieli. W latach okupacji wykazał się niezwykłą odwagą i hartem ducha. Więziony w latach 1948–1952 nie zaprzestał pracy naukowej. W ostatnim okresie swojego życia pracował dosłownie bez wytchnienia. Dnia 28 grudnia 1948 r. został aresztowany pod zarzutem współpracy z Niemcami. Pobyt w więzieniu był dla Ludwika Musioła ciężkim doświadczeniem. Przebywał tu w otoczeniu prymitywnych przestępców, dręczył go głód i wszy. Jak później sam opowiadał, przeżycie tego koszmaru było możliwe tylko dlatego, że pozwolono mu uczyć analfabetów. Wypuszczony z zakładu karnego został 16 stycznia 1952 r.
Posługiwał się następującymi językami: łaciną, niemieckim, francuskim, czeskim i staroczeskim a także polskim, nie wyłączając staropolszczyzny. Znał prócz tego języki: hebrajski, semicki, rosyjski i starorosyjski oraz grekę klasyczną.
Okres pracy pedagogicznej w Pszczynie (1922–1931). W latach 30. p.o. wizytatora szkół śląskiego Urzędu Wojewódzkiego w Pszczynie.
W 1922 r. na polecenie ówczesnych wojewódzkich władz szkolnych przystąpił wspólnie z Tadeuszem Przysieckim do zorganizowania w Pszczynie pierwszego polskiego seminarium nauczycielskiego. Seminarium pragnęło zasilić wieś górnośląską własną, rodzimą inteligencją, której w tym czasie Górny Śląsk prawie nie posiadał. W roku 1925 mury opuściło pierwszych 22 młodych nauczycieli. Jeden z jego wychowanków tak kreśli sylwetkę Ludwika Musioła. "„Profesor prowadził różne przedmioty: rysunki, geografie, język niemiecki i coś tam jeszcze. Z krótką fajeczką, wiecznie ja napychający tytoniem, że aż mu palce zżółkły. Myślał głośno, nie krępując się wobec nas, że od razu nie mógł ustalić wyniku.”"
Ludwik Musioł zmarł w Katowicach 27 marca 1970 r. Został pochowany na Cmentarzu komunalnym przy ul. Panewnickiej (sektor C3-1-13). Na jego grobie widnieje napis: „Ludwik Musioł – wybitny historyk śląski”.

</doc>
<doc id="562249" url="https://pl.wikipedia.org/wiki?curid=562249" title="Frédéric-Armand de Schomberg">
Frédéric-Armand de Schomberg

Frédéric-Armand de Schomberg (ur. grudzień 1615, zm. 11 lipca 1690) – marszałek Francji i angielski generał.
Początki.
Pochodził ze starej rodziny z Palatynatu, urodził się w Heidelbergu, jako syn Hansa von Schönberga (1582-1616) i Anny, córki barona Edwarda Dudleya. Osierocony w kilka miesięcy po urodzeniu, wychowywany był przez różnych przyjaciół, a między nimi był elektor Palatynatu Fryderyk V, w którego służbie był jego ojciec. Swoją karierę wojskową rozpoczął pod Fryderykiem Henrykiem Orańskim, a w 1634 przeszedł do służby w armii szwedzkiej, a rok później wstąpił do armii francuskiej. Jego rodzina, a także cały dom Schönbergów, osiągnęli wysoką pozycję wśród francuskiej arystokracji.
Generał.
Po okresie wypoczynku w rodzinnym majątku w Geisenheim nad Renem w 1639 ponownie wstąpił do służby w armii holenderskiej, w której pozostał do 1650. Następnie powrócił do służby w armii francuskiej jako generał ("maréchal de camp"), służąc pod Turennem w kampanii przeciwko Ludwikowi II de Bourbon, księciu Condé. Wyróżnił się w słynnej bitwie na Diunach (14 czerwca 1658), która zakończyła wojnę francusko-hiszpańską traktatem pirenejskim.
W 1665 został generałem lejtnantem, uzyskując tak szybki awans dzięki swoim bliski stosunkom z księciem d'Halluin.
W Portugalii.
Po zawarciu pokoju pirenejskiego w 1659, Hiszpanie zagrozili niepodległości Portugalii i Schomberg w 1660 wysłany został do Lizbony jako doradca wojskowy przy cichej aprobacie króla Anglii Karola II (który nadał Schombergowi tytuł barona Tetford). Ludwik XIV, nie chcąc naruszyć świeżego traktatu pokojowego, pozbawił Schomberga jego francuskich oficerów, z którymi nauczył się współpracować. Po wielu trudnościach w trzech kampaniach, będących skutkiem niesubordynacji portugalskich oficerów, Schomberg zwyciężył w bitwie pod Montes Claros stoczonej dnia 17 czerwca 1665 z armią hiszpańską dowodzoną przez księcia Parmy. W 1663 król Portugalii Alfons VI nagrodził go tytułem hrabiego Mertola i roczną pensją w wysokości 5000 franków.
Marszałek Francji.
Po udziale jego armii w rebelii, która obaliła panującego króla na rzecz jego brata Don Pedro, i kończąc wojnę z Hiszpanią, Schomberg wrócił w 1668 do Francji, stając się naturalizowanym Francuzem i kupując sobie posiadłość Coubert koło Paryża. W 1673 został zaproszony przez króla Anglii Karola, z widokami na dowództwo nad armią angielską, odmówił jednak z przyczyn sentymentalnych, woląc służbę we Francji. Zaraz po powrocie do armii francuskiej w 1674 powierzono mu przeprowadzenie operacji w Katalonii, gdzie jednak nie odniósł sukcesów z przyczyny nieposłuszeństwa podkomendnych i słabego wyszkolenia powierzonych mu wojsk. Niepowodzenia te powetował sobie odzyskaniem Bellegarde w 1675. W nagrodę za to w tym samym 1675 został marszałkiem Francji – stało się to możliwe z powodu śmierci słynnego de Turenne'a.
Wygnanie.
Nastały we Francji ciężkie czasy dla Hugenotów i zasługi Schomberga nic nie znaczyły wobec faktu, że był on protestantem. Odwołanie w 1685 edyktu nantejskiego zmusiło go do ucieczki z Francji.
Ostatecznie zaciągnął się do armii brandenburskiej, gdzie został naczelnym wodzem armii elektorskiej. W Berlinie stał się przywódcą tysięcy hugenockich uciekinierów. Wkrótce potem, za zgodą elektora, w 1688 wziął udział w ekspedycji Wilhelma Orańskiego do Anglii. W następnym roku król Anglii Wilhelm III Orański obsypał go licznymi tytułami, a parlament brytyjski przegłosował 100 tys. funtów szterlingów rekompensaty za utracony majątek we Francji (którego pozbawił go Ludwik XIV).
Wojna w Irlandii.
W sierpniu 1689 został głównodowodzącym ekspedycji wymierzonej przeciwko Jakobitom w Irlandii. Po zdobyciu Carrickfergus maszerował bez przeszkód przez opustoszały kraj docierając do Dundalk. Jednak znaczna część jego sił była niedoszkolona i niezdyscyplinowana, przy tym był słabszy liczebnie od wojsk nieprzyjacielskich. Uważał, że byłoby nieroztropnym ryzykować w tych warunkach bitwę, i okopawszy się pod Dundalk nie dawał się wyciągnąć poza obręb swych umocnień. Wkrótce potem wybuchła zaraza, i gdy wycofywał się na leże zimowe do Ulsteru jego siły były bardziej zdruzgotane niż gdyby poniosły poważną klęskę.
Czyny jego zostały skrytykowane przez tych, którzy byli źle poinformowani o całej sytuacji. Wiosną 1690 rozpoczął kampanię od zdobycia Charlemont, po czym nie było już większych postępów w kierunku południowym aż do przybycia Wilhelma Orańskiego. Podczas bitwy nad rzeką Boyne (12 lipca 1690) Schomberg był przeciwny decyzji Wilhelma Orańskiego, który chciał przejść rzekę mając naprzeciw całą nieprzyjacielską armię. W bitwie dowodził centrum, i gdy przekraczał rzekę bez swego kirysa by zebrać swych ludzi, został otoczony przez irlandzkich jeźdźców i natychmiast zabity. Został pochowany w katedrze Świętego Patryka w Dublinie, gdzie stoi także poświęcony mu pomnik, wystawiony w 1731.

</doc>
<doc id="562250" url="https://pl.wikipedia.org/wiki?curid=562250" title="Urząd">
Urząd

Urząd – zespół osób i środków (finansowych, rzeczowych) zapewniających realizację zadań organów państwowych i samorządowych.
W prawie administracyjnym występuje w trzech znaczeniach:
Pojęcia urzędu nie należy utożsamiać z organem, czyli wyodrębnioną komórką organizacyjną aparatu państwowego, pełniącą określone funkcje w dziedzinie życia społecznego.

</doc>
<doc id="562253" url="https://pl.wikipedia.org/wiki?curid=562253" title="Pomnik Stefana Starzyńskiego w Warszawie (ul. Saska)">
Pomnik Stefana Starzyńskiego w Warszawie (ul. Saska)

Pomnik Stefana Starzyńskiego – monument ustawiony pierwotnie w Ogrodzie Saskim w Warszawie, obecnie znajdujący przed Szkołą Podstawową nr 143 przy al. Stanów Zjednoczonych 27 (od strony ul. Saskiej).
Jest jednym z dwóch warszawskich pomników Stefana Starzyńskiego.
Opis.
Pomnik w Ogrodzie Saskim upamiętniał prezydenta Warszawy, odważnie kierującego obroną miasta we wrześniu 1939. Monument został zaprojektowany przez Ludwikę Kraskowską-Nitschową. Jego projekt został pokazany po raz pierwszy w 1967 na wystawie w Zachęcie.
Pomnik ustawiono 18 grudnia 1980, zaś odsłonięcia dokonano 16 stycznia 1981. Jako cokołu użyto bloku betonowego pochodzącego ze zniszczonego przez Niemców pałacu Brühla.
W roku 2002 rada gminy Warszawy-Centrum przyjęła uchwałę o przeniesieniu monumentu w inne miejsce. We wrześniu 2008 został on przeniesiony do Szkoły Podstawowej nr 143 im. Stefana Starzyńskiego przy al. Stanów Zjednoczonych 27. Pomnik stanął przed wejściem do szkoły, od strony ulicy Saskiej. W Ogrodzie Saskim pozostał jego betonowy cokół.

</doc>
<doc id="562257" url="https://pl.wikipedia.org/wiki?curid=562257" title="Screen and roll">
Screen and roll



</doc>
<doc id="562262" url="https://pl.wikipedia.org/wiki?curid=562262" title="Puchar Słowacji w piłce nożnej">
Puchar Słowacji w piłce nożnej

Puchar Słowacji w piłce nożnej () – cykliczne rozgrywki piłkarskie o charakterze pucharu krajowego na Słowacji. Organizowane co sezon przez Słowackii Związek Piłki Nożnej (SFZ) i przeznaczone są dla krajowych klubów piłkarskich. Najważniejsze po Pierwszej lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Rozgrywki Pucharu Słowacji zainicjowano w roku 1993 po rozpadzie Czechosłowacji na dwa niepodległe kraje (Republikę Czeską i Słowację). Pierwszym zwycięzcą został klub Slovan Bratysława.
Do utworzenia tego turnieju istniały inne krajowe rozgrywki pucharowe o nazwie "Puchar Dobroczynności" (1906-1916). W sezonach 1950/51 i 1951/52 rozegrano dwie edycje Pucharu Czechosłowacji, ale były one uznane za nieoficjalne. W 1955 i 1959/60 rozegrano "Puchar Spartakiady Czechosłowacji w piłce nożnej". A od sezonu 1960/61 startowały oficjalne coroczne rozgrywki Pucharu Czechosłowacji. W pierwszym sezonie 1960/61 zawody zostały zaprojektowane tak, aby osobno rywalizowały ze sobą drużyny czeskie i słowackie, dopiero w finale spotykały się zwycięzcy Pucharów Czech i Słowacji. Tak jak były to eliminacje krajowe, Pucharu Słowacji nie przyznano, a eliminację Słowacji wygrała Dynamo Žilina (przez rzut losem). Puchar Słowacji nie zyskał jednak zbytniej atrakcyjności i przez kolejny długi okres był tylko krokiem do pokonania na drodze do zwycięstwa w Pucharze Czechosłowacji, gdzie w prestiżowym wyścigu mógł rywalizować z przeciwnikiem ze Słowacji i awans do Pucharu Zdobywców Pucharów. Puchar Czechosłowacji zakończył się w sezonie 1992/93, wraz z rozpadem Czechosłowacji i rozpadem Czechosłowackiego Związku Piłki Nożnej.
Od 1993 roku rozgrywki nazywały się Slovenský pohár. Po uzyskaniu sponsora nosił różne nazwy:
Format.
Format rozgrywek od początku rozgrywek nie był zmieniany, jedynie liczba zespołów była zmienna. W rozgrywkach uczestniczą 236 klubów występujących w Mistrzostwach Słowacji. Obecnie wszystkie rywalizacje od rundy wstępnej do finału grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 8 etapów: rundy wstępnej eliminacyjnej, rundy pierwszej, rundy drugiej, rundy trzeciej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Tehelné pole w Bratysławie.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Słowacji na podium oficjalnie stawało w sumie 18 drużyn. Liderem klasyfikacji jest Slovan Bratysława, który zdobył 10 Pucharów.
Stan po finale 2022.
Klasyfikacja według miast.
Siedziby klubów: Stan na 8.05.2022.

</doc>
<doc id="562263" url="https://pl.wikipedia.org/wiki?curid=562263" title="Stodoły (Rybnik)">
Stodoły (Rybnik)

Stodoły (niem. "Stodoll") – dzielnica Rybnika położona w północno-zachodniej części miasta nad Zalewem Rybnickim. Liczba mieszkańców wynosi ok. 600 osób i jest to tym samym najmniejsza dzielnica Rybnika. 1 lutego 1977 włączone do Rybnika.
Na terenie Stodół znajduje się ośrodek szkoleniowo-wypoczynkowy Elektrowni Rybnik. Najważniejszym obiektem zabytkowym jest pocysterski dwór z 1736, zbudowany w stylu barokowym.
Jest to jedyna część Rybnika historycznie związana z Opolskiem, która przed II wojną światową znajdowała się w granicach Niemiec, a która dopiero po wojnie została przyłączono do Polski.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Stodoły" oraz nazwą niemiecką "Stodoll".
Ze względu na słowiańskie pochodzenie w 1936 roku nazistowska administracja III Rzeszy zmieniła zgermanizowaną nazwę "Stodoll" na nową, całkowicie niemiecką – "Hochlinden".
Historia.
Zanim w wyniku procesów urbanizacyjnych wieś stała się obecną dzielnicą Rybnika była osobną wsią. W dniu 31 sierpnia 1939 miała miejsce w ówczesnej wsi Hochlinden prowokacja niemiecka w ramach Operacji Himmler.

</doc>
<doc id="562264" url="https://pl.wikipedia.org/wiki?curid=562264" title="Krycie indywidualne">
Krycie indywidualne

Obrona każdy swego (ang. "man-to-man defense") – jeden z typów obrony w koszykówce, który polega na kryciu tylko jednego zawodnika. Każdy gracz będący w obronie musi pilnować (kryć, bronić) tylko jednego, cały czas tego samego zawodnika drużyny przeciwnej. Każda drużyna dobiera indywidualnie krycie swoich zawodników, dlatego możliwe jest, że zawodnik jednej drużyny kryje innego zawodnika drużyny przeciwnej, niż ten przez którego on sam jest kryty. Zawodnik może odejść od krycia swojego wyznaczonego przeciwnika, którego ma bronić, w sytuacji gdy następuje tzw. „przekazanie”, lub pomoc w obronie. Obrona każdy swego może zostać zastosowana w formie "presingu" (krycia na całym boisku) lub obrony od połowy boiska.
Za najpoprawniejszą postawę obrońcy uznaje się ustawienie przodem do przeciwnika, a tyłem do kosza. Nogi powinny być ugięte w kolanach, natomiast plecy wyprostowane. Ręce powinny znajdować się w górze, tak by sędzia mógł je widzieć. W obronie zawodnik porusza się krokiem „odstawno-dostawnym”, pamiętając, że najpierw odstawia nogę, a dopiero potem dostawia do niej drugą. Jedną stopę może obrócić palcami w kierunku w którym się porusza. Wtedy ta noga nazywana jest „nogą kierunkową”.

</doc>
<doc id="562265" url="https://pl.wikipedia.org/wiki?curid=562265" title="Gorol (etnolekt śląski)">
Gorol (etnolekt śląski)

Gorol – niejednoznaczne określenie używane na Górnym Śląsku, pierwotnie oznaczające mieszkańca gór, obecnie stosowane głównie dla określenia osoby spoza Górnego Śląska.
Historia.
Przed zakończeniem I wojny światowej, mieszkańcy górnośląskich miast z części należącej do Prus mieli ograniczony kontakt z mieszkańcami gór w śląskiej i galicyjskiej części Austro-Węgier.
W połowie XIX wieku Górny Śląsk połączono koleją z dalszymi ziemiami i kontakty mieszkańców górnośląskich miast z ludźmi spoza regionu stały się częstsze. Charakterystyczni stali się wtedy przyjeżdżający masowo na Górny Śląsk górale z Małopolski zmierzający do pracy na zachód Europy lub do Ameryki, ale też aby handlować swoimi ludowymi wyrobami. "Góralką" nazywano wówczas zaliczkę dla nowo zatrudnionych górników, pochodzących głównie z okolic Wadowic i Żywca.
Od początku XX wieku mieszkańcy górnośląskich miast zaczęli liczniej odwiedzać góry Beskidu Śląskiego, jednak w okresie międzywojennym nacechowanym negatywnie mianem "goroli" Górnoślązacy określali również Ślązaków cieszyńskich.
Współczesność.
Przez mieszkańców górnośląskiej części GOP-u słowo to jest dziś używane również do określenia mieszkańców Zagłębia Dąbrowskiego (terenów po wschodniej stronie rzeki Brynicy) oraz ogólnie spoza Górnego Śląska. Niekiedy słowo "gorol" może przyjąć znaczenie obraźliwe, mające charakter poniżenia osoby w znaczeniu "ten gorszy". Obecnie coraz częściej zaznacza się rozróżnienie w wymowie nacechowane bardziej pozytywnie "gůrol" (‘mieszkaniec gór’) od "gorol" (‘osoba spoza Górnego Śląska’).
Na Śląsku Cieszyńskim słowo "gorol" zachowało w dużej mierze, przede wszystkim w Czechach, swoje pierwotne znaczenie ("góral"), a w regionalnym słowniku gwarowym słowo "górol" ("gůrol") nie występuje w ogóle. W polskiej części Śląska Cieszyńskiego liczne kontakty z mieszkańcami dawnego Śląska pruskiego i nowym znaczeniem słowa "gorol" doprowadziły do zauważalnej zmiany tożsamości góralskiej, która przestała iść w parze z tożsamością śląską. Zupełnie inaczej sytuacja wygląda na tzw. Zaolziu, gdzie równoczesne samookreślenie się jako "gorol" nie jest sprzeczne z identyfikacją śląską, wręcz ją wzmacnia. Określeniem "Gorol" potocznie nazywa się Gorolski Święto. Nazwę "Gorol" nosi również regionalny chór męski z Jabłonkowa.
W okolicach Opola, Krapkowic i Brzegu zamiast słowa "gorol" często używa się (identycznie jak w Poznańskiem) określenia "chadziaj" (pisane również "hadziaj, hadźaj") lub "kasztan".

</doc>
<doc id="562267" url="https://pl.wikipedia.org/wiki?curid=562267" title="Shawn Ray">
Shawn Ray

Shawn Ray (ur. 9 września 1965 w Fullerton) – amerykański zawodowy kulturysta.
Kariera.
Rozpoczął karierę, zachęcony sukcesami kulturystów takich jak Chris Dickerson i Bob Paris czy francuskiego kulturysty François Benfatto, którego zobaczył w filmie dokumentalnym w 1990 roku. Trzynaście razy startował do konkursu Mr. Olympia, gdzie wielokrotnie plasował się w „pierwszej trójce” (1990, 1993, 1994, 1997), najbliżej zdobycia tytułu był w 1996 roku, kiedy to zajął drugie miejsce za Dorianem Yatesem, przez dwanaście lat nie lokował się niżej niż na miejscu piątym (1991, 1995, 1998, 2000, 2001), choć w 1988 był także na dalszym 13. miejscu. Zrealizował sześć dokumentalnych filmów wideo; "Lifestyles of the Fit &amp; Famous" (Biopic), "Final Countdown" (Contest Prep dla Olympia 1998), "Inside &amp; Out", "To The Extreme", "Best of Shawn Ray" i "Fitness After 40". Był wymieniony w "The New Encyclopedia of Modern Bodybuilding" autorstwa Billa Dobbinsa i Arnolda Schwarzeneggera.
Życie prywatne.
W latach 1988-92 związany był z aktorką, tancerką i modelką Brooke Burke (od 2011 partnerką aktora Davida Charveta). W 2003 roku poślubił Kristie Ray, z którą ma dwie córki Asię Monet Ray (ur. 10 sierpnia 2005) i Bellę Blu (ur. 30 kwietnia 2008). Ray promuje konkurs Pro New York w Nowym Jorku. Jego pierwsza córka Asia była zawodniczką na Abby's Ultimate Dance Competition i dotarła do finału, umieszczana na 3. miejscu.

</doc>
<doc id="562270" url="https://pl.wikipedia.org/wiki?curid=562270" title="Chogolisa">
Chogolisa

Chogolisa lub Bride Peak – szczyt w pakistańskiej części Karakorum o wysokości 7665 m n.p.m. Leży w pobliżu lodowca Baltoro, w rejonie, w którym leżą jedne z najwyższych szczytów świata. Chogolisa ma kilka wierzchołków, z których najwyższe to: 
Pierwszego wejścia dokonali dwaj austriaccy wspinacze: Fred Pressl i Gustav Ammerer 2 sierpnia 1975 r. W 1958 r. członkowie japońskiej wyprawy: M. Fujihira i K. Hirai zdobyli jako pierwsi niższy wierzchołek (Chogolisa II).

</doc>
<doc id="562271" url="https://pl.wikipedia.org/wiki?curid=562271" title="Obrona strefowa">
Obrona strefowa

Obrona strefowa (ang. "zone defense") – sposób obrony w koszykówce, kiedy każdy z zawodników drużyny będącej w obronie odpowiada za pewną wcześniej wyznaczoną przez trenera lub kapitana drużyny strefę, czyli miejsce na boisku. Obrona strefowa nie oznacza mniejszego wysiłku, lub mniejszej odpowiedzialności za krycie przeciwnika.
Wyróżnia się dwa podstawowe rodzaje "obrony strefowej":

</doc>
<doc id="562274" url="https://pl.wikipedia.org/wiki?curid=562274" title="Bitwa pod Maxen">
Bitwa pod Maxen

Bitwa pod Maxen – starcie zbrojne, które miało miejsce 21 listopada 1759 roku w czasie wojny siedmioletniej. Prusacy stracili w niej całą armię.
14-tysięczna armia pruska Friedricha Augusta von Fincka, jednego z najbardziej uzdolnionych generałów Fryderyka II, została wysłana poza austriackie linie, z zamiarem przecięcia ich linii komunikacyjnych z Czechami.
Fryderyk spodziewał się, iż austriacki feldmarszałek, Leopold von Daun, widząc zagrożenie swych linii komunikacyjnych - wycofa się. Jednak von Daun postanowił, wykorzystując swoją przewagę liczebną, wpędzić Fincka w worek między trzema znacznie silniejszymi od Prusaków armiami. 20 listopada Austriacy rozpoczęli atak zmuszając Fincka do wycofania się na silną pozycję koło Maxen. Jego odwrót został zablokowany przez armię cesarską, 21 listopada Finck był zmuszony skapitulować wraz z całą armią. Było to druzgocące zwycięstwo austriackie, jednak von Daun nie potrafił go wykorzystać.
Fink i pozostali pruscy generałowie zostali zwolnieni po złożeniu "słowa honoru", a po przybyciu do Prus zostali osadzeni przez sąd wojenny pod przewodnictwem gen. Hansa von Zietena. Większość wziętych do niewoli żołnierzy zmarła na czerwonkę.

</doc>
<doc id="562279" url="https://pl.wikipedia.org/wiki?curid=562279" title="Michael Phelps">
Michael Phelps

Michael Fred Phelps (ur. 30 czerwca 1985 w Baltimore) – amerykański pływak, 23-krotny mistrz olimpijski, 26-krotny mistrz świata, mistrz świata na krótkim basenie, wielokrotny rekordzista świata.
Zdobywca ośmiu medali (6 złotych i 2 brązowych) na igrzyskach olimpijskich w Atenach w 2004 roku, 8 złotych medali podczas występów na igrzyskach olimpijskich w Pekinie (w tym 7 rekordów świata), 6 medali (4 złotych i 2 srebrnych) na igrzyskach olimpijskich w Londynie w 2012 roku oraz 6 medali (pięciu złotych i jednego srebrnego) na igrzyskach olimpijskich w Rio de Janeiro. Zdobywca 7 złotych medali na mistrzostwach świata w 2007 roku.
Najbardziej utytułowany olimpijczyk w historii nowożytnych igrzysk z dorobkiem 23 złotych medali. Łącznie medali igrzysk olimpijskich ma 28 (23 złotych, 3 srebrne, 2 brązowe). Dzięki swoim osiągnięciom i dominacji jest uważany za najlepszego pływaka w historii tej dyscypliny.
Na igrzyskach olimpijskich w Rio de Janeiro był chorążym reprezentacji Stanów Zjednoczonych i kapitanem drużyny pływackiej.
Kariera.
Michael Phelps zaczął pływać w wieku 7 lat, kiedy wykryto u niego ADHD – nadpobudliwość psychoruchową. Trenował w North Baltimore Aquatic Club pod okiem Boba Bowmana.
Na igrzyskach olimpijskich zadebiutował w 2000 roku w Sydney, mając zaledwie 15 lat. Stał się wówczas najmłodszym reprezentantem olimpijskiej ekipy USA.
W 2001 roku w Fukuoce na mistrzostwach świata zdobył pierwszy złoty medal w karierze, na dystansie 200 m stylem motylkowym, pobijając przy tym własny rekord świata wynikiem 1:54.58 (kilka miesięcy wcześniej, podczas kwalifikacji do mistrzostw świata, został najmłodszym w historii pływakiem, który pobił rekord świata: miał 15 lat i 9 miesięcy).
W 2003 roku podczas mistrzostw świata w Barcelonie Michael zdobył 4 złote medale i 2 srebrne, pobił także 3 rekordy świata (2 indywidualnie i 1 w sztafecie).
Podczas mistrzostw świata na krótkim basenie w 2004 roku, rozgrywanych w Indianapolis zdobył złoty medal na dystansie 200 m stylem dowolnym.
Po raz drugi na igrzyskach olimpijskich wystąpił w 2004 roku w Atenach. Miał wtedy 19 lat. W stolicy Grecji zdobył 8 medali: 6 złotych i 2 brązowe, ustanowił także rekord świata i 3 rekordy olimpijskie.
Po Igrzyskach w Atenach przeniósł się do Ann Arbor, gdzie rozpoczął treningi na Uniwersytecie Michigan w sekcji "Club Wolverine".
Phelps wystąpił także na Mistrzostwa Świata na długim basenie w 2005, rozgrywanych w Montrealu. W Kanadzie zdobył 5 medali: 4 złote i 1 srebrny.
Sześciokrotnie został wybrany najlepszy pływakiem na świecie w: 2003, 2004, 2006, 2007, 2008 i 2009 roku.
Po raz czwarty wystąpił na Mistrzostwach Świata na długim basenie w 2007 roku w Melbourne. Wówczas 22-letni Michael zdobył 7 złotych medali, pobił także 5 rekordów świata (4 indywidualnie i 1 w sztafecie).
Phelps przystąpił do programu "Project Believe", opracowanego przez USADA – Amerykańską Agencję Antydopingową, także do programu "My Victory", który jest kampanią medialną, informująca młodzież o skutkach brania dopingu.
Letnie Igrzyska Olimpijskie 2008.
Podczas igrzysk olimpijskich w 2008 roku w Pekinie Michael Phelps przeszedł do historii, zdobywając 8 złotych medali. Phelps pobił rekord swojego rodaka – Marka Spitza, który zdobył 7 złotych medali podczas igrzysk olimpijskich w 1972 roku w Monachium. Tym samym dołączył do grona multimedalistów igrzysk olimpijskich, którzy zdobywali po 9 złotych medali: radzieckiej gimnastyczki Łarysy Łatyninej, amerykańskiego pływaka Marka Spitza, amerykańskiego lekkoatlety Carla Lewisa i fińskiego lekkoatlety Paavo Nurmiego.
Został także olimpijczykiem wszech czasów.
Phelps jako pierwszy zawodnik zdobył złoty medal na trzecich kolejnych igrzyskach olimpijskich w tej samej konkurencji pływackiej (200 m stylem zmiennym).
Za zdobycie 8 złotych medali producent strojów pływackich Speedo zapłacił mu premię w wysokości 1 000 000$.
4 sierpnia 2012 roku zakończył karierę, jednakże w kwietniu 2014 wrócił do startów.
Letnie Igrzyska Olimpijskie 2016.
Na igrzyskach olimpijskich w Rio de Janeiro zdobył sześć medali. Na dystansie 200 m stylem motylkowym wywalczył swoje trzecie złoto olimpijskie, wyprzedzając Masato Sakaiego o 0,04 s. W konkurencji 200 m stylem zmiennym został mistrzem olimpijskim czwarty raz z rzędu i jest trzecim sportowcem w historii, któremu udało się na czterech kolejnych igrzyskach stanąć na najwyższym stopniu podium w jednej konkurencji. W swoim ostatnim starcie indywidualnym na 100 m stylem motylkowym zdobył srebrny medal ex aequo z Chadem le Clos i László Csehem, kiedy wszyscy trzej pływacy uzyskali czas 51,14 s. Płynął także w sztafetach 4 x 100 m stylem dowolnym, 4 x 200 m stylem dowolnym i 4 x 100 m stylem zmiennym. Reprezentanci Stanów Zjednoczonych we wszystkich zdobyli złote medale, a amerykańska sztafeta zmienna, w której oprócz Phelpsa płynęli Ryan Murphy, Cody Miller i Nathan Adrian z czasem 3:27,95 min ustanowiła nowy rekord olimpijski.
14 sierpnia 2016 roku zakończył karierę pływacką.
Życie prywatne.
Jest synem byłego policjanta – Freda Phelpsa i nauczycielki, dyrektorki szkoły Debbie Phelps. Ma dwie starsze siostry Whitney i Hilary.
W lutym 2015 r. ogłosił zaręczyny z byłą Miss Kalifornii, . Ich syn Boomer Robert Phelps urodził się 5 maja 2016 r.. W październiku 2016 roku poinformował, że jego ślub z Nicole Johnson odbył się 13 czerwca 2016 r..
Kontrowersje.
W listopadzie 2004 roku został złapany przez policję w Salibury, gdy prowadził samochód po pijanemu. Został skazany na 18 miesięcy dozoru policyjnego, a także został zobowiązany do zapłacenia kary w wysokości 250 $.
2 lutego 2009 roku został zawieszony na trzy miesiące przez Amerykańską Federację za palenie marihuany.
30 września 2014 roku został aresztowany za jazdę pod wpływem alkoholu. Sąd w Baltimore skazał pływaka na rok więzienia w zawieszeniu na 18 miesięcy. Dodatkowo Amerykanin musiał poddać się terapii i uczestniczyć w spotkaniach AA.

</doc>
<doc id="562281" url="https://pl.wikipedia.org/wiki?curid=562281" title="FK Dukla Bańska Bystrzyca">
FK Dukla Bańska Bystrzyca

FK Dukla Banská Bystrica – słowacki klub piłkarski z Bańskiej Bystrzycy. Założony w 1965, rozwiązany w 2017. Mecze rozgrywał na stadionie Słowackiego Powstania Narodowego. Następcą jest, założony w 2017, klub MFK Dukla Banská Bystrica.
Historia.
Liga czechosłowacka.
Klub został założony 1 lipca 1965 jako wojskowy klub "VTJ Dukla Banská Bystrica. W sezonie 1967-68 po raz pierwszy w historii wywalczył awans do najwyższej ligi czechosłowackiej. W 1981 roku przyszedł pierwszy duży sukces dla zespołu, który wygrał rozgrywki o Puchar Słowacji w piłce nożnej. Dało im to prawo uczestniczenia w finałowym meczu o Puchar Czechosłowacji w którym ulegli Dukli Praga po serii rzutów karnych. Kolejny sezon przyniósł drugi w historii spadek z najwyższej ligi. Powrót nastąpił bardzo szybko, bo już w sezonie 1983/84. Dodatkowo sezon ten najlepszym w całej historii występów w lidze czechosłowackiej, ponieważ Dukla ukończyła zmagania na czwartym miejscu. Dzięki temu w kolejnym sezonie zespół po raz pierwszy wystąpił w europejskich pucharach. W latach 1984–1986 Dukla w każdym sezonie była najlepszym słowackim zespołem w lidze czechosłowackiej. W 1992 roku klub przyjął nazwę FK Dukla Bańska Bystrzyca"'
liga słowacka.
Dukla od momentu rozpoczęcia rozgrywek w 1993 roku uczestniczyła w najwyższej klasie rozgrywkowej. W sezonie 1999-2000 nastąpiła reforma rozgrywek, w wyniku której ligę zmniejszono z 16. do 10. drużyn. Dukla nie zdołała utrzymać miejsca w elicie i na kolejne trzy sezony spadła ligę niżej. Po powrocie klub zaliczył najlepsze lata w swojej historii zdobywając tytuł wicemistrza Słowacji 2003/04 oraz trzecie miejsce rok później. Dodatkowo w trakcie sezonu 2004/2005 udało im się przebrnąć dwie rundy eliminacyjne Pucharu UEFA i odpadli dopiero w pierwszej rundzie po starciu z portugalską SL Benfica. W tym samym roku zespół po raz drugi w historii wywalczył Puchar Słowacji. Kolejne lata nie obfitowały w sukcesy, chociaż w sezonie 2009/2010 udało się po raz ostatni ukończyć zmagania ligowe na podium. W kolejnym sezonie przed meczem eliminacji Ligi Europy UEFA po raz pierwszy dały o sobie znać problemy finansowe. Zawodnicy domagali się pieniędzy, a dodatkowo ulegli gruzińskiej ekipie SK Zestaponi 0:3. Ostatecznie w sezonie 2016/2017 zespół spadł do trzeciej ligi i prezes Ján Kováčik postanowił rozwiązać klub. Młodzieżowe zespoły FK Dukla zostały przejęte przez Milana Smädo właściciela występującego w 3. lidze klubu – ŠK Kremnička, który na jego bazie postanowił utworzyć nowy klub nazwany MFK Dukla Bańska Bystrzyca.

</doc>
<doc id="562282" url="https://pl.wikipedia.org/wiki?curid=562282" title="Anna Wanda Głębocka">
Anna Wanda Głębocka

Anna Wanda Głębocka – polska dziennikarka, prezenterka i spikerka Telewizji Polskiej od drugiej połowy lat 70. do połowy lat 90. XX wieku. 
Związana początkowo z obiema antenami TVP. Po ich zróżnicowaniu w latach 80. pracowała w TVP 1, a w latach 90. przez 3 lata w TV Polonia. Była członkiem Międzynarodowej Kapituły Orderu Uśmiechu.
Kariera.
Z telewizją miała kontakt na III roku studiów. Pracowała w TVP Wrocław jako prezenterka i prowadząca program młodzieżowy, w tym czasie ukończyła studia. Prowadziła "Dni Polskie", które były organizowane z okazji 22 lipca. Przygotowywała niewielkie materiały do magazynu lotniczego. Pracowała też dla innych magazynów. W Warszawie była na stażu dziennikarskim, a następnie pracowała jako dziennikarka. W TVP prowadziła programy m.in.: "Koncert życzeń", "Sportowa pozycja" wspólnie z Tomaszem Hopferem, a także losowanie "totolotka". Była gospodynią festiwalów w Opolu, Kołobrzegu i Zielonej Górze. 30 listopada 1988 zapowiadała debatę pomiędzy Alfredem Miodowiczem i Lechem Wałęsą. W 1994 rozpoczęła także współpracę z TVP Polonia. Prowadziła programy autorskie "Listy od telewidzów" i "Śniadanie z Anną Wandą Głębocką". Prowadziła bale polonijne. W 1999 odeszła z pracy na Woronicza. Po odejściu z TVP prowadziła koncerty charytatywne.
Życie prywatne.
Wychowywała się we Wrocławiu. W trakcie studiów wyszła za mąż, za lekarza stomatologa. Ukończyła studia na kierunku psychologii na Uniwersytecie Wrocławskim. Mieszkała w Warszawie, obecnie mieszka w Konstancinie-Jeziornie.

</doc>
<doc id="562284" url="https://pl.wikipedia.org/wiki?curid=562284" title="Bitwa pod Miśnią">
Bitwa pod Miśnią

Bitwa pod Miśnią – starcie zbrojne, które miało miejsce 4 grudnia 1759 roku w Saksonii pomiędzy armią pruską a austriacką w czasie wojny siedmioletniej.
Pruska tylna straż generała Direcke została zaatakowana przez przeważające siły austriackie w momencie, gdy przekraczała rzekę. Bitwa zakończyła się porażką Prusaków, którzy stracili ok. 3 000 zabitych i wziętych do niewoli.

</doc>
<doc id="562286" url="https://pl.wikipedia.org/wiki?curid=562286" title="А">
А

А, Аа – pierwsza litera cyrylicy, która zazwyczaj jest przypisana dźwiękowi []. Wywodzi się od greckiej i łacińskiej litery A/Α. W języku inguskim służy do zapisu dźwięku [], a w języku czeczeńskim do zapisu [].

</doc>
<doc id="562287" url="https://pl.wikipedia.org/wiki?curid=562287" title="Elżbieta Śmiarowska">
Elżbieta Śmiarowska

Elżbieta Śmiarowska – spikerka Telewizji Polskiej w latach 70. XX wieku.
Popularna spikerka. Żona Krzysztofa Materny. W pewnym momencie uchodziła za symbol urody (długowłosa blondynka) i otrzymywała wiele listów od wielbicieli (wspomina o tym Tadeusz Pikulski w książce „Prywatna historia telewizji publicznej”). Znalazła się na okładkach magazynów, m.in. „Ekran” (35/1972; 11/1977).
Wraz z mężem współprowadziła cztery pierwsze edycje "Spotkań Zamkowych „Śpiewajmy Poezję”" (1974–1977) oraz Sopot Festival 1976.

</doc>
<doc id="562288" url="https://pl.wikipedia.org/wiki?curid=562288" title="National Basketball Association Draft">
National Basketball Association Draft

Draft NBA – coroczny proces mający na celu pozyskanie przez kluby ligi NBA praw do nowych zawodników. Najczęściej są to zawodnicy kończący szkoły wyższe w USA. Coraz więcej jest jednak obcokrajowców.
Wybierając gracza w drafcie, klub NBA uzyskuje na najbliższy rok pierwszeństwo do negocjowania i podpisania z nim kontraktu w obrębie ligi. Prawem tym może jednak dowolnie dysponować (np. zrzec się go, sprzedać lub wymienić za innego gracza, bądź odłożyć wybór na przyszłość).
Wybrany w drafcie może zostać każdy zawodnik wyrażający chęć gry w NBA i spełniający wymogi określone w przepisach, np. minimalny wiek. 
Zawodnicy wybierani w pierwszej rundzie zazwyczaj otrzymują propozycje umowy od razu i często należą do wyróżniających się graczy ligi. Ci z niższych miejsc podpisują kontrakty po kilku latach gry w innych ligach, nabierając tam doświadczenia i umiejętności. Niektórzy z nich nigdy nie dostają szansy gry w NBA, mimo znalezienia się na liście draftu. W mediach największe zainteresowanie wzbudza zawsze drużyna, która zdobywa pierwszy wybór oraz spekulacje na temat gracza, który zostanie przez nią wybrany.
Kolejność wybierania zawodników ustalana jest w drodze losowania oraz na podstawie wyników z poprzedniego sezonu. Aby wyrównać poziom zespołów, największe szanse na pierwsze numery mają zawsze najsłabsze ekipy. Numerami w drafcie – nawet przyszłymi, nie znając ich dokładnej kolejności – można się dowolnie wymieniać. Oferuje się je często przy transferach zawodników. 
Obecnie draft NBA składa się z dwóch rund (razem 60 zawodników) i każda drużyna ma prawo wyboru jednego zawodnika w rundzie, chyba że prawa te oddała (lub zyskała dodatkowe) w wyniku wcześniejszych transakcji.
Zasady loterii.
W drafcie każdy zespół ma numer, z którym będzie wybierał. Od 1985 przyznawanie numerów odbywa się drogą losowania, im mniej zwycięstw w sezonie, tym więcej szans na lepszy numer w drafcie.
Losowania kolejności wyboru dokonuje się przy użyciu 14 piłeczek pingpongowych ponumerowanych od 1 do 14, spośród których wyciąga się 4 (w kilkunastosekundowych odstępach), co daje 1 001 czteroelementowych kombinacji. Tysiąc z nich przypisuje się, proporcjonalnie do uzyskanych wyników, drużynom uczestniczącym w loterii. Najsłabsza otrzymuje ich 250, kolejna 199, a trzecia od końca 156 itd. ("patrz tabela") Jeśli dwie drużyny uzyskały taki sam wynik w sezonie, otrzymują one średnią liczbę kombinacji przypisanych do miejsc, które zajmują (w przypadku otrzymania liczby niecałkowitej, decyduje rzut monetą i zwycięzca bierze „resztę”). Jednej kombinacji nie przypisuje się żadnej z drużyn i jeśli zostanie wylosowana, dokonuje się powtórnego ciągnięcia piłeczek. 
W loterii biorą udział tylko drużyny, które nie zakwalifikowały się do play-offów, a losowanie dotyczy tylko trzech pierwszych miejsc draftu w pierwszej rundzie – pozostałe miejsca przypadają według wyników z sezonu zasadniczego. Najpierw losuje się pierwsze, potem drugie, a następnie trzecie miejsce w drafcie, każdorazowo wrzucając piłeczki z powrotem do maszyny losującej. Jeśli przy losowaniu 2. i 3. miejsca wylosowana zostanie drużyna już wybrana, losuje się ponownie, aż do skutku. Wyniki ogłasza się w kolejności odwrotnej do losowania.
Dzień draftu.
W około miesiąc po ogłoszeniu kolejności wyboru ("NBA Draft Lottery") odbywa się właściwy draft. Podczas specjalnej ceremonii, na której obecni są przedstawiciele klubów oraz zaproszeni gracze (około 10–15 faworytów do wysokich miejsc), ogłaszane są, począwszy od numeru 1, nazwiska wybranych.
Każdy klub ma prawo zrezygnować ze swojego wyboru, a także zaproponować wymianę numerów draftu czy zawodników już wybranych.
Znaczenie.
Draft odgrywa olbrzymią rolę w kreowaniu znaczenia drużyn. Dzięki draftowi mało znaczące kluby stają się niekiedy potęgami w NBA. W ostatnich latach stało się tak np. w przypadku Ralpha Sampsona, Hakeema Olajuwona i Houston Rockets, Michaela Jordana i Chicago Bulls, Shaquille O’Neala i Orlando Magic, Dirka Nowitzkiego i Dallas Mavericks, LeBrona Jamesa i Cleveland Cavaliers, Carmelo Anthony i Denver Nuggets oraz Dwyane’a Wade’a i Miami Heat.
Zdarzają się też przypadki niewypałów. Najgłośniejsze w ostatnich sezonach to nr 2. dla Sama Bowiego w 1984 (przed Jordanem) i niespełnieni zwycięzcy: Pervis Ellison w 1989, Joe Smith w 1995, Michael Olowokandi w 1998, Kwame Brown w 2001, Hasheem Thabeet w 2009 czy Anthony Bennet w 2013.
Niektóre drafty uznaje się za wyjątkowo udane, świadczy o tym liczba przystępujących zawodników, ale przede wszystkim rozwój talentów wybranych zawodników. Za najsilniejsze uważa się drafty z lat: 
Jedne ze słabszych draftów to np.:
Expansion draft.
Praktykowany podczas dołączania jednej lub więcej drużyn do ligi. Oprócz tradycyjnego naboru nowych zawodników, kończących studia, drużyny dobierają wtedy zawodników z istniejących zespołów. Aby chronić swych najlepszych graczy, aktywne drużyny wpisują pewną ich liczbę na chronioną listę. Nowy zespół (zespoły) wybierają swe typy spośród pozostałych zawodników, na zasadach przyjętych w tradycyjnym drafcie.
Polacy w drafcie.
W drafcie NBA zostali wybrani następujący Polacy:

</doc>
<doc id="562291" url="https://pl.wikipedia.org/wiki?curid=562291" title="À">
À

À, à – litera alfabetu łacińskiego służąca do zapisu samogłoski [ʌ], wydłużenia, opadnięcia tonu w języku francuskim, katalońskim, włoskim i hanyu pinyin.
Występowała także w sugerowanym przez Jana Kochanowskiego zapisie dla języka średniopolskiego.

</doc>
<doc id="562292" url="https://pl.wikipedia.org/wiki?curid=562292" title="Herb Wieliczki">
Herb Wieliczki

Herb Wieliczki – jeden z symboli miasta Wieliczka i gminy Wieliczka w postaci herbu.
Wygląd i symbolika.
Herb przedstawia na niebieskiej tarczy w układzie symetrycznym narzędzia pracy górniczej koloru żółtego, w części centralnej znajduje się młot zwany „posółt”, a na obu stronach dwa kilofy.
Historia.
Pierwszy herb, który widnieje na wielu pieczęciach miejskich począwszy od XV wieku, nawiązywał do tradycji górniczych miasta . Na jego tarczy zostały wyobrażone narzędzia używane przy wydobyciu soli: po obu stronach ustawionego pionowo posolczyka znajdowały się dwa kilofy z odwróconymi na zewnątrz ostrzami. Godło to było oficjalnym znakiem Wieliczki aż do roku 1594, kiedy to władze miasta znalazły się w posiadaniu Mierzączki. Kupując tę miejscowość od kanclerza królewskiego Jana Ocieskiego przejęły równocześnie jej herb: białego orła na czerwonym polu, z zawieszoną na piersi czerwoną tarczą z białym krzyżem. Do prawych szponów orła dodano posolczyk ze skrzyżowanymi kilofami, do lewych zaś wagę, symbolizującą wymiar sprawiedliwości – i tak powstał nowy herb Wieliczki. Od tej pory podczas pełnienia czynności urzędowych burmistrzowie zawieszali na szyi ryngraf z tym właśnie znakiem oraz łacińskim napisem "Armia Regiae Liberae Montanaquae Civitas Vielicensis 1594" (pol. Herb Królewskiego Wolnego Górniczego Miasta Wieliczka 1594). Do pierwotnego herbu miasto wróciło dopiero w 1938 roku.

</doc>
<doc id="562293" url="https://pl.wikipedia.org/wiki?curid=562293" title="Draft">
Draft

Draft (ang. – "zaciąg", "pobór") – w sporcie sposób wybierania nowych graczy do lig zawodowych, najczęściej spośród młodych zawodników, rozpoczynających karierę profesjonalną. Ma na celu – przynajmniej teoretycznie – wyrównanie poziomu drużyn w obrębie ligi. Popularny przede wszystkim w Stanach Zjednoczonych.
Standardowy draft polega na tym, że z puli zawodników zgłoszonych do naboru (zwykle dużo większej niż miejsc w drafcie), drużyny po kolei wybierają jednego. Gdy wszystkie ekipy dokonają wyboru, następuje kolejna runda, aż do osiągnięcia maksymalnej liczby rund przewidzianej w regulaminie konkretnego draftu. Przykładowo, w lidze NBA odbywają się 2 rundy (60 graczy), ale w MLB jest ich 40.
Kolejność wyboru ustalana jest najczęściej na podstawie wyników w poprzednim sezonie, a jako pierwsze wybierają najsłabsze ekipy. Po zakończeniu zaciągu kluby mają określony czas na podpisanie kontraktów z zawodnikami. Jeśli tego nie uczynią, tracą do nich prawa (zazwyczaj po roku). Pierwszeństwo w pozyskaniu zawodnika obowiązuje tylko wewnątrz ligi, czyli koszykarz wybrany w drafcie NBA może bez przeszkód podpisać kontrakt np. z drużyną Euroligi.
Draft odbywa się raz do roku, przed nową edycją rozgrywek, ale bywają drafty w trakcie sezonu (MLB).

</doc>
<doc id="562294" url="https://pl.wikipedia.org/wiki?curid=562294" title="Konstanty Puzyna">
Konstanty Puzyna

Konstanty Puzyna (ur. 13 kwietnia 1929 w Warszawie, zm. 28 sierpnia 1989 w Augustowie) – polski teatrolog, edytor, eseista, publicysta, poeta.
Życiorys.
Ukończył studia z zakresu filologii polskiej na Uniwersytecie Jagiellońskim w Krakowie. Przedstawiciel tzw. krakowskiej szkoły krytyki literackiej.
Debiutował w 1947. Był kierownikiem literackim teatrów: Wybrzeże (1953–1954), Teatru Dramatycznego (1955–1965) i Teatru Ateneum w Warszawie). Od 1956 do 1969 był zastępcą redaktora naczelnego miesięcznika „Dialog”, poświęconego dramaturgii teatralnej. Od 1971 do 1989 redaktor naczelny pisma. W latach 1968–1971 był stałym felietonistą teatralnym „Polityki”. Pracownik naukowy Instytutu Sztuki PAN. Współpracował także z miesięcznikiem „Teatr”. W latach 1986–1987 wykładał w City University w Nowym Jorku.
Przedmiotem jego fascynacji był teatr XX-wieczny, a zwłaszcza Stanisław Ignacy Witkiewicz jako artysta wszechstronny, prekursorski wobec powojennego teatru europejskiego i, zdaniem Puzyny, genialny. Dokonana przez Puzynę, po latach prac archiwalnych nad rękopisami i maszynopisami (zwykle w złym stanie i słabo czytelnymi) artysty, w 1962 dwutomowa edycja "Dramatów" Witkacego, zawierająca głównie pierwodruki (tekstów dotąd nieznanych), miała charakter przełomowy dla recepcji pisarza, a dzięki niej dramaty autora "Matki" trafiły na sceny polskie i obce, stały się też przedmiotem systematycznych badań w Polsce i poza nią.
Opracował też edytorsko pisma teatralne Wilama Horzycy (z Lidią Kuchtówną) i Antonina Artaud (z Janem Błońskim).
Wśród prac autorskich Puzyny przeważają wyrafinowane myślowo i pisane błyskotliwym stylem eseje o teatrze. Rozproszone rozprawy naukowe Puzyny o Witkacym wydano w wersji książkowej już pośmiertnie.
Pochowany na cmentarzu Powązkowskim (kwatera 168-3-7).
Publikacje.
Twórczość oryginalna
Prace edytorskie

</doc>
<doc id="562295" url="https://pl.wikipedia.org/wiki?curid=562295" title="Štadión SNP">
Štadión SNP

Stadion Słowackiego Powstania Narodowego (słow. "Štadion SNP") – stadion sportowy w Bańskiej Bystrzycy na Słowacji, na którym swoje mecze rozgrywa piłkarska drużyna Dukla Bańska Bystrzyca. Na obiekcie odbywają się także międzynarodowe zawody lekkoatletyczne - obiekt gościł m.in. puchar Europy oraz drużynowe mistrzostwa Europy.

</doc>
<doc id="562299" url="https://pl.wikipedia.org/wiki?curid=562299" title="Karolew (Łódź)">
Karolew (Łódź)

Karolew – osiedle mieszkaniowe w zachodniej części Łodzi, na terenie dawnej dzielnicy Polesie.
Charakter osiedla.
Osiedle składa się z kilkudziesięciu cztero- i dziesięciopiętrowych bloków zbudowanych głównie w latach 60. XX wieku oraz początku 70, a także pewnej liczby kamienic i kilkunastu domów jednorodzinnych pochodzących z okresu przedwojennego.
Na obszarze ograniczonym ulicami: Wileńską, Bandurskiego i Wróblewskiego znajduje się osiedle domków 2-rodzinnych, zbudowanych w II połowie lat 20. XX wieku. Wszystkie domki (98) położone są wzdłuż ulic Chodkiewicza i Wyspiańskiego; od osoby inicjatora jego budowy – bp. Wincentego Tymienieckiego – nazywane „osiedlem biskupim”.
Na osiedlu znajdują się także niewielkie tereny ogródków działkowych.
Niegdyś przez osadę płynęła rzeka Karolewka, ale w trakcie budowy osiedla całe koryto tej rzeczki zostało zabudowane i obecnie w rejonie tej dzielnicy strumień ów w całości płynie pod ziemią
Historia.
Karolew stanowił niegdyś podłódzką osadę. Wschodni fragment dzisiejszego osiedla (osada Karolew) został włączony w skład miasta w 1906 roku, natomiast obszary pozostałe (przyległe do wsi Retkinia) w 1946 r.
W latach 60. i 70. XX w. na osiedlu zbudowano w technologii wielkopłytowej kilkadziesiąt bloków mieszkalnych.
W okresie PRL północna część osiedla Karolew nosiła nazwę "Osiedle im. Małgorzaty Fornalskiej", która to nazwa nawiązywała do jednej z głównych ulic Karolewa – ul. M. Fornalskiej. Po zmianach ustrojowych z lat 1989/1990 ulicy Fornalskiej przywrócono przedwojenną nazwę (ulica Wileńska; uchwała V/54/90 Rady Miejskiej w Łodzi) oraz zniesiono nazwę "Osiedle M. Fornalskiej" (uchwała V/55/90 Rady Miejskiej w Łodzi).
Infrastruktura.
Transport publiczny.
Karolew połączony jest z resztą Łodzi 5 liniami tramwajowymi (nr 10A, 10B, 12, 14 i 18) oraz 9 liniami autobusowymi (nr: 65B, 76, 80, 86A/86B, 99 i nocne N2, N7A/N7B). Ponadto Karolew posiada bezpośrednie połączenie ze Zgierzem linią nr 6 „zgierskiego MUK” oraz z Konstantynowem Łódzkim, Lutomierskiem i Szydłowem linią nr 509 łódzkiego PKS.
Na osiedlu znajduje się krańcówka tramwajowa MPK. Do początku lat 90. XX wieku pętla docelowa linii nr 12 (wcześniej również linii: 8, 20 i 24). Do dziś wśród mieszkańców Karolewa i Retkini popularne jest określenie „krańcówka dwunastki”. Obecnie krańcówka ta używana jest w dni robocze przez linię 14, a w sytuacjach awaryjnych także dla linii „retkińskich” 10A, 10B, 12, 18 (w przypadku zakłóceń ruchu na al. Wyszyńskiego), dla linii 8 (w przypadku zakłóceń ruchu na al. Włókniarzy) oraz dla linii 15 i 17 (w przypadku zakłóceń na ul. Gdańskiej lub al. Politechniki).
Handel i usługi.
Na osiedlu znajdują się liczne placówki handlowe i usługowe: przy alei ks. bpa W. Bandurskiego (trasa W-Z), oddzielającej Karolew od retkińskiego podosiedla Piaski znajduje się supermarket Carrefour (dawny Champion), na samym Karolewie – liczne większe i mniejsze sklepy, również specjalistyczne, m.in. Dom Handlowy „Gosia” i hala targowa „Karolinka”, a także lokale gastronomiczne (m.in. puby, pizzerie), poczta, placówki bankowe, bankomaty i in.
Na Karolewie mieści się hotel „Axel” (jednogwiazdkowy; dawny hotel dla załóg konduktorskich PKP). Do niedawna funkcjonowało również kino Polesie.
Ochrona zdrowia.
Na osiedlu znajdują się także placówki związane z ochroną zdrowia: przychodnia lekarska, apteki i szpital im. Madurowicza (przy ul. Wileńskiej)
Oświata.
Na Karolewie istnieje kilka placówek oświatowych różnych szczebli:
Kultura.
Na osiedlu działa Ośrodek Kultury „Karolew” oraz Poleski Ośrodek Sztuki (POS).
Na początku 2015 r. powstało internetowe „Wirtualne Muzeum Karolewa”, prowadzone przez Poleski Ośrodek Sztuki.
Urzędy administracyjne.
Na Karolewie istnieją placówki administracji samorządowej:
Parafia.
Pod względem organizacji kościoła katolickiego Karolew należy do dwóch parafii:
Na pograniczy Karolewa i Retkini (przy al. Bandurskiego) zlokalizowany jest kościół parafialny pw. Chrystusa Króla.Kościół parafialny Matki Boskiej Zwycięskiej mieści się centralnej części Łodzi, przy ul. Łąkowej.
Przynależność administracyjna.
W podziale administracyjnym Łodzi Karolew wraz ze wschodnią częścią sąsiedniej Retkini tworzy osiedle administracyjne Karolew-Retkinia Wschód.
Natomiast łódzki System Informacji Miejskiej, stworzony głównie dla potrzeb oznaczania ulic, uznaje Karolew za samodzielne osiedle.
Okolica.
Do osiedla przylega jeden z największych łódzkich parków – Park im. marsz. J. Piłsudskiego (tzw. "Park na Zdrowiu") oraz wchodzące w jego skład: Ogród Botaniczny im. Jakuba Mowszowicza i rezerwat przyrody Polesie Konstantynowskie.
W pobliżu osiedla znajduje się także hale Atlas Arena i Łódź Sport Arena im. Józefa Żylińskiego oraz Stadion Miejski, na którym mecze rozgrywa Łódzki Klub Sportowy, oraz jeden z dwóch największych łódzkich dworców kolejowych, Łódź Kaliska.
W pobliżu osiedla biegnie trasa drogi krajowej nr 91 (dawniej nr 1, będącej częścią trasy E75, jej odcinkami są al. Włókniarzy i al. Jana Pawła II).

</doc>
<doc id="562300" url="https://pl.wikipedia.org/wiki?curid=562300" title="Silvina Bullrich">
Silvina Bullrich

Silvina Bullrich (ur. 4 października 1915 w Buenos Aires, zm. 2 lipca 1990 w Genewie) – argentyńska pisarka, nowelistka, felietonistka, eseistka, dziennikarka, scenarzystka. Córka wybitnego kardiologa, Rafaela A. Bullricha. Autorka bestsellerowych powieści, przetłumaczonych na wiele języków (w tym na polski).
W powieściach porusza głównie tematykę społeczną i rodzinną mieszkańców Argentyny, a także problemy feminizmu. 
Wraz z J. L. Borgesem opracowała antologię tekstów nt. folkloru miejskiego Buenos Aires: „El compadrito”. 

</doc>
<doc id="562304" url="https://pl.wikipedia.org/wiki?curid=562304" title="Maurycy Madurowicz">
Maurycy Madurowicz

Maurycy Antoni Walenty Madurowicz herbu Jelita, niem. "Moritz Ritter von Madurowicz" (ur. 16 września 1831 w Kołomyi, zm. 12 stycznia 1894 w Krakowie) – polski lekarz ginekolog i położnik, profesor położnictwa na Uniwersytecie Jagiellońskim od 1862, rektor tej uczelni, członek Akademii Umiejętności od 1872.
Życiorys.
Pochodził z rodziny ukraińskiej. Był synem Walentego i Józefy z Hamplów, urzędnika w austriackiej służbie państwowej, późniejszego radcy ministerialnego i naczelnika dyrekcji skarbowej we Lwowie. Studiował medycynę w Uniwersytecie Jagiellońskim (u Antoniego Kozubowskiego, Józefa Majera, Fryderyka Skobla i Ludwika Zejsznera) oraz na Uniwersytecie Wiedeńskim). W 1855 roku został doktorem medycyny, w roku następnym uzyskał doktorat chirurgii i położnictwa i został asystentem w klinice położniczej u Karola Brauna i jego brata Gustava, gdzie pracował aż do 1862 r. Tegoż roku habilitował się w Krakowie na podstawie pracy "O powstawaniu i rozpoznaniu przepukliny krwawej", a następnego mianowano go (po ustąpieniu Józefa Kwaśniewskiego) na stanowiska profesora zwyczajnego ginekologii oraz ordynatora kliniki w Szpitalu św. Łazarza.
Był członkiem honorowym Poznańskiego Towarzystwa Przyjaciół Nauk.
Był odznaczony Orderem Korony Żelaznej III klasy.
Został pochowany na Cmentarzu Rakowickim w Krakowie (kwatera Ga, rząd zach.). W tym samym miejscu spoczął później ppłk Henryk Madurowicz (1868-1921).

</doc>
<doc id="562305" url="https://pl.wikipedia.org/wiki?curid=562305" title="Bitwa pod Landeshut">
Bitwa pod Landeshut

Bitwa pod Landeshut (także bitwa pod Kamienną Górą, tzw. Pruskie Termopile) – starcie zbrojne, które miało miejsce 23 czerwca 1760 roku w czasie wojny siedmioletniej.
Pruskie siły generała Heinricha Augusta de la Motte Fouqué broniące Kamiennej Góry zostały pokonane przez armię austriacką generała Ernesta von Laudona. Fouqué wraz z 4000 żołnierzy dostał się do niewoli.

</doc>
<doc id="562306" url="https://pl.wikipedia.org/wiki?curid=562306" title="Štadión Pasienky">
Štadión Pasienky

Štadión Pasienky (słow. "Štadión Futbalového klubu Inter Bratislava a.s. na Pasienkoch") – stadion sportowy w Bratysławie na Słowacji, na którym swoje mecze rozgrywają piłkarskie drużyny FC Petržalka 1898, Inter Bratysława oraz Slovan (od 2009 roku).

</doc>
<doc id="562307" url="https://pl.wikipedia.org/wiki?curid=562307" title="Relics (album)">
Relics (album)

Relics – kompilacja utworów znanych z trzech pierwszych albumów Pink Floyd kompozycji wydanych na singlach oraz jednego wcześniej niewydanego – Biding My Time.
Lista utworów.
Album zawiera utwory:
Twórcy.
Twórcami albumu są:

</doc>
<doc id="562308" url="https://pl.wikipedia.org/wiki?curid=562308" title="Alyxia">
Alyxia

Alyxia ("Alyxia") – rodzaj roślin należących do rodziny toinowatych. Należy do niego 106 gatunków roślin. Rośliny z rodzaju "Alyxia" występują w południowo-wschodniej Azji, Chinach, Malezji, Australii, Nowej Kaledonii i wyspach Pacyfiku (m.in. na Hawajach). 
Systematyka.
"Discalyxia" Markgr., "Gynopogon" J. R. Forst. &amp; G. Forst., "Paralstonia" Baill.
Należy do podrodziny "Rauvolfioideae" Kosteletzky, rodziny toinowatych ("Apocynaceae "), która jest jednym z kladów w obrębie rzędu goryczkowców ("Gentianales") z grupy astrowych spośród roślin okrytonasiennych
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss), plemię " Alyxieae " G. Don, podplemię "Alexyinae" A. DC., rodzaj "Alyxia" Banks ex R. Br.

</doc>
<doc id="562310" url="https://pl.wikipedia.org/wiki?curid=562310" title="Kat (osoba)">
Kat (osoba)



</doc>
<doc id="562311" url="https://pl.wikipedia.org/wiki?curid=562311" title="Kat (grupa muzyczna)">
Kat (grupa muzyczna)



</doc>
<doc id="562313" url="https://pl.wikipedia.org/wiki?curid=562313" title="Nerium">
Nerium



</doc>
<doc id="562315" url="https://pl.wikipedia.org/wiki?curid=562315" title="Piotr Gabrych">
Piotr Gabrych

Piotr Gabrych (ur. 5 lipca 1972 w Grudziądzu) – polski siatkarz, grający na pozycji przyjmującego, reprezentant Polski na olimpiadzie w Atenach w 2004, obecnie trener.
Jako siatkarz mistrz Polski z Ivett Jastrzębie Borynia (2004), zdobywca Pucharu Polski z Czarnymi Radom (1999), mistrz Rumunii (2007).
Często był określany jako jeden z najbardziej kontrowersyjnych polskich sportowców. W kadrze narodowej zadebiutował w wieku 32 lat. W sezonie 2003/2004 został uznany za najlepszego siatkarza Polskiej Ligi Siatkówki. W polskiej ekstraklasie bronił barw Czarnych Radom, Energii Sosnowiec, Jastrzębia Borynia i Resovii. Grał również w Rosji w barwach Iskry Odincowo, w Brazylii – S.C. Ulbra oraz w Rumunii – CVM Tomis Constanta. W sezonie 2008–2009 był zawodnikiem MKS MOS Będzin, który był jego ostatnim klubem w karierze.
Od sierpnia 2013 za namową Jarosława Radke oraz Zenona Różyckiego reaktywował grudziądzką siatkówkę ligową. W latach 2013–2014 asystent trenera, w od 2014 roku I trener Stali Grudziądz, którą w 2015 r. wprowadził do II ligi.
Kariera w piłce siatkowej.
Kariera klubowa.
Przygodę z piłką siatkową rozpoczął w swoim rodzinnym mieście, Grudziądzu. Początkowo uczęszczał na zajęcia sportowe w Szkole Podstawowej nr 9. Następnie regularnie trenował w Stali Grudziądz. Nigdy nie był centralnie szkolony ani nie
trafił do żadnej reprezentacji młodzieżowej. Jednym z jego pierwszych szkoleniowców był Tadeusz Gnaś.
Barwy II-ligowej Stali reprezentował przez kilka lat. Następnie przeszedł do Avii Świdnik, a przed sezonem 1996/1997 do radlińskiego Górnika. W Radlinie trenował pod okiem Zbigniewa Błaszczaka. Gabrych był wtedy zaniedbany fizycznie, miał kłopoty z nadwagą. Nie nadążał za kolegami na treningach.
Występy Piotra Gabrycha w barwach Górnika zainteresowały działaczy Czarnych Radom, wówczas klubu ekstraklasy. Został zawodnikiem radomskiego zespołu, z którym sięgnął po swoje pierwsze trofea. W Radomiu rozpoczął grę na pozycji przyjmującego. W 1999 roku z radomianami zdobył puchar krajowy. W kolejnym sezonie z tą drużyną reprezentował Polskę w europejskim Pucharze Zdobywców Pucharów. Radomianie swój udział w turnieju zakończyli na fazie grupowej. Jednak w radomskim klubie od początku popadał w konflikty z kolejnymi szkoleniowcami: Edwardem Skorkiem, potem Wojciechem Drzyzgą. Kulminacja sporu nastąpiła podczas spotkania ligowego przeciwko AZS-owi Olsztyn, gdy Piotr Gabrych zszedł z parkietu bez zgody szkoleniowca, obrzucając wulgarnymi słowami kolegów z drużyny. Radomianie ulegli olsztynianom 1:3. „Gary” w połowie sezonu 2000/2001 został zawieszony. Główną przyczyną tej decyzji były przede wszystkim brak dyscypliny i lekceważące zachowania względem trenera. Ówczesny szkoleniowiec Czarnych, Wojciech Drzyzga, uznał, że z Gabrychem nie da się współpracować i że był on główną przyczyną negatywnego zachowania grupy.
Na kolejny sezon, 2001/2002, Gabrych musiał znaleźć sobie nowy klub. Trafił do Sosnowca, gdzie reprezentował barwy miejscowej Energii. Po roku przeszedł do Jastrzębia Borynia. W klubie znalazł pierwszego od kilku lat trenera, z którym potrafił dojść do porozumienia. Był nim Igor Prieložný. W 2003 roku szkoleniowiec zespołu zadeklarował, że nie interesuje go przeszłość zawodnika. W sezonie 2003/2004 jego zagrywki i skuteczność ataku sprawiły, że otrzymał tytuł najlepszego gracza Polskiej Ligi Siatkówki.
Przed sezonem 2004/2005, podobnie jak Robert Prygiel i Łukasz Kadziewicz, wyjechał do Rosji, by reprezentować barwy drużyny uczestniczącej w Superlidze – w Iskrze Odincowo. Ciężko mu było zaaklimatyzować się w nowym zespole, często pełnił rolę rezerwowego. Po zakończeniu rozgrywek ligowych opuścił Rosję.
Po powrocie z Rosji był bliski gry w Niemczech, w VfB Friedrichshafen. Z niemieckimi działaczami prowadził rozmowy drugi sezon z rzędu. Jednak nie doszło do podpisania kontraktu. Szkoleniowiec zespołu VfB zaproponował mu klub z Brazylii – S.C. Ulbra. W tym zespole również nie mógł się odnaleźć. Z zawodnikami z drużyny porozumiewał się jedynie po hiszpańsku. Serie porażek zespołu w lidze doprowadziły do konfliktów kadry z zarządem klubu. Po zakończeniu sezonu Gabrych opuścił Brazylię.
Przed sezonem 2006/2007 znalazł miejsce w Rumunii, w drużynie CVM Tomis Constanta, która w poprzednich dwóch edycjach ligowych kończyła rozgrywki o mistrzostwo krajowe na drugim miejscu. W barwach tego zespołu wywalczył pierwszy w historii klubu tytuł mistrza kraju. W decydującym meczu finałów rumuńskiej ligi Tomis pokonał Dinamo Lemitrans Bukurešť 3:1. Po roku Gabrych odszedł z drużyny. Dostał propozycję gry m.in. w Serie A2 we Włoszech. Chciał wrócić do swojego byłego klubu z Jastrzębia, ale nie potrafił dojść do porozumienia z tamtejszymi działaczami. Ostatecznie kontrakt podpisał z Resovią Rzeszów. W sezonie 2008/2009 był zawodnikiem beniaminka I ligi MKS MOS Będzin. Po tym sezonie zakończył karierę.
Kariera reprezentacyjna.
W wieku 32 lat, jako zawodnik Jastrzębia Borynia, otrzymał zaproszenie do reprezentacji kraju. Powołanie przyjęto z mieszanymi uczuciami. W maju 2004 roku zakwalifikował się do kadry na mecze kwalifikacyjne do Igrzysk Olimpijskich w Porto. W barwach „biało-czerwonych” zadebiutował w spotkaniu przeciwko Portugalii, który miał zadecydować o kwalifikacji do Olimpiady. W drugim secie wszedł na parkiet, zmieniając Piotra Gruszkę. Na boisku spędził mało czasu, zdobywając trzy punkty. Potem zaliczył udane mecze w Bydgoszczy
z Bułgarią podczas rozgrywek Ligi Światowej.
Później otrzymał powołanie do kadry olimpijskiej. Jego udział w turnieju nie wypadł udanie, w reprezentacji pełnił zazwyczaj funkcję rezerwowego gracza. Media donosiły, że Gabrych poza parkietem był skonfliktowany z zawodnikami z polskiej drużyny. Po olimpiadzie nie zagrał ani razu w kadrze narodowej, w której wystąpił 34 razy.

</doc>
<doc id="562317" url="https://pl.wikipedia.org/wiki?curid=562317" title="Palmiarnia w Poznaniu">
Palmiarnia w Poznaniu



</doc>
<doc id="562320" url="https://pl.wikipedia.org/wiki?curid=562320" title="El Clásico">
El Clásico

El Clásico (pol. Klasyk) – nazwa meczu piłkarskiego pomiędzy katalońską FC Barceloną i kastylijskim Realem Madryt, najbardziej utytułowanymi klubami Hiszpanii.
Historia.
Od początku rozgrywek piłkarskich w Hiszpanii oba zespoły postrzegane były jako reprezentanci swoich regionów – Katalonii i Kastylii. Rywalizacja obu zespołów miała podłoże polityczne i kulturowe.
Podczas dyktatury gen. Miguela Primo de Rivery, a zwłaszcza Francisco Franco Katalończycy doświadczali represji, tłumiono ich tożsamość i dążenia do niepodległości. Nadawanie katalońskich imion i używanie katalońskiego języka było zakazane. Z czasem El Clásico zaczęło być postrzegane jako rywalizacja reprezentującej katalońskie dążenia niepodległościowe (patrz motto més que un club) Barcelony oraz związanego z hiszpańskim centralizmem Realu. Podczas hiszpańskiej wojny domowej prezydent Barcelony, Josep Sunyol, zginął z rąk zwolenników Franco.
W latach 50. Alfredo Di Stéfano grał początkowo w FC Barcelonie (nie wystąpił jednak w oficjalnym meczu), a następnie przeszedł do Realu Madryt. Okoliczności tego transferu nie są do końca jasne, jednak Argentyńczyk poprowadził królewski klub do największych sukcesów w historii i jest uznawany za jednego z najlepszych piłkarzy swoich czasów.
Jednym z najbardziej pamiętanych wydarzeń związanym z rywalizacją dwóch najbardziej utytułowanych klubów Primera División był transfer Luísa Figo. Portugalski skrzydłowy, będąc czołową postacią Dumy Katalonii i kapitanem drużyny, zdecydował się na transfer do największego rywala. Publiczne zapewnianie o lojalności w stosunku do katalońskiego klubu, a potem podpisanie wysokiego kontraktu w Realu Madryt wywołały wściekłość wśród culés, kibiców Barcelony. Figo stał się w Katalonii wrogiem publicznym numer 1, a podczas jego pierwszego meczu w barwach madryckiego klubu na Camp Nou na boisko z trybun poleciały butelki, telefony komórkowe, a nawet głowa świni.
Podczas meczu odbywającego się 10 kwietnia 2010 r. kibice i zawodnicy uczcili minutą ciszy ofiary katastrofy polskiego Tu-154M w Smoleńsku. Ponadto piłkarze Realu Madryt, solidaryzując się z bramkarzem drużyny, Jerzym Dudkiem, założyli czarne opaski.
Okres, w którym Klasyki wywoływały szczególnie duże napięcie, to kwiecień i maj 2011 r. Między 16 kwietnia a 3 maja, Barça i Real Madryt spotkały się wtedy aż czterokrotnie. W meczu ligowym na Santiago Bernabéu padł remis 1:1, w finale Copa del Rey, po dogrywce, zwyciężył klub z Madrytu, natomiast w Champions League FC Barcelona wygrała pierwszy mecz 2:0, a po remisie 1:1 w rewanżu awansowała do finału rozgrywek. Zaciętym meczom towarzyszyły m.in. utarczki słowne pomiędzy ówczesnymi trenerami obu zespołów (Guardiolą i Mourinho) na konferencjach prasowych.
Mecze ligowe.
1928-1936.
W latach 1936–1939 z powodu wojny domowej nie rozgrywano meczów ligowych.
Bilans spotkań.
Wszystkie oficjalne mecze.
"Stan na 19 marca 2023"
Mecze ligowe.
"Stan na 19 marca 2023"

</doc>
<doc id="562326" url="https://pl.wikipedia.org/wiki?curid=562326" title="Štadión pod Dubňom">
Štadión pod Dubňom

Štadión pod Dubňom – stadion sportowy w miejscowości Žilina na Słowacji, na którym swoje mecze rozgrywa piłkarska drużyna MŠK Žilina.

</doc>
<doc id="562331" url="https://pl.wikipedia.org/wiki?curid=562331" title="Adresat">
Adresat

Adresat (od fr. "adresse" – adres) – podmiot wskazany przez nadawcę jako odbiorca przesyłki pocztowej lub kwoty pieniężnej określonej w przekazie pocztowym.
Osoba, do której ktoś wysyła list, przesyłkę, kartkę pocztową; odbiorca.
Aby przesyłka pocztowa dotarła do adresata, musi zostać opatrzona jego adresem pocztowym. Polski urzędowy wzór adresowania zawiera: imię i nazwisko adresata lub nazwę instytucji, ulicę, numer budynku, numer mieszkania, miejscowość zamieszkania oraz kod pocztowy.

</doc>
<doc id="562332" url="https://pl.wikipedia.org/wiki?curid=562332" title="Sushmita Sen">
Sushmita Sen

Sushmita Sen (ur. 19 listopada 1975 w Hajdarabadzie) – indyjska aktorka, Miss Universe 1994 oraz miss Indii 1994.
Występuje w produkcjach bollywoodzkich – grała m.in. pannę Chandni w "Jestem przy tobie". Była jedną z najlepiej opłacanych aktorek bollywoodzkich.
Życiorys.
Sushmita Sen w 1994 roku uzyskała tytuł Miss Indii, a następnie tytuł Miss Universe (w tym samym roku tytuł wicemiss Indii i Miss World zdobyła Aishwarya Rai). Sushmita Sen jako aktorka zadebiutowała w 1996 roku. Farah Khan długo przed swoim debiutem reżyserskim obiecała aktorce rolę w swoim pierwszym filmie − Jestem przy tobie. Rola nauczycielki chemii, panny Chandni przyniosła Sushmicie dużą popularność. Poza filmami indyjskimi, w 2006 roku można ją było zobaczyć w hollywoodzkim filmie "Karma, Confession and Holy", a w swoim kolejnym filmie – "The Great Emperor" – aktorka zagrała u boku Richarda Gere'a.
Życie prywatne.
W 2000 roku adoptowała dziewczynę o imieniu Renee, a 13 czerwca 2010 roku 3-miesięczną Alisah.

</doc>
<doc id="562333" url="https://pl.wikipedia.org/wiki?curid=562333" title="Sarduri III">
Sarduri III

Sarduri III, Sardur III – król Urartu w latach 639–625 p.n.e., syn Rusy II.
W momencie objęcia tronu przez Sarduriego III Urartu było już na tyle osłabione, że popadło w zależność od Asyrii, gdzie panował wówczas Aszurbanipal. Prawdopodobnie zależność ta miała charakter polityczny i gospodarczy. Sarduri III nazywał Aszurbanipala swoim panem, o czym świadczy wzmianka w rocznikach asyryjskich z 638 roku p.n.e.:
O ostatnim okresie istnienia Urartu zachowało się mało informacji. Przypuszczalnie stolica za panowania Sarduriego III była już przeniesiona do Tejszebaini, ponieważ Urartyjczycy stracili kontrolę nad centralną częścią państwa. Z czasów Sarduriego III zachowały się dwie tabliczki gliniane, dotyczące spraw gospodarczych. Zostały odkryte podczas prac archeologicznych na wzgórzu Karmir Blur.

</doc>
<doc id="562335" url="https://pl.wikipedia.org/wiki?curid=562335" title="Anna Korzeniak">
Anna Korzeniak

Anna Maria Korzeniak (ur. 16 czerwca 1988 w Krakowie) – polska tenisistka, mistrzyni Polski.
Życiorys.
W ramach turniejów kobiecych ITF Anna występuje od 2003 roku. Swoje starty rozpoczęła od kwalifikacji do niewielkiej imprezy w Warszawie, przebrnęła je, po czym w pierwszej rundzie przegrała z Alicją Rosolską. Dzięki dzikiej karcie zagrała w Olecku i wygrała tam swój pierwszy mecz w zawodach ITF, pokonując Barbarę Krzesińską 6:4, 6:2. W 2004 roku w stolicy kraju osiągnęła ćwierćfinał, ulegając czeskiej zawodniczce, Petrze Novotnikovej. W sierpniu 2005 doszła do półfinału w Gliwicach, a niecały miesiąc później została wicemistrzynią imprezy we włoskim Benevetto. W połowie października 2005 odniosła pierwsze turniejowe zwycięstwo w cyklu ITF, pokonując w finale w Canottieri (Rzym) Annalisę Bonę 6:4, 6:2. Kilka dni później wygrała także zawody w Castel Gandolfo. Rok 2006 rozpoczęła od triumfu w niemieckim Buchen (Odenwald), eliminując w decydującym meczu Anę Veselinović z Serbii i Czarnogóry. Do końca roku nie zapisała się na liście zwyciężczyń żadnego turnieju, ale zmieniła tę sytuację w styczniu 2007. Okazała się najlepsza w Grenoble, wygrywając w finale z Florence Haring. Później zwyciężała jeszcze w Fontanafredda i Nantes. Korzeniak sporadycznie występuje w grze podwójnej, a w żadnym z jej dotychczasowych startów w tej konkurencji (ostatnio sierpień 2006) nie przeszła pierwszej rundy.

</doc>
<doc id="562337" url="https://pl.wikipedia.org/wiki?curid=562337" title="Garam masala">
Garam masala

Garam masala (गरम मसाला w hindi, dosłownie „gorące przyprawy”) – odmiana masali, mieszanka zmielonych przypraw słodkich, stanowiąca nieodzowny element wedyjskiej sztuki kulinarnej.
W skład "garam masali" najczęściej wchodzą: makroskładniki, tj. kmin rzymski, kolendra, pieprz czarny, kardamon oraz mikroskładniki, tj. liść laurowy, goździki, cynamon, pieprz cayenne, gałka muszkatołowa.
Najpierw część (nie dotyczy m.in. gałki muszkatołowej) potrzebnych przypraw się praży, następnie wszystkie (prażone osobno) drobno miele. Mieszanki tej używa się pod koniec gotowania, a czasem tuż przed podaniem.

</doc>
<doc id="562338" url="https://pl.wikipedia.org/wiki?curid=562338" title="Ammi-ditana">
Ammi-ditana

Ammi-ditana ("Ammī-ditāna") – dziewiąty król Babilonii z I dynastii z Babilonu, syn i następca Abi-eszuha; panował przez 37 lat (1683–1647 p.n.e. – chronologia średnia). Znany z nielicznych zachowanych inskrypcji budowlanych.

</doc>
<doc id="562341" url="https://pl.wikipedia.org/wiki?curid=562341" title="Lemaitre">
Lemaitre

Osoby o tym nazwisku:
Zobacz też:

</doc>
<doc id="562342" url="https://pl.wikipedia.org/wiki?curid=562342" title="Karol Martel Andegaweński">
Karol Martel Andegaweński

Karol Martel Andegaweński, fr. "Charles d'Anjou", wł. "Carlo Martello d'Angiò", węg. "Anjou Martell Károly" (ur. 1271, zm. 12 sierpnia 1295) – członek bocznej linii dynastii Kapetyngów, najstarszy syn króla Neapolu Karola II Andegaweńskiego i Marii Węgierskiej. Urodził się we wrześniu, ewentualnie pod koniec sierpnia, 1271 roku.
Życiorys.
Po bezpotomnej śmierci swego wuja króla Węgier – Władysława IV, zgłosił swe pretensje do tronu w Budzie. W latach 1290–1295 tytularny król Węgier.
Małżeństwo i potomkowie.
8 lutego 1281 roku Karol poślubił Klemencję Habsburżankę, córkę króla Niemiec – Rudolfa I. Z tego związku doczekał się trójki dzieci:

</doc>
<doc id="562343" url="https://pl.wikipedia.org/wiki?curid=562343" title="Ammi-saduqa">
Ammi-saduqa

Ammi-saduqa ("Ammī-ṣaduqa") – dziesiąty król Babilonii z I dynastii z Babilonu, syn i następca Ammi-ditany, panował w latach 1646–1626 p.n.e. (okres ustalony na podstawie obserwacji astronomicznych zapisanych na tabliczce Wenus).
Znany głównie z królewskiego dekretu lub edyktu uwalniającego ludność od długów. Za czasów jego panowania zaczęto prowadzić i zapisywać astronomiczne obserwacje planety Wenus.

</doc>
<doc id="562344" url="https://pl.wikipedia.org/wiki?curid=562344" title="Georges Lemaitre">
Georges Lemaitre



</doc>
<doc id="562348" url="https://pl.wikipedia.org/wiki?curid=562348" title="Agnieszka Rylik">
Agnieszka Rylik

Agnieszka Rylik (ur. 21 stycznia 1974 w Kołobrzegu) – najbardziej utytułowana polska pięściarka, mistrzyni świata w boksie zawodowym, posiadaczka dwóch pasów federacji WIBF i WIBO, wielokrotna mistrzyni świata i Europy w kick-boxingu, reporterka i prezenterka telewizyjna, aktorka, pisarka i osobowość medialna.
Życiorys.
Urodziła się i wychowała w Kołobrzegu. Ma starszą o pięć lat siostrę, Katarzynę. W młodości grała w koszykówkę i siatkówkę, uprawiała lekkoatletykę.
W wieku 15 lat udała się na zajęcia z samoobrony, niedługo później zaczęła treningi kick-boxingu. Po pół roku trenowania zdobyła złoty medal mistrzostw Polski. Następnie została wicemistrzynią Europy seniorek, a dwa lata później – mistrzynią świata seniorek. W 1994 sięgnęła po zawodowe mistrzostwo Europy w kick-boxingu, a rok później – po mistrzostwo świata. W następnych latach najlepsza była jeszcze trzykrotnie. W wieku 17 lat została mistrzynią świata w boksie zawodowym. W latach 2000–2005 wygrała 17 z 18 stoczonych pojedynków w boksie zawodowym. Jako jedna z nielicznych walczyła w nowojorskim Madison Square Garden i Mandalay Bay w Las Vegas.
Studiowała politologię w Wyższej Szkole Zarządzania i Bankowości w Poznaniu. W 2002 zagrała trenerkę w filmie "Superprodukcja". Była też bohaterką filmu dokumentalnego Igi Cembrzyńskiej "48 godzin z życia kobiety". Jesienią 2005 uczestniczyła w drugiej edycji programu rozrywkowego TVN "Taniec z gwiazdami" oraz prowadziła autorski cykl sportowy w programie śniadaniowym "Dzień dobry TVN". Współpracowała też z redakcją sportową TVP. W 2012 współprowadziła program rozrywkowy TVN Turbo "MMAster". W 2017 uczestniczyła w drugiej edycji reality show "Agent – Gwiazdy" i wystąpiła gościnnie w filmie Patryka Vegi "Botoks", a 26 kwietnia 2017 wydawnictwem Edipresse Polska ukazała się jej książka autobiograficzna pt. „Nokaut”.
Życie prywatne.
Była zaręczona z kickbokserem Robertem Nowakiem. Z mężem Krzysztofem Zbarskim ma córkę Marię (ur. 2011). Po 15 latach związku rozstała się z mężem. Następnie związała się z Andrzejem Gnoińskim, z którym była związana do jego śmierci w 2022.

</doc>
<doc id="562349" url="https://pl.wikipedia.org/wiki?curid=562349" title="Kyojū Tokusō Juspion">
Kyojū Tokusō Juspion

 – japońska TV Drama z gatunku tokusatsu, a także części serii "Metal Hero". Serial został wyprodukowany przez Toei Company, premierowa emisja trwała od 15 marca 1985 do 24 marca 1986 roku (46 odcinków). Nazwa "Juspion" to połączenie dwóch angielskich słów: Justice i Champion. "Tokusō Juspion" został wyemitowany w Brazylii przez nieistniejącą już stację Manchete TV, stając się bardzo popularny w tym kraju pod nazwą "Jaspion". Był również emitowany w Indonezji i we Francji, gdzie tylko kilka odcinków serialu było zdubbingowane i wyemitowane.

</doc>
<doc id="562353" url="https://pl.wikipedia.org/wiki?curid=562353" title="Armelle">
Armelle

Armelle – polsko-węgierski film obyczajowy z 1993 roku w reżyserii Jacka Lenczowskiego, nakręcony na podstawie opowiadania Ireneusza Iredyńskiego.

</doc>
<doc id="562357" url="https://pl.wikipedia.org/wiki?curid=562357" title="Tymański Yass Ensemble">
Tymański Yass Ensemble

Tymański Yass Ensemble – polski zespół jazzowy, powstały w grudniu 2003. Jest on swoistą kontynuacją prowadzonej przez Tymona Tymańskiego formacji jazzowej Miłość. 
Repertuar grupy (tak jak i jej nazwa) nawiązuje do twórczości grup yassowych, czyli jest mieszanką jazzu, rocka alternatywnego i muzyki etnicznej. 
Zespół zadebiutował w 2004 roku albumem "Jitte" (nazwa pochodzi od formy w karate shotokan i oznacza "dziesięć rąk"), wydanym przez Tone Industria. Biodro Records - wytwórnia płytowa Tymona Tymańskiego - w 2008 roku wydała kolejną płytę zespołu, o tytule "Free Tibet".

</doc>
<doc id="562366" url="https://pl.wikipedia.org/wiki?curid=562366" title="Hurtap-Górnik Łęczyca">
Hurtap-Górnik Łęczyca



</doc>
<doc id="562370" url="https://pl.wikipedia.org/wiki?curid=562370" title="Bitwa pod Warburgiem">
Bitwa pod Warburgiem

Bitwa pod Warburgiem – starcie zbrojne, które miało miejsce 31 lipca 1760 roku w czasie wojny siedmioletniej.
Wstęp.
Późnym lipcem 1760 książę Ferdynand Brunszwicki ze swą hanowersko-hesko-brytyjsko-pruską armią był zmuszany do odwrotu na północ przed przeważającymi siłami francuskiego generała de Broglie, do trójkąta pomiędzy rzekami Diemel Wezera. Znajdujące się na lewym brzegu Wezery Kassel, które było jego główną bazą znalazo się w zagrożeniu.
Ferdynand wkroczył do Kassel zaś reszta jego armii wycofała się na pozycje na północ od miasta. 27 lipca 1760 Ferdynand zwinął obóz ruszył na zachód w kierunku Diemel, pozostawiając garnizon w Kassel z rozkazem wycofania się na północ do Münden w razie silnego nacisku.
De Broglie znał ruchy przeciwnika i miał zamiar uniemożliwić Ferdynandowi przekroczenie Diemel. Rozkazał on generałowi Chevalier du Muy przekroczyć rzekę koło Marsbergu i maszerować wzdłuż jej północnego brzegu na Warburg. Broglie posłał też lekkie grupy Fischera do Warburga w celu uchwycenia miasta jego mostów. Fischer zajął Warburg i wysłał żołnierzy na wschód od miasta, na wzgórze zwane Desenberg.
Podwładni Ferdynanda: Spörcken i Bülow ruszyli naprzód i uchwycili przeprawy na Diemel przecinani w Liebenau i Trendelburg. Huzarzy Brytyjskiego Legionu Bülowa ruszyli na zachód i spędzili lekkie grupy Fishera z Desenbergu.
Erbprinz i Spörcken skoncentrowali siły pod Köbecke w celu zaatakowania du Muya, który zajmował pozycje na północny zachód od Wargrave, równolegle do rzeki Demiel. Erbprinz miał 22 szwadrony kawalerii, 23 bataliony piechoty i 26 dział. Du Muy miał 31 szwadronów, 28 batalionów i 24 działa.
30 lipca z powodu niebezpieczeństwa, jakie stwarzała pozycja na drugim brzegu rzeki jeślibu du Muy otrzymał posiłki, Ferdynand zwinął obóz i ruszył w celu przekroczenia rzeki.
Tymczasem Erbprinz rozpoznawał pozycje du Muya i postanowił atakować jego siły z szerokim flankującym marszem w dwóch kolumnach.
Brytyjski Legion Bülowa zajął Desenberg przeprowadzał demonstracje wobec frontu du Muya, podczas gdy reszta wojsk Erbprinza wykonywała nocny pochód na pozycje wyjściowe do ataku). Kolumna dowodzona przez Hardenberg miała zająć uwieńczone wieżą wzgórze Hein Berg poza francuską lewą flanką, podczas gdy kolumna Zastrowa miała atakować koniec francuskich linii. Ferdynand rozkazał Erbprinzowi, aby jego atak rozpoczął się nie wcześniej niż główne siły armii przekroczą Diemel, dzięki czemu byłyby w stanie go wspomóc.
Bitwa.
31 lipca 1760 rozpoczął się z ciężką mgiełką jaka zwykle poprzedza upalny dzień. Około 7.00 Ferdynand, teraz obecny na obszarze bitwy nakazał atak.
Bitwa rozpoczęła się zdobyciem przez Francuzów Desenbergu. Z powodu mgły, dopiero po około dwóch godzinach du Muy rozpoznał armię Ferdynanda zbliżającą od przeprawy na Diemel koło Liebenau w kierunku do jego prawego skrzydła. Du Muy rozkazał swym żołnierzom uformować się wzdłuż grzbietu, na którym obozowali.
Tymczasem dwie kolumny Erbprinza przedzierając się poprzez mgłę obchodziły lewe skrzydło Francuzów. Koło południa prawa kolumna składająca się z Brytyjskich Grenadierów, Highlanderów i 2 batalionów Hanowerskich Grenadierów wzięła Hein Berg. Kompletnie zaskoczony Du Muy zareagował silnym kontratakiem. Wkrótce potem druga kolumna Erbprinza rozpoczęła swój atak, uderzając na Francuzów od tyłu i likwidując ich działa. Po ciężkiej walkce francuska linia rozpadła się i została zepchnięta z grzbietu przez szarżę Brytyjskich Królewskich Dragonów.
31 szwadronów kawalerii du Muya na prawym skrzydle nie zostało zaangażowanych w tę walkę, ponieważ były silnie atakowane przez kawalerię sojuszników od frontu. Generał Granby i jego brytyjskie pułki kawalerii przekroczyły Diemel koło Liebenau wraz z głównymi siłami księcia Ferdynanda. Siły te przybyły w sam czas aby wspomóc Erbprinza. Zmęczona piechota pozostała w tyle. Brytyjskie pułki dziko szarżowały na francuską kawalerię zmuszając ją do odwrotu, zadając znaczne straty a w końcu wyrzucając za rzekę wraz z resztą sił du Muya. Grandby ścigał francuską kawalerię z rzeką, lecz musiał zawrócić po przybyciu znacznych posiłków od de Broglie.
Chociaż Warburg był sukcesem sojuszników, Broglie korzystając z nieobecności armii księcia Ferdynanda wziął Kassel, co było znacznym ciosem dla planów kampanii Ferdynanda.

</doc>
<doc id="562374" url="https://pl.wikipedia.org/wiki?curid=562374" title="Godzina „W” (film)">
Godzina „W” (film)

Godzina „W” () – polski film z 1979 w reżyserii Janusza Morgensterna.
Film opowiada o wydarzeniach z pierwszego dnia powstania warszawskiego, 1 sierpnia 1944, gdy Niemcy wycofywali się z Warszawy w związku z natarciem wojsk radzieckich. W tych okolicznościach polskie podziemie wydaje rozkaz rozpoczęcia walk o tytułowej godzinie „W”.

</doc>
<doc id="562377" url="https://pl.wikipedia.org/wiki?curid=562377" title="Wojsiłka pospolita">
Wojsiłka pospolita

Wojsiłka pospolita ("Panorpa communis") – europejski gatunek owada z rzędu wojsiłek, blisko spokrewniony z "Panorpa vulgaris" (gatunki siostrzane), od której różni się upodobaniami siedliskowymi. Wojsiłka pospolita preferuje środowiska bardziej cieniste i wilgotne – łąki, zarośla i skraje lasów, a także żywopłoty.
Imago ma smukłą budowę, długie odnóża, dwie pary skrzydeł z licznymi żyłkami, aparat gębowy wydłużony, odwłok wydłużony, u samic na końcu zwężony i rurkowaty, u samców zakończony kleszczowatymi wyrostkami (przypomina kolec jadowy skorpiona) służącymi do przytrzymania samicy podczas kopulacji. Wyrostki te są smukłe, a ich szczytowe części zbieżne. Siódmy i ósmy człon odwłoka u samca stożkowate. U samicy ósmy segment odwłoka najkrótszy, prawie dwukrotnie krótszy od siódmego; szósty zaś zwężony ku tyłowi. Skrzydła pokryte są brunatnymi plamkami. Rozpiętość skrzydeł około 30 mm. Długość ciała do 20 mm.
W rozwoju wojsiłek zachodzi przeobrażenie zupełne – występuje postać poczwarki. Samica składa jaja do ziemi. Gąsienicowate larwy żyją w wilgotnej glebie, żerując na chorych owadach. Przepoczwarczenie następuje w ziemi. Poczwarka typu wolnego. Osobniki dorosłe można obserwować od maja do września.
W Polsce gatunek występujący pospolicie, lecz jego dokładniejsze rozmieszczenie na terenie kraju nie jest dobrze poznane. Można go spotkać w lasach mieszanych, wzdłuż rzek i strumieni. Odżywia się nektarem kwiatów, drobnymi, chorymi lub martwymi owadami.

</doc>
<doc id="562378" url="https://pl.wikipedia.org/wiki?curid=562378" title="Santander Consumer Bank">
Santander Consumer Bank

Santander Consumer Bank SA (d. CC-Bank SA, PTF Bank SA) – bank z hiszpańskiej grupy Banco Santander działający w Polsce od 2002.
Historia.
W 2002 Santander Consumer Finance z siedzibą w Madrycie (część grupy kapitałowej Banco Santander) nabył Bank of America (Polska) SA. W 2003 zmieniono nazwę na "CC-Bank SA" z siedzibą w Poznaniu i rozpoczęto działalność operacyjną. W 2004 zmieniono nazwę banku na "PTF Bank SA", w efekcie wchłonięcia jednego z największych operatorów kredytowych, jakim było Polskie Towarzystwo Finansowe i przeniesiono siedzibę centrali banku do Wrocławia. Na początku 2006 bank zmienił nazwę na "Santander Consumer Bank SA".
W maju 2009 zamknął całą sieć blisko 50 placówek oraz przestał udzielać kredytów hipotecznych, tłumacząc to niską rentownością tego produktu.
8 czerwca 2010 Santander Consumer Bank SA został większościowym właścicielem AIG Bank Polska (99,92%). Poprzedni główny akcjonariusz AIG Banku – AIG Consumer Finance Group, Inc. – objął 30% akcji w Santander Consumer Banku, a Santander Consumer Finance kontroluje pozostałe 70% akcji. 1 marca 2011 AIG Bank Polska SA połączył się z Santander Consumer Bankiem SA i od tej daty oddziały przejtęgo banku funkcjonują pod nazwą i logo hiszpańskiego banku.
W 2012 bank nabył pośrednika kredytowego Żagiel S.A. od belgijskiego banku KBC.
W 2014 większościowym akcjonariuszem banku został Bank Zachodni WBK (od 2017 Santander Bank Polska).
W 2022 głównym przedmiotem działalności jest sprzedaż wybranych produktów bankowych: kredytów na zakup pojazdów mechanicznych, kredytów gotówkowych, kart kredytowych i lokat terminowych.

</doc>
<doc id="562380" url="https://pl.wikipedia.org/wiki?curid=562380" title="Marganiec">
Marganiec

Marganiec (ukr. Марганець, "Marhaneć") – miasto na Ukrainie, w obwodzie dniepropetrowskim, na prawym brzegu Zbiornika Kachowskiego.
Geografia.
Miasto zostało założone na brzegu rzeczki Tomakiwka; obecnie po wybudowaniu Zbiornika Kachowskiego leży na prawym jego brzegu. Brzegi Tomakiwki słynęły dawniej z trzciny wysokiej jakości. Miasto położone jest w pobliżu miasta Nikopol i razem z miastem Pokrow oraz osadą Tomakiwka wchodzi w skład aglomeracji nikopolskiej. Miasto Marganiec obejmuje również wyspę Tomakiwkę, gdzie przez pewien czas znajdował się Kosz Siczy Zaporoskiej, oraz inną dawna osadę kozacką – Horodyszcze.
Historia.
Na terenie dzisiejszego miasta Marganiec narodziła się Sicz Zaporoska, którą założono na wyspie Tomakiwka. Sicz Tomakiwska istniała do roku 1593, kiedy została przeniesiona na wyspę Bazawłuk, w pobliżu wsi Kapuliwka, na zachód od Nikopola. Część Kozaków osiedliła się tu ponownie w czasach Katarzyny II. Impuls do rozwoju regionu dało odkrycie złóż manganu. Pierwsza kopalnia w rejonie powstała w dawnej kozackiej wsi Horodyszcze. Intensywny rozwój doprowadził do nadania osadzie praw miejskich w roku 1938.
Mangan.
Nazwa miasta pochodzi od głównego zajęcia ludności, to jest wydobycia i wzbogacania manganu (po ukraińsku właśnie "marhaneć"). Rejon słynie z prawdopodobnie największych na świecie złóż rud tego metalu, odkryte w 1883 r.
Kopalnie manganu decydują o charakterze miasta. Dla celów kształcenia kadr górniczych, w mieście założono instytut, obecnie przekształcony w technikum. Oprócz zakładów związanych z wyrobem rudy, jak 16 kopalni, w mieście znajdują się również inne zakłady przemysłowe, niezbędne do funkcjonowania miasta.
Podział administracyjny.
Miasto jest podzielone na dzielnice, tak zwane rejony: Horodyszcze, Maksymiwka, Pidhora, Zakamjanka, Nowoseliwka, Enhels, Tomakiwka, Kirowa, Instytut, Centr, Basaniwka oraz Hrusziwka.
Nauka i kultura.
Oprócz wymienionego technikum górniczego, w mieście znajdują się liczne kluby, biblioteki, muzea, kina, a także stadion sportowy.
Ekologia.
Wybudowanie Zbiornika Kachowskiego bardzo zmieniło miejscowy klimat, dzięki któremu w rejonie miasta żyło wiele rzadkich gatunków fauny i flory. Ponadto naprzeciw miasta, po drugiej stronie zbiornika, ulokowano elektrociepłownię, a w pobliżu – elektrownię jądrową.
Transport.
Miasto jest lokalnym węzłem komunikacyjnym. Dworzec kolejowy i autobusowy.
Miasto w kulturze i sztuce.
Marganiec upamiętnił w swojej poezji ukraiński poeta Wołodymyr Sosiura.

</doc>
<doc id="562381" url="https://pl.wikipedia.org/wiki?curid=562381" title="Ajon">
Ajon

Ajon (ros. "Айон") – wyspa w azjatyckiej części Rosji, na Morzu Wschodniosyberyjskim. Powierzchnia ok. 2000 km².
Leży w zachodniej części wejścia do Zatoki Czauńskiej; od stałego lądu oddzielona Cieśniną Czauńską. Zbudowana z luźnych utworów zawierających lód kopalny; wysokość do 64 m n.p.m.; silnie zabagniona; roślinność tundrowa. W lecie wypas reniferów.

</doc>
<doc id="562385" url="https://pl.wikipedia.org/wiki?curid=562385" title="Kelly Rowan">
Kelly Rowan

Kelly Rowan (ur. 26 października 1965 w Ottawie) – kanadyjska aktorka. Jej najbardziej znana rola to Kirsten Cohen w serialu "Życie na fali".
Była związana z Davidem Thomsonem, z którym ma córkę.

</doc>
<doc id="562386" url="https://pl.wikipedia.org/wiki?curid=562386" title="Cork County Hall">
Cork County Hall

Cork County Hall, irl. "Halla an Chontae" – szesnastopiętrowy budynek w Cork, w Irlandii, siedziba władz hrabstwa Cork.
Budynek został oficjalnie otwarty 16 kwietnia 1968 roku. W roku 2002, mimo protestów architekta (Patrick McSweeney), rozpoczęto przebudowę obiektu. Budynek został nieco podwyższony (przed przebudową liczył 64 metry), zyskał nową elewację i sześciopiętrowe przyziemie. Prace zakończono w czerwcu 2006 roku.
Mierzący 67 metrów wysokości wieżowiec był najwyższym budynkiem w Irlandii do roku 2008, w którym został oddany do użytku The Elysian.

</doc>
<doc id="562389" url="https://pl.wikipedia.org/wiki?curid=562389" title="Muhafaza">
Muhafaza

Muhafaza, muhafazat ( "muhafazah", liczba mnoga: "muhafazat") – jednostka podziału administracyjnego wielu państw arabskich, między innymi Iraku, Syrii, Jemenu, Libanu, Egiptu, Omanu, Jordanii (do 1983 roku także Libii).
W języku polskim za odpowiednik określenia „muhafaza” służy często słowo „prowincja”. Oryginalna forma mnoga („muhafazat”) funkcjonuje także jako forma liczby pojedynczej (jest to przykład depluralizacji zapożyczeń).

</doc>
<doc id="562390" url="https://pl.wikipedia.org/wiki?curid=562390" title="Emesa">
Emesa



</doc>
<doc id="562391" url="https://pl.wikipedia.org/wiki?curid=562391" title="Cukrownia „Chełmża”">
Cukrownia „Chełmża”

Cukrownia „Chełmża” – cukrownia w Chełmży, zbudowana w 1882 przez niemiecką spółkę akcyjną, największa w ówczesnej Europie, znajduje się naprzeciwko stacji kolejowej w Chełmży. Pierwszą kampanię cukrowniczą rozpoczęto 25 września 1882 roku.
W roku 1904 została zniszczona przez pożar, odbudowana w 1905 r. W latach 1911–1914 średnia roczna produkcja cukru przekroczyła 31 tys. ton, po I wojnie światowej największa cukrownia w Polsce, w latach 1921/1922 wytworzyła 10 tys. ton cukru, a w latach 1926/1927 – 33 tys. ton.
Po II wojnie światowej nadal czynna, stała się podstawą do utworzenia kombinatu przemysłowego Chełmża, produkującego nie tylko cukier, ale także artykuły z produktów ubocznych, powstających przy przerobie cukru.
W październiku 2000 roku większościowy pakiet akcji przejął koncern Nordzucker AG.

</doc>
<doc id="562393" url="https://pl.wikipedia.org/wiki?curid=562393" title="Skawica (rzeka)">
Skawica (rzeka)

Skawica – rzeka w południowej Polsce, lewy dopływ Skawy. Jej długość wynosi 23,3 km, a powierzchnia dorzecza 145,96 km². Średni spadek 3,25%.
Za główny, źródłowy odcinek Skawicy zwyczajowo przyjmowany jest potok Jałowiec, wypływający spod Przełęczy Jałowieckiej w masywie Babiej Góry. Źródła znajdują się na wysokości 1130 m. Skawica płynie w północno-wschodnim kierunku przez wsie Zawoja, Skawica i Białka, w której na wysokości ok. 370 m, w miejscu o współrzędnych uchodzi do Skawy. Największe dopływy Skawicy to potoki: Gołyńka, Jałowiec, Jaworzynka, Kalinka, Mosorny Potok, Potok Surmiaków, Rotnia, Skawica Sołtysia, Skawica Górna i Wełcza
Dolina Skawicy stanowi naturalną granicę pomiędzy Beskidem Makowskim (Grupa Mędralowej i Pasmo Jałowieckie) i Pasmem Babiogórskim należącym do Beskidu Żywieckiego. Przebiega nią droga wojewódzka nr 957, łącząca Białkę z Orawą przez przełęcz Krowiarki.

</doc>
<doc id="562396" url="https://pl.wikipedia.org/wiki?curid=562396" title="Michał Engelhardt">
Michał Engelhardt

Michał Engelhardt - polski dziennikarz, ur. 1958. Obecnie jest freelancerem. Przez pięć lat był redaktorem w portalu gazeta.pl. Założył i prowadził serwis Policyjni.pl. Był też redaktorem w Axel Springer Polska. Wcześniej był przez 10 lat reporterem Radia ZET a jeszcze wcześniej Radia Eska. Współpracował m.in. z Życiem Warszawy, Gazetą Wyborczą, Wprost.

</doc>
<doc id="562397" url="https://pl.wikipedia.org/wiki?curid=562397" title="Plusy dodatnie, plusy ujemne (program publicystyczny)">
Plusy dodatnie, plusy ujemne (program publicystyczny)

Plusy dodatnie, plusy ujemne – cotygodniowy program publicystyczny, prowadzony przez Tomasza Wołka nadawany na antenie Tele 5.
Wydarzenia tygodnia komentowali publicyści czołowych polskich tygodników: Jacek Żakowski, Cezary Gmyz i Rafał Ziemkiewicz. Później komentatorami zostali m.in. Maciej Łętowski, Wiesław Dębski i Wiesław Władyka. Tytuł wywodzi się od na przyznawania „plusów dodatnich, plusów ujemnych” uzasadnianych komentarzem, co nawiązuje do sformułowania użytego przez Lecha Wałęsę („wałęsizm”), politycznym bohaterom tygodnia. Drugą część programu zajmuje rozmowa z zaproszonym gościem, najczęściej politykiem, w której wszyscy (publicyści i prowadzący) na równych prawach zadają mu pytania. Program trwa ok. 50 minut.

</doc>
<doc id="562401" url="https://pl.wikipedia.org/wiki?curid=562401" title="Czechowice-Dziedzice (stacja kolejowa)">
Czechowice-Dziedzice (stacja kolejowa)

Czechowice-Dziedzice – stacja kolejowa w Czechowicach-Dziedzicach, w województwie śląskim, w Polsce. Znajduje się na wysokości 257 m n.p.m.
W roku 2021 stacja obsługiwała 700–999 pasażerów na dobę.
Historia.
Dworzec kolejowy początkowo planowano zbudować we wsi Zabrzeg, lecz budowie dworca sprzeciwiły się władze, argumentując możliwym brakiem pracowników w gospodarstwach. Dworzec kolejowy w 1855 roku wybudowano w Dziedzicach na odcinku Bogumin – Dziedzice austriackiej Kolei Północnej. Stacja posiada trzy perony z zadaszeniem. Charakterystyczny styl budynku jest niemal identyczny z budynkiem starego dworca w Bielsku, który wzniesiono w tym samym okresie. Rok wcześniej została wybudowana parowozownia.
W środę 2 maja 1923 roku o godz. 7.25 na dworcu kolejowym w Dziedzicach generał Kazimierz Sosnkowski w imieniu Rady Ministrów przywitał francuskiego marszałka Ferdinanda Focha, przybywającego z wizytą do Polski oraz wręczył mu dekret mianowania marszałkiem Polski i marszałkowską buławę.
W 1942 roku w nastawni dysponującej oraz trzech nastawniach wykonawczych zamontowano urządzenia elektromechaniczne firmy Scheidt &amp; Bachmann.
Na stacji w 1945 roku doszło do potyczki pomiędzy polskimi funkcjonariuszami SOK a sowieckimi czerwonoarmistami, którzy napadli na skład z żywnością z United Nations Relief and Rehabilitation Administration.
24 czerwca 2009 roku stacja została zalana wskutek ulewnych deszczy nad południową częścią województwa śląskiego. 5 kwietnia 2011 roku doszło do wykolejenia składu towarowego, co skutkowało uszkodzeniem torowiska oraz zadaszenia nad peronem pierwszym. 2 sierpnia 2013 roku dworzec został wpisany do rejestru zabytków.
W październiku 2019 podpisano umowę na remont generalny stacji wraz ze szlakiem do przystanków Goczałkowice Zdrój i Zabrzeg.
Przebudowa stacji kolejowej w Czechowicach-Dziedzicach rozpoczęła się początkiem kwietnia 2020 roku za ponad 1,4 miliarda złotych. 18 kwietnia 2020 PKP podpisały z pracownią architektoniczną GPVT umowę na opracowanie projektu remontu dworca. 29 września 2022 roku PKP wybrały wykonawcę przebudowy dworca, a 14 października 2022 roku rozpoczęła się sama przebudowa.
Ruch pasażerski.
Przez stację przebiegają linie kolejowe 93 i 139, obie są wykorzystywane w ruchu pasażerskim. W roku 2021 stacja obsługiwała 700–999 pasażerów na dobę.
Pociągi osobowe.
W rozkładzie jazdy z okresu 2022/2023 połączenia osobowe realizowały Koleje Śląskie i jedno połączenie Polregio. Przez stację przebiegają 4 z 19 linii obsługiwanych przez Koleje Śląskie.
Połączenie realizowane przez Polregio:
Pociągi dalekobieżne.
Przewoźnikiem obsługującym pociągi dalekobieżne przez stację jest PKP Intercity obsługujące połączenia o znaczeniu krajowym. W rozkładzie jazdy z okresu 2022/2023 przewoźnik obsługiwał połączenia kategorii InterCity oraz Express InterCity Premium.

</doc>
<doc id="562402" url="https://pl.wikipedia.org/wiki?curid=562402" title="Anne-Sofie Østvedt">
Anne-Sofie Østvedt

Anne-Sofie Østvedt, ps. „Åse Berge”, „Astrid Ødegård”, „Aslak” (ur. 2 stycznia 1920 w Oslo, zm. 16 listopada 2009 w Sande) – norweska chemiczka i bojownik norweskiego ruchu oporu, jedna z liderów norweskiej organizacji wywiadowczej XU.
W 1939 rozpoczęła studia z nauk ścisłych na Uniwersytecie w Oslo, przerwała je jednak przez wybuch wojny. Po niemieckiej inwazji na Norwegię zaangażowała się w wydawanie podziemnej prasy. W 1941 dołączyła do organizacji XU. Od 1942 roku była poszukiwana przez gestapo i musiała żyć w ukryciu. W 1943 została zastępcą szefa organizacji XU, Øisteina Strømnæsa. 
Po zakończeniu II wojny światowej, latem 1945 roku wyjechała studiować chemię na Uniwersytecie Kalifornijskim w Berkeley. W 1946 wzięła w USA ślub z Øisteinem Strømnæsem. W 1951 para powróciła do Norwegii.
Odmówiła przyjęcia wszystkich odznaczeń nadanych jej za swoją działalność podczas II wojny światowej.

</doc>
<doc id="562404" url="https://pl.wikipedia.org/wiki?curid=562404" title="Bitwa morska pod Milos">
Bitwa morska pod Milos

Bitwa morska pod Milos – starcie zbrojne, które miało miejsce 27 sierpnia 1661 podczas wojny wenecko-tureckiej (1645–1669).
W pobliżu wyspy Milos na Morzu Egejskim doszło do bitwy pomiędzy flotą wenecko-maltańską liczącą 22 okręty (2 galeasy i 20 galer) a flotą turecką liczącą 36 galer. Flota turecka została kompletnie rozgromiona, tracąc 9 okrętów (5 galer zatopionych, 4 zdobyte).

</doc>
<doc id="562407" url="https://pl.wikipedia.org/wiki?curid=562407" title="Pasym (stacja kolejowa)">
Pasym (stacja kolejowa)

Pasym – stacja kolejowa w Pasymiu, w województwie warmińsko-mazurskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="562408" url="https://pl.wikipedia.org/wiki?curid=562408" title="Wielka Wędrówka ludów">
Wielka Wędrówka ludów



</doc>
<doc id="562410" url="https://pl.wikipedia.org/wiki?curid=562410" title="Stanisław Szeptycki">
Stanisław Szeptycki

Stanisław Maria Jan Teofil Szeptycki (ur. 3 listopada 1867 w Przyłbicach, zm. 9 października 1950 w Korczynie) – polski wojskowy, hrabia, generał major cesarskiej i królewskiej armii, generał broni Wojska Polskiego, komendant Legionów Polskich, szef Sztabu Generalnego Wojska Polskiego (1918–1919) i minister spraw wojskowych II Rzeczypospolitej (1923).
Życiorys.
Rodzina i młodość.
Był synem hrabiego Jana Kantego Remigiana Szeptyckiego (1836–1912) i Zofii Ludwiki Cecyli Konstancji z hrabiów Fredrów Szeptyckiej (1837–1904), córki Aleksandra Fredry. Miał sześciu braci: Stefana Kantego Aleksandra (1862–1864), Jerzego Piotra (1863–1880), Romana Marię Aleksandra (Andrzeja) (1865–1944), Aleksandra Marię Dominika (1866–1940), Kazimierza Marię (Klemensa) (1869–1951) i Leona Józefa Marię (1877–1939). 7 czerwca 1906 roku (według innych źródeł 5 czerwca 1906 roku w Bilczach Złotych) zawarł związek małżeński z księżniczką Marią Józefiną Sapieżanką-Kodeńską z Krasiczyna herbu Lis (1884–1917), córką Leona Pawła Sapiehy (1856–1893) i Teresy z książąt Sanguszków herbu Pogoń Litewska. Drugi związek zawarł 4 stycznia 1925 roku ze Stanisławą Olizar (1899–1977) córką Jana Olizara i Aleksandry z Sianożęckich. Oba małżeństwa były bezdzietne.
Służba w Armii Austro-Węgier.
W 1885 ukończył VIII klasę i zdał z odznaczeniem egzamin dojrzałości w C. K. III Gimnazjum w Krakowie. Następnie rozpoczął naukę w oddziale artylerii Technicznej Akademii Wojskowej w Mödling. Akademię ukończył z wyróżnieniem w 1888 roku w stopniu podporucznika. Pierwszy przydział służbowy otrzymał do 3. Ciężkiego Dywizjonu w Jarosławiu. W 1890 roku został skierowany do Wyższej Szkoły Jazdy (Militär-Reitlehrer-Institut) w Wiedniu, po ukończeniu której w roku 1892 został nauczycielem jazdy konnej z przydziałem do 10 Brygady Artylerii w Przemyślu i awansowany na stopień porucznika. Funkcję tę sprawował do 1894, w którym to roku, po zdaniu przepisanych egzaminów wstępnych, wstąpił do Szkoły Wojennej. W 1896 roku ukończył Szkołę Wojenną jako jeden z pierwszych i został mianowany adiutantem 53 Brygady Piechoty w Koszycach (Kassa).
W 1897 roku został przydzielony do c. k. Komendy 27 Dywizji Piechoty w Koszycach. W 1898 roku awansował na kapitana artylerii i został przeniesiony do Pułku Artylerii Dywizyjnej Nr 18 w Oradii (Nagyvárad) na stanowisko dowódcy baterii. Po dwuletnim dowodzeniu baterią w roku 1900 po awansie na kapitana Sztabu Generalnego otrzymuje przydział do 12 Dywizji Piechoty w Krakowie. W 1903 roku został przeniesiony do Dywizji Kawalerii Kraków. W latach 1904–1905 był attaché wojskowym w rosyjskiej kwaterze głównej w Mandżurii. Na froncie rosyjsko – japońskim przebywał 20 miesięcy w różnych oddziałach liniowych począwszy od bitwy nad Jalu, a skończywszy na bitwie pod Mukdenem. Po powrocie z wojny w roku 1906 zdał egzamin na majora sztabu generalnego (awans 1 listopada 1907) i został mianowany szefem sztabu Dywizji Kawalerii Wiedeń. Od 1909 roku odbywał staż liniowy jako dowódca dywizjonu w 1 Pułku Artylerii Polowej w Krakowie. 1 maja 1911 roku awansował na podpułkownika sztabu generalnego. W latach 1911–1914 był attaché wojskowym w Rzymie. 1 maja 1914 roku awansował na pułkownika sztabu generalnego.
I wojna światowa.
Początkowo przydzielony do Oddziału Operacyjnego Naczelnego Dowództwa, następnie od 24 września 1914 do listopada 1915 na stanowisku szefa sztabu 2 Korpusu na froncie rosyjskim. W tym czasie styka się z Legionami Polskimi wchodzącymi w skład 2 Korpusu. Od listopada 1915 dowodził 30 Brygadą Artylerii Polowej, a w czerwcu 1916 roku uzyskał na własną prośbę przydział do Legionów Polskich. Od lipca 1916 r. do października 1916 r. dowódca III Brygady Legionów Polskich.
3 sierpnia 1916 roku, sprawując dowództwo operacyjne nad II i III brygadą oraz 2 pułkiem ułanów legionowych i dwoma batalionami niemieckimi pod Rudką Miryńska płk. Szeptycki powstrzymał wykonany przeważającymi siłami atak rosyjski, przez co skutecznie zapobiegł załamaniu się całego frontu nad Stochodem. „Za znakomite zachowanie się przed nieprzyjacielem” został odznaczony przez cesarza Franciszka Józefa I prestiżowym Orderem Żelaznej Korony II klasy z dekoracja wojenną. W załączonej do wniosku odznaczeniowego opinii stwierdzono m.in.:
„... Podczas walk nad Stochodem płk hr. Szeptycki wyróżnił się wybitnymi zaletami dowódczymi, wyjątkowym opanowaniem, spokojem osobistym w krytycznych chwilach, szczególną umiejętnością prawidłowej oceny sytuacji, dużym stopniem inicjatywy oraz zdecydowaniem. To, iż początkowy kryzys został zwycięsko przezwyciężony a starcie zostało zakończone ostatecznie pełnym zwycięstwem zawdzięczamy w pierwszym rzędzie jego osobistemu zaangażowaniu i talentowi dowódczemu.”
Od listopada 1916 r. do kwietnia 1917 r. komendant całości Legionów na czele których 1 grudnia 1916 roku wkroczył do Warszawy. Z powodu przeciwstawienia się szkodliwej dla interesów Polski polityce państw centralnych w stosunku do Legionów Polskich został w kwietniu 1917 roku odwołany ze stanowiska. Do lutego 1918 r. generalny gubernator lubelski (ustąpił w proteście przeciw oddaniu Chełmszczyzny Ukrainie w traktacie brzeskim). Od czerwca do października tego roku, na froncie włoskim, dowodził 85 Brygadą Piechoty Obrony Krajowej. Od października 1918 r. dowodził podległą dowództwu niemieckiemu Polską Siłą Zbrojną. 5 listopada 1918 r. zwolniony został z cesarskiej i królewskiej armii.
Służba w Wojsku Polskim.
Do Wojska Polskiego wstąpił 1 listopada 1918 roku. 4 listopada 1918 r. Rada Regencyjna mianowała go generałem dywizji i inspektorem generalnym broni oraz powierzyła mu tymczasowo dowództwo nad wszystkimi oddziałami Wojska Polskiego na obszarze byłej okupacji austro-węgierskiej, a także tej części Galicji, która znajdowała się pod polską władzą.
16 listopada 1918 roku Józef Piłsudski mianował go szefem Sztabu Generalnego. Zastąpił na tym stanowisku generała dywizji Tadeusza Rozwadowskiego. Funkcję sprawował do 13 marca 1919 roku, kiedy to na własną prośbę został dowódcą Litewsko-Białoruskiej Dywizji. Naczelnik Państwa wydał w tej sprawie rozkaz następującej treści:
"„Powierzając Generałowi Dywizji Stanisławowi Szeptyckiemu dowództwo wojsk, operujących na Litwie i Białorusi, wyrażam Mu za jego służbę na stanowisku Szefa Sztabu Generalnego moje najgorętsze podziękowanie i uznanie.Jego mądra, pełna inicjatywy i energiczna praca położyła podwaliny pod budowę Armii Polskiej, tworzonej w warunkach, w jakich nie organizowała się żadna armia, bo z niczego i w momencie rozgorzenia się wojny na wszystkich prawie frontach.W młode szeregi Armii Polskiej umiał wpajać poczucie niezłomnej subordynacji i honoru, bo sam tych cnót żołnierskich był wyrazem, służąc zgodnie z tymi naczelnymi zasadami, nawet z poświęcenim swoich osobistych interesów.Warszawa, dnia 29 marca 1919 r.(-) Józef PiłsudskiNaczelnik Państwa i Naczelny Wódz”"
28 kwietnia 1919 roku został dowódcą Frontu Litewsko-Białoruskiego, którą to funkcję pełnił do wiosny następnego roku.
Rozkaz Naczelnego Wodza Józefa Piłsudskiego z 7 marca 1920 roku znosił z dniem 1 kwietnia dotychczasowy podział sił walczących na wschodzie na fronty, a w ich miejsce powołał pięć armii. Generał Szeptycki w ten sposób przestał być dowódcą Frontu Litewsko-Białoruskiego, a został dowódcą 4 Armii, operującej wówczas na odcinku Polesia i Berezyny. 29 marca 1920 roku Piłsudski wystosował do Generała pismo L.dz. N.D. 1647.20 o treści:
"„Szanowny Generale!Ze względów wojennych i organizacyjno-wojskowych, zdecydowałem zniesienie wszystkich dowództw frontów, pomiędzy innymi i frontu Litewsko-Białoruskiego.Przy tym uważam sobie za przyjemny obowiązek podziękować Panu za pracę na Pańskim odpowiedzialnym stanowisku i wyrazić muszę szczere uznanie.Przez cały rok stał Pan na stanowisku bardzo ciężkim, gdzie bardziej, niż gdzie indziej na froncie, trzeba było rozstrzygać wiele z tych łamigłówek operacyjnych i administracyjnych, które młoda armia przy niedostatecznych środkach stawia dowództwu. Rozwiązywał Pan te łamigłówki udatnie i zręcznie, czego dowodem są stałe zwycięstwa, na tym terenie operacyjnym odnoszone, i ogromne rozszerzenie na wschód wpływu Polski i znaczenia oręża naszego.Obok tego dał Pan w ciągu swej służby w Armii Polskiej dziesiątki dowodów wysokiego poczucia obywatelskiego i istotnego ducha żołnierskiego, składając bez żadnego wahania i bezpretensjonalnie wszelkie względy personalne na rzecz dobra ogólnego oraz na rzecz pogłębienia tak potrzebnej dla nas jednolitości wojska. Życząc Panu powodzenia na nowym stanowisku komendanta jednej z armij, zawiadamiam Pana, że w uznaniu zasług Pana kazałem wygotować dekret, mianujący Pana Generałem Broni w Wojsku Polskim.Warszawa, dnia 29 marca 1920 r.Belweder(-) Józef PiłsudskiNaczelnik Państwa i Naczelny Wódz”"
21 kwietnia 1920 roku Naczelny Wódz zatwierdził go w stopniu generała broni z dniem 1 kwietnia 1920 roku i 3. lokatą w korpusie generałów.
W wojnie 1920 r. był dowódcą 4 Armii. Od 17 maja 1920 roku obowiązki dowódcy armii łączył z funkcją dowódcy „Frontu gen. Szeptyckiego” w skład którego wchodziły trzy armie (1, 4 i 7). 5 lipca 1920 roku został dowódcą Frontu Północno-Wschodniego, a obowiązki dowódcy 4 Armii przekazał generałowi Leonardowi Skierskiemu. Na tym ostatnim stanowisku prowadził walki odwrotowe do 30 lipca 1920 r. 1 sierpnia 1920 r. zmuszony został odejść ze stanowiska wskutek ciężkiej choroby (czerwonka) oraz nieporozumień z Józefem Piłsudskim. Po wyzdrowieniu zgłosił swoją gotowość do dalszej służby, na co otrzymał pisany z Belwederu, datowany na 9 października 1920 roku, osobisty list od Józefa Piłsudskiego o następującej treści:
"„Kochany Generale!Powróciwszy przed 2 dniami z frontu gdzie przebywałem przez ostatnie dwa tygodnie, z prawdziwą przyjemnością przeczytałem list Generała, z którego się dowiaduję, że stan zdrowia pozwoli mu powrócić do dalszej pracy; ostatnie jednak dnie przyniosły tyle zmian w sytuacji naszej wojennej, że nie mogę bliżej określić funkcyji, jaką mógłbym przekazać Panu Generałowi.Proszę mi jednak wierzyć, że w najbliższym czasie nie omieszkam skorzystać ze znanej mi dobrze wiedzy i doświadczenia wojennego Pana Generała i powołam go do dalszej współpracy.Zatem do miłego widzenia, kochany Generale, w Warszawie!(-) J PiłsudskiNaczelny Wódz Wojsk Polskich”"
Po zawarciu pokoju, przyjął w marcu 1921 roku stanowisko szefa Inspektoratu Armii nr IV w Krakowie. W 1922 r. dowodził oddziałami WP, zajmującymi przyznaną Polsce część Śląska. Na stanowisku inspektora armii w Krakowie pozostawał do czasu powołania go na stanowisko ministra spraw wojskowych. 3 maja 1922 roku został zweryfikowany w stopniu generała broni ze starszeństwem z dniem 1 czerwca 1919 roku i 2. lokatą w korpusie generałów.
31 maja 1922 roku w Krakowie delegacja wileńskiej Rady miejskiej na czele z prezydentem miasta Witoldem Bańkowskim wręczyła generałowi honorowe obywatelstwo miasta Wilna "„w uznaniu jego zasług, położonych w dziele wyzwolenia m. Wilna z pod najazdu bolszewickiego”".
13 czerwca 1923 roku Prezydent RP Stanisław Wojciechowski mianował go Ministrem Spraw Wojskowych w drugim rządzie Wincentego Witosa. 4 sierpnia 1923 roku rozkazem nr 126 ustanowił Święto Żołnierza Polskiego. Pisał w nim:
15 grudnia 1923 roku Prezydent RP Stanisław Wojciechowski „przychylając się do przedstawionej mu prośby o dymisję zwolnił” go z urzędu kierownika Ministerstwa Spraw Wojskowych i „równocześnie poruczył dalsze sprawowanie dotychczasowych funkcji aż do chwili powołania następcy”, co nastąpiło 19 grudnia 1923 roku z chwilą powołania generała dywizji Kazimierza Sosnkowskiego na urząd Ministra Spraw Wojskowych w drugim rządzie Władysława Grabskiego. Po zwolnieniu z urzędu ministra powrócił na stanowisko Inspektora Armii Nr 4 w Krakowie. Od 24 listopada 1922 roku był także członkiem Kapituły Orderu Virtuti Militari. W trakcie przewrotu majowego mianowany przez prezydenta RP Stanisława Wojciechowskiego dowódcą wojsk wiernych rządowi poza stolicą. 10 czerwca 1926 roku Prezydent RP Ignacy Mościcki "„przychylając się do prośby”" generała zwolnił go ze stanowiska Inspektora Armii Nr 4 w Krakowie. Z dniem 30 czerwca 1926 roku został przeniesiony w stan spoczynku.
W 1925 roku ogłosił pracę: "Front litewsko-białoruski 10.3.1919–30.7.1920".
Został prezesem zarządu powołanego 10 stycznia 1931 Podkarpackiego Związku, zrzeszającego przemysłowców naftowych.
W lutym 1945 roku, w wieku 78 lat, został przyjęty do służby czynnej w Wojsku Polskim. 25 kwietnia 1945 roku naczelny dowódca Wojska Polskiego, minister obrony narodowej, gen. broni Michał Rola-Żymierski powołał go na stanowisko prezesa Zarządu Głównego Polskiego Czerwonego Krzyża. Na tym stanowisku pełnił obowiązki do 29 sierpnia 1945 roku.
Zmarł we wsi Korczyna k. Krosna, której był ostatnim właścicielem, i został pochowany tamże.

</doc>
<doc id="562413" url="https://pl.wikipedia.org/wiki?curid=562413" title="Damietta (rzeka)">
Damietta (rzeka)

Damietta, ("arab." Dumjat) – wschodnie ramię deltowego ujścia Nilu, jedno z dwóch głównych ramion tej rzeki (obok Rosetty, wspólnie z którą Damietta tworzy deltę Nilu). U ujścia Damietty leży miasto Damietta.

</doc>
<doc id="562414" url="https://pl.wikipedia.org/wiki?curid=562414" title="Film akcji">
Film akcji

Film akcji (ang. "action movie") − film sensacyjny, którego głównym zadaniem jest dostarczanie rozrywki widzom poprzez pokazywanie pościgów samochodowych, strzelanin, bijatyk i innych scen kaskaderskich o dużym ładunku napięcia i emocji. Film akcji jest często łączony z innymi gatunkami takimi jak: fantastyka naukowa ("Terminator, Matrix"), horror ("") czy komedia ("Zabójcza broń").
Jako gatunek, film akcji rozwinął się z filmu sensacyjnego i jest z nim często utożsamiany. Rozkwit kina akcji przypada na lata 80. XX wieku.

</doc>
<doc id="562415" url="https://pl.wikipedia.org/wiki?curid=562415" title="Rosetta (rzeka)">
Rosetta (rzeka)

Rosetta (arab. "Raszid") – zachodnie ramię deltowego ujścia Nilu, jedno z dwóch głównych ramion tej rzeki obok Damietty, wspólnie z którą Rosetta tworzy deltę Nilu.
U ujścia Rosetty leży miasto Rosetta.

</doc>
<doc id="562416" url="https://pl.wikipedia.org/wiki?curid=562416" title="R-13 (pocisk rakietowy)">
R-13 (pocisk rakietowy)

R-3/R-13 – radziecki pocisk rakietowy przeznaczony do zwalczania celów powietrznych na krótkich dystansach, naprowadzany półaktywnym systemem radiolokacyjnym lub termicznie, w zależności od odmiany. Pocisk zaprojektowano na podstawie przechwyconych amerykańskich pocisków AIM-9 Sidewinder. W nomenklaturze NATO pocisk nosi oznaczenie AA-2 Atoll (z ang., atol). Pociski rodziny "R-3/R-13" były szeroko używane przez Związek Radziecki i kraje członkowskie Układu Warszawskiego.
Historia.
24 września 1958 roku podczas walk powietrznych nad Cieśniną Tajwańską tajwańskie samoloty F-86 Sabre wystrzeliły w kierunku chińskich MiG-ów kilkanaście pocisków rakietowych AIM-9B Sidewinder, z których część nie trafiła w cel, ale spadła na terytorium chińskie. W toku poszukiwań, armia chińska odnalazła i skompletowała fragmenty trzech rakiet, które przekazano delegacji radzieckich specjalistów, a następnie przetransportowano do Związku Radzieckiego w celu zbadania. Istnieje również wersja mówiąca o bezpośrednim trafieniu chińskiego myśliwca MiG-17 przez pocisk Sidewinder, który nie eksplodował, ale zakleszczył się w kadłubie MiG-a i został odzyskany po wylądowaniu, jednak jest ona kwestionowana.
Po pozyskaniu pocisku Sidewinder, radzieckie biura konstrukcyjne OKB-134 i NII-2 rozpoczęły prace badawcze zmierzające do opracowania podobnego pocisku, lub skopiowania konstrukcji amerykańskiej. Zdobyty pocisk posiadał wiele innowacji technologicznych nieznanych w Związku Radzieckim, będąc jednocześnie prostym w produkcji i użytkowaniu. W porównaniu do Sidewindera, radzieckie pociski kierowane były bardzo skomplikowane, a ich produkcja pochłaniała bardzo wiele cennych surowców. System naprowadzania na podczerwień w pocisku Sidewinder posiadał żyroskopy o dużo mniejszych rozmiarach niż analogiczne radzieckie, a systemy kierowania były nieporównywalnie lepsze.
Użycie bojowe.
Pociski rakietowe R-3/R-13 były używane podczas wojny wietnamskiej od 1970 roku, oraz podczas konfliktu w Egipcie w 1973. Wszystkie odmiany pocisków dostarczano do takich krajów jak Afganistan, Algieria, Angola, Azerbejdżan, Bangladesz, Białoruś, Kambodża, Chiny, Chorwacja, Kongo, Kuba, Czechy, Egipt, Etiopia, Finlandia, Gruzja, Gwinea, Węgry, Indie, Irak, Kazachstan, Korea Północna, Laos, Libia, Madagaskar, Mali, Mołdawia, Mongolia, Mozambik, Nigeria, Peru, Polska, Rumunia, Słowacja, Somalia, Sudan, Syria, Ukraina, Wietnam, Jemen, Jugosławia (Serbia i Czarnogóra) i Zambezi.
Obecnie pocisk nadal pozostaje na uzbrojeniu wielu mniejszych krajów. Produkcję licencyjną R-3 pod nazwą A-91 prowadzono w Rumunii, a jako PL-2 w Chinach. Zmodyfikowane chińskie wersje pocisków oznaczono jako PL-3 i PL-5.

</doc>
<doc id="562421" url="https://pl.wikipedia.org/wiki?curid=562421" title="Krzysztof Piasecki">
Krzysztof Piasecki

Krzysztof Piasecki (ur. 19 lipca 1949 we Wrocławiu) – polski satyryk, artysta kabaretowy, dziennikarz i prezenter telewizyjny.
Życiorys.
Studiował kolejno w latach 1967–1970 na Politechnice Wrocławskiej (Wydział Mechaniczny i Mechaniczno-Energetyczny), a w latach 1972–1975 na Uniwersytecie Wrocławskim (kulturoznawstwo). Studiów jednak nie skończył. Podczas nich zajmował się twórczością kabaretową.
Otrzymał nagrodę za debiut na Festiwalu Piosenki w Opolu w 1973. W październiku 1981 został członkiem warszawskiego kabaretu Pod Egidą. Na antenie Polsatu prowadził program "Miss Telewizji" i występował w "Dyżurnym Satyryku Kraju" (razem z Januszem Rewińskim i Tadeuszem Drozdą). Przez pewien czas (od marca 2006 do lutego 2008) prowadził program "Śmiechu warte", którego realizacja odbywała się w studiu TVP Szczecin.
Życie prywatne.
Jedyny syn zginął w wypadku. Piasecki rozwiódł się z żoną Jolantą. Obecnie jest związany z krakowską aktorką Anną Tomaszewską, byłą żoną aktora Andrzeja Grabowskiego.

</doc>
<doc id="562422" url="https://pl.wikipedia.org/wiki?curid=562422" title="Radosław Rybak">
Radosław Rybak

Radosław Rybak (ur. 25 marca 1973 w Rawie Mazowieckiej) – polski siatkarz, 46-krotny reprezentant Polski w latach 2002–2004, m.in. na XV Igrzyskach Olimpijskich w Atenach w roku 2004, gdzie zajął wraz z reprezentacją Polski 5-8. miejsce, ex aequo z reprezentacjami Argentyny, Grecji i Serbii i Czarnogóry. Z wykształcenia jest lekarzem weterynarii. Absolwent Akademii Rolniczo-Technicznej w Olsztynie. Ukończył wydział weterynarii w 1998 roku.
Od 2020 roku zawodowo pracuje jako weterynarz w Islandii.
Żonaty z Joanną, ma 2 synów: Szymona i Tymoteusza oraz córkę Zuzannę.
Od 2014 roku był prezesem Espadonu Szczecin, funkcję tę przestał pełnić w trakcie sezonu 2016/2017.
Jako zawodnik.
Sukcesy klubowe.
Mistrzostwo Polski:
Superpuchar Islandii:
Puchar Islandii:
Mistrzostwo Islandii:
Jako trener.
Sukcesy klubowe.
Puchar Islandii:
Mistrzostwo Islandii:
Superpuchar Islandii:

</doc>
<doc id="562425" url="https://pl.wikipedia.org/wiki?curid=562425" title="Diora Baird">
Diora Baird

Diora Baird (ur. 6 kwietnia 1983 w Miami) – amerykańska aktorka i modelka.

</doc>
<doc id="562426" url="https://pl.wikipedia.org/wiki?curid=562426" title="Alojzy Nikodem Fizia">
Alojzy Nikodem Fizia

Alojzy Nikodem (Aleksy, Aleksander) Fizia (ur. 1 czerwca 1888 w Krzyżowicach, zm. 29 stycznia 1927 w Zakopanem) – polski działacz narodowy i patriotyczny, powstaniec śląski, komendant Polskiej Organizacji Wojskowej Górnego Śląska na powiat pszczyński w I powstaniu śląskim, przyjaciel Stanisława Krzyżowskiego i Jana Kędziora. 
Życiorys.
Urodził się w 1888 w miejscowości Krzyżowice (województwo śląskie) koło Pszczyny. Przed I wojną światową był działaczem oraz członkiem Towarzystwa Gimnastycznego „Sokół” w Dziedzicach, a w 1919 (lub w 1920) został założycielem oraz wieloletnim prezesem Towarzystwa Gimnastycznego „Sokół” w Pszczynie. Należał też do współzałożycieli Towarzystwa Śpiewaczego „Lutnia” w Pszczynie (w 1907) i Towarzystwa Czytelni Ludowych na powiat pszczyński (w 1911).
W styczniu lub lutym 1919 przystąpił do tworzącej się w powiecie pszczyńskim Polskiej Organizacji Wojskowej Górnego Śląska, w której objął funkcję dowódcy w trakcie walk w I powstaniu śląskim. 
Po przyłączeniu Górnego Śląska do Polski został prezesem pszczyńskiego Związku Powstańców Śląskich i Związku Obrony Kresów Zachodnich. Był także skarbnikiem Komitetu Wychowania Fizycznego i Przysposobienia Wojskowego oraz członkiem Polskiego Stronnictwa Chrześcijańskiej Demokracji. Pracował jako kierownik sklepu „Rolnik” w Pszczynie. 
Jego uroczysty pogrzeb odbył się w Pszczynie 2 lutego 1927.
Upamiętnienie.
W Pszczynie jedną z ulic nazwano imieniem Aleksandra Fizi.

</doc>
<doc id="562428" url="https://pl.wikipedia.org/wiki?curid=562428" title="Bartłomiej Beniowski">
Bartłomiej Beniowski

Bartłomiej Beniowski (ur. ok. 1800 w Berdyczowie, zm. 29 marca 1867 w Londynie) – lekarz, major wojsk polskich, uczestnik powstania listopadowego. 
Życiorys.
Studiował medycynę w Wilnie. Powstanie listopadowe zastało go w armii rosyjskiej. W czasie bitwy pod Kuflewem 25 kwietnia 1831 roku przeszedł na stronę polską. W armii polskiej był kapitanem 4. pułku ułanów. W 1831 roku udał się na emigrację do Francji, już jako major. 
W 1833 został wysłany do Egiptu, gdzie z ramienia Komitetu Narodowego Emigracji Polskiej miał nawiązać kontakty z Muhammadem Alim i uzyskać jego zgodę na zatrudnienie polskich oficerów w wojsku egipskim. Misja zakończyła się niepowodzeniem, a Beniowski po powrocie z Egiptu zamieszkał w Anglii. Był działaczem radykalnych organizacji emigracyjnych w Anglii. Związany z ruchem czartystów, prowadził szkolenie wojskowe ich oddziałów. 
Był uczestnikiem nieudanego robotniczego powstania w Newport.

</doc>
<doc id="562429" url="https://pl.wikipedia.org/wiki?curid=562429" title="Oksazol">
Oksazol

Oksazol – heterocykliczny, organiczny związek chemiczny zbudowany z trzech atomów węgla, trzech atomów wodoru oraz jednego atomu tlenu i jednego atomu azotu. Jego w pełni nasyconym analogiem jest oksazolidyna. Pierścień oksazolowy występuje w niektórych alkaloidach np. w kwasie ibotenowym.

</doc>
<doc id="562436" url="https://pl.wikipedia.org/wiki?curid=562436" title="Dyfraktometr">
Dyfraktometr

Dyfraktometr – przyrząd pomiarowy służący do analizy struktury substancji krystalicznych na podstawie ich obrazów dyfrakcyjnych.
Dyfraktometr rejestruje kierunki (kąty odbłysku) oraz natężenia ugiętych wiązek promieniowania. W zależności od rodzaju użytego promieniowania dyfraktometry dzieli się na rentgenowskie (stosowane najczęściej), neutronowe i elektronowe.
Rozróżnia się dwa podstawowe rodzaje dyfraktometrów rentgenowskich:
Współczesne dyfraktometry wyposaża się w komputer sterujący jego pracą oraz zbierający i przetwarzający uzyskane dane.
Budowa dyfraktometru.
Typowy dyfraktometr zbudowany jest z:

</doc>
<doc id="562437" url="https://pl.wikipedia.org/wiki?curid=562437" title="Credit Agricole Bank Polska">
Credit Agricole Bank Polska

Credit Agricole Bank Polska S.A. – bank uniwersalny, który funkcjonuje na polskim rynku od 1991 roku. Działa w obszarze bankowości detalicznej, korporacyjnej, rolniczej, małych i średnich przedsiębiorstw oraz consumer finance.
W Credit Agricole można korzystać z usług bankowości codziennej (konta, karty, lokaty itp.) i kredytów, a we współpracy z innymi spółkami wchodzącymi w skład Grupy Crédit Agricole w Polsce – także z leasingu, inwestycji, bancassurance oraz bancassistance. Do klientów banku należą osoby indywidualne, małe i średnie firmy, duże międzynarodowe korporacje, a także rolnicy i przedsiębiorstwa z branży rolnej.
Usługi i produkty banku są dostępne poprzez aplikację mobilną CA24 lub e-bank. Credit Agricole ma też rozbudowaną sieć placówek własnych i partnerskich w całej Polsce. Centrala banku mieści się we Wrocławiu, a prezesem zarządu jest Piotr Kwiatkowski.
Bank kieruje się mottem „Codziennie działamy na rzecz naszych klientów oraz społeczeństwa”.
Grupa Crédit Agricole.
Od 2001 r. Credit Agricole Bank Polska S.A. jest częścią Grupy Crédit Agricole, która ma ponad 125 letnią historię.
Grupa Crédit Agricole realizuje model uniwersalnej bankowości detalicznej zorientowanej na klienta, oparty na współpracy pomiędzy bankami detalicznymi i wyspecjalizowanymi liniami biznesowymi. Oferuje produkty oraz usługi bankowe i pozabankowe we wszystkich kanałach dystrybucji, takich jak: ubezpieczenia, nieruchomości, płatności, zarządzanie aktywami, leasing i faktoring, consumer finance, a także bankowość korporacyjna i inwestycyjna.
Grupa Crédit Agricole jest obecna w 47 krajach świata, gdzie obsługuje 51 milionów klientów. Pracuje w niej łącznie 142 tysiące osób.
Obecność w Polsce.
Credit Agricole działa w całej Polsce poprzez sieć sprzedaży obejmującą punkty sprzedaży partnerów (kredyt ratalny), placówki własne, placówki partnerskie i biura kredytowe CA Express, a także centra korporacyjne w Warszawie, Wrocławiu, Krakowie, Gdańsku i Poznaniu oraz mobilnych doradców klienta agrobiznesowego.
Historia.
W 1991 r. powstał Bank Świętokrzyski S.A., który na początku działał na terenie Kielc i okolic. Rok później spółka Lukas (kierowana przez Mariusza Łukasiewicza) założyła we Wrocławiu dział zajmujący się sprzedażą ratalną. W 1998 r. spółka Lukas przejęła Bank Świętokrzyski, który zmienił nazwę na Lukas Bank Świętokrzyski S.A.
W 1999 r. uruchomione zostało Centrum Telefonicznych Usług Bankowych Lukas Banku SA (Lukaslinia), a rok później usługa Lukas e-Bank umożliwiająca dostęp do konta przez internet.
W 2001 r. francuska Grupa finansowa Crédit Agricole objęła 75% akcji Spółki Lukas S.A. W tym roku miała też miejsce kolejna zmiana nazwy – na Lukas Bank SA, a także przeniesienie siedziby z Kielc do Wrocławia. Plany Crédit Agricole Polska przewidywały dalszy rozwój podstawowych linii biznesowych firm tworzących grupę. W 2006 r. uruchomiona została pierwsza w Polsce mobilna placówka bankowa – Lukasmobil.
W 2007 r. liczba wydanych kart kredytowych przez Lukas Bank wyniosła milion. Pod koniec roku bank posiadał 331 placówek bankowych i centrów kredytowych.
W 2008 r. uruchomione zostało pierwsze w pełni franczyzowe centrum kredytowe. Zaczął funkcjonować program lojalnościowy, w którym za płatności kartą FURORA klienci otrzymują zwrot części kwoty wydanej na zakupy. Z końcem 2008 r. bank posiadał 229 placówek bankowych oraz 154 centra kredytowe.
23 września 2011 r. dokonano rebrandingu nazwy banku na Credit Agricole Bank Polska S.A., w związku z należnością do Grupy Crédit Agricole. Międzynarodowa marka Crédit Agricole zastąpiła Lukas Bank, a hasło „Prosto i z sensem” zastąpiło wkrótce potem „Tak powinno być w każdym banku”. „Prosto i z sensem” nawiązuje do „Le bon sens a de l’avenir”, co w dosłownym tłumaczeniu oznacza „Zdrowy rozsądek ma przyszłość”. Obydwie wersje motta odzwierciedlają przekonanie Credit Agricole, że – wbrew obiegowej opinii – bank jest do polubienia, a oferta instytucji finansowej może być prosta i zrozumiała.
18 października 2011 r. wystartowała nowa kampania wizerunkowa Credit Agricole. Jej twarzą została laureatka Oscara, Cezara i Złotej Palmy – Juliette Binoche – wybitna francuska aktorka, znana z takich filmów jak "Trzy kolory. Niebieski" Krzysztofa Kieślowskiego, "Angielski pacjent" czy "Czekolada."
W listopadzie 2011 r. zadebiutował Klub Rabatowy Credit Agricole przygotowany z myślą o klientach, którzy chcą jeszcze efektywniej korzystać z kart płatniczych i jednocześnie oszczędzać. Program umożliwia otrzymywanie rabatów już w momencie dokonywania płatności kartą – rabat zostaje naliczony od razu przy kasie.
W styczniu 2013 r. Komisja Nadzoru Finansowego zgodziła się na połączenie Credit Agricole Bank Polska S.A. z Credit Agricole Corporate and Investment Bank S.A., Oddział w Polsce. W ten sposób Credit Agricole Bank Polska S.A. stał się bankiem uniwersalnym, obsługującym klientów detalicznych, z sektora małych i średnich firm, z sektora rolniczego oraz klientów korporacyjnych.
W czerwcu 2013 r. marka Crédit Agricole osiągnęła historycznie najwyższy wynik rozpoznawalności wspomaganej, który wyniósł niemal 90 proc. Ponadto 50 proc. badanych stwierdziło, że uważa Credit Agricole za instytucję finansową godną zaufania.
W styczniu 2014 r. bank poinformował o nawiązaniu współpracy z firmą John Deere. Tym samym Credit Agricole – jako jedyny bank w Polsce – rozpoczął kredytowanie zakup maszyn i urządzeń w programie John Deere Financial, propozycji dostępnej tylko dla klientów autoryzowanych dealerów marki John Deere. W sierpniu 2014 r. oferta Credit Agricole dla przedsiębiorców powiększyła się o terminale płatnicze.
Pod koniec kwietnia 2016 r. bank uruchomił swoją aplikację mobilną CA24 Mobile dla klientów indywidualnych.
W lipcu 2017 uruchomiony został chatbot o nazwie KrEdytka, dostępny na platformie Facebook Messenger.
W maju 2016 r. Grupa Crédit Agricole ogłosiła swoje nowe motto „Toute une banque pour vous” („Cały bank dla Ciebie”, ang. “A whole bank just for you”), które wyraża podejście do klientów – stawianie klienta i jego potrzeb na pierwszym miejscu, zaangażowanie w realizację tych potrzeb oraz dostępność 24 godziny na dobę.
W lutym 2017 r. ruszyła Platforma CAsfera.pl – blog tworzony przez pracowników Credit Agricole.
W październiku 2017 r. zmienił się skład zarządu banku. Piotr Kwiatkowski na stanowisku prezesa zastąpił Romualda Szeligę, a nowym członkiem zarządu został Bartłomiej Posnow.
Od połowy marca 2018 r. klienci firmowi i rolnicy mogą korzystać z aplikacji mobilnej CA24 Mobile.
W kwietniu 2018 r. bank wystartował z nową kampanią medialną „Cała uwaga dla Ciebie. Bank, który słucha z uwagą i dostarcza Klientom to, czego potrzebują”. Główną twarzą kampanii został Dawid Podsiadło. Bank zaprezentował także nową ofertę kont osobistych.
W listopadzie 2018 r. zmienił się skład zarządu banku – Damian Ragan zastąpił Richarda Pareta na stanowisku wiceprezesa zarządu.
W tym samym miesiącu prezes banku, Piotr Kwiatkowski oficjalnie podpisał Kartę Różnorodności.
W marcu 2019 r. Credit Agricole uruchomił infolinię w języku ukraińskim. Obok angielskiego i francuskiego, to już trzeci język, w którym bank obsługuje klientów.
W listopadzie 2019 r. bank ogłosił swoją nową strategię do 2022 r. oraz motto „Codziennie działamy na rzecz naszych klientów oraz społeczeństwa.
W grudniu 2019 r. Credit Agricole uruchomił aplikację mobilną CA24 Otwórz Konto do samodzielnego otwierania rachunków bankowych przez klientów, bez udziału doradcy i bez konieczności podpisywania papierowej wersji umowy.
Od kwietnia 2020 r. klienci banku mogą korzystać z płatności mobilnych Fitbit Pay i Garmin Pay (wcześniej uruchomione zostały także systemy płatności Apple Pay i Google Pay).
W maju 2020 r. Credit Agricole uruchomił swoją pierwszą placówkę bezgotówkową, która mieści się w Warszawie przy ul. Świętokrzyskiej 16.
CSR w Credit Agricole.
Społeczna odpowiedzialność została wpisana w najnowszą strategię Grupy Crédit Agricole i wszystkich jej spółek, w tym banku Credit Agricole. Określony w strategii sens istnienia (raison d’être) brzmi: „Codziennie działamy na rzecz naszych klientów oraz społeczeństwa”.
Działania na rzecz otoczenia ujęte zostały w obszarze „Ekologiczne i społeczne zaangażowanie na co dzień”. Główne cele strategii CSR banku to:
Działania CSR banku są poddawane cyklicznemu przeglądowi pod kątem zmieniających się potrzeb interesariuszy, zmieniającej się sytuacji rynkowej oraz wyzwań branżowych.

</doc>
<doc id="562438" url="https://pl.wikipedia.org/wiki?curid=562438" title="Ptasznik goliat">
Ptasznik goliat

Ptasznik goliat, ptasznik gigant ("Theraphosa blondi") – gatunek pająka z rodziny ptasznikowatych. Wraz z "Theraphosa apophysis" uważany za największego obecnie żyjącego pajęczaka.
Opis.
Masa dorosłego osobnika wynosi do 250 gramów, a rozstaw odnóży do około 30 cm. Samice są wyraźnie większe od samców. Najczęściej występują osobniki brązowe, istnieją również formy czarne. Jad nie jest zagrożeniem dla życia lub zdrowia dorosłego człowieka. Należy jednak wziąć pod uwagę nieprzyjemne w skutkach ukąszenie pazurami jadowymi dorastającymi do 2,5 cm. Po ukąszeniu najczęściej pojawiają się wymioty, nudności, bóle głowy, gorączka oraz skurcze mięśni (czasem występujące na długo po ukąszeniu). Dość często przejawia agresję. Ze względu na swoje rozmiary i wagę, podrośnięte i dorosłe osobniki mają kłopoty ze wspinaniem się po pionowych powierzchniach.
Wiek tych pająków jest bardzo zróżnicowany. Źródła podają bardzo zróżnicowane dane. Można spotkać informacje, że samice żyją 7-9 lat, ale również 15 -20. Jeśli chodzi o samce, to te żyją około roku - dwóch lat od ostatniego linienia, lub po osiągnięciu dojrzałości płciowej (w sumie około 3 do 5 lat). Zamieszkuje Brazylię, Gujanę Francuską, Gujanę, Surinam i Wenezuelę. Na całym świecie hodowany jako zwierzę domowe.

</doc>
<doc id="562442" url="https://pl.wikipedia.org/wiki?curid=562442" title="Andrés Segovia">
Andrés Segovia

Andrés Segovia Torres, markiz de Salobreña (ur. 21 lutego 1893 w Linares, zm. 3 czerwca 1987 w Madrycie) – hiszpański gitarzysta, wirtuoz i popularyzator gitary klasycznej, a także kompozytor.
Zarys biografii.
Z gitarą zetknął się po raz pierwszy w wieku czterech lat, dzięki inspiracji swojego wuja. Jego największą zasługą była zmiana postrzegania gitary – dzięki jego znakomitej technice i licznym koncertom przestała ona być postrzegana jako instrument ludowy i uzyskała akceptację profesjonalnych muzyków jako instrument do wykonywania utworów muzyki poważnej.
Dzięki doświadczeniom zdobytym podczas swoich koncertów, rozwinął on (we współpracy z lutnikiem Hermannem Hauserem seniorem) projekt gitary, wykonany pięćdziesiąt lat wcześniej przez Antonia Torresa Jurado. Nowa gitara wykonana była z lepszego drewna, posiadała lepsze właściwości akustyczne i nylonowe struny, co przełożyło się na donośniejsze brzmienie podczas koncertów. Projekt Segovii przetrwał do dziś jako kanon gitary klasycznej.
W 1974 został laureatem prestiżowej duńskiej Nagrody Fundacji Muzycznej Léonie Sonning.
W uznaniu dla jego zasług krzewienia kultury hiszpańskiej, w 1981 został wyniesiony do godności szlacheckiej, uzyskując tytuł „markiza de Salobreña”. Zmarł na zawał serca w wieku 94 lat.

</doc>
<doc id="562448" url="https://pl.wikipedia.org/wiki?curid=562448" title="Andres Segovia">
Andres Segovia



</doc>
<doc id="562450" url="https://pl.wikipedia.org/wiki?curid=562450" title="Pean (narzędzie)">
Pean (narzędzie)



</doc>
<doc id="562452" url="https://pl.wikipedia.org/wiki?curid=562452" title="Cukrownia „Ostrowy”">
Cukrownia „Ostrowy”

Cukrownia „Ostrowy” – cukrownia położona w Ostrowach-Cukrowni k. Kutna.
Zbudowana została w 1847 przez Aleksandra Rembielińskiego, po rozbudowie w latach 1855–1860 największa do końca XIX wieku cukrownia w Królestwie Polskim. Od 1879 system dyfuzyjny, w roku 1893 jako pierwsza w polskim cukrownictwie maszyna parowa. W latach 1862/1863 wyprodukowała 1,4 tys. ton cukru, w latach 1911–1914 średnio ok. 7 tys. ton (1913 – 10 tys. ton), w latach 1925–1927 ok. 6 tys. ton, do końca lat 60. własność Kronenbergów. W roku 1876 cukrownia została zakupiona przez Warszawskie Towarzystwo Fabryk Cukru.
Po II wojnie światowej cukrownia została upaństwowiona. Pod koniec okresu została wcielona do spółki KSC. W 2007 roku zlikwidowana.

</doc>
<doc id="562454" url="https://pl.wikipedia.org/wiki?curid=562454" title="Zdzisław Tranda">
Zdzisław Tranda

Zdzisław Tranda (ur. 18 grudnia 1925 w Poznaniu) – polski duchowny ewangelicko-reformowany, superintendent generalny Kościoła Ewangelicko-Reformowanego w PRL i RP (1978–2002), z tytułem biskupa Kościoła.
Życiorys.
Ukończył studia na Wydziale Teologii Ewangelickiej Uniwersytetu Warszawskiego. Był duszpasterzem w wielu parafiach, m.in. proboszczem parafii w Zelowie. W latach 1990–1993 był prezesem Polskiej Rady Ekumenicznej. W 1993 roku, ustępując z urzędu prezesa PRE, dokonał surowego rozrachunku z przeszłością. Uznał, że błędem było poparcie PRON-u w 1982 roku, a poparcie stanu wojennego było wyrazem słabości oraz braku odwagi.
W latach 1997–2005 zajmował stanowisko przewodniczącego Komitetu Krajowego Towarzystwa Biblijnego w Polsce. Jest prezesem Stowarzyszenia DEOrecordings.
W 2002 został odznaczony Medalem Polonia Mater Nostra Est. W roku 2012 został laureatem Nagrody „Pontifici”. W styczniu 2021 otrzymał Nagrodę Polskiej Rady Ekumenicznej.
Był żonaty z Janiną Bolesławską (1928–2018). Ma dwoje dzieci w tym córkę Hannę – działaczkę kościelną i ekumeniczną, a także troje wnucząt i pięcioro prawnucząt. Jego bratem był Bogdan Tranda, a bratankiem Lech Tranda (obaj byli pastorami ewangelicko-reformowanymi).
W 2020 nakładem Wydawnictwa Naukowego Semper ukazała się publikacja zbiorowa pt. "Człowiek mądrego serca: Zdzisław Tranda. Pastor — biskup — ekumenista", której redaktorami byli Grzegorz Polak, Barbara Stahlowa i Hanna Tranda.

</doc>
<doc id="562455" url="https://pl.wikipedia.org/wiki?curid=562455" title="Home Internet Solution">
Home Internet Solution



</doc>
<doc id="562456" url="https://pl.wikipedia.org/wiki?curid=562456" title="Thomas Brussig">
Thomas Brussig

Thomas Brussig (ur. 19 grudnia 1965 w Berlinie Wschodnim) – niemiecki pisarz, autor dramatów oraz tekstów publicystycznych.
Życiorys.
Thomas Brussig spędził swoje dzieciństwo w Berlinie Wschodnim. Po dziesięciu latach nauki ukończył kształcenie zawodowe jako pracownik budowlany i zdał maturę w 1984. Następnie odbył zasadniczą służbę wojskową w Volkspolizei-Bereitschaften. Do 1990 pracował w różnych branżach. W 1990 podjął studia socjologiczne na Wolnym Uniwersytecie Berlina, jednak w 1993 zmienił uczelnię na Filmhochschule „Konrad Wolf“ w Poczdamie, którą ukończył w 2000 z dyplomem z zakresu dramaturgii filmowej i telewizyjnej.
Urodzony i dorastający w NRD pisarz znaczną część swojej twórczości poświęca problemowi życia w totalitarnym państwie. Równocześnie próbuje zanalizować komplikacje powstałe na skutek przyłączenia Niemiec Wschodnich do Republiki Federalnej, choćby fenomen tzw. ostalgii. Jako pisarz Brussig zadebiutował w 1991 powieścią "Wasserfarben". Jednak dopiero jego kolejna powieść "Helden wie wir" okazała się przełomem. W swoich utworach Brussig stara się uporać z rzeczywistością i wydarzeniami dawnego NRD na różne sposoby, czasami nawet satyrycznie.
Autor otrzymał kilka wyróżnień oraz nagród literackich. Jest członkiem różnych jury oraz członkiem-założycielem tzw. „Gruppe 05”, stowarzyszenia literackiego w Lubece. W semestrze letnim 2012 wykładał poetykę na Universität Koblenz-Landau.
W 2005 Brussig był inicjatorem Autonamy, czyli niemieckiej drużyny piłkarskiej pisarzy. Brussig jest niezależnym pisarzem oraz autorem scenariuszy. Razem ze swoją partnerką i dziećmi żyje w Berlinie.
Twórczość.
W najbardziej znanej powieści – wydanej także w Polsce "Alei Słonecznej" – Brussig ukazuje losy grupki nastolatków dorastających we wschodniej części Berlina w latach 80. Tytułową Aleję, na część wschodnią i zachodnią, dzieli Mur – dorastanie w jego cieniu powoduje wiele zabawnych pomyłek, ale może także zakończyć się tragicznie. Nostalgiczna, pełna ironicznego humoru, powieść została sfilmowana w 1999, a współautorem scenariusza był sam Brussig. Adaptacja cieszyła się ogromną popularnością, film w kinach obejrzało kilka milionów widzów.
Polska recepcja.
Thomas Brussig nie należy do grona znanych pisarzy w Polsce. Świadczy o tym fakt, że tylko jedna jego powieść została przetłumaczona na język polski. Przekładu "Alei Słonecznej" ("Am kürzeren Ende der Sonnenallee") dokonała Alicja Rosenau. Kilka fragmentów powieści "Helden wie wir" ("Bohaterowie jak my") zostało przetłumaczonych przez Jarosława Ziółkowskiego na łamach czasopisma "Literatura na świecie". W 1999 na ekrany kin trafił film "Słoneczna Aleja", którego autorem scenariusza jest Brussig. Polska premiera filmu odbyła się w 2001, jednak już wcześniej na internetowych portalach filmowych można było przeczytać pozytywne oceny filmu. Recenzenci nie opisują jedynie fabuły, która dotyczy (n)ostalgicznych wspomnień z okresu młodości, jednak zwracają również uwagę na groteskowy charakter dialogów oraz paradoksy codzienności w socjalistycznej NRD. Kamil Rudziński w swojej recenzji zauważył, że film nie odnosi się jedynie do rzeczywistości NRD, lecz podejmuje problematyczne stosunki niemiecko-niemieckie między RFN a NRD.
W 2000 na jednym z polskich portali informacyjnych został opublikowany wywiad z Brussigem i Haußmannem (reżyserem Słonecznej Alei). Autorzy filmu opowiedzieli o głównym celu tej produkcji, jakim było ukazanie absurdów życia w NRD Pomimo że "Aleja Słoneczna" została pozytywnie odebrana w Polsce, zarzuca się jej autorom wyidealizowanie życia w szarej rzeczywistości Berlina Wschodniego. Film "Słoneczna Aleja" stał się przedmiotem badań kilku polskich germanistów, którzy umieścili jego analizę w swoich artykułach naukowych. Świadczy to o zwiększonym zainteresowaniu tematyką (n)ostalgii oraz chęci zgłębienia tego fenomenu. „Film doczekał się wielu recenzji publicystycznych, w przeciwieństwie do książki, która zanalizowana została przede wszystkim w rozważaniach naukowych.” Zofia Moros-Pałys w jednym ze swoich artykułów próbuje odpowiedzieć na pytanie czy Brussig jest (n)ostalgicznym niemieckim pisarzem czy ironicznym krytykiem czasów NRD. Trudno znaleźć jednoznaczną odpowiedź na to pytanie. Bez wątpienia można stwierdzić, że Brussig łączy te dwie postawy poprzez swoją literaturę wspomnieniową.

</doc>
<doc id="562459" url="https://pl.wikipedia.org/wiki?curid=562459" title="Summa zdarzeń według Jacka Żakowskiego">
Summa zdarzeń według Jacka Żakowskiego

Summa zdarzeń według Jacka Żakowskiego to nadawany w latach 2004-2005 autorski program publicystyczny Jacka Żakowskiego, podsumowujący najważniejsze zdarzenia polityczne. 
Program był nadawany przez TVP1 początkowo w niedzielę po 13:00, a później ok. 15:30. Zaczynał się podsumowaniem tygodnia przez prowadzącego za pomocą przygotowanych cytatów, później następowała rozmowa z zaproszonymi gośćmi, najczęściej politykami lub publicystami, na temat głównych (zdaniem autora programu) wydarzeń, a kończyły go tzw. Gadające Głowy Polityki, czyli ukazanie w satyrycznej formie działań polityków. Program trwał około 35-40 minut.

</doc>
<doc id="562460" url="https://pl.wikipedia.org/wiki?curid=562460" title="Cukrownia „Józefów”">
Cukrownia „Józefów”

Fabryka Cukru i Rafineria „Józefów” – w Józefowie, zbudowana w 1866 przez braci Przeworskich.
Od 1874 roku własność Towarzystwa Akcyjnego Cukrowni i Rafinerii „Józefów”, przy czym kierownictwo spółki sprawowała rodzina Przeworskich. Twórcami Towarzystwa byli Leon Goldstand, Jakub Janasz, Ignacy Leipziger, Justynian i Jan Karnicki, w pracach uczestniczyli również: Jan i Leopold Górscy, Ludwik Ołlendorf i książę Maciej Radziwiłł. W pierwszych zarządach firmy zasiadał Aleksander Goldstand, Wacław Popiel i Władysław Krzywoszewski. Dysponowano kapitałem zakładowym 850 000 rubli, tj. 3400 akcji po 250 rubli.
Była pierwszą cukrownią dyfuzyjną na ziemiach polskich i jedną z pierwszych w świecie. Została rozbudowana w latach 70., od 1881 posiadała oświetlenie elektryczne (jedno z pierwszych w europejskich zakładach przemysłowych), do końca XIX wieku należała do największych i najnowocześniejszych cukrowni w Królestwie Polskim. Na przełomie 1874 i 1875 wyprodukowała ok. 2 tys. ton cukru rafinowanego, w latach 1911–1914 średnio ok. 6 tys. ton, podobnie w okresie międzywojennym.
W 1918 w skład zarządu spółki wchodzili: Dawid Przeworski (prezes), Maurycy Przeworski (wiceprezes), Julian Tołłoczko, Wincenty Przeworski i Jakub Przeworski. Cukrownia posiadała folwarki fabryczne Krosna, Jakubówek i Paulinów.
Statut spółki opublikowany w nr 271 Monitora Polskiego z dnia 24 listopada 1931 r.
W 1938 siedziba zarządu znajdowała się przy ul. Trębackiej 15, a zakłady w Płochocinie. Na czele stał zarząd w składzie: Maurycy Przeworski (prezes), dr Jerzy Przeworski, Roman Przeworski, dr Józef Landau, Alfred Przeworski, Tadeusz Przeworski. Dyrektorami byli Maurycy Przeworski (administracja) oraz Bolesław Peretjatkowicz. Kapitał zakładowy wynosił 4,86 mln zł, podzielonych na 5,4 tys. akcji na okaziciela o nominale 900 zł każda. Produkowano kryształ biały i rafinadę – w sezonie 1936/1937 50 129 q. Plantacje obejmowały 1392 ha.
W wyniku agresji III Rzeszy na Polskę, cukrownia 16 grudnia 1939 została przejęta na rzecz Głównego Urzędu Powierniczego – Wschód.
W roku 1947 częściowo spłonęła. Po odbudowaniu do roku 1956 działała jako Mazowieckie Zakłady – producent gliceryny.
Następnie po rozbudowie instalacji działa jako Warszawskie Zakłady Przemysłu Spirytusowego i Drożdżowego produkując drożdże, rektyfikat i – od 1972 r. – wódkę. Obecnie Mazowieckie Zakłady Przemysłu Spirytusowego i Drożdżowego POLMOS Spółka Akcyjna.

</doc>
<doc id="562461" url="https://pl.wikipedia.org/wiki?curid=562461" title="Pyszczak żółty">
Pyszczak żółty



</doc>
<doc id="562462" url="https://pl.wikipedia.org/wiki?curid=562462" title="Krzyż na Śląskiej Wstędze Waleczności i Zasługi">
Krzyż na Śląskiej Wstędze Waleczności i Zasługi

Krzyż na Śląskiej Wstędze Waleczności i Zasługi – polskie wojskowe odznaczenie państwowe przyznawane w latach 1921–1924, oraz odznaka pamiątkowa nadawana od 1927. Przeznaczone były dla powstańców śląskich. Z okazji uroczystego obchodu 15-lecia powstania śląskiego odznaczenie otrzymali wszyscy weterani powstania styczniowego 1863. 23 kwietnia 1936 prezes warszawskiego Oddziału Związku Powstańców Śląskich udekorował Krzyżem trumnę zmarłego dwa dni wcześniej Franciszka Stankiewicza.
Odznaczenie państwowe.
Ta zaszczytna odznaka w postaci krzyża na niebieskiej wstążce z białymi brzegami, ustanowiona została rozporządzeniem Naczelnej Władzy Cywilnej na Górnym Śląsku z 30 maja 1921 i nadawana przez Naczelną Komendę Wojsk Powstańczych na Górnym Śląsku do 1924. Została włączona do systemu odznaczeń państwowych 22 kwietnia 1922 i zmodyfikowana 15 maja 1931. Nadawana była uczestnikom walk o oswobodzenie Górnego Śląska w którymkolwiek z trzech powstań śląskich:
Początkowo była to tylko Śląska Wstęga Waleczności i Zasługi – niebieska wstążka orderowa z białymi paskami wzdłuż brzegów, którą przetykano przez drugą dziurkę munduru.
Krzyż podzielono na dwa stopnie:
Od 15 maja 1931 na wstążce zaczęto wieszać srebrny krzyż o średnicy 33 mm, wzięty z odznaki 5 rybnickiego pułku piechoty wojsk powstańczych. Krzyż był równoramienny z medalionem pośrodku; w nim orzeł Piastów śląskich z koroną na piersi; na ramionach krzyża napisy POWST. / GÓRNY / ŚLĄSK / 1921. Na rewersie wieniec z liści laurowych pośrodku, a na poziomych ramionach krzyża napis DZIEL- / NYM. Wstążkę z krzyżem wieszano w rzędzie odznaczeń na lewej piersi. Miała szerokość 40 mm, białe paski szer. 8 mm i czerwone krawędzie szer. 1 mm.
Krzyż można było oficjalnie nosić (od 1931) za Krzyżem Zasługi Wojsk Litwy Środkowej, a przed polskimi medalami państwowymi. Noszenie gwiazdki na wstążce nie było dozwolone.
Łączna liczba odznaczonych krzyżem to około 20 tysięcy osób.
Odznaka pamiątkowa.
Odznakę pamiątkową „Krzyż na Śląskiej Wstędze Waleczności i Zasługi”, jako kontynuację wyżej opisanego krzyża, ustanowiła Górnośląska Komisja Odznaczeniowa w Katowicach w styczniu 1927 roku, tzn. wówczas gdy nadawanie odznaczenia było już zakończone. Odznakę otrzymały więc przede wszystkim te osoby, które z jakichś powodów nie "załapały się" na odznaczenie.
Oznaką tej odznaki był metalowy, posrebrzany (niekiedy srebrny) krzyż o średnicy 43 mm, przypominający nieco kształtem Krzyż Walecznych. Na połączeniu ramion awersu znajdował się wypukły orzeł według wzoru orła śląsko-piastowskiego z przepaską łączącą ramiona z krzyżem na piersiach, w otoku z wieńca (tło tarczki stanowią promienie) oraz daty i napis – poziomo: 17.VIII.19 / 17.VIII.20, pionowo: 3.V.21 / ZA POWST. ŚLĄSKIE. W tarczy z promieniami znajduje się otoczony perłami orzeł Piastów śląskich z przepaską łączącą skrzydła. Na rewersie: obosieczny miecz z głownią skierowaną w górę otoczoną półwieńcem z liści dębowych i laurowych otwartych u góry.
Ministerstwo Spraw Wojskowych zatwierdziło odznakę 10 stycznia 1927, noszona była na lewej piersi za polskimi odznakami honorowymi o charakterze wojskowym, podobnie jak inne polskie odznaki pamiątkowe o charakterze wojskowym noszone na wstążkach, a pośród nich – według daty nadania.

</doc>
<doc id="562465" url="https://pl.wikipedia.org/wiki?curid=562465" title="Andrzej Jeziernicki">
Andrzej Jeziernicki

Andrzej Jeziernicki (ur. 1964) – zwierzchnik i prezbiter naczelny Kościoła Chrześcijan Wiary Ewangelicznej oraz pastor zboru w Kielcach, członek Rady Krajowej Aliansu Ewangelicznego w RP.
Życiorys.
Urodził się w 1964 roku w rodzinie katolickiej. W wieku lat 18 zetknął się z protestantyzmem i podjął decyzję o zmianie wyznania. Związał się z należącym do ruchu zielonoświątkowego Kościołem Chrześcijan Wiary Ewangelicznej. Krótko po wstąpieniu do KChWE podjął służbę kaznodziejską. W wieku 22 lat został powołany na urząd pastora nowo powstałego zboru w Kielcach. W momencie objęcia przez niego tej funkcji wspólnota liczyła zaledwie kilka osób. W przeciągu kilkunastu lat jego służby liczba członków zboru wzrosła do 140. 24 listopada 2001 na synodzie KChWE został wybrany prezbiterem naczelnym, w związku z czym siedziba Kancelarii Kościoła została przeniesiona do Kielc. Jest autorem książki "Pastor i starsi zboru w świetle Starego i Nowego Testamentu". Wraz z innymi przywódcami polskich Kościołów ewangelicznych podpisał się w otwartym liście przeciwko deklaracji LGBT+ podpisanej przez prezydenta Warszawy Rafała Trzaskowskiego.
W 2020 roku obronił doktorat na KUL-u.

</doc>
<doc id="562466" url="https://pl.wikipedia.org/wiki?curid=562466" title="Pewek">
Pewek

Pewek (ros. "Певек") – miasto w azjatyckiej części Rosji, w Czukockim Okręgu Autonomicznym, ośrodek administracyjny rejonu czaunski.
Leży na wschodnim brzegu Zatoki Czauńskiej Morza Wschodniosyberyjskiego, około 580 km na północny zachód od Anadyru; współrzędne geograficzne ; 4,5 tys. mieszkańców (2017); ośrodek regionu wydobycia rud cyny; przemysł materiałów budowlanych i maszynowy; elektrownia cieplna; port morski na Północnej Drodze Morskiej; lotnisko.
Linia kolejowa, łącząca Pewek z pobliskimi kopalniami rud cyny jest najdalej na północ wysuniętą na Ziemi linią kolejową.
Osiedle zostało założone w 1933 roku. W 1967 roku Pewek dostał prawa miejskie.
W mieście znajduje się zarząd Rezerwatu „Wyspa Wrangla”.

</doc>
<doc id="562467" url="https://pl.wikipedia.org/wiki?curid=562467" title="Bitwa morska pod Samotraką">
Bitwa morska pod Samotraką

Bitwa morska pod Samotraką – starcie zbrojne, które miało miejsce 20 września 1698 podczas wojny wenecko-tureckiej (1683–1699), będącej częścią ogólnoeuropejskich zmagań w ramach wojny Turcji z Ligą Świętą.
Bitwa stoczona została w pobliżu wyspy Samotraki na Morzu Egejskim. Starły się ze sobą flota wenecka (4 wielkie okręty i 16 mniejszych) oraz flota turecka wsparta przez Tunezję i Trypolis (32 okręty, w tym 25 tureckich). Bitwa była nierozstrzygnięta, a Wenecjanie stracili 299 zabitych i 622 rannych.

</doc>
<doc id="562471" url="https://pl.wikipedia.org/wiki?curid=562471" title="Cukrownia „Hermanów”">
Cukrownia „Hermanów”

Cukrownia „Hermanów” w Hermanowie k. Sochaczewa – cukrownia zbudowana w 1838 roku przez warszawskiego bankiera i przedsiębiorcę pochodzenia żydowskiego, Hermana Epsteina (1806–1867).
Historia.
Była to pierwsza w Królestwie Polskim nowoczesna cukrownia. Do 1855 roku była największą cukrownią w Królestwie Polskim. Posługiwała się najnowszą techniką i technologią (m.in. systemem parowym i maszynami parowymi), w 1869 roku przeszła na system dyfuzyjny. W latach 40. XIX wieku produkowała 450 ton cukru rafinowanego, a w latach 80. XIX wieku do 2 tys. ton. W końcu XIX wieku straciła znaczenie, w 1908 roku spłonęła doszczętnie i nie została odbudowana.

</doc>
<doc id="562472" url="https://pl.wikipedia.org/wiki?curid=562472" title="Edytor heksadecymalny">
Edytor heksadecymalny

Edytor heksadecymalny (edytor dyskowy, edytor binarny) – program do edycji plików (w tym binarnych – wykonywalnych), w którym pojedyncze znaki (bajty) przedstawiane są w postaci heksadecymalnej, czyli zapisane za pomocą liczb o podstawie 16 (np. znak spacji odpowiada liczbie "0x20").
Dzięki takiemu zapisowi uzyskujemy:
Większość takich edytorów umożliwia podgląd pliku również w postaci kodów ASCII (tylko tych czytelnych).
Edytory heksadecymalne wykorzystuje się głównie do edycji plików binarnych (np. z rozszerzeniem .exe) lub modyfikacji konkretnych wpisów w sektorach dysku.
Przykłady:

</doc>
<doc id="562473" url="https://pl.wikipedia.org/wiki?curid=562473" title="Gérard Oury">
Gérard Oury

Gérard Oury, właśc. Max-Gérard Tannenbaum (ur. 29 kwietnia 1919 w Paryżu, zm. 20 lipca 2006 w Saint-Tropez) – francuski reżyser filmowy, scenarzysta i aktor. Twórca najbardziej kasowych komedii w historii francuskiej kinematografii.
Zarys biografii.
Urodził się w rodzinie żydowskiej. Jego ojciec, Serge, był skrzypkiem, a matka, Marcelle Houry, dziennikarką i krytykiem sztuki w gazecie "Paris-Soir". Ukończył prestiżowe Lycée Janson-de-Sailly, a następnie studiował w Conservatoire national supérieur d'art dramatique.
Początkowo był głównie aktorem teatralnym i grał zwykle drugorzędne role. W latach 40. i 50. wystąpił w około 20 filmach.
Reżyserią zajął się dopiero pod koniec lat 50. Jednak jego pierwsze filmy, głównie kryminały, nie odniosły sukcesu. Dopiero Louis de Funès namówił go do kręcenia komedii. W latach 1965-1982 zrealizował 8 filmów komediowych. Sześć najpopularniejszych z nich obejrzało we francuskich kinach 50 mln widzów, a 200 mln w telewizji. Były to: "Gamoń" (1965 – z duetem de Funès i Bourvil i widownią sięgającą 12 mln), "Wielka włóczęga" (1966 – ponownie z de Funèsem i Bourvilem i rekordową widownią 17 mln), "Mózg" (1968 – z gwiazdorską, międzynarodową obsadą: Jean-Paul Belmondo, Bourvil, David Niven i Eli Wallach), "Mania wielkości" (1971 – z de Funèsem i Yves’em Montandem w rolach głównych), "Przygody rabina Jakuba" (1973 – w głównej roli de Funès) i "As nad asy" (1982 – w głównej roli J.-P. Belmondo).
Życie prywatne.
Na początku lat 40. był związany z aktorką Jacqueline Roman, z którą miał córkę – Danièle Thompson (ur. 1942), późniejszą współscenarzystkę wielu jego filmów. Od końca lat 50. aż do swej śmierci był mężem aktorki Michèle Morgan.

</doc>
<doc id="562474" url="https://pl.wikipedia.org/wiki?curid=562474" title="Enmebaragesi">
Enmebaragesi

Enmebaragesi, Mebarasi – według "Sumeryjskiej listy królów" dwudziesty drugi, przedostatni władca należący do I dynastii z Kisz. Dotyczący go fragment brzmi następująco:
O władcy tym wspomina również "inskrypcja z Tummal":
W trakcie wykopalisk archeologicznych w Nippur odkryto fragmenty dwóch kamiennych naczyń noszących krótką inskrypcję „Mebarasi, król Kisz”. Zdaniem uczonych imię Mebarasi jest wariantem imienia (En)mebara(ge)si i chodzi tu o tę samą osobę. Inskrypcje te, datowane na ok. 2600 r. p.n.e., są najstarszymi znanymi sumeryjskimi inskrypcjami królewskimi.
Imię Enmebaragesi nosi również starsza siostra Gilgamesza wspomniana w sumeryjskim eposie "Gilgamesz i Huwawa".

</doc>
<doc id="562475" url="https://pl.wikipedia.org/wiki?curid=562475" title="Cukrownia „Częstocice”">
Cukrownia „Częstocice”

Cukrownia „Częstocice” – pierwsza cukrownia w Królestwie Polskim, zbudowana w 1839 roku przez Henryka Łubieńskiego w Częstocicach k. Ostrowca Świętokrzyskiego (obecnie w jego granicach).
W roku 1842 przebudowana na system parowy, w roku 1851 otrzymała rafinerię, a w roku 1862 została znacznie rozbudowana, w roku 1874 przeszła na system dyfuzyjny. W roku 1862/1863 wyprodukowała 983 ton cukru, w latach 1911 – 1914 średnio ok. 6 tys. ton cukru, w okresie międzywojennym przeciętnie ok. 3 tys. ton. W latach 1843-1862 własność Banku Polskiego, od 1882 należała do towarzystwa akcyjnego. Po II wojnie światowej nadal czynna, w reformie nacjonalizacji przemysłu została upaństwowiona.
W 2006 r. cukrownia „Częstocice”, jako oddział w strukturach Krajowej Spółki Cukrowej „Polski Cukier” S.A., została wyłączona z produkcji cukru.
Obecnie trwa produkcja wapna palonego dla przemysłu hutniczego i budowlanego w istniejącym piecu wapiennym o wydajności 60 ton na dobę.

</doc>
<doc id="562477" url="https://pl.wikipedia.org/wiki?curid=562477" title="Gerard Oury">
Gerard Oury



</doc>
<doc id="562480" url="https://pl.wikipedia.org/wiki?curid=562480" title="Celon (rzeka)">
Celon (rzeka)



</doc>
<doc id="562486" url="https://pl.wikipedia.org/wiki?curid=562486" title="Dave Deroo">
Dave Deroo

David 'Big Meat' Christopher DeRoo (ur. 3 września 1974 r. w Bakersfield) – basista grupy Adema i były basista zespołów Sexart i Juice.
DeRoo dołączył do swojego pierwszego zespołu Sexart w 1991 jako basista i grał w nim aż do roku 1994 kiedy zostawił zespół dla Juice. W Juice nie został na długo i niestety odszedł w 1995. Rok później DeRoo pokazał się w zespole Adema w którym gra do dziś a w 2011 podjął rolę wokalisty jak również basisty.

</doc>
<doc id="562489" url="https://pl.wikipedia.org/wiki?curid=562489" title="Shōnen-ai">
Shōnen-ai

 – motyw w mandze bądź anime, który opiera się na miłości między dwójką mężczyzn. Wyrażanie uczuć w shōnen-ai zazwyczaj ogranicza się jedynie do pocałunków, bądź do lekkich aluzji na temat seksu, brak zaś jest scen erotycznych, które występują w yaoi.

</doc>
<doc id="562491" url="https://pl.wikipedia.org/wiki?curid=562491" title="Czechosłowacka Rada Narodowa">
Czechosłowacka Rada Narodowa

Czechosłowacka Rada Narodowa – zagraniczne przedstawicielstwo czechosłowackiego ruchu niepodległościowego w czasie I wojny światowej. Powstała w lutym 1916 w Paryżu w składzie: Tomáš Masaryk, Jiří Dürich (do II 1917), Milan Rastislav Štefánik, Edvard Beneš. Koordynowała działalność krajowego i zagranicznego (Francja, USA, Rosja, Włochy) ruchu niepodległościowego. Latem i jesienią 1918 uznawana przez państwa ententy za oficjalne przedstawicielstwo czechosłowackie. 14 października 1918 powołała tymczasowy rząd czechosłowacki z siedzibą w Paryżu. 28 października 1918, dziesięć dni po ogłoszeniu przez Tomáša Masaryka Deklaracji Niepodległości Czechosłowacji, Czechosłowacka Rada Narodowa przyjęła pierwszą ustawę, w której stwierdzono utworzenie państwa czechosłowackiego.
Po utworzeniu rządu Czechosłowacji 14 listopada 1918 w Pradze zakończyła swoją działalność.

</doc>
<doc id="562492" url="https://pl.wikipedia.org/wiki?curid=562492" title="Leszek Żuliński">
Leszek Żuliński

Leszek Stanisław Żuliński (ur. 25 sierpnia 1949 w Strzelcach Opolskich, zm. 6 czerwca 2022) – polski krytyk literacki, poeta, publicysta, felietonista.
Życiorys.
Debiutował na łamach prasy w 1971 r. Ukończył studia w Instytucie Filologii Polskiej Uniwersytetu Warszawskiego (1973 r.). Pracował następnie w Krajowej Agencji Wydawniczej jako redaktor (1973–1982). Był kierownikiem działu lit. pism: „Tu i Teraz” (1982–1986), „Kultura” (1986–1987) i „Wiadomości Kulturalne” (1994–1998). Pełnił funkcję sekretarza redakcji w „Literaturze” (1987–1994). Współpracował z wieloma pismami kulturalnymi i literackimi; publikował m.in. w „Autografie”, „Twórczości”, „Gazecie Kulturalnej” oraz w piśmie „The Voice. Polish-American Media”, wydawanym w USA. Od 1997 r. opublikował cykl felietonów „Czarne dziury” w „Aneksie” – dodatku kulturalnym do „Trybuny”. Od 2000 r. był pracownikiem TVP SA.
Według zasobów archiwalnych Instytutu Pamięci Narodowej od 24 października 1974 do 22 stycznia 1990 roku był tajnym współpracownikiem Służby Bezpieczeństwa ps. „Jan”, specjalizował się w rozpoznawaniu "antysocjalistycznej działalności środowiska młodoliterackiego".
Członek: Związku Literatów Polskich (1980–1981 i od 1983), w tym członek i skarbnik Zarządu Głównego (od 2003), SD PRL (1989–1990), Stowarzyszenia Dziennikarzy RP (od 1990 r.), International Board on Books of Young People (czł. Sekcji Polskiej 1980–1983), Association Int. des. Critiques Lit. (czł. Sekcji Polskiej 1986–1989); czł. PZPR (1977–1990).
Spoczywa na cmentarzu Solipse przy ul. Ryżowej w Warszawie-Ursusie.
Nagrody i odznaczenia.
Nagroda Pióra Czerwonej Róży (1985), Nagroda Międzynarodowego Listopada Poetyckiego w Poznaniu (1989), Nagroda im. Emila Granata (1993), Nagroda im. Klemensa Janickiego (1995) oraz Wielki Laur XII Międzynarodowej Jesieni Literackiej Pogórza w Dziedzinie Krytyki (2002). W roku 2008 jego tomik "Ja, Faust" otrzymał nagrodę XXXI Międzynarodowego Listopada Poetyckiego w Poznaniu za „najlepszy tomik poetycki roku”.
W 2005 został odznaczony Krzyżem Kawalerskim Orderu Odrodzenia Polski.
Twórczość.
Ponadto Leszek Żuliński był autorem ponad 3 tysięcy publikacji prasowych, ponad 10 almanachów i antologii poetyckich, w tym "Laurowo i jasno: antologia wierszy laureatów Literackiej Nagrody Nobla" (wybór i opracowanie; Wydawnictwo Bohdana Wrocławskiego 1994, ), jego utwory były drukowane w ponad 20 antologiach, jego szkice – w ponad 20 pracach zbiorowych, poza tym jest autorem wstępów i posłowi do ponad 80 książek innych autorów.

</doc>
<doc id="562495" url="https://pl.wikipedia.org/wiki?curid=562495" title="Konstanty Biergiel">
Konstanty Biergiel

Konstanty Biergiel (ur. 11 września 1855 w Tule, zm. 7 grudnia 1939) – polski wiceadmirał i morski oficer pokładowy okrętów nawodnych. W okresie od 1876 do 1919 służył w Imperialnej Marynarce Wojennej Rosji, a następnie do 1921 w polskiej Marynarce Wojennej. Brał udział w I wojnie światowej. Karierę w Polsce zakończył na stanowisku szefa Polskiej Bazy Morskiej w Cherbourgu.
Służba wojskowa w Rosji.
Konstanty Biergiel urodził się 11 września 1855 w Tule w rodzinie Władysława i Marii z Malewskich. W 1876 ukończył Morski Korpus Kadetów w Petersburgu. Był także absolwentem Akademii Morskiej w Petersburgu (1908).
Po ukończeniu szkoły i otrzymaniu stopnia miczmana został skierowany do służby liniowej i pływał na okrętach różnych klas. W 1882 otrzymał awans na lejtnanta (porucznika). W latach 1893–1893 dowodził, w stopniu kapitana II rangi (komandora porucznika), torpedowcami „Noworossijsk” i „Reni”. Następnie służył na stawiaczu min „Bug”, pancernikach „Dwienadcat' Apostołow" i „Gieorgij Pobiedonosiec" oraz kanonierce „Zaporożec”. W 1901, po otrzymaniu awansu do stopnia kapitana I rangi (komandora), został dowódcą pancernika obrony wybrzeża „Nowgorod”. W 1902 był attaché morskim w Stambule, a od 1903 do 1907 dowodził pancernikiem „Czesma”. Po ukończeniu Akademii Morskiej dowodził siłami torpedowymi na Morzu Czarnym. W 1910 mianowano go kontradmirałem i powierzono dowodzenie amurską Flotyllą Rzeczną. W 1913 awansował na wiceadmirała. Podczas I wojny światowej pracował w rosyjskim Sztabie Generalnym.
Służba wojskowa w Polsce.
W 1919 przybył do Warszawy i zgłosił się do Wojska Polskiego. Został zweryfikowany jako generał porucznik marynarki i udał się jako ekspert na rokowania ws. traktatu wersalskiego. Od 1920 był pierwszym szefem Polskiej Bazy Morskiej w Cherbourgu. W 1921 w stopniu wiceadmirała został przeniesiony w stan spoczynku. Po odejściu z wojska zamieszkał w Bydgoszczy przy ulicy Jackowskiego 14, gdzie działał w oddziale Ligi Morskiej i Rzecznej. Wykładał również w Oficerskiej Szkole Marynarki Wojennej. Przed rozpoczęciem II wojny światowej, 14 sierpnia 1939 ewakuował się z Bydgoszczy do Gołąbek pod Warszawą. Zmarł 7 grudnia 1939. Został pochowany na cmentarzu w Gołąbkach. 

</doc>
<doc id="562497" url="https://pl.wikipedia.org/wiki?curid=562497" title="Mechanik">
Mechanik

Mechanik – osoba zajmująca się projektowaniem, konstruowaniem, budową, eksploatacją, naprawą i modyfikowaniem maszyn, urządzeń i mechanizmów samochódów.
Podział ze względu na wykształcenie:

</doc>
<doc id="562498" url="https://pl.wikipedia.org/wiki?curid=562498" title="Friedrich Kretz">
Friedrich Kretz

Friedrich Kretz SAC (ur. w 1952 w Mühlhausen k. Kraichgau) – niemiecki ksiądz katolicki, generał pallotynów w latach 2004-2010.
Święcenia kapłańskie przyjął w 1981. Pracował jako wychowawca w internacie w Bruchsal, następnie jako wikariusz w Stuttgarcie. W latach 1990-96 pełnił funkcję mistrza nowicjatu w Untermerzbach. W latach 1996-2004 był prowincjałem pallotyńskiej Prowincji Najświętszego Serca Jezusowego w Niemczech. W październiku 2004 wybrany przez obradujące w Rzymie XIX Zebranie Generalne Stowarzyszenia Apostolstwa Katolickiego generałem pallotynów. Jego kadencja upłynęła w 2010.

</doc>
<doc id="562500" url="https://pl.wikipedia.org/wiki?curid=562500" title="Fritz Kretz">
Fritz Kretz



</doc>
<doc id="562504" url="https://pl.wikipedia.org/wiki?curid=562504" title="Agga">
Agga

Agga, Akka – według "Sumeryjskiej listy królów" dwudziesty trzeci, ostatni władca należący do I dynastii z Kisz, syn i następca Enmebaragesi. Dotyczący go fragment brzmi następująco:
Władca ten wspomniany jest również w "inskrypcji z Tummal":
Agga występuje jako przeciwnik Gilgamesza z Uruk w sumeryjskim eposie "Gilgamesz i Agga z Kisz". Źródło to pozwoliło zsynchronizować panowanie obu tych władców, dowodząc tezy, iż niektóre z wymienionych w "Sumeryjskiej liście królów" dynastii - w tym przypadku I dynastia z Kisz i I dynastia z Uruk - były sobie współczesne.
Koniec Aggi jest niejasny. Według eposu "Gilgamesz i Agga z Kisz" wojska Kisz pod jego dowództwem pokonane zostały przez dowodzone przez Gilgamesza wojska Uruk. Być może do tego właśnie wydarzenia nawiązuje "Sumeryjska lista królów" lakonicznie podając, iż „Kisz zostało pokonane, a królestwo zostało przeniesione do E-ana [nazwa głównej świątyni w Uruk]”.

</doc>
<doc id="562505" url="https://pl.wikipedia.org/wiki?curid=562505" title="Pieśń lodu i ognia">
Pieśń lodu i ognia

Pieśń lodu i ognia (ang. "A Song of Ice and Fire") – seria powieści fantasy autorstwa amerykańskiego pisarza George’a R.R. Martina, zaplanowana na siedem tomów, z których jak na razie wydanych zostało pięć: "Gra o tron", "Starcie królów", "Nawałnica mieczy", "Uczta dla wron" oraz "Taniec ze smokami". Trwają prace nad kolejnymi tomami sagi: "The Winds of Winter" i "A Dream of Spring".
Martin zaczął pisać pierwszy tom w 1991 roku, książka wydana została w 1996. Rok później otrzymała nagrodę Locusa w kategorii najlepsza powieść fantasy. Martin został jeszcze trzykrotnie laureatem tej nagrody: w 1999 roku za "Starcie królów", w 2001 za "Nawałnicę mieczy" oraz za "Taniec ze smokami" w 2012. Pierwsze pięć tomów rozeszło się w nakładzie ponad 24 milionów egzemplarzy i zostało przetłumaczonych na ponad 20 języków (stan z 2013).
Fabuła.
Miejscem akcji "Pieśni lodu i ognia" jest fikcyjny świat, w którym okresy cieplne analogiczne do pory roku mogą trwać kilka lat. Około trzysta lat przed wydarzeniami z "Gry o tron" Siedem Królestw leżących na kontynencie Westeros zostało podbitych i zjednoczonych przez ród Targaryenów, który ujarzmił smoki. Panowanie Targaryenów trwało trzy stulecia, mimo że ich smoki wyginęły już 100 lat po zjednoczeniu. Kilkanaście lat przed pierwszą częścią sagi ostatni król z rodu Targaryenów, Aerys II, został zabity w wyniku rebelii sił wielkich lordów, dowodzonych przez młodego Roberta Baratheona. Po obaleniu Targaryenów Robert zostaje nowym królem. Ostatni potomkowie rodu Targaryenów – książę Viserys i jego młodsza siostra Daenerys – przebywają na wygnaniu na kontynencie Essos. Pierwsza część sagi – "Gra o Tron" rozpoczyna się 15 lat po rebelii Roberta wraz z powoli kończącym się siedmioletnim latem.
Główny wątek koncentruje się na wydarzeniach związanych z walką o władzę między wielkimi rodami Westeros po śmierci króla Roberta w "Grze o tron". Następca Roberta, 13-letni Joffrey, za sprawą działań swojej matki, królowej Cersei Lannister, natychmiast zostaje ogłoszony królem. Po tym jak Lord Eddard Stark, najbliższy przyjaciel i zarazem główny doradca Roberta, odkrywa, że Joffrey i jego rodzeństwo przyszli na świat w wyniku kazirodczej relacji między Cersei, a jej bratem bliźniakiem Ser Jaime Lannisterem, próbuje obalić on Joffreya, lecz zostaje zdradzony i stracony za zdradę. W odpowiedzi na to bracia Roberta, Stannis i Renly, wnoszą osobne roszczenia do tronu. W wyniku powstałej niestabilnej sytuacji w państwie, dwa z siedmiu królestw Westeros próbują uniezależnić się od Żelaznego Tronu: najstarszy syn Eddarda, Robb, zostaje ogłoszony Królem Północy, podczas gdy lord Balon Greyjoy pragnie odzyskać suwerenność swojego regionu, Żelaznych Wysp. Tak zwana "Wojna Pięciu Królów" osiąga swój pełny wymiar do połowy drugiej książki, "Starcie królów".
Druga część opowieści rozgrywa się na dalekiej północy Westeros, gdzie liczący 8000 lat lodowy mur, zwany po prostu "Murem", broni Siedmiu Królestw przed nadnaturalnymi istotami znanymi jako Inni. Strażnicy Muru, Zaprzysiężone Bractwo Nocnej Straży, chronią również królestwo przed najazdami "dzikich" znanych również jako "wolni ludzie", którzy złożeni są z kilku plemion żyjących na północ od Muru. Historia Nocnej Straży opowiedziana jest głównie z punktu widzenia Jona Snowa, bękarta lorda Eddarda Starka. Jon podąża śladami swojego wuja Benjena Starka i dołącza do Straży w młodym wieku, szybko awansując w jej szeregach. Ostatecznie zostaje Lordem Dowódcą Nocnej Straży. W trzecim tomie, "Nawałnica mieczy", linia fabularna Nocnej Straży coraz bardziej zaczyna się wplątywać w Wojnę Pięciu Królów.
Trzeci główny wątek skupia się na losach Daenerys Targaryen, córki Aerysa II, ostatniego króla Targaryenów. Na kontynencie Essos leżącym na wschód od Westeros, pod drugiej stronie Wąskiego Morza, Daenerys, przy pomocy swojego starszego brata Viserysa Targaryena, zostaje wydana za mąż za potężnego lokalnego wodza, powoli stając się niezależną i inteligentną władczynią. Na jej stopniowe rośnięcie w siłę mają wpływ historyczne narodziny trzech smoków, wyklutych z jaj podarowanych jej w prezencie ślubnym. Trzy smoki szybko stają się nie tylko symbolem jej linii krwi i wynikających z tego mocnych pretensji do tronu, ale także stają się niszczycielską bronią, która pomaga jej w podboju Zatoki Niewolniczej. Historia śledzi jej roczny konflikt z miastami tegoż regionu, w którym to dąży do umocnienia władzy, przerwania handlu niewolnikami i zebrania poparcia potrzebnego, aby spełnić swoje ambicje odzyskania władzy w Westeros.
Każda z książek podzielona jest na rozdziały, w których sposób narracji ograniczony jest do punktu widzenia jednej postaci. Liczba „punktów widzenia” w danym tomie wynosi około dziesięciu. Często losy głównych bohaterów przeplatają się, nie wszystkie główne postacie pojawiają się jednak w każdym tomie.
Książki.
Informacje ogólne.
Dotychczas na świecie ukazało się pięć tomów sagi, natomiast dwa tomy są w przygotowaniu. W Polsce tomy cyklu "Pieśń lodu i ognia" wydaje Zysk i S-ka.
Podczas pisania "Uczty dla wron" okazało się, że objętość powstającej książki przekracza możliwości wydawnicze, dlatego Martin zdecydował się na jej podział. W ten sposób w "Uczcie dla wron" opisana została tylko część wydarzeń (z punktu widzenia tylko niektórych bohaterów), a pozostałe (dziejące się w tym samym czasie, tylko w innych miejscach) zostały opisane w "Tańcu ze smokami".
Pierwsze trzy powieści (1991–2000).
George R.R. Martin był już odnoszącym sukcesy autorem dzieł fantasy i sci-fi oraz scenarzystą telewizyjnym zanim jeszcze napisał sagę książek "Pieśni Lodu i Ognia". Martin opublikował swoje pierwsze opowiadanie w 1971 roku, a pierwszą powieść w 1977 roku. Do połowy lat 90. zdobył za swoje opowiadania liczne nagrody, w tym trzy nagrody Hugo i dwie nagrody Nebula. Mimo że jego wczesne książki zostały dobrze przyjęte w środowisku fanów fantastyki, jego krąg czytelników pozostał stosunkowo niewielki i Martin podjął pracę jako pisarz w Hollywood w połowie lat 80. Pracował głównie nad wznowieniem "The Twilight Zone" przez cały rok 1986 oraz nad "Piękną i Bestią" do roku 1990. Tworzył również własne piloty seriali i pisał scenariusze filmów pełnometrażowych. Stawał się coraz bardziej sfrustrowany tym, że jego piloty i scenariusze nie były realizowane, a ograniczenia związane z produkcjami telewizyjnymi, takie jak budżet i długość odcinków, zmuszały go do wycinania postaci i przycinania scen walk. Popchnęło to Martina z powrotem do pisania książek, przy których nie musiał się martwić problemem ograniczania swojej wyobraźni. Podziwiając w dzieciństwie prace J.R.R. Tolkiena, chciał napisać dzieło high fantasy, choć nie miał jeszcze żadnych konkretnych pomysłów.
Kiedy latem 1991 roku Martin miał przerwę między jednym a drugim hollywoodzkim projektem, zaczął pisać nową powieść science fiction o nazwie "Avalon". Po trzech rozdziałach wpadł na pomysł, aby pewien chłopiec zobaczywszy ścięcie człowieka, znalazł w śniegu wilkory, co stało się zaczątkiem "Gry o tron". Martin skończył rozdział nowej książki w kilka dni i nabrał pewności, że będzie on częścią dłuższej historii. Po kilku kolejnych rozdziałach Martin zaczął postrzegać swoją nową książkę jako opowieść fantasy i rozpoczął tworzenie map i genealogii. Pisanie książki zostało jednak przerwane na kilka lat, gdyż Martin zmuszony był wrócił do Hollywood, aby na zamówienie ABC wyprodukować serial "Doorways", którego ostatecznie nigdy nie wyemitowano.
W 1994 roku Martin przekazał swojemu agentowi, Kirby’emu McCauleyowi, pierwsze 200 stron i dwustronicowy zarys fabularny jako część planowanej trylogii, po której miały nastąpić powieści "Taniec ze smokami" i "Wichry zimy". Martin, nie osiągnąwszy jeszcze końca powieści przy 1400 stronach rękopisu, uznał, że saga musi składać się z czterech, lub nawet i sześciu książek, które wyobrażał sobie jako dwie połączone trylogie jednej długiej historii. Martin wybrał "Pieśń Lodu i Ognia" jako ogólny tytuł sagi: widział on walkę symbolizujących mróz Innych i symbolizujących ogień smoków jako jedno z możliwych znaczeń dla „Lodu i Ognia”, podczas gdy słowo „pieśń” pojawiło się w wcześniejszych tytułach dzieł Martina "Pieśń dla Lyanny" czy "Songs the Dead Men Sing", ze względu na jego obsesję na punkcie pieśni. Martin wymienił również wiersz Roberta Frosta z 1920 roku "Fire and Ice" i skojarzenia kulturowe, takie jak pasja kontra zdrada, jako elementy, które mogły wpłynąć na nazwanie tytułu sagi.
Poprawiony i gotowy manuskrypt "Gry o tron" liczył 1088 stron, a publikacja nastąpiła w sierpniu 1996 roku. Autor "Koła czasu", Robert Jordan, napisał krótką adnotację na okładce, która miała wpływ na wczesny sukces książki, a tym samym i całej sagi, wśród czytelników fantasy. "Blood of the Dragon", przedpremierowa próbna nowela zaczerpnięta z rozdziałów Daenerys, zdobyła w 1997 roku nagrodę Hugo dla najlepszej noweli. Pierwsza książka była sprzedawana jako część "trylogii "Pieśni Lodu i Ognia"" w 1996 roku, ale do czasu wydania drugiej książki, przyrostek "trylogia" został usunięty, a seria została przemianowana na "Pieśń Lodu i Ognia".
300 stron usuniętych z manuskryptu "Gry o tron" posłużyło jako otwarcie drugiej książki, zatytułowanej "Starcie królów". Została ona wydana w lutym 1999 roku w Stanach Zjednoczonych, przy długości manuskryptu wynoszącej 1184 strony. "Starcie królów" było pierwszą książką z serii "Pieśni Lodu i Ognia", która trafiła na listy bestsellerów, osiągając 13. miejsce na liście The New York Times Best Seller w 1999 roku. Po sukcesie filmów "Władcy Pierścieni", Martin otrzymał pierwsze zapytania o prawa do serii "Pieśni Lodu i Ognia" od różnych producentów i filmowców.
Martin spóźnił się o kilka miesięcy z ukończeniem trzeciej książki, "Nawałnicy mieczy". Ostatni napisany przez niego rozdział dotyczył "Krwawych Godów", kluczowego momentu, który jest godny uwagi ze względu na swoją brutalność. "Nawałnica mieczy" liczyła 1521 stron manuskryptu, co spowodowało problemy dla wielu wydawców Martina na całym świecie. Bantam Books opublikowało "Nawałnicę mieczy" w jednym tomie w Stanach Zjednoczonych w listopadzie 2000 roku, podczas gdy niektóre wydania w innych językach były podzielone na dwa, trzy lub nawet cztery tomy. W Polsce książka ukazała się w dwóch tomach nazwanych "Stal i śnieg" oraz "Krew i złoto." "Nawałnica mieczy" zadebiutowała na pozycji numer 12 na liście bestsellerów New York Timesa.
Wypełnianie luki czasowej (2000–2011).
Po "Grze o tron", "Starciu królów" i "Nawałnicy mieczy" Martin pierwotnie zamierzał napisać jeszcze trzy książki. Czwarta książka, wstępnie zatytułowana "Taniec ze smokami", miała się skupić na powrocie Daenerys Targaryen do Westeros i konfliktach, które z tego wynikną. Martin chciał osadzić tę historię pięć lat po "Nawałnicy mieczy", tak aby młodsi bohaterowie i smoki mogli dorosnąć. Uzgadniając wcześniej ze swoimi wydawcami, że nowa książka powinna być krótsza niż "Nawałnica mieczy", Martin zabrał się za pisanie powieści bliższej długością do "Starcia królów". Długi prolog miał wyjaśnić, co wydarzyło się w międzyczasie, początkowo tylko w formie jednego rozdziału z perspektywy Aerona Mokrej Czupryny, znajdującego się na Żelaznych Wyspach w Kingsmoot. Ponieważ jednak wydarzenia na Żelaznych Wyspach miały mieć wpływ w książce i nie mogły być opowiedziane z już istniejących w książce perspektyw postaci, Martin ostatecznie wprowadził trzy nowe punkty widzenia.
W 2001 roku Martin podchodził jeszcze optymistycznie do tego, że czwarta odsłona może ukazać się w ostatnim kwartale 2002 roku. Jednakże w trakcie pisania okazało się, że pięcioletni przeskok czasowy nie wychodzi dobrze dla niektórych postaci. Z jednej strony, Martin był niezadowolony wytłumaczeniem wydarzeń z luki czasowej za pomocą retrospekcji postaci. Z drugiej strony, było to niewiarygodne, aby nic nie działo się przez pięć lat. Po pracy nad książką przez około rok, Martin zdał sobie sprawę, że potrzebuje dodatkowej książki przejściowej, którą nazwał "Ucztą dla wron". Tym samym książka ta podjęłaby historię bezpośrednio po trzeciej odsłonie, a koncepcja pięcioletniego przeskoku czasowego została ostatecznie porzucona. Materiał napisanego 250-stronicowego prologu został włączony w fabułę w formie nowych punktów widzenia z Dorne i Żelaznych Wysp. Powstałe rozszerzone wątki i wynikające z nich interakcje fabularne skomplikowały fabułę dla Martina.
Długość manuskryptu "Uczty dla wron" ostatecznie przewyższyła tą z "Nawałnicy mieczy". Martin był niechętny, aby dokonać cięć fabularnych tym samym sprowadzając książkę do długości nadającej się do publikacji, gdyż mogłoby to zaszkodzić wizji historii, którą miał w głowie. Drukowanie książki w postaci "mikrotypografii na papierze cienkim jak bibułka i dawaniu każdemu czytelnikowi szkła powiększającego" również nie wchodziło w grę. Jednocześnie Martin odrzucił pomysł wydawców, by podzielić narrację chronologicznie na "Ucztę dla wron", "Część 1" i "2""." Mimo że Martin był już spóźniony z oddaniem książki do publikacji i wciąż nie miał jeszcze rozpoczętych linii fabularnych dla niektórych postaci, sprzeciwiał się jej zakończeniu bez uprzedniego rozwiązania wszystkich wątków, jak to miał w zwyczaju robić przy poprzednich książkach.
Z postaciami rozrzuconymi po całym świecie, przyjaciel zasugerował mu, by Martin podzielił historię geograficznie na dwa tomy, z których "Uczta dla wron" byłoby pierwszym. Takie podejście dałoby Martinowi miejsce na dokończenie rozpoczętych wątków, tak jak pierwotnie zamierzał. Martin przeniósł niedokończone historie bohaterów rozgrywające się na wschodzie (Essos) i północy (Winterfell i Mur) do kolejnej książki, "Tańca ze smokami", a "Uczta dla wron" objęła wydarzenia z Królewskiej Przystani, Dorzecza, Dorne i Żelaznych Wysp. Obie książki rozpoczynają się zaraz po zakończeniu "Nawałnicy mieczy", biegnąc równolegle zamiast sekwencyjnie, i obejmują różne grupy postaci z niewielkim tylko nakładaniem się. Martin podzielił rozdziały Aryi na obie książki po tym, jak już przeniósł trzy inne najpopularniejsze postacie (Jon Snow, Tyrion i Daenerys) do "Tańca ze smokami".
Po wydaniu w październiku 2005 r. w Wielkiej Brytanii i w listopadzie 2005 r. w Stanach Zjednoczonych, "Uczta dla wron" trafiła prosto na szczyt listy bestsellerów The New York Timesa. Jedną z pozytywnych opinii podzielił się Lev Grossman z Time nazywając Martina "amerykańskim Tolkienem". Jednak zarówno fani, jak i krytycy byli rozczarowani podziałem fabuły, który pozostawił losy kilku popularnych postaci nierozwiązane po cliffhangerowym zakończeniu "Nawałnicy mieczy". W epilogu "Uczty dla wron" Martin wspomniał, że kolejny tom zostanie wydany do następnego roku. Ostatecznie jednak planowane daty wydania były wielokrotnie przesuwane. W międzyczasie w 2007 roku HBO nabyło prawa do adaptacji "Pieśni Lodu i Ognia" i w kwietniu 2011 roku zaczęło emitować serial "Gry o tron".
Liczący około 1600 stron manuskryptu "Taniec ze smokami" został ostatecznie opublikowany w lipcu 2011 roku po sześciu latach pisania, najdłużej pod względem liczby stron i czasu pisania niż którakolwiek z poprzednich czterech powieści. Fabuła "Tańcu ze smokami" dogania i wykracza poza "Ucztę dla wron", ale mimo to obejmuje mniej historii niż Martin zamierzał, pomijając co najmniej jedną planowaną dużą sekwencję bitwy i pozostawiając kilka wątków postaci zakończonych cliffhangerami. Martin przypisał to opóźnienie głównie rozplątaniu "węzła Meereeńskiego", co rozumiał jako "sprawienie, że chronologia i postacie zazębiają się, podczas gdy różne wątki skupiają się na [Daenerys]". Martin przyznał również, że spędził zbyt wiele czasu na przepisywaniu i doskonaleniu historii, ale solidnie odrzucił teorie niektórych swoich krytyków, że stracił zainteresowanie serią lub będzie odkładał ją na później, by zarobić więcej pieniędzy.
Plany na przyszłość (od 2011).
Martin uważa, że ostatnie dwa tomy serii będą dużymi książkami po 1500 stron. Szósta książka będzie nosić tytuł "Wichry zimy", przyjmując tytuł ostatniej książki z pierwotnie planowanej trylogii. Niezadowolony z tymczasowego tytułu dla ostatniego tomu "A Time for Wolves", Martin ostatecznie ogłosił "Sen o wiośnie" tytułem dla siódmej książki w 2006 roku. Martin powiedział w marcu 2012 roku, że ostatnie dwie powieści zabiorą czytelników dalej na północ niż jakakolwiek z poprzednich książek, i że pojawią się Inni. Martin zaznaczył, że nie pozwoli innemu pisarzowi zakończyć serii książek.
"Wichry zimy".
"Wichry zimy" rozwiążą wcześniejsze cliffhangery z "Tańca ze smokami" i "rozpoczną się dwoma wielkimi bitwami, [...] bitwą w lodzie i bitwą [...] w Zatoce Niewolniczej. Od tego momentu pociągniemy fabułę dalej". Do połowy 2010 roku Martin ukończył już pięć rozdziałów "Wichrów zimy" opowiadanych z punktu widzenia Sansy Stark, Aryi Stark, Arianne Martell i Aerona Greyjoya, ukończywszy tym samym pierwsze 100 stron powieści. Po opublikowaniu "Tańca ze smokami" w 2011 roku, Martin ogłosił, że powróci do pisania w styczniu 2012 roku. W międzyczasie spędził czas na trasach książkowych, konwentach i kontynuował pracę nad "Światem Lodu i Ognia" oraz nową nowelą: "Opowieści z Siedmiu Królestw". W grudniu 2011 roku Martin upublicznił jeden rozdział "Wichrów zimy" z punktu widzenia Theona Greyjoya. Do października 2012 roku zostało już napisane czterysta stron szóstej powieści, chociaż sam Martin uznał tylko 200 z nich za "całkowicie skończone", a reszta wymagała korekty. Podczas Międzynarodowych Targów Książki w Guadalajarze w Meksyku na początku grudnia 2016 roku, Martin zdradził następującą wskazówkę co do klimatu, w którym utrzymywana jest książka: "W tej chwili jest wiele mrocznych rozdziałów ... od 20 lat mówię wam, że nadchodzi zima. Zima to czas, kiedy nadchodzi śmierć, a świat wypełniają zimno, lód i ciemność, tak więc nie będzie zbyt przyjemnie, jak niektórym może się wydawać. Niektóre z postaci [znajdują się] w bardzo mrocznych miejscach". Martin nie zamierza ponownie rozdzielać bohaterów ze względu na położenia geograficzne.
W 2011 roku Martin powiedział, że potrzebuje trzech lat, aby ukończyć szóstą książkę, ostatecznie uznał jednak, że książka "zostanie napisana w swoim czasie", przyznając, że jego wcześniejsze szacunki dotyczące publikacji były zbyt optymistyczne. W 2015 roku istniały przesłanki, że książka zostanie wydana przed szóstym sezonem serialu HBO, ale na początku stycznia 2016 roku Martin potwierdził, że nie dotrzyma terminu, który ustalił ze swoim wydawcą. Ujawnił również, że wcześniej planowano publikację w październiku 2015 roku i majem oraz we wrześniu 2015 cały czas uznawano ten termin za osiągalny. Później potwierdził, że część fabuły książki może zostać ujawniona w nadchodzącym sezonie "Gry o Tron". W lutym 2016 roku Martin oświadczył, że porzucił wszystkie swoje projekty redakcyjne z wyjątkiem "Wild Cards", a także, że nie będzie pisał żadnych scenariuszy, opowiadań, wstępów ani przedmów przed ukończeniem "Wichrów zimy". W marcu 2020 roku Martin stwierdził, że pracuje nad "Wichrami zimy" codziennie, a w czerwcu miał nadzieję, że skończy ją w 2021 roku. W październiku 2022 roku Martin powiedział, że napisał około trzech czwartych książki.
"Sen o wiośnie".
Martin jest stanowczy w kwestii zakończenia serii dopiero w siódmej powieści, "dopóki nie zdecyduje inaczej". Zgodnie z wcześniej postawionym sobie celem opowiedzenia historii od początku do końca, nie będzie skracał historii, aby zmieścić się w arbitralnej liczbie tomów. Ma w głowie zarówno ogólny zarys zakończenia, jak i plany dotyczące przyszłości bohaterów i zakończy sagę w słodko-gorzki sposób, przez co nie wszyscy będą żyli długo i szczęśliwie. Martin ma nadzieję napisać zakończenie podobne do tego z "Władcy Pierścieni", które w jego odczuciu nadało historii satysfakcjonującą głębię i rezonans. Z drugiej strony, Martin dostrzega niebezpieczeństwo związane z zakończeniem i postara się uniknąć sytuacji takiej jak finał serialu telewizyjnego "Zagubieni", który pozostawił niektórych fanów rozczarowanych, odbiegając zbyt daleko od ich własnych teorii i pragnień. W 2012 roku Martin przyznał się do swoich obaw, że "Sen o wiośnie" nie zostanie ukończony do czasu, gdy serial telewizyjny "Gra o tron" dogoni swoją fabułą powieści. W 2015 roku Martin powiedział, że nie pisze "Snu o wiośnie" razem z "Wichrami zimy", a na początku 2016 roku powiedział, że nie wierzy, że "Sen o wiośnie" zostanie opublikowany przed ostatnim sezonem serialu HBO. W kwietniu 2018 roku Martin skomentował, że nie rozpoczął pracy nad książką, a w listopadzie powiedział, że po "Wichrach zimy" zdecyduje co dalej: "Sen o wiośnie," drugi tom "Ognia i krwi" lub jedna lub dwie historie do "Opowieści z Siedmiu Królestw". W maju 2019 roku powtórzył, że nie zaczął jeszcze pisać "Snu o wiośnie" i nie zrobi tego przed ukończeniem "Wichrów zimy".
Podczas sesji pytań i odpowiedzi na Międzynarodowych Targach Książki w Guadalajarze w 2016 roku, Martin powiedział: "Nie powiem wam, jak zakończę moją książkę, ale podejrzewam, że ogólny posmak będzie zarówno słodko-gorzki, jak i szczęśliwy".
Inne dzieła.
Uważając "Pieśń Lodu i Ognia" za swoje arcydzieło, Martin stwierdził, że nigdy więcej nie napisze niczego na taką skalę i powróci do tego fikcyjnego uniwersum tylko w kontekście samodzielnych powieści. Woli pisać o postaciach z innych okresów historii "Pieśni Lodu i Ognia", takie jak jego projekt "Opowieści z Siedmiu Królestw", zamiast bezpośrednio kontynuować serię. Martin powiedział, że chętnie powróciłby do pisania opowiadań, nowel i samodzielnych powieści z różnych gatunków, takich jak science fiction, horror, fantasy, a nawet kryminał.
Inspiracje i styl pisarski.
Gatunek literacki.
George R.R. Martin uważa, że to okres dzieciństwa miał na niego największy wpływ. Czytając w młodości H.P. Lovecrafta, Roberta E. Howarda, Roberta A. Heinleina, Erica Franka Russella, Andre Norton, Isaaca Asimova, Fritza Leibera i Mervyna Peake'a, Martin nigdy nie klasyfikował dzieł tych autorów do konkretnych gatunków literackich jak science fiction, fantasy czy horroru, przez co w swojej twórczości czerpał po trochu z każdego z tych typów literatury. Martin sklasyfikował "Pieśń Lodu i Ognia" jako "epic fantasy", a ponadto wymienił epikę high fantasy Tada Williamsa "Pamięć, Smutek i Cierń" jako tą, która mocno wpłynęła na styl pisania swojej sagi. Jednym z jego ulubionych autorów jest Jack Vance, choć samą sagę "Pieśni Lodu i Ognia" Martin uznał za nieszczególnie Vance'owską.
Martin doświadczył kilku ostrych zim, gdy mieszkał w Dubuque kilka lat w latach 70. i podejrzewa, że zimy te miały wpływ na jego dzieło; "Myślę, że wiele rzeczy w "Grze o tron", śnieg, lód i zimno, pochodzi z moich wspomnień z Dubuque".
Średniowieczna sceneria zwyczajowo stanowiła tło dla epic fantasy. Tam, gdzie fikcja historyczna sprawia, że czytelnik może znać konsekwencje pewnych wydarzeń, oryginalne postaci mogą zwiększyć napięcie i empatię czytelników. Martin czuł jednak, że fikcja historyczna, szczególnie ta osadzona w średniowieczu, ma w sobie element ekscytacji i realizmu, których brakowało w fantasy o podobnym tle. Chciał więc połączyć realizm fikcji historycznej z magicznym urokiem świata fantasy, osłabiając siłę magię na rzecz bitew i intryg politycznych. Postanowił również uniknąć konwencjonalnego schematu "dobro kontra zło" typowego dla tego gatunku, wykorzystując motyw walki Achillesa i Hektora w "Iliadzie" Homera, gdzie nikt nie wyróżnia się ani jako bohater, ani jako złoczyńca, jako przykład tego, co chce osiągnąć w swoich książkach.
Martinowi powszechnie przypisuje się poszerzenie gatunku fantasy o treści dla dorosłych. Pisząc dla The Atlantic, Amber Taylor oceniła powieści jako hard fantasy z narażonymi na niebezpieczeństwo postaciami, do których czytelnicy przywiązują się emocjonalnie. CNN stwierdziło w 2000 roku, że dojrzałe opisy Martina były "o wiele szczersze niż te, które można znaleźć w dziełach innych autorów fantasy". Adam Roberts nazwał serię Martina najbardziej udanym i najpopularniejszym przykładem powstającego podgatunku grimdark fantasy.
Opowiadania i nowele.
W opracowaniu pozostaje opowiadanie "The She-Wolves/The She-Wolves of Winterfell", które miało się ukazać w 2013 roku, zamiast niego wydano jednak "The Princess and the Queen", a premiera "The She-Wolves" została przesunięta.
W 1980 autor stworzył powieść dla dzieci noszącą tytuł "Lodowy smok", która współcześnie przez niektórych uznawana jest za część uniwersum "Pieśni lodu i ognia".
Produkty bazujące na książkach George’a R.R. Martina.
Serial telewizyjny.
18 stycznia 2007 autor ogłosił, że stacja Home Box Office Inc zrealizuje pilot serialu opartego na cyklu "Pieśni lodu i ognia".
2 marca 2010, po zrealizowaniu odcinka pilotażowego, stacja podjęła decyzję o produkcji pierwszej serii serialu, którego premiera odbyła się 17 kwietnia 2011. Zdjęcia rozpoczęły się 26 lipca 2010. Większość scen była kręcona w Irlandii Północnej i na Malcie.
19 kwietnia 2011 stacja HBO podjęła decyzję o realizacji kolejnej serii. Jest ona oparta na wydarzeniach z drugiego tomu cyklu "Pieśni lodu i ognia".
Po emisji drugiego odcinka drugiej serii zarząd HBO podjął decyzję o zrealizowaniu trzeciej serii. Ukazała się ona na wiosnę 2013 roku (31 marca w Stanach Zjednoczonych, 1 kwietnia w Polsce) na antenie HBO i jest oparta na pierwszym, oraz częściowo na drugim, tomie "Nawałnicy mieczy".
Po emisji pierwszego odcinka trzeciej serii zarząd HBO oznajmił, że ukaże się czwarta seria, której pierwszy odcinek wyemitowany został 6 kwietnia 2014 (w Polsce 7 kwietnia). Do obsady dołączyli m.in. Indira Varma, Pedro Pascal i Mark Gatiss. 12 kwietnia 2015 (w Polsce 13 kwietnia) został wyemitowany pierwszy odcinek piątego sezonu serialu, a 24 kwietnia 2016 (w Polsce 25 kwietnia) rozpoczęła się emisja sezonu szóstego.
16 lipca 2017 roku wyemitowano pierwszy odcinek siódmego sezonu serialu. Ósmy sezon ma być ostatnim.
HBO zrealizowało pilot serialu, którego akcja ma miejsce tysiące lat wcześniej, w Erze Herosów, lecz zdecydowało, że nie zostanie on wykorzystany. Zrealizowany został serial oparty na "Ogniu i krwi", pod tytułem "Ród Smoka".
Gry komputerowe.
Na podstawie motywów z "Pieśni lodu i ognia" zrealizowano kilka gier komputerowych:
Inne produkty.
Powstały również gra karciana, gra fabularna oraz komiks pod tytułem "Gra o tron". Wydawnictwo Fantasy Flight Games wydało również dwie gry planszowe: "Gra o tron" (oryg. "A Game of Thrones") w 2003 roku i "Bitwy Westeros" (oryg. "Battles of Westeros") w 2010 roku. W oparciu o zamieszczone w książce opisy potraw powstała również książka kucharska "Uczta lodu i ognia" (oryg. "Feast of Ice and Fire").
20 marca 2007 George R.R. Martin ogłosił na swoim blogu, że udzielił licencji na produkcję replik broni ze świata "Pieśni lodu i ognia" firmie Jalic Inc. z Michigan pod nazwą Valyrian Steel. W ofercie znalazły się między innymi: Długi Pazur – miecz półtoraręczny Jona Snowa, Lód – rodowy miecz dwuręczny Starków oraz młot bojowy Roberta Baratheona. Firma produkuje także repliki broni użytych w produkcji HBO, które wyglądem odbiegają od tych opisanych w powieści.

</doc>
<doc id="562507" url="https://pl.wikipedia.org/wiki?curid=562507" title="Kob żółty">
Kob żółty

Kob żółty ("Kobus kob") – gatunek antylopy. Jej wizerunek widnieje w godle Ugandy.
Występowanie.
Występuje w Afryce od Senegalu po Kenię na sawannie i innych terenach trawiastych.
Budowa.
Barwa czerwonobrązowa do żółtobrązowej lub brunatnożółtej. Czasem występują białe plamy i biaława strona brzuszna. U samców występują długie rogi w kształcie liry ze spiralnymi bruzdami.
Osiągane rozmiary:
Samce są większe od samic.
Pożywienie.
Trawa.
Rozmnażanie.
Po ciąży trwającej około 7,5−9 miesięcy rodzi się jedno młode.
Zagrożenia.
Gatunek nie jest zagrożony wyginięciem (status LC w 2016).

</doc>
<doc id="562511" url="https://pl.wikipedia.org/wiki?curid=562511" title="Tp4">
Tp4

Tp4 – polskie oznaczenie pruskiego parowozu towarowego serii G8¹. Oznaczenie Tp oznacza parowóz przeznaczony do pociągów towarowych, o układzie osi D (0-4-0).
Lokomotywy G8¹ były najliczniejszą i najbardziej udaną – obok równie znanej P8 (PKP Ok1) – serią pruskich parowozów, wyprodukowaną w liczbie ponad 4500 egzemplarzy w latach 1910–1922. Była to również ostatnia, najdojrzalsza konstrukcja tradycyjnej silnej pruskiej lokomotywy towarowej z czterema osiami wiązanymi bez osi tocznych, poprzedzona wieloma odmianami serii G7, G8 i G9 obecnymi na PKP jako pozostałe serie Tp niemieckiego pochodzenia. W odróżnieniu od wcześniejszych maszyn tej rodziny, G81 miała nowy, wydajny kocioł o ciśnieniu 14 atmosfer, zwiększony do 4,7 m stały rozstaw osi, większe cylindry i średnicę kół. Wersje produkowane w kolejnych latach różniły się m.in. wyglądem kabiny, liczbą i rozmieszczeniem kołpaków na kotle i osprzętu kotła. Typowy tender 17C1 mieścił 16,5 m³ wody i 7 ton węgla.
Po I wojnie światowej na kolejach niemieckich lokomotywy te otrzymały oznaczenie serii 5525-56. Praktycznie identyczne były lokomotywy meklemburskiej serii G81, oznaczone jako seria 5558. Poza Niemcami, lokomotywy te trafiły do wielu krajów europejskich – w największej liczbie do Polski, Francji i Belgii w ramach reparacji wojennych. Do Polski trafiło 459 sztuk po 1918 r. Szereg kolei po I wojnie światowej zamówiło dodatkowo nowe lokomotywy tej serii – m.in. PKP 50 sztuk. Lokomotywa prowadziła na poziomym torze pociąg o masie 1150 ton z prędkością 55 km/h, 650 ton na wzniesieniu 10 promili z prędkością 25 km/h, 450 ton na wzniesieniu 20 promili z prędkością 20 km/h. Nacisk osi 17,5 tony ograniczał jej zastosowanie do linii głównych. Do 1930 r. Tp4 i inne maszyny, takie jak Tr20, Tr21, Tw1, Tw11 oraz Tw12 były podstawowym środkiem lokomocji wykorzystywanym na kolei. Maszyny te zostały wyparte przez Ty23.
Typowa dla maszyn pozbawionych osi prowadzącej niespokojna jazda ograniczała prędkość maksymalną. Dla jej zwiększenia (i zmniejszenia nacisku osiowego) w latach międzywojennych 691 maszyn tej serii przebudowano w Niemczech na serię 562-8 (PKP Tr5) przesuwając osie z cylindrami do tyłu i dodając wózek Kraussa-Helmholza z serii 24/64/86 (PKP Oi2/OKl2/TKt3). Podobnie jak starsze konstrukcje pruskich parowozów, G8¹ miał możliwość pracy na łukach o promieniu 100 m dzięki odpowiednio dobranej przesuwności osi, co pozwalało na jego zastosowanie na bocznicach przemysłowych.
W PKP lokomotywy te oznaczone jako Tp4, przed II wojną światową w liczbie 459 egzemplarzy były podstawą trakcji towarowej, w miarę upływu czasu wspomagane przez nowe polskie konstrukcje Tr21 i Ty23. Po 1945 r. do PKP trafiły 288 lokomotywy (w tym tylko nieliczne z przedwojennych polskich).
Tp4 z założenia przeznaczone były do obsługi pociągów towarowych na równinnych liniach głównych, jednak w miarę wzrostu ich masy i oczekiwanej szybkości ustąpiły pola silniejszym, nowym lokomotywom i znalazły swoje miejsce w ciężkiej pracy manewrowej – na długie dziesięciolecia, tam też stopniowo ustępując pola kolejnym generacjom nowszych parowozów wypieranych przez trakcję spalinową i elektryczną z głównych szlaków.
W miarę wycofywania tej serii przez PKP (ok. 1970 r.) lokomotywy chętnie kupowała kolej piaskowa PMPiPW okręgu katowickiego i przedsiębiorstwa mające rozbudowane koleje zakładowe. Parowóz Tp4-148 należący do Przedsiębiorstwa Materiałów Podsadzkowych Przemysłu Węglowego dotrwał na kolei piaskowej w czynnej służbie do 26 listopada 1983 r., następnie stał jako pomnik w Pyskowicach, a od 1986 roku znalazł się w Czeremsze. Parowozy Tp4-148 oraz Tp4-217 należą do Muzeum Kolejnictwa w Warszawie. Zachowany w stanie czynnym jest za to pokrewny parowóz Tr5-65 (obecnie stacjonuje w Wolsztynie).
Niektóre właściwości trakcyjne.
Maksymalna siła pociągowa Tp4 podczas rozruchu wynosiła prawie 15 000 kG. Mogła ona by być większa, gdyby nie ograniczona wydolność kotła. Siła kotłowa jest tu nawet mniejsza od siły przyczepności, co w parowozach normalnotorowych rzadko się zdarza.
Podane w tekście powyżej dane trakcyjne są zbyt optymistyczne. Praktyczny podręcznik dla kierowników przydzielających maszyny do składów podaje, że Tp4 przy lepszym gatunku węgla mógł na torze poziomym ciągnąć składy towarowe ładowne o masie 1065 ton z prędkością 50 km/h, a na wzniesieniu 20‰ z prędkością 20 km/h mógł pociągnąć 300 ton, lub 40 km/h – 135 t.

</doc>
<doc id="562512" url="https://pl.wikipedia.org/wiki?curid=562512" title="Transport na Cyprze">
Transport na Cyprze

Transport na Cyprze – państwie położonym na wyspie Cypr leżącej we wschodniej części Morza Śródziemnego. 
Transport drogowy.
Na Cyprze dobrze rozwinięta jest sieć drogowa, obejmująca w części greckiej 10,5 tys. km dróg, w tym 5,9 tys. utwardzonych (1996), a w tureckiej ok. 2,4 tys. km dróg. Obecnie granicę można przekraczać w Nikozji (przejścia dla pieszych Ledra Palace i Lidras Street i jedno samochodowe Kermia/Metehan), w Famaguście (przez brytyjską bazę wojskową w Agios Nicolaous), na zachód od Nikozji – Pila Gate (przejście samochodowo-piesze, sprawdzają tu paszporty tylko Turcy cypryjscy), na wschód od Nikozji – Pano Zodia w okolicach Morfu (na trasie gr. Polis – tr. Güzelyurt) przejście znajduje się w wiosce Bostanci (tr. strona) Astromeritis (gr. strona). Na zachodzie wyspy przejście znajduje się w Kato Pyrgos. Na wyspie obowiązuje ruch lewostronny.
Transport morski.
Do 1974 największym portem morskim była Famagusta, po podziale wyspy jej funkcje przejęły nowe obiekty w Larnace, Limassol i Vassiliko. Terminale naftowe funkcjonują w Larnace, Dhakelia i Moni. Portami części tureckiej są, oprócz Famagusty, Kirenia i Karavostassi – są one zamknięte dla ruchu międzynarodowego z wyjątkiem Turcji. Limassol posiada połączenia promowe z Pireusem w Grecji (przez Rodos) i Hajfą w Izraelu, Kirenia natomiast z Mersin i Antalyą w Turcji. Łączna nośność statków zarejestrowanych pod banderą cypryjską sięga 36 mln DWT (1997). Flota liczy blisko 1,5 tys. jednostek, pochodzących w rzeczywistości z 37 krajów, zwłaszcza z Grecji, Niemiec, Rosji oraz krajów Azji i Europy Środkowowschodniej w tym z Polski.
Transport lotniczy.
Międzynarodowy port lotniczy w Nikozji jest nieczynny od 1974, nowe lotniska zbudowano w Larnace i Pafos – obsługują one rejsowe i czarterowe połączenia z Europą, Stanami Zjednoczonymi i Bliskim Wschodem. W części tureckiej głównym portem lotniczym jest port Ercan. Ze względu na bojkot Cypru Północnego przez społeczność międzynarodową, na lotnisko to można dotrzeć wyłącznie z tureckich lotnisk. Innym lotniskiem jest Geçitkale.
Transport kolejowy.
W latach 1905-1951 na Cyprze istniała sieć publicznego transportu kolejowego - Cyprus Government Railway.

</doc>
<doc id="562513" url="https://pl.wikipedia.org/wiki?curid=562513" title="Dublerzy (film)">
Dublerzy (film)

Dublerzy (ang. "The Doubles") – polska komedia kryminalna z 2006, w reżyserii Marcina Ziębińskiego.
Film kręcono od 19 sierpnia 2003 do 25 lipca 2004 w Warszawie, Płocku, Drwalewie i Trapani (Sycylia). W filmie wykorzystano piosenkę Katarzyny Rooijens pt. "Jaka miłość, taka śmierć" i Barry Salone pt. "Love Is All Around US".
Opis fabuły.
Przyjaciele Leon (Andrzej Grabowski) i Maks (Robert Gonera) uczestniczą w sycylijskim weselu, podczas którego dochodzi do krwawej strzelaniny. Po śmierci dwóch płatnych zabójców, ze względu na ich podobieństwo do kryminalistów, zostają zaangażowani przez Centralne Biuro Śledcze jako ich dublerzy, po czym otrzymują zlecenie na zwabienie w pułapkę włoskiego mafiosa poszukiwanego przez służby.
Dodatkowe informacje.
W filmie Andrzej Grabowski i Robert Gonera zagrali podwójne role. Oprócz głównych bohaterów, wcielili się też we włoskich morderców wynajętych przez don Gambiniego (Bronisław Wrocławski).

</doc>
<doc id="562514" url="https://pl.wikipedia.org/wiki?curid=562514" title="Kino Moskwa w Kielcach">
Kino Moskwa w Kielcach

Kino Moskwa - najstarsze nadal istniejące kieleckie kino. 
Historia kina.
Przed II wojną światową nosiło nazwę "Palace", tuż po wojnie "Bałtyk". Pierwszy seans filmowy odbył się tu w 1926r. Mieści się w ścisłym centrum miasta na ulicy Staszica, tuż koło głównego deptaka - ul. Henryka Sienkiewicza. Budynek jest własnością gminy. 
W budynku znajdują się dwie sale kinowe: sala główna licząca 396 miejsc oraz sala studyjna z miejscem dla 55 osób, a także kawiarnia.
Główna sala kina "Moskwa" - liczy 396 miejsc i wyposażona jest w system dźwięku Dolby Digital Surround EX, ekran Perlux II o powierzchni 40 m² oraz fotele hiszpańskiej firmy Figueras. Bardzo dobra akustyka sali, pozwala wykorzystać ją jako miejsce konferencji, szkoleń, czy innych wydarzeń artystycznych. Sprzęt nagłaśniający znajdujący się w głównej sali potrafi obsłużyć dźwięk w formacie Dolby Digital Surround EX, natomiast w sali studyjnej w formacie Dolby Surround. Repertuar dużej sali stanowią głównie filmy komercyjne, przeznaczone dla szerokiego grona publiczności. Istnieje możliwość wynajęcia sali pod wszelkiego rodzaju, prezentacje, konferencje czy transmisje na żywo.
Sala Studyjna - druga sala Kina "Moskwa" ma charakter sali wielofunkcyjnej. Jej kameralny charakter oraz wyposażenie pozwalają na wykorzystanie tej sali nie tylko do seansów repertuarowych, ale również jako miejsca szkoleń, spotkań firmowych, pokazów zamkniętych. Wyposażenie małej sali to: fotele Figueras w ilości 55 miejsc, cyfrowy system projekcji i dźwięku, klimatyzacja. Sala ma charakter studyjny i koncentruje się głównie na filmach artystycznych, europejskich.
Obie sale, poza prezentowaniem repertuaru filmowego, wykorzystywane są także do organizowania pokazów, przeglądów, konferencji, spotkań firmowych oraz szkoleń. Organizowane są pokazy filmów artystycznych, niekomercyjnych, dokumentalnych i wielu innych, mniej znanych publiczności. Odbywają się tutaj także przeglądy filmów alternatywnych oraz premiery filmowe.
W 2019 roku przed kinem odsłonięto ławeczkę filmoznawcy i animatora kultury Andrzeja Koziei.

</doc>
<doc id="562515" url="https://pl.wikipedia.org/wiki?curid=562515" title="Bitwa niemeńska">
Bitwa niemeńska



</doc>
<doc id="562517" url="https://pl.wikipedia.org/wiki?curid=562517" title="Park Narodowy Davenport Murchison">
Park Narodowy Davenport Murchison

Park Narodowy Davenport Murchison - park narodowy w położony w północnej części Terytorium Północnego w Australii. Leży 1033 km na południowy wschód od miasta Darwin. Organem zarządzającym parkiem jest Komisja Parków i Dzikiej Przyrody Terytorium Północnego.

</doc>
<doc id="562518" url="https://pl.wikipedia.org/wiki?curid=562518" title="Oryks południowy">
Oryks południowy

Oryks południowy ("Oryx gazella") – gatunek ssaków z rodziny wołowatych.
Występowanie.
Suche tereny trawiaste i pustynne południowo-zachodniej Afryki. Głównie Afryka Południowa (RPA, Namibia, Botswana, Angola, Zimbabwe, Tanzania, Uganda) oraz mniej licznie na wschodzie kontynentu (Etiopia, Sudan, Somalia). Obecnie gatunek można odnaleźć również na terenie USA (Nowy Meksyk), dokąd został sztucznie wprowadzony. Oryksy południowe żyją w stadach liczących 30-40 osobników, obowiązuje hierarchia. "O. gazella" zamieszkuje stepy, sawanny, półpustynie i pustynie; preferuje kamieniste równiny (ze stałym dostępem do wody), ale równie dobrze radzi sobie na terenach górzystych (zarejestrowane na wysokości 900 m n.p.m.) z sezonowym dostępem do wody. Częściej wybiera otwarte, niezarośnięte przestrzenie niż te z bujną roślinnością.
Wygląd.
Barwa płowa z białą stroną brzuszną. Głowa czarno-biała. Czarne pasy biegnące od gardła, przez boki, do górnej części kończyn tylnych. Ogon barwy czarnej.
Rogi występują u obu płci, proste lub lekko wygięte, dorastają do 120–150 cm długości.
Pożywienie.
Żywi się roślinami głównie trawą, ziołami, soczystymi korzeniami, owocami, pąkami drzew i krzewów. Może obejść się bez wody przez kilka dni. Jest ekspertem w znajdowaniu wody, często kopie w wysuszonym korycie rzeki, by uzyskać dostęp do wody zgromadzonej pod ziemią.
Rozmnażanie.
Po ciąży, która trwa 240 dni rodzi się jedno młode.
Znaczenie dla gospodarki.
"O. gazella" stanowi ważny element w gospodarce krajów Afryki Południowej. Dla celów ekonomicznych hodowany na farmach, ranczach – rekreacja oraz przemysł spożywczy. Ceniony jako trofeum łowieckie. Mieszkańcy plemion wykorzystują grubą skórę i rogi oryksów do produkcji tradycyjnej broni Zwierzęta te bywają atrakcją ogrodów zoologicznych.

</doc>
<doc id="562519" url="https://pl.wikipedia.org/wiki?curid=562519" title="Bestialstwo">
Bestialstwo

Bestialstwo (gr. θηριότης, theriotes) – w etyce Arystotelesa, trwała dyspozycja upodabniająca człowieka do zwierzęcia stanowiąca przeciwieństwo niemożliwej do pełnego określenia „cnoty nadludzkej” upodabniającej człowieka do bóstwa.
W pierwszym rozdziale VII księgi "Etyki nikomachejskiej" (1145 b) Arystoteles określa ją jako obelżywe miano nadawane ludziom, którzy przekraczają miarę w nikczemności. Bestialstwo ma występować rzadko, najczęściej wśród barbarzyńców lub jako efekt choroby lub kalectwa. Arystoteles wprowadza tu na tle etyki złotego środka rozróżnienie pomiędzy trwałymi dyspozycjami etycznymi, których należy unikać (wadami etycznymi): nikczemnością, nieopanowaniem i właśnie bestialstwem. Przeciwieństwem nikczemności ma być dzielność etyczna, nieopanowania – opanowanie, bestialstwa – trudna do określenia „przechodząca nasze siły i poniekąd boska dzielność”. Bestialstwa nie można utożsamiać z nikczemnością, gdyż ani zwierzętom, którym ono przysługuje, ani bogom, którym przysługuje jego przeciwieństwo, nie przysługuje cnota we właściwym sensie. Bogom nie przysługuje cnota, gdyż doskonałość bogów jest czymś od niej wyższym – skoro więc cnota jest czymś innym niż „cnota nadludzka”, przeciwieństwo „cnoty nadludzkiej”, którym jest bestialstwo, nie może być tym samym, co przeciwieństwo cnoty ludzkiej, którym jest nikczemność.
W piątym rozdziale VII księgi "Etyki nikomachejskiej" (1148 b) trwała dyspozycja, jaką jest bestialstwo zostaje odróżniona od nieopanowania: nieopanowanie to brak umiaru w przyjemnościach. Bestialstwo to brak umiaru w przyjemnościach, które nie są przyjemnościami z natury, lecz stały się takimi na skutek wrodzonych wad – należy je odróżnić od trwałych dyspozycji odpowiadających przyjemnościom naturalnym i trwałych dyspozycji odpowiadających przyjemnościom nienaturalnym, które stały się takimi na skutek zboczenia lub przyzwyczajenia. Jako przykłady dyspozycji bestialskich Arystoteles podaje tu kobietę, która rozcinała kobiety brzemienne i zjadała ich dzieci oraz barbarzyńców znad Morza Czarnego (prawdopodobnie Scytów) jedzących surowe mięso i mięso ludzkie.
W piątym rozdziale II księgi "Etyki wielkiej" (1200 b) bestialstwo określa się jako „pewien nadmiar zła” lub „bycie złym absolutnie”. Termin „bestialstwo” autor "Etyki wielkiej" wyprowadza ze zwyczaju nazywania człowieka, który wydaje się być absolutnie zły „bydlęciem”. Przeciwna bestialstwu cnota nie posiada nazwy, gdyż „wykracza poza ludzką miarę”. Autor "Etyki wielkiej" pisze, że „ta cnota jest bezimienna, ponieważ odnosi się do boga”. Cnota przekraczająca ludzką miarę przekracza ludzką miarę tak, jak przekracza ludzką miarę bestialstwo.

</doc>
<doc id="562521" url="https://pl.wikipedia.org/wiki?curid=562521" title="Kiermas">
Kiermas

Kiermas (lub kermas)– uroczystość odpustowa na Warmii.
W uroczystości brali udział wszyscy krewni i znajomi, którzy zjeżdżali z całej okolicy. Według tradycji po nabożeństwie udawano się do jednego z krewnych na przyjęcie biesiadne. Tego typu spotkania były okazją do wymiany poglądów i dyskusji, jednoczyły społeczność warmińską wokół tradycyjnych zwyczajów oraz wzmacniały więź z Kościołem. Kiermasy były zaczynem tradycji warmińskiej, skłaniały do zachowania obyczajów po przodkach i do obrony przed wpływami z zewnątrz i innych kultur. Przyjmuje się, iż dzięki przywiązaniu do tradycji i konserwatyzmowi Warmiacy w większości oparli się germanizacji. Wobec zagrożenia swej tożsamości i tradycji potrafili się zjednoczyć i w sposób pokojowy przeciwstawić się zeświecczaniu.
Aktualnie na terenie historycznej Warmii corocznie odbywa się plenerowa impreza "Warmiński Kiermas".

</doc>
<doc id="562522" url="https://pl.wikipedia.org/wiki?curid=562522" title="Zezwierzęcenie">
Zezwierzęcenie



</doc>
<doc id="562523" url="https://pl.wikipedia.org/wiki?curid=562523" title="Zbydlęcenie">
Zbydlęcenie



</doc>
<doc id="562524" url="https://pl.wikipedia.org/wiki?curid=562524" title="Theriotes">
Theriotes



</doc>
<doc id="562525" url="https://pl.wikipedia.org/wiki?curid=562525" title="Vue Movie Distribution">
Vue Movie Distribution

Vue Movie Distribution, dawniej ITI Cinema – dystrybutor filmów w kinach, producent i koproducent polskich filmów fabularnych.
Historia.
Firma ITI Cinema została założona w roku 1985 i była pierwszym dystrybutorem filmów do użytku domowego w Polsce. W 1990 działalność firmy została rozszerzona o dystrybucję kinową. Pod marką ITI Home Video - odpowiadała za dystrybucję takich filmów jak: Cobra, Pociąg z forsą, Utajona Furia, Jumanji, Matczyna sprawiedliwość, Szukając sprawiedliwości, Zniszczenie mózgu. Wśród dystrybuowanych tytułów pojawiały się zarówno blockbustery, jak i niskobudżetowe produkcje. Korzystała z usług wielu lektorów, czytali m.in. Tomasz Knapik, Lucjan Szołajski, Janusz Kozioł, Władysław Frączak czy Andrzej Matul. 
Obecnie spółka zajmuje się tylko dystrybucją kinową. Na celu ma promowanie polskiej kinematografii stąd jej oferta obejmuje głównie polskie produkcje. ITI Cinema zajmuje się również produkcją i koprodukcją polskich filmów fabularnych. Uczestniczyła w produkcjach polskich filmów między innymi w takich jak "Kiler", "Kiler-ów 2-óch", "Dług", "Egzekutor". 
ITI Cinema w 2013 zmieniła nazwę spółki na Vue Movie Distribution, po sprzedaży go Vue Entertainment Group wraz z siecią kin Multikino przez Grupę ITI.

</doc>
<doc id="562527" url="https://pl.wikipedia.org/wiki?curid=562527" title="Miłujcie się!">
Miłujcie się!

Miłujcie się! Katolicki Dwumiesięcznik Ewangelizacyjny (wcześniej: Katolicki Dwumiesięcznik Społecznej Krucjaty Miłości) − polski dwumiesięcznik katolicki, skierowany szczególnie do młodzieży i rodzin, wydawany przez Towarzystwo Chrystusowe dla Polonii Zagranicznej.
Mając na uwadze aktualną potrzebę ewangelizacji, czasopismo przekształciło się w Katolicki Dwumiesięcznik Ewangelizacyjny, obejmując swoim zasięgiem również tych, którzy od wiary chrześcijańskiej odeszli lub nigdy o niej nie słyszeli.
Czasopismo wydawane jest w 22 językach (prócz polskiego):
Tematyka.
Pismo przybliża w swoich artykułach naukę kościoła rzymskokatolickiego, postacie ludzi czczonych jako świętych i błogosławionych.
Wokół redakcji dwumiesięcznika skupia się największa w skali kraju wspólnota, gromadząca ludzi młodych, pragnących zachować czystość przedmałżeńską oraz wolność od nałogów (zwłaszcza od narkomanii, alkoholizmu i nikotynizmu) – Ruch Czystych Serc. Redakcja spotyka się z członkami Ruchu na organizowanych przez nią rekolekcjach letnich oraz zimowych dniach skupienia. Oprócz tego redakcja organizuje coroczne rekolekcje dla kolporterów w Częstochowie.
Z inicjatywy redakcji powstał też Ruch Czystych Serc Małżeństw, zrzeszający małżeństwa, pragnące żyć według zasad Ewangelii. Miłujcie się! propaguje także Ruch Wiernych Serc – krucjatę modlitwy w intencji małżeństw zagrożonych rozpadem, duchową adopcję dziecka poczętego i modlitwy za księży, tzw. "margaretkę".
Linki zewnętrzne.
"Miłujcie się!" – oficjalna strona dwumiesięcznika

</doc>
<doc id="562528" url="https://pl.wikipedia.org/wiki?curid=562528" title="Kukuruźnik">
Kukuruźnik



</doc>
<doc id="562530" url="https://pl.wikipedia.org/wiki?curid=562530" title="Rolnictwo na Cyprze">
Rolnictwo na Cyprze

Rolnictwo na Cyprze dostarcza tylko 4,4% PKB (1997). Użytki rolne zajmują 17% powierzchni wyspy (1993), znaczna ich część jest sztucznie nawadniana (na nizinie Mesaria i w okolicach Pafos ok. 25% gruntów). Przeważa towarowa uprawa owoców cytrusowych (głównie nad zatoką Morfou; łącznie w Republice Cypryjskiej 158 tys. ton, 1995; w Cyprze Północnym 138 tys. ton 1994), migdałów, oliwek, winorośli, pomidorów, arbuzów, a także warzyw, bawełny i ziemniaków (w tym wczesne odmiany z przeznaczeniem na eksport). Ze zbóż uprawia się jęczmień i pszenicę. Hodowla bydła, owiec, kóz i trzody chlewnej.

</doc>
<doc id="562531" url="https://pl.wikipedia.org/wiki?curid=562531" title="Bitwa morska w Cieśninie Dardanelskiej (1646)">
Bitwa morska w Cieśninie Dardanelskiej (1646)

Bitwa morska w Cieśninie Dardanelskiej – starcie zbrojne, które miało miejsce 26 maja 1646 podczas wojny wenecko-tureckiej (1645–1669).
Bitwa stoczona w cieśninie Dardanele pomiędzy flotą wenecką dowodzoną przez Tommaso Morosiniego, a flotą osmańską, którą dowodził turecki admirał (Kapudan pasza) Kara Musa Pasha. Wenecjanie dysponowali 7 żaglowcami, podczas gdy flotę turecką stanowiło 75 galer i 5 galeas. Pomimo tej dysproporcji sił, dzięki większej sile ognia, bitwę wygrali Wenecjanie, którzy utrzymali blokadę cieśniny i zmusili Turków do wycofania się. Choć obie strony nie straciły żadnego okrętu, to jednak kilka tureckich jednostek doznało poważnych uszkodzeń.

</doc>
<doc id="562533" url="https://pl.wikipedia.org/wiki?curid=562533" title="Bejra somalijska">
Bejra somalijska

Bejra somalijska ("Dorcatragus megalotis") – gatunek ssaka z rodziny wołowatych, jedyny przedstawiciel rodzaju bejra ("Dorcatragus").
Występowanie.
Zamieszkują skąpo porośnięte wzgórza Afryki graniczące z Morzem Czerwonym (Etiopia, Somalia). Żyje pojedynczo lub w małych grupach.
Budowa ciała.
Ubarwienie ochronne: grzbietu rudawo-szare, w części brzusznej białe. Kończyny płowe, głowa żółtoruda, wokół oczu obwódka w kolorze białym. Rogi – proste, o długości 7–10 cm, o szerokim rozstawieniu końców – występują tylko u samców. Duże, 15-centymetrowe uszy, z białymi włosami od środka.
Wymiary anatomiczne: masa ciała: do 9–11 kg, długość ciała: 80–90 cm, długość ogona: 10–12 cm, wysokość w kłębie: 55–60 cm.
Ekologia.
Rośliny zielne, liście krzewów oraz młode pędy.
Zagrożenie.
Gatunek zawsze rzadki, obecnie liczebność spada. Narażony na wyginięcie. Międzynarodowa Unia Ochrony Przyrody zaliczyła bejry somalijskie do gatunków wysokiego ryzyka, umieszczając je w kategorii VU ("vulnerable").

</doc>
<doc id="562545" url="https://pl.wikipedia.org/wiki?curid=562545" title="Mesanepada">
Mesanepada

Mesanepada (sum. mes.an.ne2.pa3.da, tłum. „młodzieniec wybrany przez boga Ana”) – jeden z wczesnych sumeryjskich władców, który ok. 2500 r. p.n.e. panować miał w mieście Ur. Według "Sumeryjskiej listy królów" założyciel I dynastii z Ur. Znany z inskrypcji znalezionych w Ur i Tall al-Ubajd oraz z inskrybowanego paciorka z lapis-lazuli znalezionego w Mari. Inskrypcja na paciorku z Mari brzmi następująco:
Wymienia ona Meskalamduga jako ojca Mesanepady. Meskalamdug nie występuje w "Sumeryjskiej liście królów", ale znany jest z inskrypcji odkrytych w grobach z Królewskiego Cmentarzyska w Ur. W miejscu tym znaleziono również inskrypcje żony Mesanepady - królowej Ninbandy (sum. nin.banda3, dosł. „młoda pani/królowa”). Mesanepada miał dwóch synów: Meskiagnunę (wymieniony w "Sumeryjskiej liście królów" jako następca Mesanepady) i Aanepadę (nie występuje w "Sumeryjskiej liście królów", ale znany jest z własnych inskrypcji królewskich).
Mesanepada wymieniony jest też w "inskrypcji z Tumal" jako budowniczy świątyni Enlila w Nippur:

</doc>
<doc id="562548" url="https://pl.wikipedia.org/wiki?curid=562548" title="Serwillia">
Serwillia



</doc>
<doc id="562549" url="https://pl.wikipedia.org/wiki?curid=562549" title="Białe wino">
Białe wino

Białe wino – rodzaj wina, którego barwa przyjmuje różne odcienie koloru żółtego, a nawet brązowego. Mianem „wina białego” określa się też czasem wina owocowe wytwarzane z niektórych owoców, np. jabłek, białych porzeczek, agrestu.
Produkowane jest w wyniku fermentacji alkoholowej bezbarwnego miąższu winogron o jasnej lub ciemnej skórce w taki sposób, aby otrzymać żółtą barwę i klarowność końcowego produktu. Różnorodność białego wina wynika z użycia rozmaitych szczepów winogron, metod winifikacji i zawartości cukru resztkowego.
Białe wino produkuje się od co najmniej 2500 lat. Rozprzestrzeniało się wraz ze wzrostem ekonomicznym i pojawiało się na wszystkich kontynentach, gdzie piło się wino: Europa, Ameryka, Oceania, a w mniejszym stopniu Afryka i Azja ze względów klimatycznych i religijnych.
Niektóre szczepy są bardzo znane, tworzą wina odmianowe, np. chardonnay, sauvignon, riesling; obecność innych jest bardziej dyskretna, ukryte są za nazwą wina stanowiącego mieszankę różnych szczepów, np. tokaj, sherry, sauternes. Białe wino z winogron o kolorowej skórce produkuje się w taki sposób, aby nie zabarwić moszczu podczas oddzielania miąższu od soku. Przykładem jest pinot noir, powszechnie używany do produkcji szampana.
Wśród licznych rodzajów białego wina najpowszechniejszym jest mniej lub bardziej aromatyczne i kwaskowate białe wino wytrawne, wytwarzane w wyniku całkowitej fermentacji cukrów z moszczu. Wina deserowe, półsłodkie lub słodkie są winami, których fermentację przerywa się zanim wszystkie cukry fermentujące pozyskane z winogron zostaną przekształcone w alkohol. Proces ten nazywa się ' i może polegać na wzmacnianiu wina. Istnieje wiele metod wzbogacania moszczu w cukry: stosowanie przejrzałych winogron, podsuszanie na słońcu ('), używanie przemarzniętych winogron, szlachetnej pleśni, szaptalizacji, odwróconej osmozy. Wina musujące, które zazwyczaj są białymi winami, zawierają rozpuszczony dwutlenek węgla z fermentacji, który uwalnia się po otwarciu butelki, nadając delikatną piankę napojowi zwykle kojarzonemu ze świętowaniem.
Wino białe, sławione przez pisarzy, poetów, pieśniarzy, malarzy, jest wykorzystywane jako aperitif, pija się je do posiłku, deseru lub jako odświeżający napój między posiłkami. Używa się je również przy przygotowywaniu dań dzięki swojej kwasowości, aromatom, zdolności kruszenia mięsa, a także do deglasowania.
Historia.
Starożytność.
Najstarsze odkryte ślady wina mają około 7500 lat, znajdują się na terenie dzisiejszego Iranu, ale wyniki wykopalisk archeologicznych nie pozwalają określić, kiedy dokładnie zaczęto produkować białe wino. Źródła epigraficzne informują o obecności wina na Środkowym Wschodzie – było produkowane na terenach Wyżyny Armeńskiej, górach oddzielających Anatolię od Armenii, a następnie importowane do Mezopotamii, zwłaszcza od III tysiąclecia p.n.e. Tabliczki z Hattusa opisują wino mianem "wiyana" w języku hetyckim, w sumeryjskim i "karânu" w akadyjskim. Mogło być czerwone (), jasne (lub być może białe – ), dobre wino (), z dodatkiem miodu (), nowe () lub skwaśniałe ().
W starożytnej Grecji sztuka otrzymywania białego wina była już dopracowana, a Hipokrates, ojciec medycyny, przepisywał je powszechnie pacjentom. „Winne wino białe” i „cierpkie wino białe” wśród jego środków leczniczych wskazują na różnorodność białego wina w tych czasach.
Dla Rzymian metody winiarstwa praktykowane przez Greków długo stanowiły wzór produkcji wina, włączając wino białe. Bogaci patrycjusze organizowali przyjęcia, na których koszt żywności świadczył o prestiżu. Wśród kosztownych produktów wino odgrywało dominującą rolę. Najbogatsi obywatele budowali okazałe wille nad Zatoką Neapolitańską, gdzie winorośl była uprawiana od czasów sprowadzenia jej tam przez Greków. Starożytny szczep "" dawał słodkie wina, podgrzewane przy produkcji, przypominające współczesną maderę. Podbój północnych regionów zachęcił Rzymian do produkowania tam wina, które wychodziło lżejsze i mniej słodkie. Wymusiło to szukanie nowych dzikich szczepów zdolnych do zaadaptowania się w odległych krainach, gdzie nie przyjmowały się już szczepy śródziemnomorskie. Winorośl była sadzona m.in. na brzegach Renu, aby zapewnić legionom zdrowy napój, jako że woda była rzadko zdatna do picia. Wino pito na zimno w lecie i na ciepło w zimie, co nadal w XXI w. bywa praktykowane.
Średniowiecze.
Handlarze wina nie przetrwali upadku Cesarstwa Zachodniorzymskiego i winiarstwo bardzo podupadło. Germańskie plemiona, które preferowały piwo, nie były zainteresowane handlem winem. Co więcej, wikingowie przecinali szlaki handlowe na Atlantyku, a tereny na południu najeżdżali Saraceni. Powodowało to wyludnianie się terenów południowej Europy (Langwedocji, Prowansji, południowych Włoch, Doliny Douro), gdzie mieszkańcy byli brani do niewoli lub uciekali przed zagrożeniem.
Znajomość kultury winiarskiej przetrwała dzięki Kościołowi katolickiemu – wino było niezbędne do odprawiania mszy, dlatego duchowni sadzili winorośl na dużych wysokościach i zwiększali klasztorne areały upraw. Ze względu na trudność w transporcie i konserwowaniu, wino przez długi czas było przeznaczone do konsumpcji lokalnej. Handel został przywrócony dopiero po wzbogaceniu się arystokracji i wysokich duchownych, kiedy zastawione stoły świadczyły o reputacji gospodarza.
Handel rzeczny miał wielkie znaczenie w rozwoju winiarstwa. Państwa germańskie korzystały z żeglowności Renu i Dunaju, aby eksportować swoje produkty. Do tego wzrostu przyczynił się Karol Wielki, wydając "Capitulare de villis", który zawierał zasady uprawy winorośli na wszystkich terenach. Był to czas wielkiego rozwoju kultury białego wina w Niemczech i Austrii. Powierzchnia winnic Europy Centralnej osiągnęła 100 000 hektarów, tj. 3,5 razy więcej niż w latach 90. XX w. Od XIII w. kupcy wyróżniali ' (wino Hunów) pite przez lud oraz ' (wino Franków) przeznaczone dla bogatej arystokracji. Pod koniec średniowiecza rozpoznano szczepy riesling i sylvaner.
Część handlu europejskiego odbywała się drogą morską wzdłuż wybrzeża Atlantyku. U Anglików, a potem Holendrów i Skandynawów wzbudziło się zamiłowanie do plantacji między Bordeaux i La Rochelle. W La Rochelle były produkowane kwaśne wina białe na eksport. Bordeaux eksportowało głównie wina z wyżyn za pośrednictwem rzeki Garonny. W XVII w. produkcja wina zapoczątkowana na brzegach rzeki Charente dzięki zastosowaniu alembiku dała początek koniakowi. W tym czasie wina białe cenione przez Holendrów zaczęły być produkowane na terenach bardziej północnych, w pobliżu portu Nantes, na terenie dzisiejszych apelacji Muscadet i gros-plant w Dolinie Loary.
W basenie Morza Śródziemnego wyprawy krzyżowe doprowadziły do wzbogacenia się rywalizujących republik – Weneckiej i Genui. Aby zaopatrzyć oddziały bogatych frankijskich władców, republiki te sprowadzały wino z Grecji. Port w Monemwasii, który eksportował dużo białego wina, dał potem nazwę szczepowi małmazja. Po powrocie do domu władcy i bogaci arystokraci szukali w sprzedaży słodkich win, którymi raczyli się na Wschodzie. Produkowano je ze szczepów winogron z Langwedocji-Roussillon i Hiszpanii. Transport tych win był ułatwiony dzięki dużej zawartości alkoholu, która je konserwowała podczas długiej podróży na północ Europy.
Czasy nowożytne.
W 1453 Imperium Osmańskie podbiło Konstantynopol, a sytuacja wenecjan i genueńczyków pogorszyła się. Handel winem między wschodnią częścią Morza Śródziemnego a Europą północną drastycznie zmniejszył się. W tym czasie Hiszpania kończyła rekonkwistę i zastępowała wino śródziemnomorskie własnym winem, zwłaszcza na rynkach angielskich i holenderskich. Port w Sanlúcar de Barrameda zaczął eksportować duże ilości białego wina, przodka współczesnej sherry. Wino to, nazywane "sack", zrobiło furorę w Anglii. Nawet w najgorszych momentach relacji dyplomatycznych między tymi dwoma krajami (jak podczas epizodu z Wielką Armadą w 1588), wymiana handlowa przetrwała – czasem wspomagana przez korsarzy, którzy kradli to, czego nie mogli kupić. 40–60 tys. beczek po 500 l rocznie opuszczało wybrzeże hiszpańskie w stronę Anglii i Holandii (ta objętość wynosząca około 300 tys. hektolitrów stanowi ⅔ dzisiejszej produkcji).
Od XVI w. pierwsze europejskie winorośle były sadzone w Ameryce – w Meksyku, potem w Peru, Boliwii, Argentynie i Chile. W Meksyku już wcześniej rosły rodzime odmiany winorośli, ale w epoce prekolumbijskiej nie były przeznaczone do produkcji wina; winogrona były zbyt kwaśne. Służyły do produkcji "acachul", napoju słodzonego owocami i miodem.
Mała epoka lodowa wytrzebiła plantacje na terenach północnych. Winorośl zniknęła z północy Niemiec, z Badenii, i maksymalna wysokość, na których uprawiano winorośl obniżyła się do 220 m. Wszystkie winnice ucierpiały i zmniejszyły swój areał. W Anglii winorośl także zanikła. Późne odmiany były zastępowane winogronami białymi, które nawet nie osiągając pełnej dojrzałości, dawały przyzwoite, nieco cierpkie wino, podczas gdy czerwone odmiany niedostatecznie barwiły wino i ich niedojrzałe taniny nadawały winu gorycz. Przerywanie fermentacji przez srogą zimę przyczyniło się do odkrycia refermentacji (") w szampanie.
Wzbogacenie się części ludności wzbudziło zamiłowanie do rzadkich win. Zjawisko to, które już wcześniej doprowadziło do wzmożonego handlu sherry w Anglii, pojawiło się w Europie Centralnej. Odkrycie pozytywnego wpływu szlachetnej pleśni zostało odkryte około roku 1650 na Węgrzech w produkcji tokaju. Zdaniem Hugh Johnson tokaj sprzed trzech wieków lat był wówczas najlepszym winem słodkim na świecie i opierał się na długiej tradycji winiarskiej. Wytwarzany był w sposób, który przez długi czas stanowił tajemnicę. Był ceniony przez Habsburgów i wkrótce osiągnął duży sukces handlowy. Próby podrabiania długo spełzały na niczym. Dopiero 120 lat później podejmowano próby zastosowania tej metody na stromych brzegach Renu. Jej użycie w Sauternes zostało potwierdzone w 1836, w Château La Tour Blanche, choć wcześniej wina z bardzo późnych zbiorów były bardzo bogate, a przez to wymagały kilkuletniego dojrzewania w beczkach.
Inne regiony również odkrywały sekrety, dzięki którym zwiększały swoje bogactwo, np. Dom Pérignon – legendarny twórca szampana. Dzięki niemu pojawiło się zamiłowanie do win produkowanych w klimacie północnym, gdzie nie spodziewano się osiągnięcia odpowiedniej dojrzałości i barwy.
Moda na picie niedrogiego białego wytrawnego wina pojawiła się w Paryżu w XVIII w. Aby uniknąć opodatkowania, paryżanie mieli zwyczaj pić wino u producenta, poza murami miasta. Kabarety otwierały swe podwoje na brzegu rzeki, stając się podmiejskimi gospodami ("), gdzie serwowano wino nazywane „guinguet”. Były to kwaśne wina znad Sekwany i Marny.
Współczesność.
Szampan został stworzony w XVIII w., ale dopiero w kolejnym wieku stał się popularny na świecie. Na dworach królów europejskich szybko stał się modny, choć jego produkcja, koniecznie w butelce, była bardzo kosztowna. Hugh Johnson przypisuje ważną rolę dyplomatyczną szampanowi – Talleyrand miał zaoferować to wino podczas negocjacji na kongresie wiedeńskim, aby rozluźnić swoich partnerów w dyskusjach. Okupacja Szampanii przez oddziały rosyjskie w 1815 spopularyzowała to musujące wino wśród arystokracji rosyjskiej. Wdowa Clicquot dostarczała swoje wino okupantom, mawiając „dziś piją, jutro zapłacą...”.
Dzięki postępowi w przemyśle szklarskim używanie butelki stało się bardziej dostępne. Produkcja wina musującego znacznie się zwiększyła i zdobyła kontynent amerykański. Technika jego wytwarzania uprzemysłowiła się, z czego inne regiony czerpały inspirację, bez szkody dla reputacji szampana. Szampan stał się produktem rewolucji przemysłowej, co spowodowało, że znalazł się on w zasięgu możliwości finansowych średniej klasy.
Okres wieku XIX, który poprzedzał pojawienie się filoksery, był prawdziwym złotym wiekiem wina. Rewolucja przemysłowa pozwoliła burżuazyjnej klienteli na kupno najlepszych win, a wyjście z wiosek do fabryk umożliwiło stworzenie pokaźnego rynku win produkcji masowej. Dobrym tego przykładem, jeśli chodzi o wina białe, było winiarstwo w Niemczech. Poczucie wolności u winiarzy niemieckich, które pojawiło się podczas okupacji przez Cesarstwo Francuskie przeszkodziło arystokracji i duchowieństwu w odzyskaniu wszystkich winnic, których byli pozbawieni. Praktyka późnych zbiorów upowszechniła się i mniej lub bardziej słodkie wina stały się bardziej wyważone względem kwasowości. W 1872 powołano Instytut Badawczy Geisenheim, gdzie powstało wiele krzyżówek, z których najbardziej znany jest szczep müller-thurgau. W tym samym czasie nad brzegiem jeziora Genewskiego zakładane były winnice uprawiające głównie białe winogrona.
W XX w. sadzenie winorośli w krajach, gdzie do tej pory była nieznana, nabrało rozmachu. Jednak wino produkowane tam, gdzie temperatury były wysokie podczas fermentacji, było kłopotliwe. Używanie większych kadzi również stwarzało problemy podczas fermentacji – drożdże produkowały ciepło, które nie było odprowadzane. Temperatury powyżej 35 °C źle oddziaływały na drożdże, fermentacja zwalniała, a potem zatrzymywała się. Po ochłodzeniu się wina należało zadać nowe drożdże, by wznowić fermentację, poza tym wino rozwijało niepożądane aromaty oraz stwarzało ryzyko rozwoju bakterii mlekowych. W Kalifornii powstały metody kontroli temperatury fermentacji. W latach 60.–90. XX w. metody te zostały zaadaptowane w Europie i dziś chłodzenie jest szeroko stosowane w prawie wszystkich regionach produkujących białe wino.
Rozmieszczenie geograficzne.
Strefy klimatyczne.
Wiele krajów winiarskich produkuje wina białe – białe winogrona potrzebują mniej ciepła niż ciemne, aby dojrzeć. Brak dojrzałości tanin nie stanowi problemu, ponieważ nie są one ekstrahowane podczas tłoczenia w prasach. Co więcej, wyważony smak opiera się na rześkości związanej z kwasowością. Winogrona do produkcji białego wina wytrawnego są więc zbierane tuż przed dojrzeniem. Z takich warunków produkcji wynika bardziej północna lub górska lokalizacja takich winnic.
W Europie winnice niemieckie uprawiają w większości białe winogrona (61% produkcji w 2001), podobnie winnice szwajcarskie (ponad 50% powierzchni upraw winogron) czy też winnice luksemburskie (93% powierzchni). Północna połowa Francji również produkuje głównie białe wina (Alzacja, Jura, Szampania, Dolina Loary). Paradoksalnie w ciepłej strefie klimatycznej Hiszpanii, w regionie Kastylia-La Mancha, gdzie znajduje się 50% winnic tego kraju, także produkuje się głównie białe wina. Katalonia produkuje dużo białych winogron, z których robi się wina musujące – cava. Powierzchnia upraw przeznaczona do produkcji tego wina wynosi 45 000 ha z 65 600 ha. W Kanadzie wytwarza się wyjątkowe wina lodowe, pomimo, wydawałoby się, niesprzyjających warunków klimatycznych. Kanada jest największym producentem tego wina.
Strefy geologiczne.
Wina czerwone najlepiej udają się na glebach wytworzonych na skale wapiennej, podczas gdy najlepsze wina białe produkowane są na glebach ze skały metamorficznej (Alzacja, Mozela, Andegawenia) lub wulkanicznej (Tokaj na Węgrzech lub Słowacji). Jednakże wielkie wina białe są produkowane także na terenach o podłożu wapiennym – podłoża kredowe winnic Szampanii czy też margle krzemionkowe w apelacji Chassagne-Montrachet należą do najbardziej prestiżowych na świecie.
Winogrona i moszcz.
Szczepy winogron.
Bardzo liczne szczepy winogron mogą zostać użyte do wytwarzania win białych. Niektóre stały się bardzo popularne ze względu na marketing win, w których produkcji są używane.
Inne szczepy są mniej znane, ponieważ są sprzedawane pod nazwą apelacji lub mieszane z innymi szczepami.
Niektóre szczepy o zabarwionej skórce są również używane do produkcji win białych:
Winogrona i składniki moszczu.
Szypułki.
Szypułki to niezdrewniałe części pędu, z których wyrastają winogrona. Składają się z około 80% wody, związków mineralnych (około 3%, z czego połowa to potas) oraz polifenoli. Polifenole składają się głównie z tanin, które są odpowiedzialne za gorzki smak i właściwości ściągające. W produkcji białego wina nie znajdują żadnego zastosowania – ich zawartość wody może niepotrzebnie rozcieńczać moszcz, a obecność tanin nie jest pożądana w tym winie. Dlatego też szypułki oddziela się szybko od owoców przez użycie młynka lub prasy.
Jagody.
Jagody winorośli składają się ze skórki, miąższu i pestek. Pestki są twarde i tworzą 2–5% masy jagody. Zawierają 25–45% wody, 34–36% węglowodanów, 13–20% tłuszczów (olej z pestek winogron), 4–6% tanin, 4–6,5% białek, 2–4% substancji mineralnych i 1% kwasów tłuszczowych. Nie mają wpływu na wino białe, ponieważ usuwa się je przy zgniataniu, które nie pozwala na wyekstrahowanie z nich czegokolwiek.
Skórka odpowiada za 6–12% masy jagody. Pokryta jest na powierzchni nalotem woskowym, który nadaje matową barwę winogronom i zawiera komórki drożdży przeprowadzające fermentację alkoholową. Skórka zawiera również związki lotne w głębszych warstwach. Odpowiadają za aromat winogron, a także mogą być prekursorami aromatów, które przekształcają się w nie podczas fermentacji. W czerwonych skórkach występują poza tym antocyjany i inne barwniki o różnych odcieniach czerwieni. Przy produkcji białego wina ważne jest, by nie macerować winogron ani nie zgniatać ich zbyt mocno w celu uniknięcia rozpuszczenia antocyjanów w soku. Skórka zawiera dużo celulozy, nierozpuszczalnych pektyn i białek, kwasów organicznych: cytrynowego, jabłkowego, winowego. Skórka sauvignon blanc ma pH około 4,2 i zawiera 2–3% tanin.
Miąższ winogron jest najważniejszą częścią jagody – stanowi 75–85% jej masy. Składa się z dużych, wielobocznych komórek o bardzo cienkich ścianach komórkowych. Już przy niewielkim nacisku uwalniają swoją zawartość. Miąższ zawiera głównie wodę. Do związków organicznych należą cukry fermentujące (170–230 g/l dla win wytrawnych i między 200 a 300 g/l lub nawet więcej w przypadku win słodkich) oraz kwasy organiczne, zwłaszcza kwas jabłkowy i winowy. Kwasy występują w największych ilościach na środku jagody, podczas gdy cukrów więcej jest w peryferyjnych częściach. To nierówne rozmieszczenie cukrów, kwasów i związków nieorganicznych w jagodzie jest wykorzystywane podczas tłoczenia soku, zwłaszcza przy produkcji szampana, kiedy w miarę postępu tego procesu można wyróżnić samociek, moszcz z prasy oraz „dopraskę” ("") o niewystarczającej jakości, by wyrabiać z niej wina spełniające wymagania apelacji.
Moszcz.
W przypadku wyrobu win białych moszczem jest po prostu sok winogronowy pozyskany z wytłaczania winogron.
Cukry.
Cukry są węglowodanami pozyskiwanymi w wyniku fotosyntezy. Sacharoza wytworzona głównie w liściach krąży po roślinie i rozkłada się na glukozę i fruktozę gromadzoną w jagodach, co jest charakterystyczne dla dojrzewania winogron. Cukry te są wykorzystywane w warunkach beztlenowych przez drożdże, uwalniając alkohol podczas fermentacji. W celu określenia końca fermentacji, pozostała ilość cukrów fermentujących może zostać zmierzona w próbie Fehlinga (glukoza i fruktoza są cukrami redukującymi, które reagują z kationami miedzi w środowisku zasadowym), metodami enzymatycznymi lub z wykorzystaniem spektroskopii w podczerwieni.
Po wykorzystaniu cukrów fermentujących przez drożdże pozostają cukry niefermentujące (arabinoza, ksyloza) w ilości 0,5–1,7 g/l. Mają one wpływ na smak – łagodzą odczucie kwasowości i paloności alkoholu.
Kwasy organiczne.
Kwasami organicznymi winogron są głównie kwas jabłkowy i winowy. Kwas winowy jest charakterystyczny dla winogron. Powstaje w liściach i zielonych winogronach. Przy osiągnięciu dojrzałości jego zawartość wynosi około 5–7 g/l. Kwas jabłkowy obecny jest w zielonych winogronach i jego udział maleje wraz z postępem dojrzewania, osiągając zawartość 2–7 g/l przy zbiorze. Zakres ten jest zmienia się w zależności od szczepu, terroir – w ciepłym klimacie jego rozkład jest przyśpieszony i zawartość jest mniejsza. Występują również inne kwasy w mniejszej ilości – kwas cytrynowy, askorbinowy, α-ketoglutarowy, fumarowy, galakturonowy, kumarowy etc. Ze względu na ich różną zawartość, pH moszczu może się różnić. Moszcz z białych winogron jest na ogół bardziej kwaśny niż moszcz z winogron czerwonych, ponieważ sporządany jest z winogron o mniejszym stopniu dojrzałości.
Witaminy.
Witamina C (kwas askorbinowy) jest obecna w winogronach i moszczu w ilości około 50 mg/l. Chroni moszcz przed utlenieniem. We Francji od 1962 dozwolony jest dodatek witaminy C do wina, aby zwiększyć jego stabilność.
Witamina B1 (tiamina) jest obecna w winogronach stężeniu ok. 0,2–0,5 mg/l. Niezbędna jest dla prawidłowego wzrostu drożdży. W moszczu ze zdrowych winogron jej ilość jest wystarczająca, jednak w przypadku późnego zbioru rozkład tej witaminy powoduje, że konieczny jest jej dodatek, aby zapobiec problemom przy fermentacji.
Związki mineralne.
Moszcz zawiera makroelementy – sód, wapń, potas, magnez. Potas i wapń mogą tworzyć sole z kwasem winowym – wodorowinian potasu i winian wapnia. Po przekroczeniu progu rozpuszczalności przyczyniają się do odkwaszania moszczu. W południowych regionach, gdzie czasem brakuje kwasowości w winie, zjawisko to może pogłębiać ten niedobór.
Produkcja wina.
Winobranie.
Stopień pożądanej dojrzałości winogron zależy od wytwarzanego produktu. Dla białych win słodkich, deserowych poziom cukru jest najważniejszym kryterium. W przypadku wina wytrawnego pożądane jest osiągnięcie dojrzałości technologicznej i owoce są zbierane tuż przed (na ogół osiem dni) osiągnięciem „dojrzałości cukrowej”. Wtedy stosunek zawartości cukrów do kwasów jest optymalny. Później kwasowość się obniża i wino końcowe jest niewyważone przez nadmiar alkoholu i brak rześkości. Poza tym aromaty stają się mniej świeże i mniej intensywne.
Tradycyjny ręczny zbiór całych gron jest coraz częściej zastępowany zbiorem maszynowym, co jest bardziej ekonomiczne, ale nie zawsze gwarantuje odpowiednią jakość. Delikatne, zebrane winogrona muszą być albo szybko przetransportowane do winiarni, albo zabezpieczone przed utlenieniem. Jeśli czas transportu jest długi, należy schłodzić zbiory i chronić przed tlenem z powietrza, np. przez użycie azotu lub suchego lodu.
W przypadku niektórych win słodkich wymagany jest ręczny zbiór przez przeszkolonych zbieraczy, którzy zrywają kiści o optymalnym stopniu dojrzałości lub też wybierają te porażone szlachetną pleśnią. W przypadku win musujących zbiór ręczny jest zalecany, a przy winach białych wytwarzanych z winogron o zabarwionych skórkach – wręcz konieczny.
Po zakończeniu zbiorów wyciska się sok z winogron, pozyskując moszcz. Moszcz ulega fermentacji alkoholowej, gdzie cukier przekształca się w alkohol przez działalność drożdży.
Postępowanie przed fermentacją.
Mielenie i szypułkowanie.
W pierwszym etapie należy oddzielić składniki moszczu, które chce się zachować, od niepożądanych elementów winogron. Od właściwego przeprowadzenia tego etapu w dużej mierze zależy jakość przyszłego wina. Kiście są mielone i szypułkowane. Umiarkowane mielenie powoduje pękanie winogron i uwalnia w ten sposób sok i miąższ. Nie stosuje się jednak tej praktyki w przypadku wyrobu wina białego z ciemnych winogron, ponieważ takie przedwczesne pęknięcie mogłoby spowodować zabarwienie się moszczu. Szypułkowanie zapobiega przenikaniu do moszczu nieprzyjemnych związków wpływających na smak.
Winiarz może przeprowadzić macerację skórek białych winogron, która odbywa się w obniżonej temperaturze, aby opóźnić fermentację. Technika ta poprawia ekstrakcję różnych aromatów i ich prekursorów zawartych w skórce. Zmniejsza się kwasowość, podobnie jak udział związków tworzących układy koloidowe (dużych cząsteczek jak pektyny) oraz potencjał starzenia. Technika ta wymaga dokładnego odszypułkowania gron, umiarkowanego mielenia i siarkowania, aby uchronić moszcz przed utlenieniem. Długość maceracji (dla win białych na ogół 5–18 godzin w 18 °C) zależy od szczepu, temperatury, dojrzałości winogron i jakości terroir.
Tłoczenie.
Winogrona są następnie tłoczone. Typ stosowanej prasy winiarskiej ma również wpływ na jakość końcowego wina. Od lat 80. XX w. prasy pneumatyczne uprawniły przerób winogron, nie dopuszczając szkodliwego powietrza i pozwalając na dokładną kontrolę wyciskania soku. Samociek jest sokiem, który naturalnie wypływa z pękniętych winogron pod ich własnym ciężarem przed zastosowaniem nacisku prasy. Mielenie zwiększa jego ilość i przynosi korzyści ekonomiczne, pozwalając na wytłaczanie większej ilości winogron w tym samym czasie. Moszcz z prasy jest frakcją, która wypływa w wyniku tłoczenia winogron. Jest bogaty w aromaty, związki tworzące koloidy oraz związki fenolowe. Odzwierciedlają się w nim zarówno zalety, jak i wady winogron, np. zapach grzybów z zepsutych winogron czy aromaty warzywne wynikające z przedwczesnego zbioru. Decyzja, czy mieszać samociek z moszczem z prasy zależy od stanu winogron, sposobu tłoczenia oraz stylu wina, który chce się wyprodukować. Prawie wszystkie najwyższej jakości wina białe są produkowane wyłącznie z samocieku.
Klarowanie moszczu.
Wytłoczony moszcz zawiera fragmenty skórek, szypułek, miąższu i inne zewnętrzne zanieczyszczenia. Samoczynne klarowanie moszczu polega na osadzaniu się zanieczyszczeń na dnie zbiornika przez 8–12 godzin (sedymentacja). Następnie moszcz zlewa się znad osadu (dekantacja). W procesie tym należy unikać dostępu powietrza. Zabieg ten ułatwia dodatek enzymów pektolitycznych, które rozkładają pektyny odpowiadające za lepkość soku. Dzięki temu osiadanie osadu następuje szybciej. Chłodzenie moszczu jest konieczne – jeśli rozpocznie się fermentacja, uwalniające się pęcherzyki wzburzą osad.
Moszcz można również klarować z zastosowaniem wirówek, dzięki którym można się pozbyć dużych cząstek, ale nie osiąga się wysokiego poziomu klarowności. Klarowanie z zastosowaniem flotacji polega na przepuszczaniu gazu przez spód kadzi. Powoduje to powstawanie bąbelek, które ciągną ze sobą cząstki zanieczyszczeń aż na powierzchnię, skąd się je usuwa. Filtracja z użyciem próżniowego filtra obrotowego jest stosunkowo powolna, ale efektywna. Stosowana jest często do pozyskania klarownego moszczu, który wcześniej był oczyszczany za pomocą wirówek.
Aby przyśpieszyć sedymentację, można zastosować bentonit. Żelatynę stosuje się do flokulacji zawieszonych tanin. Jako że często nadają one gorycz, ich usunięcie jest na ogół korzystne dla białego wina. Poliwinylopolipirolidon (PVPP) pozwala na związanie polifenoli i ich eliminację. Odpowiadają one za brunatnienie wina i ich usunięcie przyczynia się do zwiększenia stabilności przyszłego trunku.
Nie zawsze osad z moszczu jest natychmiast usuwany. Winiarz może wzburzać osad przez kilka dni w niskiej temperaturze zanim go usunie powyższymi metodami. Pozwala to wzbogacić moszcz o prekursory aromatów pochodzenia tiolowego (marakuja, cytrusy), które naturalnie są słabo rozpuszczalne. Technika ta jest używana zwłaszcza do szczepów takich jak sauvignon i colombard
Fermentacja.
Moszcz jest następnie przenoszony do kadzi, gdzie ulega fermentacji alkoholowej. Dla dużych kadzi niezbędne są mechanizmy kontroli temperatury, która zazwyczaj wynosi około 18 °C. W Nowym Świecie winiarze fermentują na ogół w niższych temperaturach rzędu 12–17 °C, co sprawdza się w przypadku szczepów bardzo aromatycznych.
Fermentacja rozpoczyna się spontanicznie przez działalność naturalnych drożdży na winogronach. Winiarz może także zdecydować się na użycie suchych drożdży aktywnych dostępnych w handlu. Mogą one wydobyć charakterystyczne cechy szczepu lub zastosowanej metody produkcji. W przypadku wytrawnego białego wina fermentacja przebiega aż do wyczerpania cukrów. Wtedy wino się zlewa znad osadu drożdżowego. Podczas fermentacji w beczce temperatura przekracza często 20 °C, a nawet 25 °C.
Po fermentacji wino może także ulegać fermentacji jabłkowo-mlekowej. Fermentację tę przeprowadzają bakterie mlekowe, zmniejszając kwasowość wina. Przekształcają kwas jabłkowy w łagodniejszy kwas mlekowy. Dzięki temu zmniejsza się ostra kwasowość wina, jednak proces ten nie zawsze jest pożądany w cieplejszych regionach, gdzie poziomy kwasowości mogą być niewystarczające dla osiągnięcia odpowiedniej rześkości.
W przypadku słodkich win fermentacja alkoholowa jest zatrzymywana przed końcem, aby zachować część cukru. Można to osiągnąć przez dodatek alkoholu (wzmacnianie), siarkowanie, silne schłodzenie, mikrofiltrację lub kombinację kilku metod. W przypadku najsłodszych win deserowych fermentacja może się zatrzymać spontanicznie przez nadmiar alkoholu i cukru. Fermentacja jabłkowo-mlekowa jest niepożądana w winach słodkich, ponieważ pozbawia wino kwasowości, rześkości i owocowości.
Winifikacja w warunkach redukcyjnych jest stosowana szczególnie często w Australii i Nowej Zelandii. Pozwala na uzyskanie bardzo aromatycznych win i daje dobre rezultaty przy użyciu aromatycznych szczepów takich jak sauvignon blanc, colombard, riesling. Ogranicza przedwczesne utlenienie moszczu lub wina. Użycie gazów inertnych jak izoluje winogrona od tlenu z powietrza, a obniżenie temperatury hamuje aktywność enzymów utleniających, zwłaszcza tyrozynazy, naturalnego enzymu winogron, oraz lakazy, enzymu produkowanego przez szarą pleśń, bardzo aktywnego w utlenianiu. Obecności lakazy można uniknąć, przebierając wcześniej winogrona. Silne ograniczenie ilości polifenoli w winie przez redukowanie czasu, który upływa między zbiorem a tłoczeniem pozwala na ochronę bardzo jasnych win przed żółknięciem.
Dojrzewanie.
Tuż po fermentacji lub jeszcze w jej końcowej fazie dokonuje się pierwszego obciągu wina (zlewania znad osadu drożdżowego). Kolejny obciąg można opóźnić, jeśli stosuje się dojrzewanie nad osadem drożdży (fr. ' lub po prostu '). Martwe komórki drożdży, które tworzą ten osad, ulegają degradacji (autolizie). Dzięki produktom autolizy wino staje się pełniejsze w smaku, „tłuste” i bogatsze aromatycznie. Osad powinien być mieszany (""), aby drożdże były zawieszone w winie. Przy nieumiejętnym przeprowadzeniu tego zabiegu istnieje ryzyko wady wina w postaci tzw. zapachów redukcyjnych ze względu na aktywność reduktazy siarczynowej drożdży. Dojrzewanie nad osadem może przebiegać w kadzi (jak w przypadku wina muszkatołowego), w beczkach (jak to ma miejsce w burgundach i często w przypadku chardonnay) lub też w butelkach (jak w szampanie).
Im dłużej trwa ten okres sedymentacji i klarowania wina, tym mniej zabiegów czyszczących będzie ono wymagało później. Młode wina typu nouveau (vin primeur) dojrzewają kilka tygodni, podczas gdy większość kwasowych win białych oraz białych i czerwonych win komercyjnych rozlewa się pierwszej wiosny po winobraniu.
Wino może dojrzewać w beczkach. Jest do nich przenoszone po fermentacji, ale sama fermentacja może również być prowadzona w beczkach. Beczki mają podwójną rolę – aromatyzują wino zapachami tostowymi, maślanymi, waniliowymi, ale także pozwalają na przedostawanie się niewielkich ilości tlenu przez ściany. Tlen ten bierze udział w polimeryzacji składników wina, czyniąc je mniej agresywnym i bardziej wyważonym.
Kupażowanie.
Kupażowanie polega na mieszaniu różnych win w celu otrzymania mieszanki ("cuvée") o pożądanych cechach. Może to dotyczyć mieszania różnych szczepów (jak w przypadku win z apelacji Bordeaux lub Langwedocji-Roussillon), ale również może to być mieszanie zarówno szczepów, jak i roczników (w przypadku szampana).
Kupażowanie może być czysto ilościowe, kiedy różne mieszanki są łączone ze sobą dla osiągnięcia pożądanej objętości, lub też jakościowe, kiedy określa się ilość każdego z win do mieszania, aby uzyskać optymalną jakość końcowego wina.
Klarowanie i stabilizowanie wina.
Klarowanie wina polega na usuwaniu nierozpuszczalnych cząstek zawieszonych w wodno-alkoholowym roztworze, jakim jest wino. Klarowanie odbywa się samoczynnie przez sedymentację, kiedy to osad z czasem zbiera się na dnie, ale może być przyśpieszone przez użycie środków klarujących. Klarowanie wina poprawia stabilizację fizykochemiczną i mikrobiologiczną wina oraz zapobiega wytrącaniu się składników wina po rozlewie.
Jako środki klarujące stosuje się m.in.:
Środki klarujące działają na zasadzie interakcji ładunków elektrycznych, tworzenia wiązań, absorpcji lub adsorpcji. W winie białym szczególne znacznie mają białka i kwas winowy. Niestabilne białka w gotowym czerwonym winie zwykle nie są problemem, ponieważ ze względu na stosunkowo duże stężenie związków fenolowych są one strącane znacznie wcześniej, na długo przed rozlewem. Niektóre szczepy jak muskatel, sauvignon black często zawierają wyższe stężenia niestabilnych białek.
Z czasem kwas winowy tworzy z potasem wodorowinian potasu w formie kryształków na dnie butelki (tzw. winny kamień). Zjawisko to jest zupełnie naturalne, ale wielu producentów stara się mu zapobiegać, ponieważ nieuświadomieni sprzedawcy i konsumenci postrzegają to za wadę. Dlatego też wina komercyjne są schładzane, aby wytrącić je przed rozlewem.
Siarkowanie.
Siarkowanie stosuje się w winiarstwie na wielu etapach produkcji, od zbioru winogron po butelkowanie. Pozytywne działanie dwutlenku siarki polega na:
Takie działanie wykazuje jedynie wolny, cząsteczkowy , tymczasem część dodanego wiąże się z innymi substancjami, a reszta w roztworze wodnym przechodzi częściowo w aniony wodorosiarczynowe () i siarczynowe (). Im niższe jest pH, tym wyższy jest udział aktywnych cząsteczek . Nadmiar również niekorzystnie wpływa na właściwości sensoryczne wina, a jego maksymalne stężenie jest regulowane przepisami.
Najwygodniejszym sposobem siarkowania na niewielką skalę jest dodawanie pirosiarczynu potasu w formie proszku lub roztworu. Do innych sposobów siarkowania należy spalanie siarki wewnątrz beczki lub kadzi, a także używanie butli ze sprężonym dwutlenkiem siarki.
Filtracja.
Szybsze od środków klarujących, choć czasami bardziej brutalne, jest zastosowanie filtracji. W jej wyniku usuwane są drobne cząstki zawieszone w winie, a nawet mikroorganizmy. W celu filtracji stosuje się m.in. ziemię okrzemkową, filtry kartonowe, membranowe, krzyżowe.
Rozlew.
Rozlewu dokonuje się do pojemników, w których wino będzie sprzedawane. Niegdyś wino przechowywano w beczkach, z których nalewano klientom wino do naczyń. Pojawienie się szklanej butelki zrewolucjonizowało świat wina. Brak konieczności przelewania, a przez to kontaktu z tlenem z powietrza przyniosło poprawę jego jakości. Do innych opakowań spotykanych dzisiaj należą opakowania kartonowe Tetra Pak, butelki PET, puszki, opakowania typu bag-in-box.
Butelka do wina może przybierać wiele różnych kształtów. Butelki przechowujące wina musujące mają charakterystyczną cechę – z powodu ciśnienia, jakie w nich panuje, są wykonane z dość grubego szkła. Wiele butelek do wina białego ma bardziej smukły kształt niż te używane do wina czerwonego.
Degustacja.
Temperatura.
Odpowiednia temperatura serwowania pozwala stworzyć najlepsze warunki dla degustacji danego wina. Białe wino powinno być schłodzone, ale nie zmrożone. Temperatura między 8 a 9 °C akcentuje rześkość bąbelków win musujących, ale zmniejsza odczucie słodyczy win słodkich i wzmacnianych. Serwowanie wytrawnego wina aromatycznego w temperaturze między 10 a 12 °C stymuluje jego rześkość i świeżość aromatu. Cięższe białe wina są serwowane w temperaturze między 12 a 14 °C, co pozwala na lepszą percepcję aromatów i struktury wina.
Kolor.
Kolor wina białego różni się w zależności od typu wina. Najczęściej określany jest jako żółty. Jednakże bogactwo słownictwa pozwala na dokładniejszą analizę wizualną rzeczywistej barwy wina oraz odcieni krawędzi między winem a kieliszkiem po jego przechyleniu.
Pochodzenie żółtej barwy w winach białych nie jest dobrze zbadane. Na barwę mają wpływ związki fenolowe, m.in. taniny, a także kwasy fenolowe, które przyczyniają się do brunatnienia białego wina. Duże zmiany barwy wina indukuje utlenienie, przekształcając związki fenolowe, zarówno w sposób enzymatyczny (np. aktywność lakazy), jak i nieenzymatyczny. Jednak generalnie stężenie związków fenolowych w białym winie nie jest wysokie. Poza nimi na barwę mogą wpływać głównie polisacharydy i związki białkowe.
Młode wino jest zwykle bladozielonkawe lub bladożółte. Jego barwa żółknie i ciemnieje wraz z upływem czasu i dojrzewania.
Aromaty.
Aromaty wina białego pokrywają niemal całą paletę aromatów wina. Aromaty owocowe mogą zawierać nuty zapachowe cytrusów, w tym cytryny i grejpfruta, białych owoców jak jabłko, pigwa, brzoskwinia oraz orzechów – włoskiego lub laskowego. Obecne mogą być owoce tropikalne – ananas, mango, liczi. Paleta aromatów zawiera również ich pieczone wersje: pieczone jabłko, dżem, owoce kandyzowane itd. Wina białe mogą też rozwijać aromaty kwiatowe, np. akacje, fiołki, oraz związane z nimi aromaty miodu. Starzenie wina wprowadza inne aromaty do wina. Dojrzewanie w beczkach daje woń wanilii, masła, bułki maślanej, tostów, karmelu itd. Długie dojrzewanie jak w przypadku vin jaune czy sherry daje aromaty typowe dla orzechów włoskich, laskowych i migdałów.
Specyficzne warunki geologiczne i klimatyczne mogą wyzwalać aromat charakterystyczny dla danego regionu. W ten sposób wydobywają się aromaty mineralne z akcentami krzemienia w chardonnay i sauvignon blanc, a zapachy nafty są typowe dla starych rieslingów alzackich.
Nawet aromaty, które wydawałoby się, że są spotykane tylko w winach czerwonych, mogą być obecne w winach białych. Ma to miejsce zwłaszcza w niektórych białych szampanach, które częściowo są produkowane z ciemnych winogron, dając nuty zapachowe, które przypominają czerwone owoce.
Smak.
W ustach białe wino jest w inny sposób wyważone niż wino czerwone, ponieważ pozbawione jest taniczności, a kwasowość odgrywa znacznie ważniejszą rolę w tworzeniu równowagi i budowaniu struktury wina, niż ma to miejsce w winie czerwonym. W białych winach słodkich i wzmocnionych obecność cukru jest dodatkowym parametrem pozwalającym zbalansować alkohol i kwasowość. Dojrzewanie w beczkach nadaje winu nuty drewniane, a taniny dębu nadają mu strukturę.
Kieliszki do wina białego.
Dla każdego typu wina tworzone są specjalne kieliszki i liczne rodzaje kieliszków do wina białego można spotkać w winiarskich rejonach. Kieliszek musi być absolutnie przejrzysty i bezbarwny, aby móc właściwie oceniać barwę wina.
Wina musujące podaje się specjalnych kieliszkach typu flet lub czarka. Flet jest preferowany przez profesjonalnych degustatorów, ponieważ dzięki jego kształtowi aromaty koncentrują się, a jego wysokość pozwala na podziwianie drobnych bąbelków, które unoszą się na powierzchnię. Czarkę nie poleca się ze względu na zbyt rozszerzający się ku górze kształt – nie pozwala na wytworzenie się pianki i gaz wraz z aromatem zbyt szybko się ulatnia.
W 1970 w wyniku prac zespołu degustatorów, w tym Jules’a Chauveta z Krajowego Instytutu Oznaczeń Pochodzenia (INAO) powstał znormalizowany kieliszek INAO. Ma on cienkie ścianki i kształt odpowiedni do degustacji wszystkich win. Jest on używany między innym podczas degustacji przy nadawaniu oznaczenia AOC.
Białe wino w malarstwie i grafice.
Od średniowiecza wino białe inspirowało wielu malarzy, czy to w przedstawianiu martwej natury, czy też życia codziennego, zabaw i zbytku. W XVII w. wielu malarzy angielskich, holdenderskich czy niemieckich ukazywało duże spożycie białego wina w swoich pracach, co było związane ze zmniejszaniem się spożycia piwa wśród arystokracji i burżuazji.
Białe wino inspirowało również rysowników, karykaturzystów, twórców reklam.

</doc>
<doc id="562552" url="https://pl.wikipedia.org/wiki?curid=562552" title="Violante Placido">
Violante Placido

Violante Placido (ur. 1 maja 1976 w Rzymie) – włoska aktorka i piosenkarka. Zagrała Marię Pomorską w filmie "Karol. Człowiek, który został papieżem", a także Nadyę w filmie "Ghost Rider 2". Jej ojcem jest aktor Michele Placido.

</doc>
<doc id="562558" url="https://pl.wikipedia.org/wiki?curid=562558" title="Taktowny dowcip">
Taktowny dowcip

Taktowny dowcip (gr. , eutrapelia) – w etyce Arystotelesa cnota stanowiąca złoty środek między błazeństwem a nieokrzesaniem. Wydaje się, że współcześnie taktowny dowcip, błazeństwo i nieokrzesanie uznaje się najczęściej za fakty pozaetyczne. Pojęcie taktownego dowcipu wywarło znaczny wpływ na średniowieczne i wczesnonowożytne pojęcie dworności, z którym było też w owych czasach utożsamiane.
W siódmym rozdziale II księgi "Etyki nikomachejskiej" (1108 a) Arystoteles odnosi pojęcie taktownego dowcipu do przyjemności tkwiącej w zabawie i żartach – brak umiaru w tej przyjemności to o ile jest on nadmiarem błazeństwo (także "kpiarstwo"), o ile jest on niedomiarem nieokrzesanie (także "brak zmysłu humoru").
Pojęciu taktownego dowcipu omówione jest szerzej w ósmym rozdziale księgi IV "Etyki nikomachejskiej" (1127 b i nn.). Arystoteles zauważa, że w życiu ludzkim w ramach odpoczynku istnieją rozrywki i żarty. Twierdzi, że w dziedzinie rozrywek i żartów istnieją reguły stanowiące o tym, jak trzeba mówić i czego trzeba słuchać. W stosunku do złotego środka jakim jest taktowny dowcip wykroczeniem poza te reguły jest prostackie błazeństwo, pragnienie wywołania śmiechu niezależnie od zasad przyzwoitości. Wykroczeniem poza te reguły jest także brak ogłady, nieokrzesanie rozumiane jako brak zmysłu humoru powodowane niedostateczną giętkością charakteru. Inaczej niż (z reguły) współcześnie, giętkość charakteru Grecy uznawali za cnotę, dzięki czemu mogli uznać charakterystyczne dla barbarzyńców nieokrzesanie za wadę etyczną.
W podobny sposób pojęcie taktownego dowcipu omawia trzydziesty rozdział I księgi "Etyki wielkiej" (1193 a) ("A taktowny dowcip jest zachowaniem umiaru między błazeństwem a nieokrzesaniem i dotyczy żartów"), przy czym wprowadza się tu rozróżnienie dwóch znaczeń terminu "taktowny dowcip": pierwsze to umiejętność taktownego żartowania, drugie to umiejętność znoszenia taktownych żartów. "Błazen" uważa, że wolno mu wyśmiewać każdego i wszystko, "człowiek nieokrzesany" nie pozwala, by żartowano z niego, ani sam nie żartuje, a na żarty reaguje gniewem.

</doc>
<doc id="562561" url="https://pl.wikipedia.org/wiki?curid=562561" title="Eutrapelia">
Eutrapelia



</doc>
<doc id="562563" url="https://pl.wikipedia.org/wiki?curid=562563" title="Krzysztof Jaroszyński">
Krzysztof Jaroszyński

Krzysztof Stanisław Jaroszyński (ur. 3 czerwca 1953 w Warszawie) – polski reżyser, scenarzysta, satyryk, twórca kabaretowy. Jest członkiem Stowarzyszenia Pisarzy Polskich.
Życiorys.
Absolwent XXII Liceum Ogólnokształcącego im. Jose Marti w Warszawie.
Jako dziewiętnastolatek zaczął występować w kabarecie studenckim „Stodoła”, a także rozpoczął współpracę z redakcją rozrywkową III Programu Polskiego Radia. Dwa lata później stał się stałym członkiem składu twórców magazynu radiowego „60 minut na godzinę”. Od 1976 występował w kabarecie Jana Pietrzaka „Pod Egidą”. W latach 1987–1991 wraz z Januszem Gajosem tworzył duet kabaretowy „Dwójka bez Sternika”. 
W latach 90. wraz ze Stefanem Friedmannem prowadził na antenie TVP1 program satyryczny „Magazynio” oraz humorystyczne quizy dla kandydatek do tytułu Miss Polski, podczas corocznej gali finałowej konkursu.
Pisał teksty kabaretowe dla Krystyny Sienkiewicz, Jana Kobuszewskiego, Piotra Fronczewskiego, Janusza Gajosa, Cezarego Pazury i wielu innych.
Od 1992 jest również producentem telewizyjnym. Od 2021 roku należy do kabaretu PanDemon.
Życie prywatne.
Jest mężem aktorki Elżbiety Zającówny. Mają córkę, Gabrielę (ur. 14 kwietnia 1991 roku).

</doc>
<doc id="562564" url="https://pl.wikipedia.org/wiki?curid=562564" title="Aelred">
Aelred

Aelred – imię męskie pochodzące od germańskiego "Adalrat, Adalrad", którego patronem jest św. Aelred, angielski święty z XII wieku.
Aelred imieniny obchodzi 12 stycznia, jako wspomnienie św. Aelreda.

</doc>
<doc id="562567" url="https://pl.wikipedia.org/wiki?curid=562567" title="Nieokrzesanie">
Nieokrzesanie



</doc>
<doc id="562568" url="https://pl.wikipedia.org/wiki?curid=562568" title="Sporty niepełnosprawnych">
Sporty niepełnosprawnych

Sport niepełnosprawnych lub sport adaptacyjny lub parasport – dyscypliny sportowe uprawiane przez zawodników niepełnosprawnych z adaptacją zasad i sprzętu adekwatną do stopnia i rodzaju ograniczenia sprawności.
Dyscypliny i zawody są zazwyczaj oparte na istniejących sportach i ich przepisach, z modyfikacjami do potrzeb niepełnosprawnych zawodników. Organizowane są imprezy sportowe, paraolimpiady dla zawodników niepełnosprawnych fizycznie oraz olimpiady specjalne dla zawodników niepełnosprawnych intelektualnie. Paraolimpiady organizowane są co 4 lata od 1960 roku.
Dyscypliny adaptowane dla zawodników niepełnosprawnych:
Uwagi:

</doc>
<doc id="562569" url="https://pl.wikipedia.org/wiki?curid=562569" title="Błazeństwo">
Błazeństwo



</doc>
<doc id="562572" url="https://pl.wikipedia.org/wiki?curid=562572" title="Grysik">
Grysik



</doc>
<doc id="562573" url="https://pl.wikipedia.org/wiki?curid=562573" title="Adam Kreczmar">
Adam Kreczmar

Adam Kreczmar (ur. 17 czerwca 1944 w Warszawie, zm. 26 sierpnia 1982 tamże) – polski poeta, satyryk, autor słuchowisk radiowych i twórca kabaretowy.
Życiorys.
Był synem aktorów Justyny Kreczmarowej i Jana Kreczmara. Brat Małgorzaty Janiny Kreczmar-Daukszewicz (żony Krzysztofa Daukszewicza). Absolwent VI Liceum Ogólnokształcącego im. Tadeusza Reytana w Warszawie (1962). Ukończył studia na Wydziale Malarstwa Akademii Sztuk Pięknych w Warszawie u Aleksandra Kobzdeja.
Współtworzył (wspólnie z Jackiem Janczarskim i Jerzym Markuszewskim) ITR (Ilustrowany Tygodnik Rozrywkowy) nadawany w pierwszej połowie lat 70. XX wieku w Programie 3 Polskiego Radia. Wraz z Jonaszem Koftą i Janem Pietrzakiem prowadził Kabaret pod Egidą.
Adam Kreczmar cierpiał na niedrożność przewodów żółciowych w wątrobie. Zmarł w wieku 38 lat. Spoczywa w grobowcu rodzinnym na cmentarzu Powązkowskim w Warszawie (kw. 190–V–24/25).
Stworzył m.in. słuchowiska radiowe:

</doc>
<doc id="562575" url="https://pl.wikipedia.org/wiki?curid=562575" title="Ostalgia">
Ostalgia

Ostalgia (niem. Ostalgie od słow Ost (wschód) oraz Nostalgie (nostalgia)) – termin określający zjawisko tęsknotę za czasami Niemieckiej Republiki Demokratycznej (NRD). Użycie tego określenia po raz pierwszy przypisuje się drezdeńskiemu kabareciście i aktorowi Uwe Steimle.
Znaczenie.
Fenomen ostalgii przybiera dwie główne formy. Wyrasta z tęsknoty za "małą stabilizacją" (np. programem – w praktyce minimalnych – osłon socjalnych), charakteryzującą kraje komunistyczne przed upadkiem systemu, i jest wyrazem strachu "odrzuconych" przed prawami wolnego rynku, ale w lżejszej formie może przejawiać się fascynacją wyprodukowanymi w czasach realnego socjalizmu przedmiotami (na przykład samochodami marki Trabant czy Wartburg).
Na ostalgii opiera się dzisiejsza popularność wielu artystów tworzących za czasów NRD, ale także współczesnych dzieł podejmujących temat przeszłości (na przykład film "Good bye, Lenin!").
Zjawisko podobne do ostalgii (czyli tęsknota za czasami komunizmu) występuje w niemal wszystkich państwach byłego Bloku Wschodniego, także w Polsce (nostalgia za PRL-em) oraz w szczególności w krajach byłego ZSRR, szczególnie w Rosji, gdzie silna jest nostalgia za czasami istnienia Związku Radzieckiego. Natomiast w krajach byłej Jugosławii podobnym zjawiskiem jest tzw. Jugonostalgia, czyli tęsknota za czasami Socjalistycznej Federacyjnej Republiki Jugosławii.

</doc>
<doc id="562576" url="https://pl.wikipedia.org/wiki?curid=562576" title="Ostalgie">
Ostalgie



</doc>
<doc id="562577" url="https://pl.wikipedia.org/wiki?curid=562577" title="Reprezentacja Oksytanii w piłce nożnej mężczyzn">
Reprezentacja Oksytanii w piłce nożnej mężczyzn

Reprezentacja Oksytanii w piłce nożnej nie jest członkiem FIFA ani UEFA. Zrzesza ona mówiących językiem oksytańskim mieszkańców Francji, Włoch i Hiszpanii, w szczególności zamieszkujących francuski region Prowansję. Związek Piłkarski Oksytanii miał jakoby zostać powołany do życia już w 1901 roku. Wiadomo na pewno, że zespół rozegrał dwa mecze w 1921 (jako reprezentacja Prowansji) i cztery w ciągu ostatnich dwóch lat. Wygrał do tej pory jedno spotkanie, z Czeczenią, za to aż 14:0.
Drużyna brała udział w VIVA World Cup 2006, gdzie zajęła 3. miejsce i rozegrała dwa mecze, oba przegrywając - z Laponią (0–7) oraz z Monako (2–3).

</doc>
<doc id="562578" url="https://pl.wikipedia.org/wiki?curid=562578" title="Ludwik Oborski (1787–1873)">
Ludwik Oborski (1787–1873)

Ludwik Oborski (ur. 1787, zm. 25 października 1873 w Londynie) – polski socjalista, pułkownik Wojska Polskiego, uczestnik walk niepodległościowych, działacz emigracyjny, członek loży Doskonałe Milczenie.
Życiorys.
Od 1803 był żołnierzem Armii Księstwa Warszawskiego, w 1807 mianowany do stopnia porucznika, w 1808 do stopnia kapitana. Był uczestnikiem wojen napoleońskich z Austrią, Prusami i Rosją. Podczas oblężenia Gdańska w 1812 mianowany majorem i odznaczony Orderem Legii Honorowej. Po upadku Napoleona Bonaparte, wstąpił do Wojska Polskiego Królestwa Kongresowego w szeregach 3 Pułku Piechoty Liniowej w stopniu podpułkownika. Był działaczem Wolnomularstwa Narodowego i Towarzystwa Patriotycznego. Uczestniczył w powstaniu listopadowym, jako podpułkownik od 6 lutego 1831 był dowódcą 7 Pułku Piechoty Liniowej, od 6 kwietnia 1831 w stopniu pułkownika, odznaczył się szczególnie w bitwie pod Olszynką Grochowską. Będąc w stopniu podpułkownika 10 marca 1831 został odznaczony Krzyżem Złotym Orderu Virtuti Militari (nr 315).
Po upadku powstania przebywał na emigracji we Francji gdzie prowadził ożywioną działalność na rzecz polskich uchodźców. W 1833 roku był "żołnierzem naczelnikiem" Hufca Świętego, złożonego z polskich emigrantów, próbujących przez Szwajcarię bezskutecznie nieść pomoc powstaniu we Frankfurcie. Dowodził oddziałem polskim, który pośpieszył z pomocą rewolucji w północnych Włoszech w 1834 roku. W 1848 powrócił do kraju na wieść o wybuchu walk w Wielkopolsce. Płk Ludwik Oborski współpracował z gen. Ludwikiem Mierosławskim, późniejszym dyktatorem powstania styczniowego. Płk Oborski brał udział w bitwach pod Miłosławiem, Wrześnią i Sokołowem. Po upadku powstania poznańskiego 1848 r. został uwięziony, a następnie wydalony z Prus. W 1849 wziął udział w powstaniu w Badenii, gdzie służył pod Ludwikiem Mierosławskim i walczył m.in. pod Katherthal, Waghäusel, Rastatt. Uczestnik tajnych organizacji na Węgrzech i w Polsce.
Po wybuchu powstania styczniowego rozwinął działalność polityczną na rzecz walczącej Polski. W 1865 roku, emigrował do Londynu gdzie reaktywował działalność Towarzystwa Demokratycznego Polskiego. W 1872 uczestniczył w tworzeniu socjalistycznej organizacji Związku Ludu Polskiego. Współpracował z czartystami i rewolucyjnymi grupami emigrantów niemieckich jak Bratni Demokraci czy Stowarzyszenie Międzynarodowe. W 1865 roku został członkiem rady generalnej I Międzynarodówki i utrzymywał z nią kontakt do końca życia. Przyjaźnił się między innymi z Karolem Marksem i Fryderykiem Engelsem.
Przez pewien okres przebywał także na emigracji w USA, gdzie w Nowym Jorku pracował jako szewc. Zmarł 25 października 1873 w Londynie. Został pochowany na tamtejszym Highgate Cemetery.

</doc>
<doc id="562579" url="https://pl.wikipedia.org/wiki?curid=562579" title="Joanna Francuska">
Joanna Francuska



</doc>
<doc id="562581" url="https://pl.wikipedia.org/wiki?curid=562581" title="Tygriusz">
Tygriusz

Tygriusz — imię męskie pochodzenia łacińskiego, pierwotnie przydomek od nazwy "tigris", "–idis" — "tygrys, tygrysica". Patronem tego imienia jest św. Tygriusz, kapłan, wspominany razem ze św. Eutropiuszem.
Tygriusz imieniny obchodzi 12 stycznia.

</doc>
<doc id="562584" url="https://pl.wikipedia.org/wiki?curid=562584" title="Marta Lipińska">
Marta Lipińska

Marta Lipińska-Englert (ur. 14 maja 1940 w Borysławiu) – polska aktorka teatralna, radiowa, filmowa i telewizyjna.
Życiorys.
Ukończyła Liceum Ogólnokształcące im. Królowej Jadwigi w Warszawie. W 1962 została absolwentką Państwowej Wyższej Szkoły Teatralnej w Warszawie. W trakcie studiów była asystentką Jerzego Kreczmara. Zaraz po studiach otrzymała angaż w Teatrze Współczesnym w Warszawie, gdzie już za debiutancką rolę Iriny w spektaklu "Trzy siostry" Czechowa w reżyserii Erwina Axera, po premierze 22 lutego 1963 roku, została wyróżniona nagrodą dla młodych aktorów na Festiwalu w Katowicach. Występowała także w warszawskim Teatrze Scena Prezentacje (1991–1993).
Jeszcze jako studentka szkoły teatralnej debiutowała w filmie rolą nieszczęśliwej ofiary pseudolekarza i hochsztaplerki udającej medium u Stanisława Różewicza w "Głosie z tamtego świata" (1962). Potem raz jeszcze pojawiła się u Różewicza w filmie "Piekło i niebo" (1966). Dwukrotnie wystąpiła w filmach Tadeusza Konwickiego: "Salto" (1965) w roli intrygującej Heleny i "Dolina Issy" (1982) jako Tekla Dilbinowa z Surkontów. Szerokiej widowni stała się znana z ról w filmach i serialach będących adaptacjami dzieł literackich. Wystąpiła między innymi jako pani Helena Stawska w serialu "Lalka" (1977) oraz jako znerwicowana, ale pełna wyższych aspiracji żona właściciela majątku ziemskiego w serialu i filmie kinowym "Nad Niemnem" (1986). W sitcomie "Miodowe lata" (1998–2003) zagrała złośliwą teściową Zofię, matkę Aliny, a w serialu komediowym "Ranczo" (2006–2009, 2011–2016) wcieliła się w postać Michałowej, gospodyni księdza na plebanii w Wilkowyjach. W filmach na podstawie powieści Katarzyny Grocholi – "Nigdy w życiu!" (2004) i "Ja wam pokażę!" (2005) – Marta Lipińska i Krzysztof Kowalewski wystąpili jako rodzice Judyty.
W programie III Polskiego Radia występowała jako naiwna pani Eliza, beznadziejnie zakochana w panu Sułku (Krzysztof Kowalewski), w cyklu słuchowisk Jacka Janczarskiego "Kocham pana, panie Sułku" (1973–2002).
Życie prywatne.
Pierwszym mężem aktorki był operator filmowy Krzysztof Winiewicz. Jej drugim mężem, od 1968 roku, jest aktor i reżyser teatralny Maciej Englert. Mają córkę Annę, kostiumografkę, absolwentkę Akademii Sztuk Pięknych oraz syna Michała, który został operatorem filmowym.

</doc>
<doc id="562586" url="https://pl.wikipedia.org/wiki?curid=562586" title="Małgorzata Bela">
Małgorzata Bela

Małgorzata Bela (ur. 6 czerwca 1977 w Krakowie) – polska modelka, aktorka, redaktorka polskiej edycji magazynu „Vogue”.
Życiorys.
Wykształcenie.
W latach 1992–1996 uczęszczała do I Liceum Ogólnokształcącego im. Bartłomieja Nowodworskiego w Krakowie. Będąc modelką, ukończyła anglistykę na Uniwersytecie Mikołaja Kopernika w Toruniu. W 2003 uczyła się w Actors Studio w Nowym Jorku.
Kariera zawodowa.
Pracę modelki rozpoczęła w 1997 w warszawskiej agencji Model Plus. W Paryżu zadebiutowała w 1998 na pokazach: Commes des Garçons, Givenchy i Balenciaga. Następnie podpisała międzynarodowe kontrakty z agencjami modelek w: Londynie, Mediolanie, Nowym Jorku. Prezentowała kolekcje, brała udział w kampaniach reklamowych następujących projektantów oraz domów mody na świecie: Aquascutum, Calvin Klein, Chanel, Chloé, Donna Karan, Giorgio Armani, Givenchy, John Galliano, Marc Jacobs, Max Mara, Stella McCartney, Valentino, Versace oraz Yves Saint Laurent. Pojawiała się również na wybiegach w São Paulo, Wiedniu, Los Angeles, Miami oraz Monachium. Odbyła sesje zdjęciowe dla magazynów mody: „Elle”,„Vogue”, „Harper’s Bazaar”.
Jako aktorka zadebiutowała pierwszoplanową rolą w filmie "Ono" (2004) Małgorzaty Szumowskiej, za którą została nagrodzona na MFF w Kijowie (2005). Szerszą rozpoznawalność przyniosła jej rola Hani Tuszyńskiej (później: Kowalskiej) – przyjaciółki ze studenckich lat Karola Wojtyły w głośnych produkcjach biograficznych o Janie Pawle II: "Karol. Człowiek, który został papieżem" (2005) oraz "Karol. Papież, który pozostał człowiekiem" (2006). Wystąpiła w filmach "Wszyscy jesteśmy Chrystusami" (2006) i "Janosik. Prawdziwa historia" (2009). Zagrała w pierwszym sezonie serialu "Bez tajemnic" (2011), amerykańskim horrorze "Suspiria" (2018) i pierwszym polskim fabularnym filmie Netfliksa "Erotica 2022" (2020).
Jest członkinią zespołu redakcyjnego polskiej edycji miesięcznika „Vogue” oraz pojawiła się na okładce pierwszego (z Anją Rubik) i trzynastego wydania magazynu.
Życie prywatne.
W latach 2004–2013 była żoną reżysera i aktora Artura Urbańskiego, z którym ma syna Józefa (ur. 2004). We wrześniu 2013 wyszła za mąż za francuskiego biznesmena i dziennikarza, Jean-Yves Le Fur, z którym rozstała się w 2014. Jej trzecim mężem jest reżyser filmowy Paweł Pawlikowski, którego poślubiła w listopadzie 2017.

</doc>
<doc id="562587" url="https://pl.wikipedia.org/wiki?curid=562587" title="Zestawienie pochodnych interwałów">
Zestawienie pochodnych interwałów

Zestawienie zawiera tabelaryczne przedstawienie ważniejszych informacji o interwałach zwiększonych i zmniejszonych (oznaczenie, rozmiar w półtonach i przewrót).
Objaśnienia do tabeli.
Objaśnienia do tabeli:

</doc>
<doc id="562588" url="https://pl.wikipedia.org/wiki?curid=562588" title="Lorisowate">
Lorisowate

Lorisowate, lorisy, małpiatki lori (Lorisidae) – rodzina nadrzewnych ssaków z podrzędu lemurowych (Strepsirrhini) w rzędzie naczelnych (Primates). W zapisie kopalnym znane od miocenu.
Zasięg występowania.
Lorisowate zamieszkują południowo-wschodnią Azję (Indie i archipelagi wysp) i Afrykę (bez Madagaskaru).
Cechy charakterystyczne.
Ogon krótki, uwsteczniony; żywią się głównie owadami i drobnymi kręgowcami. Prowadzą nadrzewny, nocny tryb życia, poruszają się powoli, podobnie do leniwców.
Systematyka.
Do rodziny lorisowatych należą następujące występujące współcześnie podrodziny:
Opisano również podrodzinę wymarłą:
oraz wymarły rodzaj o niepewnej pozycji systematycznej i niesklasyfikowany w żadnej z powyższych podrodzin:

</doc>
<doc id="562591" url="https://pl.wikipedia.org/wiki?curid=562591" title="Anna Polony">
Anna Polony

Anna Władysława Polony (ur. 21 stycznia 1939 w Krakowie) – polska aktorka teatralna i filmowa, wieloletnia aktorka Starego Teatru im. Heleny Modrzejewskiej w Krakowie i pedagog Akademii Sztuk Teatralnych im. Stanisława Wyspiańskiego w Krakowie, w latach 1999–2005 jej prorektor; reżyser teatralna, laureatka Orła za drugoplanową rolę kobiecą w filmie "Rewers".
Życiorys.
Absolwentka Wydziału Aktorskiego (1960) oraz Wydziału Reżyserii Dramatu (1984) Państwowej Wyższej Szkoły Teatralnej im. Ludwika Solskiego w Krakowie. W 1973 została jej pedagogiem, a w latach 1999−2005 była jej prorektorem. 26 października 1990 otrzymała tytuł profesora nauk o sztukach pięknych. Była członkiem Prezydium Polskiej Akademii Nauk oraz Rady Języka Polskiego.
Zadebiutowała 12 lipca 1959 rolą Małej Polikseny na deskach Starego Teatru w inscenizacji "Wojny trojańskiej nie będzie" J. Giraudoux w reżyserii Jerzego Kaliszewskiego. W latach 1960−1964 była aktorką Teatru im. Juliusza Słowackiego, następnie od 1964 do 2002 pracowała w Narodowym Starym Teatrem im. Heleny Modrzejewskiej. Występowała w spektaklach Konrada Swinarskiego, Jerzego Grzegorzewskiego, Jerzego Jarockiego, Andrzeja Wajdy, Macieja Prusa, Krzysztofa Babickiego i Agnieszki Glińskiej.
Najważniejsza w jej karierze była współpraca z Konradem Swinarskim. Polony wystąpiła w jego dwunastu realizacjach i asystowała przy legendarnej inscenizacji "Dziadów" Mickiewicza (1973). Do jej najważniejszych ról w spektaklach Swinarskiego należy zaliczyć Orcia w "Nie-Boskiej komedii" Z. Krasińskiego (1965), Katarzynę w "Woyzecku" G. Büchnera (1966), Młodą Bladą w "Żegnaj, Judaszu" I. Iredyńskiego (1971) oraz Muzę w "Wyzwoleniu" S. Wyspiańskiego (1974).
Jest laureatką licznych nagród w dziedzinie teatru, między innymi Nagrody im. Aleksandra Zelwerowicza – przyznawanej przez redakcję miesięcznika „Teatr” – za sezon 1986/1987, za rolę Maman Liedermeyer w spektaklu „Wiosna Narodów w Cichym Zakątku” Adolfa Nowaczyńskiego w Starym Teatrze im. Heleny Modrzejewskiej w Krakowie, Złotej Maski (2002) za rolę Pani Orgonowej w „Damach i huzarach” Aleksandra Fredry, Polskiej Nagrody Filmowej „Orzeł” za rolę w filmie „Rewers” (2009) oraz Nagrody Gustaw przyznanej przez Związek Artystów Scen Polskich (2015).
Do czasu przejścia na emeryturę w 2002 pozostawała etatową aktorką w zespole artystycznym Starego Teatru. Gościnną współpracę z teatrem zakończyła w styczniu 2014 w geście sprzeciwu wobec programu artystycznego zaproponowanego przez Jana Klatę, który objął stanowisko dyrektora w styczniu 2013 roku. Wraz z odejściem rozpoczęła współpracę z Teatrem im. Juliusza Słowackiego. W grudniu 2020 zapowiedziano jej powrót na deski Starego Teatru.

</doc>
<doc id="562592" url="https://pl.wikipedia.org/wiki?curid=562592" title="Raziel (Legacy of Kain)">
Raziel (Legacy of Kain)



</doc>
<doc id="562593" url="https://pl.wikipedia.org/wiki?curid=562593" title="Patrycja Soliman">
Patrycja Soliman

Patrycja Soliman (ur. 3 grudnia 1981 w Kairze) – polska aktorka filmowa i teatralna.
Życiorys.
Jej ojciec jest Egipcjaninem, a matka Polką. W 2006 roku ukończyła Akademię Teatralną w Warszawie. Od 1 września 2006 roku pracuje w Teatrze Narodowym w Warszawie (zadebiutowała w nim na trzecim roku studiów rolą "Kopciucha" w sztuce Janusza Głowackiego) oraz w Teatrze Dramatycznym. 
Ze związku z aktorem Adamem Ferencym ma córkę Franciszkę.

</doc>
<doc id="562595" url="https://pl.wikipedia.org/wiki?curid=562595" title="Glafyra">
Glafyra

Glafyra lub Glafira – imię żeńskie pochodzenia greckiego ("glaphyros"), oznaczające "wytworna, elegancka". Patronką tego imienia jest św. Glafyra z Amazji.
Glafyra imieniny obchodzi 13 stycznia.
W innych językach:
Znane osoby o tym imieniu:

</doc>
<doc id="562597" url="https://pl.wikipedia.org/wiki?curid=562597" title="Perydot">
Perydot

Perydot – szlachetna odmiana oliwinów. Nazywany także chryzolitem, choć można się spotkać z użyciem nazwy chryzolit dla kamieni żółtozielonych.
Chociaż oliwin jest dość często spotykanym minerałem, perydot jest rzadki.
Perydot znaleziono w próbkach pyłu kosmicznego z sondy Stardust.
Występowanie.
Znajduje się go w: Australii, Brazylii, Chinach, Kenii, Meksyku, Birmie, Norwegii, Pakistanie, RPA, Sri Lance, Tanzanii i USA (stany: Arizona, Hawaje, Nevada i Nowy Meksyk).
Perydot jest wydobywany w celach komercyjnych w Arabii Saudyjskiej.
Wydobywany był już 3500 lat temu na egipskiej Wyspie św. Jana leżącej na Morzu Czerwonym.
Zastosowanie.
Jest to poszukiwany i wysoko ceniony kamień szlachetny.
Szczególnie efektowne są oliwiny o intensywnej zieleni oraz o zabarwieniu złocistozielonkawym; także oliwinowe kocie oko i oliwin gwiaździsty. W jubilerstwie stosuje się szlif schodkowy, brylantowy, rzadziej kaboszonowy.
Większe okazy są cenne gemmologicznie i eksponowane w muzeach.
Największy znaleziony kryształ znajduje się w Smithsonian Institution w Waszyngtonie, ma 310 karatów (62 g). Jedna z odmian perydotu, nazywana kaszmirską, pochodzi z Pakistanu. Wielkość tych kamieni pozwala jubilerom na otrzymanie klejnotów ponad 100 karatowych.
Kolekcja 954 oliwinów właściwych znajduje się w zbiorach muzeum Topkapı w Stambule w Turcji (kamienie ozdabiają tron).
Kultura.
Jego nazwa pochodzi prawdopodobnie od arabskiego słowa "faridat" oznaczającego kamień szlachetny, lub francuskiego "peritot" oznaczającego nieczysty. Nazywany jest szmaragdem ubogich. Używany był do wyrobu biżuterii sakralnej. Znaleziono egipską biżuterię z II tysiąclecia p.n.e., w której klejnoty pochodziły z wyspy św. Jana.
Hawajczycy uważają, że kamienie te są łzami bogini Pele.
Perydot znaleziono w próbkach pyłu kosmicznego z sondy Stardust.
Znana odmiana perydotu, nazywana kaszmirską, pochodzi z Pakistanu. Wielkość tych kamieni pozwala jubilerom na otrzymanie klejnotów ponad 100 karatowych.
Dawni medycy radzili pić wszelkie napoje zdrowotne z naczyń wykonanych z tego kamienia. Miało to zapewnić szybsze i skuteczniejsze działanie.
W litoterapii i ezoteryce jest uważany za uspokajający, odtruwający i uzdrawiający, zwłaszcza dla nerek, wątroby i trzustki.

</doc>
<doc id="562599" url="https://pl.wikipedia.org/wiki?curid=562599" title="Cieśnina Czauńska">
Cieśnina Czauńska

Cieśnina Czauńska (ros. "Чаунский пролив") - cieśnina w Rosji; łączy Morze Wschodniosyberyjskie z Zatoką Czauńską; oddziela wyspę Ajon od stałego lądu. Długość ok. 30 km; szerokość od 4 km (w części zachodniej) do 11 km (w części wschodniej). Przez większą część roku pokryta lodem.

</doc>
<doc id="562603" url="https://pl.wikipedia.org/wiki?curid=562603" title="Bitwa pod Kloster Kamp">
Bitwa pod Kloster Kamp

Bitwa pod Kloster Kamp – starcie zbrojne, które miało miejsce 15. października 1760 roku w trakcie wojny siedmioletniej
Wstęp.
Wczesną jesienią 1760 roku książę Ferdynand Brunszwicki, wódz sojuszniczej armii, znajdował się ze swą armią na linii rzeki Diemel. Francuzi zagrażali Hanowerowi. W ramach dywersji i dla odciągnięcia francuskich armii na zachód książę wysłał 20-tysięczną armię pod dowództwem Erbprinza w celu przejęcia twierdzy Wesel nad dolnym Renem.
Ufortyfikowane miasto Wesel leżało przy ujściu rzeki Lippe do Renu. Francuski dowódca przygotował miasto do odparcia ataku, niszcząc most na Renie tuż przy ujściu Lippe. Siły francuskie pod dowództwem generała-porucznika Marquis de Castries ruszyły z południowego wschodu aby uwolnić otoczony garnizon. Erbprinz otoczył Wesel i stwierdził, iż miasta nie da się wziąć szturmem, lecz tylko regularnym oblężeniem. Ciężka artyleria na potrzeby oblężenia musiała zostać ściągnięta z Holandii wraz ze sprzętem mostowym. Przeprawy zostały utworzone powyżej i poniżej miasta, armia Erbprinza przedostała się na zachodni brzeg w celu blokowania francuskiej odsieczy. Wojska generała Castries zajęły pozycje za Fossa Eugenica, nieużywaną częścią kanału biegnącego od Rheinberga do położonego na szczycie wzgórza Kloster Kamp opactwa. Castries zamierzał zaczekać na przybycie dalszych sił francuskich przed rozpoczęciem ataku na linie oblegających wokół Wesel.
Bitwa.
Erbprinz postanowił zaatakować armię Castries'a natarciem dookoła lewej flanki francuskiej na Kloster Kamp. Jego siły zaczęły swój pochód późnym wieczorem 15 października. Generał-major George Augustus Eliott dowodził awangardą (2 szwadrony pruskich huzarów, brytyjskie regimenty: the Royal Dragoons i the Inniskilling Dragoons oraz 87 i 88 regiment Highlanderów). Główne siły uderzeniowe były dowodzone przez generała porucznika Waldegrave (2 bataliony grenadierów, 20 regiment pieszy, 23 Królewski Regiment Walijski, 25 regiment pieszy, 2 bataliony hanowerskie i 2 bataliony heskie). Za nim szła kawaleria (brytyjski 10 regiment dragonów i 10 szwadrów kawalerii hanowerskiej i heskiej). Rezerwy dowodzone przez generała majora Howarda (11, 33 i 51 regiment pieszy oraz 5 batalionów heskich) znajdowały się kilka mil z tyłu.
Rozpoczęty w środku nocy atak sił Eliotta doprowadził do usunięcia Francuzów z opactwa na Kloster Kamp i wzięcia mostu nad kanałem. Odgłos strzałów ostrzegł o niebezpieczeństwie główne siły armii francuskiej. Część wyższych oficerów ruszyła naprzód na rekonesans. Wszyscy oni dostali się do niewoli. Jeden z nich Chevalier D’Assas, kapitan w regimentu z Owernii, skrzyknął swych żołnierzy zanim został przebity bagnetem. Regiment Owernii popędził do broni zaś wkrótce pojawiło się więcej francuskich regimentów.
Świtem brytyjskie i niemieckie regimenty piesze dołączyły do ataku, zaś regimenty Highlanderów rozlały się wokół francuskiej flanki. Atak był udany, zmuszono Francuzów do odwrotu i zdobyto wioskę Kamperbruch nad kanałem. Markiz de Castries, energiczny młody generał, ściągnął rezerwy i zawracając cofające się oddziały, ruszył do kontrataku na sojuszniczą piechotę. Teren był podzielony na małe, ogrodzone pola stwarzające spore trudności w trakcie ruchu rozwiniętych formacji. Udany atak spowodował złamanie formacji brytyjskich i niemieckich regimentów. Ich żołnierze wystrzelili już po około 24 pociski, a nie było żadnej możliwości dostarczenia im świeżej amunicji. Francuski kontratak zmusił sojuszniczą piechotę do odwrotu przez kanał. W tym krytycznym punkcie bitwy Erbprinz spadł z rannego konia, doznając kontuzji, które wyłączyły go na najbliższą godzinę z dowodzenia. Kiedy przyszedł do siebie, rozkazał przybyć na pole bitwy Howardowi z jego rezerwami. W tym czasie Francuzi wzmocnili swe ataki. 
Na zachodnim końcu kanału generał Eliott przejął inicjatywę, prowadząc trzy brytyjskie pułki kawalerii: Królewski, Inniskillings i 10. dragonów, do szarży wzdłuż południowego brzegu kanału. Szarża Eliotta powstrzymała francuski atak i umożliwiła alianckiej piechocie powrót na północny brzeg kanału. Regimenty Howarda nadchodzące z tyłu utworzyły kordon, który umożliwił powstrzymanie uciekającej znad kanału piechoty i jej reorganizację. Erbprinz, który powrócił na pole bitwy po upadku, rozkazał odwrót w kierunku Renu. Tam się okazało, iż most pontonowy został zniszczony przez szybki prąd rzeczny, zmuszając jego armię do pozostania na zachodnim brzegu rzeki przez dwa kolejne dni. Na szczęście dla sojuszników Castries nie wykorzystał powodzenia, czekając, na pozycjach za kanałem, na posiłki.
W kolejnych dniach sojusznicza armia przekroczyła Ren i zwinęła oblężenie Wesel. Spóźniony atak Castries'a nie był w stanie przeszkodzić w odwrocie sojuszników.

</doc>
<doc id="562605" url="https://pl.wikipedia.org/wiki?curid=562605" title="Jacek Duda">
Jacek Duda

Jacek Duda – polski duchowny Kościoła Ewangelicznych Chrześcijan w RP, pastor zboru Kościoła Ewangelicznych Chrześcijan w Lublinie. W latach 2004–2007 pełnił funkcję Prezbitera Naczelnego (zwierzchnika) Kościoła Ewangelicznych Chrześcijan. Wcześniej i po 2007 wielokrotnie zajmował różne stanowiska w Radzie Kościoła, w tym był Zastępcą Prezbitera Kościoła i sekretarzem Rady. Od 2011 jest ponownie członkiem Rady Kościoła.
Jest żonaty i ma czworo dzieci.

</doc>
<doc id="562606" url="https://pl.wikipedia.org/wiki?curid=562606" title="Piłka nożna w Polsce (2006/2007)">
Piłka nożna w Polsce (2006/2007)

Piłka nożna w Polsce - sezon 2006/2007

</doc>
<doc id="562609" url="https://pl.wikipedia.org/wiki?curid=562609" title="Odoryk">
Odoryk

Odoryk – imię męskie pochodzenia germańskiego, którego patronem jest bł. Odoryk z Pordenone.
Odoryk imieniny obchodzi 14 stycznia.

</doc>
<doc id="562610" url="https://pl.wikipedia.org/wiki?curid=562610" title="Sala królestwa">
Sala królestwa

Sala Królestwa – miejsce zebrań i ośrodek życia religijnego członków lokalnego zboru Świadków Jehowy, obiekt służący biblijnej działalności edukacyjnej prowadzonej przez ten związek wyznaniowy oraz wielbieniu Boga (Jehowy). Chociaż pierwsze takie miejsca zaczęły powstawać pod koniec XIX wieku, nazwę tę nadał im w roku 1935 Joseph Franklin Rutherford, drugi prezes Towarzystwa Strażnica. Świadkowie Jehowy uważają, że „Sale Królestwa mają związek ze świętym imieniem Boga”.
W 2017 roku Świadkowie Jehowy na całym świecie posiadali i użytkowali ponad 62 tysiące własnych Sal Królestwa.
Historia.
Pierwotnie Świadkowie Jehowy (do roku 1931 jako Badacze Pisma Świętego) spotykali się w domach prywatnych, pomieszczeniach gospodarczych lub wynajętych salach wykładowych. Z czasem zaczęto budować proste budynki lub adaptować pomieszczenia na sale, które zapewniały stałą możliwość organizowania zebrań zborowych. Jeden z pierwszych specjalnie wybudowanych w tym celu obiektów powstał w Mount Lookout w Wirginii Zachodniej w Stanach Zjednoczonych w roku 1890 i był nazywany kościołem Nowego Światła. Był on używany jeszcze w latach 20. XX wieku. Do lat 30. XX wieku obiekty budowane i remontowane, a potem używane do celów religijnych nie były nazywane. Pierwszy budynek nazwany „Salą Królestwa” powstał w 1935 przy Pensacola Street 1228 w Honolulu na Hawajach. Nazwę zaproponował ówczesny prezes Towarzystwa Strażnica, Joseph F. Rutherford, który nawiązał w ten sposób do „głoszenia dobrej nowiny o Królestwie Bożym” (Mt 24:14). Na większą skalę własne sale zaczęto budować dopiero w latach 50. XX wieku.
W Polsce jednym z pierwszych budynków służących jako sala zebrań był dom w Krakowie na Podgórzu przy ul. Kącik 5, specjalnie zakupiony na ten cel około 1920 roku przez badacza Pisma Świętego z Mielca o nazwisku Winiarz. W roku 1921 przy ul. Hożej 35 znajdowała się sala zebrań warszawskiego zboru, która po remoncie mogła pomieścić 400 osób. W 1924 roku wyremontowano halę fabryczną w centrum Łodzi, która stała się miejscem zebrań, odbywających się zarówno w języku polskim, jak i niemieckim. W 1925 roku w Warszawie przy ul. Nowy Zjazd 1 sala zebrań znajdowała się przy krajowym biurze Towarzystwa Strażnica. Na początku lat 30 XX w. sala zebrań mieściła się przy ul. Piotrkowskiej 108 w Łodzi, a w Krakowie przy ul. Brackiej 5. Po II wojnie światowej pierwszą salę Królestwa mogącą pomieścić 60 osób zbudowano w Poznaniu pod koniec 1945 roku. Liczne sale Królestwa pojawiły się w latach 1946–1949, gdy Świadkowie Jehowy cieszyli się względną swobodą działalności. Były to najczęściej budynki adaptowane na sale Królestwa. W okresie represji członkowie zborów i sympatycy Świadków Jehowy zbierali się w warunkach konspiracyjnych w mieszkaniach prywatnych. Dopiero w latach osiemdziesiątych ubiegłego stulecia, gdy sprzeciw władz komunistycznych nieco zelżał, zaczęły powstawać pierwsze nieoficjalne sale Królestwa (do roku 1989 Świadkowie Jehowy, mimo dużej swobody w latach 80. XX wieku, nadal byli organizacją uznawaną przez państwo za nielegalną). Były to najczęściej wyremontowane pomieszczenia, formalnie traktowane jako budynki gospodarcze (na przykład warsztaty lub pomieszczenia gospodarcze) albo po prostu pomieszczenia mieszkalne. Po legalizacji w 1989 roku i dużym wzroście liczby wyznawców na początku lat 90. XX wieku zaczęły powstawać nowe sale Królestwa, spełniające wymogi budynków użyteczności publicznej oraz wszelkie standardy bezpieczeństwa. Od połowy lat 90. XX wieku we wznoszeniu sal zbory były wspierane przez Regionalne Komitety Budowlane, a obecnie przez Lokalny Dział Projektowo-Budowlany, co zwiększa tempo budowy i obniża koszty.
Zdecydowana większość z 1272 zborów Świadków Jehowy w Polsce spotyka się w 645 własnych Salach Królestwa. Na całym świecie około 80% z przeszło 119 tysięcy zborów Świadków Jehowy spotyka się w Salach Królestwa.
Sale Królestwa
Korzystanie z Sal Królestwa.
Zbór Świadków Jehowy (liczący 50–300 głosicieli) w Sali Królestwa zazwyczaj spotyka się dwa razy w tygodniu na: "zebraniu w weekend" i na "zebraniu w tygodniu". Czasem z jednej sali korzysta kilka zborów, zbierając się w różne dni tygodnia. Na zebraniach zborowych przedstawiany jest program oparty na Piśmie Świętym, a omówiony na podstawie literatury Towarzystwa Strażnica złożony z wykładów, referatów, pokazów, scenek i wywiadów (np. zebranie Chrześcijańskie życie i służba). Część punktów programu omawiana jest z udziałem obecnych, poprzez udzielanie odpowiedzi na zadawane pytania przez zgłaszających się do wypowiedzi na temat przedstawiony w publikacji oraz w Biblii. Co tydzień w ten sposób omawia się materiał opublikowany w czasopiśmie „Strażnica Zwiastująca Królestwo Jehowy”. Zebranie studium Strażnicy zwykle rozpoczyna się i kończy pieśnią religijną oraz krótką modlitwą do Boga Jehowy. Podobnie przeprowadza się niektóre części zebrania chrześcijańskie życie i służba, w tym punkt – zborowe studium Biblii, w którym korzysta się z materiału z książki lub broszury wydanej przez Towarzystwo Strażnica.
Czasem w Sali Królestwa przeprowadza się dodatkowe kursy (np. Kurs Służby Pionierskiej czy Kurs Służby Królestwa), szkolenia i inne spotkania związane z działalnością Świadków Jehowy (np. zbiórki do służby polowej). W ważnych momentach życia członków wspólnoty (ślub, pogrzeb) zbór spotyka się w Sali Królestwa, aby wysłuchać okolicznościowego wykładu biblijnego. Sala Królestwa jest też miejscem składowania literatury biblijnej, tu można też bezpłatnie otrzymać Biblię, czasopisma „Strażnica Zwiastująca Królestwo Jehowy” i „Przebudźcie się!” oraz inne aktualne publikacje biblijne.
W Sali Królestwa nie wolno prowadzić działalności komercyjnej ani wykorzystywać jej do celów prywatnych. Jest to obiekt użyteczności religijnej, służący biblijnej działalności edukacyjnej oraz wielbieniu Boga Jehowy.
W wyjątkowych sytuacjach budynki są wykorzystywane przez Świadków Jehowy również jako obiekty akcji pomocy humanitarnych.
Wygląd.
Sale Królestwa są to proste budynki, zbudowane przez Świadków Jehowy ochotników. Ich główną część stanowi sala wykładowa (audytorium), gdzie odbywają się zebrania zborowe. Sale nie są świątyniami ani kościołami w takim znaczeniu jak zazwyczaj w innych religiach, nie wyróżniają się spośród miejscowych budynków jakimiś szczególnymi elementami architektonicznymi (wieżą, krzyżem, ołtarzem, witrażami itp.). Najczęściej na zewnątrz budynku znajduje się tabliczka z napisem "Sala Królestwa Świadków Jehowy" oraz tabliczka z porami zebrań ("zebranie w tygodniu" oraz "zebranie w weekend") poszczególnych zborów. Przy obiekcie zwykle znajduje się parking.
Główna sala wypełniona jest rzędami krzeseł (od 100 do 300 miejsc siedzących), zwróconymi w kierunku podium, na którym stoi mównica oraz stolik do przedstawiania scenek. Na ścianie za podium najczęściej w czasie zebrania na ekranie lub monitorze wyświetlana jest myśl przewodnia (hasło roczne), tekst zaczerpnięty z Biblii – taki sam ustalany na całym świecie, zmieniany co rok. Na ekranie lub monitorach w czasie zabrania wyświetlane są krótkie filmy, teksty śpiewanych pieśni lub inne ilustracje. W Sali Królestwa zwykle z tyłu znajduje się też stolik ze sprzętem audio-video oraz do transmisji programu w formie wideokonferencji, projektor multimedialny lub monitor plazmowy, a także tablice ogłoszeń zboru, mapa terenu na którym zbór prowadzi działalność kaznodziejską oraz dwie skrzynki na datki finansowe umieszczone w stałym miejscu. Obok głównej sali wykładowej w obiekcie znajduje się niewielka biblioteka (z publikacjami Świadków Jehowy i różnymi przekładami Biblii), pokój narad, szatnia i toalety. Do 2009 roku na niektórych takich salach obok wejścia umieszczano logo Towarzystwa Strażnica, lecz w tym roku poinformowano głosicieli, że Świadkowie Jehowy, jak również poszczególne zbory, nie powinni się posługiwać żadnymi graficznymi symbolami prawnymi Towarzystwa, a dotychczasowe znajdujące się w Salach Królestwa powinny zostać usunięte. Od 2013 instaluje się logo „JW.ORG” – reklamujące oficjalną stronę internetową Świadków Jehowy.
Czasem w większych miastach zamiast pojedynczych budynków, buduje się kompleksy złożone z dwóch lub więcej sal, z których korzysta kilka lub nawet kilkanaście zborów. W niektórych wypadkach Sale Królestwa organizuje się w wykupionych w tym celu pomieszczeniach w obiektach biurowych.
Budowa, finansowanie, własność.
Nadzór nad budową Sal Królestwa na całym świecie sprawuje „Ogólnoświatowy Dział Projektowo-Budowlany”, który ma siedzibę w Biurze Głównym Świadków Jehowy. Podlega on pod Komitet Wydawniczy Ciała Kierowniczego Świadków Jehowy. Dział ten koordynuje pracę czterech regionalnych działów projektowo-budowlanych, działających przy Biurach Oddziałów w Australii, Niemczech, Południowej Afryce i Stanach Zjednoczonych. Przy każdym z 87 Biur Oddziałów od 2014 roku działa „Lokalny Dział Projektowo-Budowlany”, który ma za zadanie nadzorowanie przedsięwzięć budowlano-remontowych. Do pomocy w tym celu ma zespół pełnoczasowych sług budowlanych oraz współpracujących ochotników ze zborów.
Zbór lub kilka zborów Świadków Jehowy korzystających z jednej Sali Królestwa utrzymuje ją we własnym zakresie. W tym celu członkowie zboru składają dobrowolne darowizny finansowe, najczęściej wrzucając pieniądze do skrzynki, oznaczonej napisem „dobrowolne datki na potrzeby zboru”, umieszczonej w stałym miejscu lub mogą złożyć datek drogą elektroniczną. Po zakończeniu zebrania miejscowi Świadkowie Jehowy sprzątają, a w razie potrzeby nieodpłatnie wykonują również inne prace związane z utrzymaniem Sal Królestwa w należytym porządku. Jeśli z Sali Królestwa korzysta jedynie jeden zbór, jeden ze starszych zboru lub sług pomocniczych koordynuje regularne prace konserwacyjne. Jeżeli w Sali Królestwa spotyka się więcej niż jeden zbór, grono starszych zboru powołuje „Komitet Użytkowania Sali Królestwa”, który koordynuje sprawy dotyczące budynków i całej posesji, dba też o dokonywanie napraw.
W celu wspierania budowy nowych obiektów w połowie lat 90. XX wieku powstały „Regionalne Komitety Budowlane” (RKB) oraz „Brygady Budowniczych Sal Królestwa”, które zapewniały zborom wsparcie logistyczne oraz fachową pomoc. Regionalne Komitety Budowlane – ponad 400 na świecie (w tym 132 w Stanach Zjednoczonych, w Polsce 10), organizowały specjalistyczne ekipy budowlane, złożone z wolontariuszy, które w weekendy pracowały przy budowie. Obecnie budowa typowej Sali Królestwa trwa około ośmiu tygodni, a niektóre powstają metodą szybkościową w ciągu dwóch dni (nie licząc okresu przygotowania inwestycji).
Większość prac wykonują ochotnicy, co znacznie obniża koszty. Przy decyzjach budowlanych bierze się pod uwagę funkcjonalność i trwałość przyszłej Sali Królestwa.
Praca ochotników wykorzystywana jest również w razie wyłonienia się innych potrzeb – głównie w przypadku klęsk żywiołowych i innych zdarzeń losowych. Organizuje się wówczas akcje remontowe Sal Królestwa i domów współwyznawców, które ucierpiały w takich zdarzeniach (np. w Polsce po powodzi w 1997 roku i w 2010 roku, w Dominikanie po huraganie Georges, gdy odbudowano 23 Sale Królestwa oraz ponad 800 domów, w Stanach Zjednoczonych po huraganie Katrina w ciągu 2 lat odbudowano ponad 90 Sal Królestwa i 5500 domów, po trzęsieniu ziemi na Haiti w 2010 roku wybudowano ponad 1700 domów, po tajfunie Haiyan odbudowano lub naprawiono 750 domów na Filipinach, a po przejściu cyklonu Idai w Malawi, Mozambiku i Zimbabwe tylko do grudnia 2019 roku odbudowano lub naprawiono ponad 650 z 1434 uszkodzonych domów, a z 29 uszkodzonych Sal Królestwa 8 zostało odbudowanych, a 10 wyremontowanych.).
W latach 1999–2014 w samych tylko krajach uboższych wybudowano około 30 tysięcy Sal Królestwa, średnio pięć dziennie. Na przykład w Malawi dzięki temu programowi od 1999 do 2015 roku wzniesiono 1100 Sal Królestwa. W latach 1999–2015 Świadkowie Jehowy wybudowali ponad 5000 Sal Królestwa w Ameryce Środkowej i Meksyku.
1 września 2014 roku na całym świecie do pełnego zaspokojenia potrzeb zborów Świadków Jehowy brakowało 14 006 Sal Królestwa (w tym w samych tylko Stanach Zjednoczonych około 1600, w Ameryce Centralnej – ponad 700). Towarzystwo Strażnica planuje budowę około 3000 nowych Sal Królestwa rocznie. Wprowadzane są też uproszczenia w planach Sal Królestwa, by przyspieszyć ich budowę i zaoszczędzić środki finansowe. W roku 2015 powstawało dziennie średnio 8 Sal Królestwa. W 2018 roku na całym świecie było budowanych albo remontowanych prawie 2500 Sal Królestwa. W 2022 roku potrzeba wybudować lub gruntownie wyremontować ponad 15 700 Sal Królestwa. W roku 2023 planuje się ponad 1600 przedsięwzięć budowlanych.
„Lokalny Dział Projektowo-Budowlany” organizuje współpracujących ochotników (okresowych) oraz ochotników budowlanych działających również w innych krajach (dawniej „Międzynarodowe Brygady Budowlane”). Stali ochotnicy – słudzy budowlani – są szkoleni do wznoszenia Sal Królestwa i pomagają przy ich budowie, a słudzy budowlani na obczyźnie, wyjeżdżają na budowy do innych krajów, by pomagać głównie przy budowie Biur Oddziałów, Sal zgromadzeń, Sal Królestwa i placówek dla tłumaczy publikacji Świadków Jehowy (do 2017 Towarzystwo Strażnica planowało wybudować 170 nowych Biur Tłumaczeń).
Finansowanie budowy Sal Królestwa pochodzi z dobrowolnych datków, między innymi wrzucanych do skrzynki na „dobrowolne datki na potrzeby zboru” umieszczonej w stałym miejscu w Sali Królestwa. Datki te są przekazywane co miesiąc do ogólnoświatowej puli, umożliwiającej budowę Sal Królestwa, Sal Zgromadzeń i innych obiektów, tam gdzie są one potrzebne.
Sale Królestwa w Polsce w chwili rozpoczęcia inwestycji są własnością związku wyznaniowego „Świadkowie Jehowy w Polsce”. W Polsce działa pięć brygad budowlanych, które planują rocznie wybudować około 20 nowych Sal Królestwa i wykonać około 10 remontów generalnych. W roku 2018 zbory Świadków Jehowy w Polsce korzystały z 645 własnych Sal Królestwa. Tylko w latach 2015–2019 wybudowano 75 nowych obiektów tego rodzaju.
Statystyki.
W 2000 około 52% zborów Świadków Jehowy na całym świecie urządzało zebrania religijne w 28 976 odpowiednio do tego celu przystosowanych Salach Królestwa. W tamtym czasie potrzeba było ich ponad 27 000. Dzięki podjęciu wzmożonych działań budowlanych, 1 września 2014 liczba Sal Królestwa wzrosła do 64 501 obiektów, z czego 57 051 sal spełniało warunki odpowiednie dla potrzeb zebrań religijnych tej społeczności, co oznaczało, że właściwe miejsca wielbienia posiadało około 80% głosicieli. W dalszym ciągu liczba potrzebnych sal wynosiła w roku 2014 14 006 obiektów, w 2017 roku około 10 000, a w 2020 roku – 7218. Ponadto by zaspokoić potrzeby związane ze wzrostem liczby członków wyznania potrzeba co roku wybudować średnio 1187 nowych Sal Królestwa.
Liczba istniejących oraz potrzebnych Sal Królestwa.
Wartości opisów podane na wykresie:

</doc>
<doc id="562611" url="https://pl.wikipedia.org/wiki?curid=562611" title="Ulica Morska w Gdyni">
Ulica Morska w Gdyni

Ulica Morska w Gdyni – ulica w Gdyni licząca 8410 m długości. Jest najdłuższą ulicą Gdyni. Prowadzi od centrum Gdyni do granicy z Rumią. Biegnie przez dzielnice: Działki Leśne (na bardzo krótkim odcinku), Grabówek, Leszczynki, Chylonię oraz Cisowę. Pełni także funkcję trasy przelotowej dla tych oraz dzielnicy Pustki Cisowskie-Demptowo.
Morska jest przedłużeniem ulicy Śląskiej, natomiast kontynuacją jej w Rumi jest ulica Sobieskiego.
Historia.
Ulica Morska do roku 1930 była częścią Szosy Gdańskiej. W 1963 roku zaczęła się intensywna zabudowa Chyloni, co spowodowało przebudowę jezdni i dodanie drugiego pasa ruchu. Wtedy dopiero cała ulica Czerwonych Kosynierów stała się główną szosą wylotową Gdyni w stronę Rumi. Wcześniej główny ruch kierował się na ulicę Chylońską. Podczas okupacji Niemcy zmienili nazwę ulicy na "Albert Forster Straße".
W 2018 pomiędzy Estakadą Kwiatkowskiego a Grabówkiem kosztem 21,5 mln zł przewidywana jest modernizacja trakcji trolejbusowej, a także budowa buspasów na 5 odcinkach – w kierunku centrum w rejonie skrzyżowania z ul. Zakręt do Oksywia w miejscu istniejących prawoskrętów do posesji, a następnie po istniejącym prawoskręcie na skrzyżowaniu z ul. Kalksztajnów; w okolicach skrzyżowania z ul. Mireckiego, a także w okolicy skrzyżowania z ul. Grabowo; a w kierunku Chyloni przed skrzyżowaniem ul. Mireckiego z ul. Morską oraz przed skrzyżowaniem ul. Morskiej z ul. Grabowo, od prawoskrętu za budynkiem przy ul. Morskiej 42. Wykonawcą prac, przewidzianych na 11 miesięcy, jest firma Eurovia Polska.
Nazwa.
Nazwa ulicy – Morska – zaistniała wraz z powstaniem Państwowej Szkoły Morskiej (obecnie istniejącej pn. Uniwersytet Morski). W 1946 ulica została przemianowana, w związku z dniem 1 maja, na ulicę Czerwonych Kosynierów. W 1991 r. decyzją Rady Miasta przywrócono jej przedwojenną nazwę.
Architektura.
Przed rokiem 1939 przy ulicy Morskiej stanęła spółdzielnia mleczarska "Kosakowo", Kolonia Robotnicza (zespół mieszkaniowy przy ul. Morskiej 108/112), Instytut Handlu Morskiego i Techniki Portowej obecnie zespół szkół, podstacja transformatorowa (przy ul. Morskiej 118) oraz tartaki (przy Morskiej 80 i 114). Obecnie przy ulicy Morskiej znajdują się m.in. Uniwersytet Morski w Gdyni, siedziba Nadleśnictwa Gdańsk, Zakład Linii Kolejowych w Gdyni (przy ulicy Morskiej 24), siedziba spółki PKP Szybka Kolej Miejska w Trójmieście (przy ulicy Morskiej 350A) oraz wiele bloków mieszkaniowych, sklepów i punktów usługowych. Na ul. Morskiej swój koniec ma obwodnica Trójmiasta (na granicy Chyloni i Cisowej). W Leszczynkach nad ul. Morską przebiega Estakada Kwiatkowskiego.

</doc>
<doc id="562612" url="https://pl.wikipedia.org/wiki?curid=562612" title="Analiza kryminalna">
Analiza kryminalna

Analiza kryminalna – poszukiwanie relacji pomiędzy informacjami dotyczącymi zdarzeń o charakterze przestępczym, osób związanych z nimi oraz danymi pochodzącymi z innych źródeł i wykorzystanie ich przez organy ścigania i sądy.
Analiza kryminalna stosowana jest w szczególności w sprawach wielowątkowych, rozległych terytorialnie, obejmujących swoim zakresem znaczną liczbę zdarzeń lub podmiotów (np. dotyczących dużych grup przestępczych) charakteryzujących się rozległą strukturą powiązań przestępczych, w których zawodzą tradycyjne metody śledzenia i kojarzenia faktów. Zastosowanie analizy kryminalnej pozwala na ustalenie lub przewidywanie powiązań pomiędzy zgromadzonymi faktami, co pozwala na budowanie, weryfikowanie i eliminację wersji śledczych.
Analiza kryminalna dzieli się na analizę operacyjną, analizę procesową oraz analizę strategiczną i stanowi centralny element szerszej całości określanej mianem wywiadu kryminalnego. W ramach operacyjnej i procesowej analizy kryminalnej można wyróżnić pięć niezależnych od siebie form, które przybierać może proces analityczny:
Poszczególne formy analizy kryminalnej wykorzystują różnorakie techniki, do których należą: analizy wykazów połączeń telefonicznych, analizy powiązań osobowych i sieci społecznych, analizy zdarzeń, analizy przepływów finansowych i powiązań kapitałowych, analizy mechanizmów działalności przestępczej i analizy wielorodzajowe, będące składową wyżej wymienionych i innych.
W Polsce analiza kryminalna wykorzystywana jest w praktyce przez służby takie jak Policja, Agencja Bezpieczeństwa Wewnętrznego, Straż Graniczna a także przez Prokuraturę oraz Centralne Biuro Śledcze (CBŚ). W ramach Policji analizą kryminalną zajmuje się Biuro Wywiadu Kryminalnego Komendy Głównej Policji oraz Wydziały Wywiadu Kryminalnego Komend Wojewódzkich Policji. W ramach Straży Granicznej zajmuje się nią Zarząd Operacyjno-Śledczy Komendy Głównej Straży Granicznej – Wydział Kryminalnej Analizy Operacyjnej oraz w Komendach Oddziałów Straży Granicznej w Wydziałach Operacyjno-Śledczych w Sekcjach ds. Analizy Kryminalnej. Z kolei w ramach Prokuratur, analizą kryminalną zajmują się samodzielne Działy lub Wydziały ds. Informatyzacji i Analiz (w Prokuraturach Apelacyjnych i Okręgowych).

</doc>
<doc id="562613" url="https://pl.wikipedia.org/wiki?curid=562613" title="Andrzej Nędzusiak">
Andrzej Nędzusiak

Andrzej Nędzusiak (ur. 1959) – polski duchowny Kościoła Bożego w Chrystusie, a od 1997 jego zwierzchnik (Prezbiter Naczelny). Pastor Zboru Kościoła Bożego w Chrystusie „Dom Boży” w Warszawie. W latach 2006–2015 był przewodniczącym Rady Krajowej Aliansu Ewangelicznego w RP.
Życiorys.
Absolwent Wydziału Matematyki Uniwersytetu Warszawskiego, doktor nauk matematycznych. Przez pewien czas był nauczycielem akademickim tej uczelni. Działacz ruchu „Polska dla Jezusa”, który był częścią nieformalnej międzynarodowej grupy pastorów należącej do pentekostalnego „Ruchu Trzeciej Fali”. Był organizatorem XXIV Spotkań Modlitewnych 2006 w Warszawie.
Był współprzewodniczącym Komisji Wspólnej Przedstawicieli Rządu Rzeczypospolitej Polskiej i Aliansu Ewangelicznego. 15 stycznia 2015 zakończył pełnienie funkcji przewodniczącego Rady Krajowej Aliansu Ewangelicznego w RP, pozostając członkiem zarządu tej organizacji.
Stosunek do lustracji.
Jest przeciwny lustracji, ponieważ w jego przekonaniu Kościół funkcjonuje w oparciu o zasadę miłosierdzia, a lustracja wprowadza atmosferę podejrzeń i ograniczonego zaufania. Lustracja jest sprzeczna z zasadami chrześcijaństwa. Uważa, że lustrację należy pozostawić osobom bezpośrednio pokrzywdzonym.

</doc>
<doc id="562614" url="https://pl.wikipedia.org/wiki?curid=562614" title="Abraham Cwi Dawidowicz">
Abraham Cwi Dawidowicz

 
Abraham Cwi Dawidowicz (ur. 15 marca 1877 w Dereczynie, zm. 1942) – pedagog, kompozytor, autor licznych pieśni, dyrygent chóru w warszawskiej Synagodze Nożyków i w Wielkiej Synagodze przy ul. Tłomackie.
Życiorys.
W czasie wojny przebywał w getcie warszawskim, gdzie został zamordowany.
Jego nazwisko zostało wymienione w słynnym utworze "Pieśń o zamordowanym żydowskim narodzie" Icchaka Kacenelsona, jako jednego z wybitnych warszawskich Żydów zabitych przez Niemców.

</doc>
<doc id="562616" url="https://pl.wikipedia.org/wiki?curid=562616" title="Malachiasz (imię)">
Malachiasz (imię)

Malachiasz – imię męskie pochodzenia hebrajskiego, oznaczające „mój posłaniec” albo „mój anioł”. Patronem tego imienia jest prorok z V wieku p.n.e., autor biblijnej Księgi Malachiasza, oraz pierwszy irlandzki święty bp Malachiasz.
Malachiasz imieniny obchodzi 14 stycznia, 28 marca i 2 listopada.

</doc>
<doc id="562619" url="https://pl.wikipedia.org/wiki?curid=562619" title="Mykoła Chwylowy">
Mykoła Chwylowy

 Mykoła Chwylowy (ukr. Мико́ла Хвильови́й, właśc. Mykoła Hryhorowycz Fitilow uk. Микола Григорович Фітільов; ur. 14 grudnia 1893 w Trościańcu, zm. 13 maja 1933 w Charkowie) – ukraiński pisarz i krytyk literacki, założyciel wielu pism literackich i organizacji kulturalnych. Jeden z przedstawicieli "rozstrzelanego odrodzenia".
Życiorys.
Od 1919 członek KP(b)U. Jeden z głównych działaczy ruchu literackiego i narodowego w latach 20. Współzałożyciel i przywódca grupy literackiej WAPLITE. W roku 1928 założył czasopismo "Literaturnyj Jarmarok".
Był autorem wierszy i poematów nasyconych rewolucyjną retoryką i romantycznym uniesieniem, jednym z głównych przedstawicieli XX–wiecznego romantyzmu ukraińskiego (m.in. zbiór poetycki "Doswitni symfoniji" (1922), opowiadań o rewolucji ukraińskiej, wyróżniających się ornamentalno-impresjonistyczną stylistyką (m.in. "Syni etiudy" 1923, "Osiń" 1924) oraz powieści politycznych "Waldsznepy" (1927), osnutej na motywach narodowych. Tworzył także pamflety polemiczne "Kamo hriadeszy" (1925) i "Dumky proty tecziji" (1926) propagujące uniezależnienie literatury ukraińskiej od supremacji kultury rosyjskiej i walkę z rodzimym prowincjonalizmem. Po opublikowaniu pamfletów stał się obiektem nagonki władz partyjnych i w 1927 został zmuszony do emigracji. Przebywał w Berlinie i Wiedniu. Powrócił do USRR w 1928, od 1930 był pozbawiony pracy.
Zmarł śmiercią samobójczą, protestując przeciwko terrorowi stalinowskiemu na Ukrainie w trakcie Hołodomoru.

</doc>
<doc id="562620" url="https://pl.wikipedia.org/wiki?curid=562620" title="AFI (zespół muzyczny)">
AFI (zespół muzyczny)

AFI (A Fire Inside) – amerykański zespół rockowy z Ukiah w Kalifornii. Założony został w 1991 roku przez Daveya Havoka (śpiew), Marka Stopholese’a (gitara), Vica Chalkera (bas) i Adama Carsona (perkusja). Obecny skład to: Davey Havok, Jade Puget, Hunter Burgan, Adam Carson.
Grają mroczną, introspektywną muzykę, w której słychać zarówno inspirację The Cure, jak i wpływy death-rocka, hardcore'u czy Ramones. Znani są z przywiązywania dużej wagi do koncertów, jak sami mówią: „...koncerty zawsze były dla nas najważniejsze. Naszą bazę fanów stworzyliśmy w oparciu o występy na żywo”. Obecnie zespół rozwinął się w kierunku melodycznego rocka.
Współpracowali z wieloma artystami – od Rancid do Jane’s Addiction. Davey Havok przyznaje: „Kiedy grasz muzykę w stylu, który tak naprawdę nie pasuje nikomu, podejmujesz ryzyko, że nikogo nie przyciągniesz. Rzucasz ludziom wyzwanie, aby opuścili swoje nisze i porzucili wyobrażenie o tym, co lubią i do czego się przyzwyczaili. Na szczęście jest wielu ludzi, którzy nie zwracają uwagi na styl – po prostu koncentrują się na muzyce i akceptują nas takich, jacy jesteśmy. Dlatego mamy fanów wśród przedstawicieli przeróżnych subkultur – skaterów, nawiedzonych dzieciaków, punk-rockerów, metalowców, studentów college’ów, hardcorowców, itp.”
Komercyjny sukces przyniosła im płyta „Sing the Sorrow” z 2003 roku. Piosenka „Girl's Not Grey” dostała statuetkę MTV2 dla najlepszej piosenki 2003 roku. W 2006 roku teledysk do piosenki "Miss Murder" pochodzącej z kolejnego albumu „Decemberunderground”, został nagrodzony statuetką MTV Video Music Awards w kategorii najlepszy teledysk rock. W 2009 roku zespół wydał płytę „Crash Love”. 4 lata później wyszedł album „Burials” różniący się znacznie od ostatnich dokonań zespołu. Cięższe brzmienie i teksty wypełniają większą część płyty.

</doc>
<doc id="562621" url="https://pl.wikipedia.org/wiki?curid=562621" title="Marcin Prokop">
Marcin Prokop

Marcin Prokop (ur. 14 lipca 1977 w Warszawie) – polski dziennikarz, prezenter telewizyjny, felietonista, pisarz, publicysta i osobowość telewizyjna.
Rodzina i edukacja.
Wychowywał się na warszawskim Grochowie z młodszym o 10 lat bratem, Sebastianem, który również został prezenterem telewizyjnym.
Absolwent IV LO im. A. Mickiewicza w Warszawie. Skończył studia w Wyższej Szkole Ubezpieczeń i Bankowości w Warszawie, na kierunku finanse i bankowość, zostając specjalistą ds. marketingu bankowości elektronicznej.
Kariera zawodowa.
Przed rozpoczęciem kariery w mediach pacował w jednym z polskich banków, jednak po trzech miesiącach został zwolniony z pracy. W 1997 rozpoczął działalność dziennikarską od pisania artykułów dla prasy, jego artykuły był publikowane m.in. w czasopismach „Przekrój”, „Gazeta Wyborcza”, „Wprost” i „Glamour”. W latach 1997–1998 był "product managerem" wytwórni muzycznej Bertelsmann Media BMG Poland. W latach 1998–2000 pełnił funkcję dyrektora marketingu, a w 2002 – dyrektora generalnego Wydawnictwa Machina Press, które wydawało magazyny „Machina”, „Fan Magazyn”, „Beverly” czy „Miss”. Był redaktorem naczelnym „Machiny” (2000–2002), miesięcznika „Film” (2004–2007) i tygodnika „Przekrój” (2012–2013). W międzyczasie, w latach 2002–2004 był szefem merytoryczno-tekstowym w tygodniku „Gala”.
W 2001 nawiązał współpracę ze stacją telewizyjną MTV Polska, dla której prowadził programy: "Polska lista" i "Select", których był również współautorem. W latach 2003–2004 był gospodarzem i współautorem programu MTV Classic "Pełna kultura". W 2004 był jurorem w programie Polsatu "Idol". W latach 2004–2007 pracował w TVP2, dla której prowadził programy: "Prokop i panny", "Młode wilki" i "Przebojowe Polki" oraz "Podróże z żartem" i "Pytanie na śniadanie" z Dorotą Wellman.
W 2007 przeszedł do Grupy TVN, dla której prowadzi bądź współprowadzi programy: "Dzień dobry TVN" (od 2007), "Mam talent!" (od 2008), "Lego Masters" (od 2020) i "Miłe wieści" (od 2021). Był także gospodarzem lub jedynm z prowadzących programy: "Clever – widzisz i wiesz" (2008), "Milion w minutę" (2011–2012) i "Mamy cię!" (2015), a także prowadził programy dla TVN Turbo: "Motoszoł" (2008), "Turbo ring" (2008) i "Automaniak" (2009, 2013, 2015).
W latach 2009–2011 prowadził audycję "Duży wywiad Radia Zet", a w 2016 audycję "Siła wyższa" dla Radia Złote Przeboje. Był gospodarzem i współautorem programu "Niezwykłe Stany Prokopa", który w latach 2017–2019 realizował dla stacji Travel Channel, a następnie publikował odcinki na swoim kanale w serwisie YouTube. W 2018 został gospodarzem internetowego talk-show "Z tymi, co się znają", realizowanego na zlecenie Browaru Namysłów.
Życie prywatne.
Od sierpnia 2011 żonaty z Marią Prażuch-Prokop. Mają córkę Zofię (ur. 2006). Mieszka w Warszawie na Pradze. Mierzy 206 cm wzrostu.

</doc>
<doc id="562622" url="https://pl.wikipedia.org/wiki?curid=562622" title="Koczkodanowate">
Koczkodanowate

Koczkodanowate, makakowate (Cercopithecidae) – rodzina ssaków naczelnych z podrzędu wyższych naczelnych (Haplorrhini), określana czasem jako małpy ogoniaste w odróżnieniu od małp bezogoniastych, do których zaliczane są człekokształtne. Obejmuje kilkadziesiąt gatunków zamieszkujących Afrykę, Azję oraz Gibraltar, m.in. makaki, mangaby, koczkodany, gerezy, hulmany i langury. Prowadzą głównie nadrzewny, a niektóre naziemny tryb życia. Po ziemi poruszają się na czterech kończynach.
Zasięg występowania i biotop.
Zasięg występowania makakowatych obejmuje tereny od Gibraltaru na południu Europy, przez Afrykę północno-zachodnią, po Czarną Afrykę oraz na wschód – przez Azję Środkową po Azję Południowo-Wschodnią i Japonię.
Najstarsze ślady kopalne pochodzą z oligocenu Egiptu. W zapisie kopalnym stwierdzono ich obecność w Europie.
Charakterystyka.
Są to małpy średniej wielkości lub duże – najmniejsze koczkodany ważą ok. 1,5 kg, a największe samce mandryla mogą osiągnąć nawet do 50 kg masy ciała. Długość ciała waha się w przedziale od 30 do 75 cm. Część twarzowa czaszki jest dłuższa niż u człekokształtnych. Dłonie i stopy są nieowłosione, wszystkie palce zakończone płaskimi paznokciami. Kciuk i paluch są przeciwstawne – z wyjątkiem "Colobus" spp., u których kciuk jest zredukowany.
Na pośladkach występują nagnioty pośladkowe. Ogon obecny, czasem długi, u "Macaca" spp. krótki lub zredukowany, ale u żadnego z makakowatych nie jest chwytny. Sierść brązowa, zielonkawa lub o barwie mieszanej, u niektórych kontrastowa. U wielu gatunków jest wyraźnie zaznaczony dymorfizm płciowy przejawiający się w rozmiarach ciała (samice są mniejsze i lżejsze od samców), ubarwieniu lub uzębieniu (u samców występują charakterystyczne, długie kły).
Makakowate są aktywne w ciągu dnia. Żyją w grupach rodzinnych lub większych stadach.
Silnie rozwinięte mięśnie twarzy makakowatych są wykorzystywane do eksponowania stanów emocjonalnych (mimika), odgrywają dużą rolę w komunikacji wewnątrzgatunkowej.
Systematyka.
W rodzinie Cercopithecidae wydzielono dwie podrodziny różniące się wyraźnie morfologią i ekologią. Cercopithecinae są wszystkożerne, mają torby policzkowe i żołądek o prostej budowie.
Taksony o nieznanym lub wątpliwym zastosowaniu ("nomen dubium"):

</doc>
<doc id="562623" url="https://pl.wikipedia.org/wiki?curid=562623" title="Ramka">
Ramka



</doc>
<doc id="562625" url="https://pl.wikipedia.org/wiki?curid=562625" title="Ulem">
Ulem

Ulem – muzułmański teolog i uczony. Słowo pochodzi z wyrazu arabskiego "alim", oznaczającego uczonego. W skład grupy ulemów wchodzili wszyscy duchowni muzułmańscy: muftiowie oraz imamowie. Ulemów określa się również mianem znawców szariatu. Ich główną siedzibą były meczety. Główną rolę posiadał meczet al-Azhar w Kairze.
Sunnici wyróżniają cztery główne szkoły prawa muzułmańskiego:
Do szyickich szkół prawa zaliczają się dżafaryci (Iran, Irak, Azerbejdżan, Afganistan), ismailici (wschodni Tadżykistan, północno-wschodni Afganistan) i zajdyci (północny Jemen).
W XX wieku w większości krajów arabskich (oprócz Arabii Saudyjskiej i Iranu) ulemowie tracili na znaczeniu. Rządy walczyły z silną pozycją duchownych, usuwając opozycję. Władza ulemów była coraz bardziej ograniczana. W 1961 roku uniwersytet al-Azhar w Kairze został poddany nadzorowi państwowemu. W tym samym czasie szkoły islamskie zamykano w Turcji i zastępowano je kontrolowanymi przez państwo szkołami religijnymi. Podobny proceder stosowano w Algierii po uzyskaniu niepodległości.
W 1979 roku podczas rewolucji w Iranie duchowni pod przywództwem Chomeiniego przejęli władzę, którą dzierżą do dzisiaj. Talibowie, którzy rządzą Afganistanem, także wywodzą się z islamskiego duchowieństwa.
Jednak najważniejszym zadaniem ulemów jest interpretacja i zastanawianie się nad znaczeniem islamskiego prawa w społeczeństwie oraz dysputy. Ulemowie są strażnikami muzułmańskiej tradycji oraz nauczycielami. Stanowią konserwatywną część muzułmańskiej ludności państw arabskich.

</doc>
<doc id="562627" url="https://pl.wikipedia.org/wiki?curid=562627" title="Anna Cieślak">
Anna Cieślak

Anna Cieślak (ur. 17 września 1980 w Szczecinie) – polska aktorka teatralna i filmowa. Od 2011 w zespole Teatru Polskiego im. Arnolda Szyfmana w Warszawie.
Życiorys.
Jej stryjem był Bronisław Cieślak. W młodości przez dwa lata trenowała taniec.
Ukończyła VI Liceum Ogólnokształcące w Szczecinie, a w 2000 naukę w Lart StudiO. W 2004 ukończyła studia na wydziale aktorskim Państwowej Wyższej Szkoły Teatralnej w Krakowie.
W 2005 zadebiutowała na dużym ekranie rolą w filmie Franco de Peny "Your name is Justine." Za rolę w filmie otrzymała wiele nagród, m.in.: Nagrodę Prezydenta Gdyni za Najlepszy Debiut na Festiwalu Polskich Filmów Fabularnych w Gdyni i Nagrodę za główną rolę kobiecą na Międzynarodowym Festiwalu Filmowym w Mons. W kolejnych latach współpracowała m.in. z Władysławem Pasikowskim, Filipem Bajonem czy Ryszardem Bugajskim. Największą popularność przyniósł jej film "Dlaczego nie!" Ryszarda Zatorskiego, w którym zagrała główną rolę ambitnej i uroczej Małgosi.
Karierę teatralną rozpoczęła w 2005 w Teatrze im. Juliusza Słowackiego w Krakowie spektaklami "Miarka za miarkę" Szekspira w reżyserii Heleny Kaut-Howson i główną rolą Niny Zariecznej w "Mewie" Czechowa, spektaklu wyreżyserowanym przez Andrzeja Domalika. Później współpracowała z wieloma reżyserami m.in. z Eugeniuszem Korinem, Michałem Zadarą, Jacquiem Lassallem czy Andrzejem Sewerynem, któremu partneruje na deskach Teatru Polskiego w Warszawie. W kwietniu 2006 została wyróżniona listem gratulacyjnym od Prezydenta Rzeczypospolitej Polskiej.
Stworzyła wiele ról w Teatrze Polskiego Radia. W 2014 zdobyła nagrodę za najlepszą główną rolę kobiecą – rolę Salome w słuchowisku "Salome" w reżyserii Dariusza Błaszczyka – na Festiwalu Polskiego Radia i Teatru Telewizji „Dwa Teatry” w Sopocie. Rok później na tym samym festiwalu otrzymała nagrodę za najlepszą rolę drugoplanową. W 2015 uczestniczyła w programie rozrywkowym Polsatu "Dancing with the Stars. Taniec z gwiazdami", z którego po kilku tygodniach wycofała się z powodu kontuzji doznanej na treningach do jednego z odcinków.
Jest ambasadorką Fundacji La Strada, działającej przeciwko handlowi ludźmi i niewolnictwu.
Życie prywatne.
Była związana z Czesławem Mozilem (2011–2013) oraz Przemysławem Wyszyńskim (2014–2019). W 2019 zaczęła spotykać się z Edwardem Miszczakiem, z którym zaręczyła się w 2020 i za którego wyszła w 2021.
Teatr.
Teatr im. Juliusza Słowackiego w Krakowie
Teatr Polski w Warszawie
Teatr Współczesny w Krakowie
Krakowski Teatr Scena STU Kraków
Teatr 6.piętro w Warszawie
Teatr Komedia w Krakowie
Teatr Centrala Warszawa
Teatr Kwadrat im. Edwarda Dziewońskiego w Warszawie
Teatr Polskiego Radia

</doc>
<doc id="562631" url="https://pl.wikipedia.org/wiki?curid=562631" title="Czaun">
Czaun

Czaun (ros. "Чаун") – rzeka w azjatyckiej części Rosji, w Czukockim Okręgu Autonomicznym; długość 278 km.
Powstaje z połączenia kilku mniejszych rzek mających źródła w górach Ilirnejski Kriaż, płynie w kierunku północnym przez zabagnioną nizinę dzieląc się na liczne ramiona i meandrując; uchodzi do Zatoki Czauńskiej Morza Wschodniosyberyjskiego.
Zasilanie śniegowo-deszczowe; zamarza do dna od września do czerwca.

</doc>
<doc id="562632" url="https://pl.wikipedia.org/wiki?curid=562632" title="Ignacy Ledóchowski">
Ignacy Ledóchowski



</doc>
<doc id="562633" url="https://pl.wikipedia.org/wiki?curid=562633" title="Michaił Cwiet">
Michaił Cwiet

Michaił Siemionowicz Cwiet (ros. Михаил Семëнович Цвет, ur. 14 maja 1872 w Asti, zm. 26 czerwca 1919 w Woroneżu) – rosyjski botanik, fizjolog i biochemik, wynalazca chromatografii. 
W 1903 roku, będąc wykładowcą na Politechnice Warszawskiej lub Uniwersytecie Warszawskim, opracował chromatografię kolumnową. Pierwsze prace prowadził, używając roztworu chlorofilu w eterze naftowym, który przesączał przez ubitą kredę. W 1908 roku został profesorem botaniki i mikrobiologii na Politechnice Warszawskiej. Od 1917 profesor i dyrektor ogrodu botanicznego na Uniwersytecie w Dorpacie, od 1918 – w Woroneżu.
Prowadził badania nad rozdzielaniem barwników roślinnych – rozdzielił chlorofil i ksantofil, uznawany jest za odkrywcę karotenoidów.

</doc>
<doc id="562636" url="https://pl.wikipedia.org/wiki?curid=562636" title="Nikoloz Czcheidze">
Nikoloz Czcheidze

Nikoloz Czcheidze (ნიკოლოზ ჩხეიძე; ur. 1864 we wsi Puti w guberni kutaiskiej, zm. 13 czerwca 1926 w Leuville-sur-Orge k. Paryża), gruziński socjaldemokrata, działacz mienszewicki.
Życiorys.
Od 1898 w Socjaldemokratycznej Partii Robotniczej Rosji (SDPRR), od 1903 w jej frakcji mienszewickiej. Uczestnik rewolucji 1905-1907. W latach 1907-1917 deputowany do Dumy Państwowej (od 1912 przywódca frakcji mienszewickiej).
Po rewolucji lutowej i obaleniu caratu przewodniczący Piotrogrodzkiej Rady Delegatów Robotniczych i Żołnierskich i Wszechrosyjskiego Centralnego Komitetu Wykonawczego (od lipca 1917). Po przewrocie bolszewickim (rewolucji październikowej) i rozpędzeniu w styczniu 1918 Wszechrosyjskiego Zgromadzenia Ustawodawczego (Konstytuanty) przez bolszewików, wrócił do Gruzji.
Został przewodniczącym Sejmu Zakaukaskiego a następnie Zgromadzenia Ustawodawczego Gruzji. Po agresji na Gruzję dokonanej przez Armię Czerwoną w marcu roku 1921 emigrował do Francji wraz z rządem Demokratycznej Republiki Gruzji.
Ciężko chory na gruźlicę popełnił samobójstwo.

</doc>
<doc id="562637" url="https://pl.wikipedia.org/wiki?curid=562637" title="Furzeusz (imię)">
Furzeusz (imię)

Furzeusz – imię męskie, pochodzenia łacińskiego, "Furseus", o etymologii nieznanej. Patronem tego imienia jest irlandzki misjonarz, św. Furzeusz ("Fursa"), zm. w 650 roku w Ponthieu.
Furzeusz imieniny obchodzi 16 stycznia.

</doc>
<doc id="562638" url="https://pl.wikipedia.org/wiki?curid=562638" title="Marzena Trybała">
Marzena Trybała

Marzena Trybała (ur. 16 listopada 1950 w Krakowie) – polska aktorka filmowa, teatralna, telewizyjna i głosowa, wykonawczyni piosenki aktorskiej.
Życiorys.
Wczesne lata.
Urodziła się i wychowała w Krakowie, gdzie w 1972 ukończyła studia na Wydziale Aktorskim PWST.
Kariera.
Na pierwszym roku studiów Jan Budkiewicz, drugi reżyser, dostrzegł ją na juwenaliach w Krakowie i zaprosił na zdjęcia próbne do dramatu Andrzeja Wajdy "Krajobraz po bitwie" (1970), z których w efekcie po pierwszym dniu próbnym zrezygnowała. Rok później przyjęła rolę Angeli, żony doktora Mazzea de la Montany (Tadeusz Kondrat) w komedii telewizyjnej Jana Budkiewicza "Dekameron 40 czyli cudowne przytrafienie pewnego nieboszczyka" (1971). Można ją było dostrzec jako autostopowiczkę w dwóch odcinkach produkcji telewizyjnej Stanisława Jędryki "Podróż za jeden uśmiech" (1971) i potem w kinowej wersji serialu (1972). Zadebiutowała na kinowym ekranie jako Magda Barwińska, żona Romana (Andrzej Seweryn) w dramacie psychologiczno-sensacyjnym Sylwestra Chęcińskiego "Roman i Magda" (1978).
Zaraz po studiach wyjechała do Poznania, gdzie latach 1972–1978 związała się z Teatrem Polskim i otrzymała Medal Galerii Nowej „za szczególne osiągnięcia artystyczne w 1977”. W latach 1978–1982 była aktorką Teatru Słowackiego w Krakowie.
Krzysztof Kieślowski zaangażował ją do roli niepozornej i małomównej Werki, siostry Daniela (Jacek Sas-Uhrynowski) i miłości Witka Długosza (Bogusław Linda) w dramacie psychologicznym "Przypadek" (1981). Wkrótce Kieślowski zaproponował jej zagranie roli Magdy w melodramacie "Krótki film o miłości", jednak w tym czasie wygrała casting do kostiumowego serialu telewizji NRD "Blask Saksonii i chwała Prus" ("Sachsens Glanz und Preußens Gloria", 1985-1987), gdzie wcieliła się w postać hrabiny Cosel. U Kieślowskiego zagrała jeszcze w dramacie psychologicznym "Bez końca" (1984) i czarnej komedii "Trzy kolory. Biały" (1993).
W latach 1983–1990 występowała w Teatrze Narodowym. Następnie w latach 1990–1997 grała w warszawskim Teatrze Polskim, gdzie w 1993 odniosła sukces w roli Elmiry w komedii Moliera "Tartuffie" w reżyserii Jana Bratkowskiego zdobywając nagrodę aktorską na XXXIII Kaliskich Spotkaniach Teatralnych. W 1998 związała się z Teatrem Ateneum. W 1998 zwyciężyła na XXXVII Rzeszowskich Spotkaniach Teatralnych w plebiscycie popularności za rolę Doris w przedstawieniu "Za rok o tej samej porze" w reż. Barbary Sass w wykonaniu Teatru na Woli im. Tadeusza Łomnickiego. Od 1998 związała się z Teatrem Ateneum.
Zagrała w wielu głośnych polskich filmach, w tym "Widziadło" (1983), "Miłość z listy przebojów" (1984), "Pismak" (1985), "Spowiedź dziecięcia wieku" (1985), "C.K. Dezerterzy" (1985), "Komediantka" (1986), "Oszołomienie" (1988) i "Powrót wilczycy" (1990).
W 2007 otrzymała nagrodę „Wielki Ukłon” za całokształt twórczości na Międzynarodowym Festiwalu Kina Autorskiego „Quest Europe” w Zielonej Górze. Stała się znana z ról telewizyjnych w serialach takich jak "Zmiennicy" (1986), "Sukces" (1996), "Samo życie" (2003), "Pensjonat pod Różą" (2004-2006) czy "Barwy szczęścia" (2007-2020).
Życie prywatne.
W 1974 wyszła za mąż za Władysława R. Dąbrowskiego, wykładowcę AGH i żeglarza, kapitana jachtowego. Zaczęła występować pod podwójnym nazwiskiem Trybała-Dąbrowska. Małżeństwo trwało kilka lat.
W 1980 poślubiła aktora Jana Grebera.

</doc>
<doc id="562640" url="https://pl.wikipedia.org/wiki?curid=562640" title="Halina Rowicka">
Halina Rowicka

Halina Rowicka, również jako Halina Rowicka-Kalczyńska (ur. 15 września 1951 w Czerwonce-Folwark) – polska aktorka filmowa, teatralna i telewizyjna, odtwórczyni roli Ewy Talar w serialu "Dom".
Życiorys.
Tuż przed ukończeniem Państwowej Wyższej Szkoły Teatralnej w Warszawie wystąpiła w spektaklu dyplomowym Wojciecha Młynarskiego "Bo takie mamy życie..." reżyserowanym przez Kazimierza Rudzkiego (1973) u boku Wiktora Zborowskiego, Marii Winiarskiej, Mieczysława Hryniewicza i Anny Chodakowskiej. Jej debiutem scenicznym była rola Ismeny, córki Edypa i Jokasty, siostry Antygony, Polinika i Eteokla w tragedii Sofoklesa "Antygona" (1973) w reżyserii Adama Hanuszkiewicza na scenie Teatru Narodowego, z którym była związana w latach 1973–1985. Występowała później także w teatrach warszawskich: Nowym (1986–1992), Ochoty (1988, 2001).
Po raz pierwszy trafiła na kinowy ekran jako podporucznik Emilia Horak w dramacie wojennym Andrzeja Konica "W te dni przedwiosenne" (1975) z Leonardem Pietraszakiem. Zaskarbiła sobie sympatię najmłodszej widowni występując w Teatrze Telewizji w cyklu barokowych baśni "Bajki pana Perrault" (1974) jako Czerwony Kapturek, Śpiąca królewna, Kopciuszek i królewna w przedstawieniu "Kot w butach".
Kiedy aktorka Joanna Pacuła opuściła Polskę i zrezygnowała z dalszej pracy w serialu "Dom", została zastąpiona przez Halinę Rowicką, która w latach 1982–2000 grała bohaterkę Ewę Szymosiuk-Talar, żonę Andrzeja (Tomasz Borkowy).
Była żoną aktora Krzysztofa Kalczyńskiego. Mają troje dzieci: dwie córki - prezenterkę TVN24, Annę (ur. 23 kwietnia 1976) i Marię (ur. 1990) oraz syna, Filipa (ur. 10 grudnia 1977), prezentera NSport+.

</doc>
<doc id="562642" url="https://pl.wikipedia.org/wiki?curid=562642" title="Frankfurt (Main) Flughafen Fernbahnhof">
Frankfurt (Main) Flughafen Fernbahnhof

Frankfurt (Main) Flughafen Fernbahnhof – stacja kolejowa i dworzec przeznaczony dla pociągów dalekobieżnych ICE, ulokowany przy porcie lotniczym Frankfurt, zbudowanym na linii trasie kolei dużych prędkości wiodącej z Frankfurtu do Kolonii (niem.: "Neubaustrecke Köln-Rhein/Main"). Dworzec znajduje się naprzeciwko lotniska po drugiej stronie Autostrady A3 i jest połączony z terminalami portu przejściem nadziemnym.
Na dworcu Fernbahnhof zatrzymują się pociągi ICE łączące miasta północnych i południowych Niemiec (między innymi, Kolonię, Hamburg, Monachium i Berlin) z Zurychiem, Bazyleą, Brukselą i Amsterdamem.
Nie należy mylić tego dworca ze starszym dworcem lotniskowym S-Bahn, Frankfurt (Main) Flughafen Regionalbahnhof, mieszczącym się pod "Terminalem 1", z którego odjeżdżają pociągi podmiejskie S-Bahn Ren-Men. Dla uniknięcia pomyłek między odległymi od siebie o około 300 m stacjami numeracja torów dworca dalekobieżnego stanowi kontynuację numeracji stacji lokalnej, tj. tory noszą numery od „Fern 4" do „Fern 7".

</doc>
<doc id="562644" url="https://pl.wikipedia.org/wiki?curid=562644" title="Sziget">
Sziget

Sziget Festival () – jeden z największych festiwali muzycznych w Europie, który odbywa się w lipcu lub sierpniu w Budapeszcie od 1993 roku. Miejscem festiwalu jest wyspa Óbudai na Dunaju.
Pierwsza edycja festiwalu (1993) odbyła się pod nazwą "Diáksziget" ("wyspa studentów"). W latach 1996–2001 sponsorem był koncern Pepsi, stąd festiwal nazywał się "Pepsi Sziget". Nazwa "Sziget Festival" („festiwal wyspowy” lub „festiwal na wyspie”) obowiązuje od 2002 roku.

</doc>
<doc id="562646" url="https://pl.wikipedia.org/wiki?curid=562646" title="Małgorzata Teodorska">
Małgorzata Teodorska

Małgorzata Teodorska (ur. 8 lutego 1981 w Warszawie) – polska aktorka i modelka.
Życiorys.
Z wykształcenia jest ekonomistą. Potrafi grać na fortepianie i skrzypcach.
Popularność przyniosła jej rola Irki Tosiek w serialu TVP1 "Plebania". W 2005 pojawiła się na okładce magazynu „Playboy”. W 2007 uczestniczyła w drugiej edycji programu rozrywkowego Polsatu "Jak oni śpiewają", gdzie zajęła 11. miejsce. W latach 2008–2009 grała Adę Lech w serialu TVP2 "M jak miłość".
Życie prywatne.
Ma córkę Wiktorię (ur. 1998).

</doc>
<doc id="562647" url="https://pl.wikipedia.org/wiki?curid=562647" title="Chimboy">
Chimboy

Chimboy (; , "Czimbaj") – miasto w Uzbekistanie, w Republice Karakałpackiej, na północ od miasta Nukus. Od 1926 miasto – 29 tys. mieszkańców według danych z roku 1992. Chimboy jest ośrodkiem sztucznie nawadnianego regionu rolniczego (uprawa bawełny, owoców, winorośli, warzyw, hodowla jedwabników). Rozwija się tu także przemysł rolno-spożywczy, materiałów budowlanych (asfaltobetony), jest tu oczyszczalnia bawełny.

</doc>
<doc id="562650" url="https://pl.wikipedia.org/wiki?curid=562650" title="Krakus (wódka)">
Krakus (wódka)

Krakus – polska wódka o zawartości alkoholu 40%. Jest produkowana przez zakłady Polmos we Wrocławiu, a wcześniej w Krakowie. Pierwszą szatę graficzną "Krakusa" zaprojektował Andrzej Heidrich. Wódka posiada certyfikat ISO 9001. 

</doc>
<doc id="562652" url="https://pl.wikipedia.org/wiki?curid=562652" title="Stanisław Wokulski">
Stanisław Wokulski

Stanisław Wokulski – postać literacka, protagonista powieści "Lalka" Bolesława Prusa; postać Wokulskiego stała się w polskiej kulturze masowej symbolem przedsiębiorczości.
Życiorys.
Urodzony prawdopodobnie w 1832 roku, pochodził ze zubożałej rodziny szlacheckiej. Zmuszony przez ojca, Piotra Wokulskiego, do pracy w Warszawie jako subiekt i kelner w winiarni u Hopfera, gdzie miał się przyuczać do zawodu. Tam poznał Ignacego Rzeckiego, z którym zamieszkał, co umożliwiło mu podjęcie edukacji. Wokulski najpierw poszedł do Szkoły Przygotowawczej, później do Szkoły Głównej, gdzie rozpoczął naukę na wydziale matematyczno-fizycznym. Jego wynalazki, to m.in.: model maszyny latającej z ograniczonymi możliwościami sterowania, maszyna pompująca wodę. Szkołę porzucił po niespełna roku, gdy wybuchło powstanie styczniowe. Wówczas Wokulski zaciągnął się do oddziału powstańczego, a po upadku powstania został zesłany do Irkucka na Syberii. Wrócił stamtąd w roku 1870 z niewielką sumą pieniędzy, których zdobycie umożliwiła mu znajomość z rosyjskim kupcem Suzinem.
Po powrocie do kraju długo pozostawał bez pracy, w ostatnim okresie pozostając na utrzymaniu Rzeckiego, który pożyczał mu po 10 rubli miesięcznie na jedzenie. Potem zaczął pracować w sklepie Minclów. Po śmierci Mincla brak możliwości awansu życiowego skłonił Wokulskiego do ślubu z wdową po nim – Małgorzatą Minclową. Wiek małżonki oraz jej zamiłowanie do eksperymentowania ze środkami poprawiającymi urodę już po czterech latach doprowadziły do owdowienia Wokulskiego. On sam został właścicielem zasobnego sklepu i majątku w wysokości trzydziestu tysięcy rubli. Po śmierci żony Stanisław zamknął się, całkowicie poświęcając pracy. W tym czasie rzadko pokazywał się na zewnątrz. Przełom nadszedł, dopiero gdy Rzecki namówił go do pójścia do teatru, gdzie Wokulski zakochał się od pierwszego wejrzenia w arystokratce Izabeli Łęckiej.
By zdobyć majątek potrzebny do wkupienia się w łaski arystokracji wyjechał w 1877 roku do Bułgarii, gdzie właśnie wybuchła wojna rosyjsko-turecka (zwana „bułgarską”). Nie był to jedyny powód wyjazdu. Chciał zarobić znaczną kwotę pieniędzy, gdyż przez sześć lat przypominano mu, że sklep nie został stworzony przez niego, a majątek zawdzięcza dwóm pokoleniom Minclów. W Bułgarii przez osiem miesięcy znacznie się wzbogacił na dostawach dla wojska. Wyjechał z 30 tysiącami rubli a wrócił z sumą dziesięciokrotnie większą. Majątek ten pozwolił mu na otworzenie nowego sklepu i założenia wspólnie z arystokratami spółki do handlu z cesarstwem rosyjskim, która sprowadzając tanie wyroby rosyjskie podkopywała interesy dominującego obcego kapitału w rodzimym przemyśle. Jednakże zniechęcenie spowodowane niemożnością zdobycia względów Łęckiej skłoniło go do wyjazdu do Paryża, gdzie przez kilka miesięcy prowadził interesy Suzina. Poznał tam również naukowca Geista, prowadzącego wykpiwane badania nad powstaniem metalu lżejszego od powietrza.
Po nagłym powrocie do kraju (spowodowanym listem Prezesowej, informującym o wizycie Izabeli w Zasławku) dalej adorował pannę Łęcką podczas pobytu na wsi. Doprowadziło to do sprzedaży przez Wokulskiego sklepu (by pozbyć się „kompromitującego” tytułu "kupca galanteryjnego"). W końcu jego zaręczyny z Łęcką doszły do skutku, jednakże podsłuchanie znieważającej go rozmowy Izabeli z jej kuzynem Starskim zaowocowało zerwaniem narzeczeństwa i nieudaną próbą samobójczą Wokulskiego. Popadł w zupełną apatię, któregoś dnia cały swój majątek zapisał w testamencie, rozdzielając pomiędzy Ochockiego, Rzeckiego, Helenkę Stawską, Węgiełka, braci Wysockich oraz inne osoby i wyjechał w nieznane (podejrzewano, że wysadził się wraz z ruinami zamku w Zasławiu; lub zamknął ten etap swojego życia, by zacząć od nowa).
Pierwowzór Wokulskiego.
W publikacji prasowej z 1937 – przy okazji upamiętnienia Wokulskiego w Warszawie – podano, że prototypy postaci "Lalki" żyły w Lublinie.
Według Klejna pierwowzorem postaci Wokulskiego był Jakub Lange, szwajcarski przedsiębiorca, który około połowy XIX przyjechał do Warszawy. Został właścicielem lokalu, a potem wyjechał do Bułgarii i podobnie jak Wokulski dorobił się tam wielkiego majątku. Natomiast nazwisko bohatera Głowacki zapożyczył od kieleckiego lekarza Wokulskiego.
Natomiast według Leokadii Pawłowskiej pierwowzorem Wokulskiego mógł być jej krewny, społecznik Feliks Pawłowski.
Scena rzucenia się Wokulskiego na tor kolejowy pod nadjeżdżający pociąg została skojarzona z analogicznym zachowaniem Prusa, który postąpił w podobny sposób i został odepchnięty przez posługacza kolejowego (opisał to profesor psychiatrii i neurologii Stefan Borowiecki, autor nieukończonej rozprawy pt. "Lęki sytuacyjne Prusa", dotyczącej agorafobii pisarza, która była przyczyną takiego kroku).
W kulturze masowej.
Film.
Powieść Prusa doczekała się dwóch adaptacji filmowych: produkcji kinowej z 1968 (reż. Wojciech Jerzy Has) i serialu TV z 1977 r. (reż. Ryszard Ber). Rolę Wokulskiego grali w nich:

</doc>
<doc id="562655" url="https://pl.wikipedia.org/wiki?curid=562655" title="Incertae sedis">
Incertae sedis

Incertae sedis lub incertæ sedis (łac. „o niepewnej pozycji”) – termin używany w taksonomii do określenia jednostki taksonomicznej, której szersze pokrewieństwo jest nieznane lub niezdefiniowane. Czasami stosowane jest też określenie "sedis mutabilis".

</doc>
<doc id="562659" url="https://pl.wikipedia.org/wiki?curid=562659" title="Błyszczyk cesarski">
Błyszczyk cesarski

Błyszczyk cesarski, tetra cesarska ("Nematobrycon palmeri") – gatunek słodkowodnej ryby z rodziny kąsaczowatych (Characidae).
Występowania.
Leśne strumienie w Kolumbii – dorzecza Atrato i San Juan ("Río San Juan").
Opis.
Ciało wydłużone, z podłużnym czarnym pasem o szerokości ok. 1/3 wysokości. Pasy zewnętrzne zwykle srebrne, dolny czasem ciemniejszy. Charakterystyczne jest niebieskie oko, choć niekiedy bywa żółte (zwłaszcza u samic). U ryb tego gatunku brak płetwy tłuszczowej. Osiągają długość do 6 cm.
Dymorfizm płciowy: samce zwykle są większe, z dłuższą płetwą grzbietową oraz z przedłużeniem czarnego paska na płetwę ogonową, tworzącym charakterystyczny trójząb. U dorosłych samców płetwy często są zakończone żółto-czarnymi paskami (o szerokości ok. 1 mm).
Nazwa ryby pochodzi od jej zachowania w stadzie. Tetry pływają powoli, wręcz dostojnie, z głową lekko skierowaną w dół. W stadzie wytwarza się hierarchia, największy samiec szybko dominuje inne ryby. W dużym zbiorniku wykazują terytorializm, broniąc swojego obszaru nie tylko przed innymi samcami, ale także samicami i innymi mniejszymi rybami. Generalnie są jednak spokojne, nie krzywdzą innych ryb i z powodzeniem mogą być trzymane z rybami innych, nieagresywnych gatunków.
Zaloty i walka wyglądają podobnie: samiec wręcz "skacze" wokół samicy (lub innego samca) i w charakterystyczny sposób trzepocze płetwami. Czasem zagania w ten sposób samicę na swoje terytorium, ale nie dotyka jej. Samica pozostaje w tym czasie bierna.
Tetry są wszystkożerne, ale nie zjadają roślin z akwarium. Żywią się standardowymi pokarmami dla ryb (żywymi i suchymi).
Zaleca się, aby akwarium było stosunkowo duże, z wolną przestrzenią do pływania na środku oraz dużymi skupiskami roślin, w których ryby mogą się ukryć. Najlepszy biotop to tzw. czarne wody: słabsze oświetlenie, miękka i kwaśna woda (choć pH może być również nieco większe od 7).
Rozmnażanie.
Burzliwe tarło odbywa się na dużej przestrzeni. Samiec czasem doprowadza do śmierci samicy. Po tarle następuje zblednięcie barw tarlaków. Należy je wówczas odłowić. Czasem samiec broni jaj, ale nie opiekuje się młodymi, które wylęgają się po 24–48 godzinach od złożenia.

</doc>
<doc id="562660" url="https://pl.wikipedia.org/wiki?curid=562660" title="Ignacy Kazimierz Ledóchowski">
Ignacy Kazimierz Ledóchowski

Ignacy Kazimierz Maria Ledóchowski, właśc. Ignacy Kazimierz Maria Halka-Ledóchowski, herbu Szaława (ur. 5 sierpnia 1871 w Loosdorf, zm. 9 marca 1945 w obozie koncentracyjnym Mittelbau-Dora) – hrabia, generał dywizji Wojska Polskiego, kawaler Orderu Virtuti Militari.
Życiorys.
Urodził się 5 sierpnia 1871 w Loosdorf w Austrii, w rodzinie Antoniego Augusta (1823–1885) i Józefy von Salis-Zizers (1831–1909). Był bratem świętej Urszuli Ledóchowskiej, błogosławionej Marii Teresy Ledóchowskiej i generała zakonu jezuitów, Włodzimierza Ledóchowskiego. Wnuk generała brygady z powstania listopadowego, Ignacego. Bratanek kardynała i prymasa Polski Mieczysława Halki-Ledóchowskiego.
1 sierpnia 1892, po ukończeniu wojskowej szkoły realnej, rozpoczął karierę wojskową w cesarsko-królewskiej armii. Został wcielony do 1 Pułku Armat Polowych w Krakowie. 1 stycznia 1894 jego jednostka została przeniesiona do Wadowic i przeformowana w 1 Pułk Artylerii Dywizyjnej. W 1895 otrzymał tytuł c. i k. szambelana, a w 1896 został urlopowany. W latach 1897-1899 był słuchaczem Szkoły Wojennej w Wiedniu. Po ukończeniu szkoły kontynuował służbę w macierzystym pułku, który został przeniesiony do Krakowa. W 1900 został przydzielony do Sztabu Generalnego z równoczesnym przydziałem do 23 Brygady Piechoty w Krakowie. W 1902 utracił tytuł oficera przydzielonego do Sztabu Generalnego i został przeniesiony do Pułku Artylerii Korpuśnej Nr 1 w Krakowie, który w 1908 został przemianowany na Pułk Haubic Polowych Nr 1. W tym samym roku został przeniesiony do Dywizjonu Artylerii Konnej Nr 1 w Krakowie. W 1913 został komendantem Dywizjonu Artylerii Konnej Nr 1. W okresie I wojny światowej walczył na frontach rosyjskim i włoskim. Dowodził kolejno 43 i 126 pułkiem artylerii polowej.
Od listopada 1918 służył w Wojsku Polskim na stanowisku dowódcy 1 Pułku Artylerii Ciężkiej Ziemi Krakowskiej. 24 lutego 1919 został zatwierdzony na stanowisku dowódcy 1 Krakowskiej Brygady Artylerii. Podczas wojny polsko-bolszewickiej dowodził kolejno: III Brygadą Artylerii Legionów, XIV Brygadą Artylerii oraz 11 Dywizją Piechoty. 1 maja 1920 został zatwierdzony z dniem 1 kwietnia 1920 w stopniu generała podporucznika, w grupie oficerów byłej armii austriacko-węgierskiej. Był inspektorem artylerii w Dowództwie Frontu Galicyjsko-Wołyńskiego. Za swoje dokonania frontowe został odznaczony Krzyżem Srebrnym Orderu Virtuti Militari oraz trzykrotnie Krzyżem Walecznych.
W 1921 pełnił funkcję kierownika Głównego Centrum Wyszkolenia w Kobryniu. 31 lipca 1921 został mianowany zastępcą dowódcy Okręgu Generalnego Brześć Litewski. 3 maja 1922 został zweryfikowany w stopniu generała brygady ze starszeństwem z 1 czerwca 1919 i 14. lokatą w korpusie generałów. Od 1922 do 1925 był szefem Artylerii i Służby Uzbrojenia Okręgu Korpusu Nr V w Krakowie. Na stanowisku tym awansował 1 grudnia 1924 na stopień generała dywizji ze starszeństwem z dniem 15 sierpnia 1924 i 3. lokatą w korpusie generałów. Z dniem 10 kwietnia 1925 został mianowany zastępcą dowódcy Okręgu Korpusu Nr IV w Łodzi, a od 1 września 1926 do 1 lutego 1927 pełnił funkcję dowódcy DOK IV. Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia 1927 został przeniesiony w stan spoczynku.
Posiadał majątek w Wólce Rosnowskiej w ziemi lwowskiej.
Podczas okupacji przebywał w Lipnicy, gdzie działał w Armii Krajowej. Przybrawszy pseudonim „Krak”, prowadził tajne szkolenie wojskowe dla partyzantów. Aresztowany przez Niemców, trafił do obozu koncentracyjnego Gross-Rosen. 9 marca 1945 zmarł w KL Mittelbau-Dora (nr obozowy 113195).
24 listopada 1903 w Krakowcu ożenił się z Pauliną Łubieńską (1880–1951), z którą miał czworo dzieci: Jadwigę (1904–1994), Marię Teresę (1906–1992) po mężu Tyszkiewicz, Józefę Marię (1908–1983) i Włodzimierza Mariana Franciszka Stanisława Ignacego (1910–1987), podporucznika artylerii rezerwy Wojska Polskiego.

</doc>
<doc id="562661" url="https://pl.wikipedia.org/wiki?curid=562661" title="Tęczowe tablice">
Tęczowe tablice

Tęczowe tablice () – baza skrótów wykorzystywana w łamaniu haseł zakodowanych jednokierunkową funkcją skrótu. Pozwala na zaoszczędzenie mocy obliczeniowej koniecznej do złamania hasła metodą brute force. Jednym z pionierów tej techniki był Philippe Oechslin z Politechniki w Lozannie.
Zwykłe bazy danych skrótów zajmują setki gigabajtów, przez co są nieefektywne. Tęczowa tablica jest tworzona przez zapisywanie łańcuchów (ang. chains) ze skrótów z możliwych haseł. Dzięki temu zapisywany jest jeden skrót na kilkaset, a nawet kilka tysięcy wygenerowanych. Czas łamania hasła skraca się przez to do kilkudziesięciu sekund na potężnych komputerach.
Tęczowe tablice pozwalają na złamanie większości popularnych funkcji skrótu, w tym MD5, SHA-1, NTLM czy Cisco Pix.
Obrona.
Dobrym sposobem na zabezpieczenie się przed tego typu atakiem jest stosowanie soli (ang. ), czyli losowo generowanej wartości dodawanej jako argument funkcji skrótu i zapisywanej obok wartości skrótu. Sprawia to, że dla każdej soli funkcja skrótu jest inna. Żeby złamać taki skrót cracker musiałby posiadać tęczową tablicę dla każdej możliwej soli, co jest niepraktyczne.
Większość dystrybucji GNU/Linuksa i systemów BSD wykorzystuje sól do zapisywania haseł użytkowników, funkcja ta jest oferowana przez pakiet shadow.

</doc>
<doc id="562662" url="https://pl.wikipedia.org/wiki?curid=562662" title="Bolesław Jaszczuk">
Bolesław Jaszczuk

Bolesław Borys Jaszczuk (ur. 25 października 1913 w Warszawie, zm. 1 stycznia 1990 tamże) – polski inżynier elektryk i polityk komunistyczny, członek Biura Politycznego i sekretarz KC PZPR, minister energetyki (1952–1956), minister przemysłu maszynowego (1956–1957), poseł na Sejm PRL II, IV i V kadencji. Budowniczy Polski Ludowej.
Życiorys.
Syn Aleksandra i Olgi. Ukończył Państwowe Gimnazjum im. Joachima Lelewela w Wilnie w 1933, następnie studiował na Politechnice Warszawskiej. Karierę polityczną zaczynał w 1933 jako członek Komunistycznego Związku Młodzieży Polski. W 1939 działacz Klubu Demokratycznego. Przez krótki okres walczył w Związku Walki Zbrojnej. W 1942 wstąpił do Polskiej Partii Robotniczej. W latach 1942–1943 jeden z dowódców Gwardii Ludowej. Więziony w niemieckich obozach koncentracyjnych Auschwitz i Mauthausen-Gusen. 
W latach 1945–1947 pełnił funkcję sekretarza Komitetu Wojewódzkiego PPR w Warszawie. Od maja 1947 do października 1948 był wiceprezydentem miasta stołecznego Warszawy, a następnie (do maja 1950) wojewodą śląskim. Od grudnia 1948 członek Polskiej Zjednoczonej Partii Robotniczej (początkowo – do marca 1959 – jako zastępca członka Komitetu Centralnego). Od 6 marca 1952 do 7 lipca 1956 minister energetyki, a następnie do 27 lutego 1957 minister przemysłu maszynowego. W latach 1957–1959 zastępca przewodniczącego Komisji Planowania przy Radzie Ministrów. Pełnił mandat poselski na Sejm PRL II, IV i V kadencji. Od marca 1959 zasiadał w KC PZPR, w tym od lipca 1963 do grudnia 1970 jako jego sekretarz odpowiedzialny za politykę gospodarczą, a jednocześnie od listopada 1964 do lipca 1968 zastępca członka i następnie (do grudnia 1970) członek Biura Politycznego KC PZPR. W 1971 został wykluczony z PZPR. W latach 1980–1981 publikował na łamach tygodnika Związku Socjalistycznej Młodzieży Polskiej „Płomienie”.
Był ambasadorem PRL w Związku Radzieckim (1959–1963). Działacz Naczelnej Organizacji Technicznej i Stowarzyszenia Elektryków Polskich. Pochowany na Cmentarzu Wojskowym na Powązkach w Warszawie (kwatera C31-tuje-10).
Odznaczony Orderem Budowniczych Polski Ludowej (1969), Orderem Sztandaru Pracy I klasy (dwukrotnie, m.in. w 1964), Krzyżem Oficerskim Orderu Odrodzenia Polski, Złotym Krzyżem Zasługi, Krzyżem Walecznych oraz Orderem Krzyża Grunwaldu III klasy.
Żonaty z Marią Jaszczukową, mieli syna Bolesława, działacza Związku Komunistów Polskich „Proletariat”.

</doc>
<doc id="562664" url="https://pl.wikipedia.org/wiki?curid=562664" title="Basznia (przystanek kolejowy)">
Basznia (przystanek kolejowy)

Basznia – dawna stacja kolejowa, obecnie przystanek na terenie wsi Basznia Dolna, w gminie Lubaczów, w powiecie lubaczowskim, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="562667" url="https://pl.wikipedia.org/wiki?curid=562667" title="Fundacja Hansa Böcklera">
Fundacja Hansa Böcklera



</doc>
<doc id="562669" url="https://pl.wikipedia.org/wiki?curid=562669" title="Rozalinda">
Rozalinda

Rozalinda – imię żeńskie pochodzenia germańskiego, oznaczające „łagodny koń” i złożone z członów: "hros" – „koń” i "linde" – „łagodny, czuły” (por. Adelinda). W późniejszym czasie łączono je z łacińską frazą "rosa linda" – „piękna róża”. Jest to imię bohaterki romansu Thomasa Lodge'a "Rozalinda" i komedii Szekspira "Jak wam się podoba". W Kościele katolickim patronką tego imienia jest św.Roselina, mniszka (zm. 1329).
Skróconą formą imienia jest Roselina (Rozelina).
Rozalinda imieniny obchodzi 17 stycznia, jako wspomnienie św. Roseliny.
Znane osoby noszące imię Rozalinda:

</doc>
<doc id="562672" url="https://pl.wikipedia.org/wiki?curid=562672" title="Herb gminy Wieliczka">
Herb gminy Wieliczka



</doc>
<doc id="562674" url="https://pl.wikipedia.org/wiki?curid=562674" title="Bitwa pod Ścinawą">
Bitwa pod Ścinawą

Bitwa pod Ścinawą – starcie zbrojne, które miało miejsce 11 października 1633 podczas wojny trzydziestoletniej.
Pod Ścinawą armia cesarska pod wodzą Albrechta Wallensteina odniosła zwycięstwo nad armią saską dowodzoną, przez von Thurna. Wallenstein zdobył 16 dział i cały obóz Sasów.

</doc>
<doc id="562675" url="https://pl.wikipedia.org/wiki?curid=562675" title="Merul">
Merul

Merul – imię męskie pochodzenia łacińskiego, pochodzące od nazwiska rzymskiego. Patronem tego imienia jest św. Merul (VI wiek).
Merul imieniny obchodzi 17 stycznia.

</doc>
<doc id="562679" url="https://pl.wikipedia.org/wiki?curid=562679" title="Peter Balakian">
Peter Balakian

Peter Balakian (ur. 1951) – amerykańsko-ormiański pisarz i naukowiec. Mieszka w Teaneck and Tenafly, w stanie New Jersey. Profesor Bucknell University. Wykładowca na Colgate University w Hamilton, w stanie Nowy Jork. W 2016 otrzymał Nagrodę Pulitzera w dziedzinie poezji za tomik "Ozone Journal".

</doc>
<doc id="562680" url="https://pl.wikipedia.org/wiki?curid=562680" title="Atom Egoyan">
Atom Egoyan

Atom Egoyan, właśc. Atom Yeghoyan (ur. 19 lipca 1960 w Kairze) – kanadyjski reżyser, scenarzysta, montażysta, operator i producent filmowy pochodzenia ormiańskiego.
Życiorys.
Urodził się w Kairze w rodzinie ormiańskiej jako syn Shushan (z domu Devletian) i Josepha Yeghoyana. Gdy miał dwa lata, wraz z rodzicami przeprowadził się do Kanady.
Studiował stosunki międzynarodowe na uniwersytecie w Toronto (dyplom w 1982). W czasie studiów przyłączył się do Stowarzyszenia Studentów Armeńskich. Napisał scenariusz i na jego podstawie wyreżyserował film "Ararat" o ludobójstwie Ormian w 1915 przez Turków Osmańskich. Również w innych swoich filmach sięga do problematyki związanej z Armenią i Ormianami (m.in. "Next of Kin", "Family Viewing").
Inne jego filmy są poświęcone równie ważkim problemom, jak uzależnienia od telewizji i wideo, mediatyzacja stosunków interpersonalnych i życia codziennego ("Family Viewing", "Speaking Parts", "Likwidator"), problemy rodziny dysfunkcyjnej ("Słodkie jutro", "Likwidator"), miłość patologiczna – fizyczna, nosząca znamiona pornografii, pedofilii, kazirodztwa ("Family Viewing", "Likwidator", "Exotica") czy wyobcowanie.
Zasiadał w jury konkursu głównego na 49. MFF w Cannes (1996). Przewodniczył obradom jury sekcji "Cinéfondation" na 63. MFF w Cannes (2010).
Życie osobiste.
Jego żoną jest Arsinée Khanjian, z którą ma syna o imieniu Arshile.

</doc>
<doc id="562685" url="https://pl.wikipedia.org/wiki?curid=562685" title="Kirk Kerkorian">
Kirk Kerkorian

Kirk Kerkorian (ur. 6 czerwca 1917 we Fresno, zm. 15 czerwca 2015 w Beverly Hills) – amerykański Ormianin, multimiliarder z Nevady, przewodniczący korporacji Tracinda Corporation z siedzibą w Beverly Hills w stanie Kalifornia.
Kerkorian dorobił się majątku w Las Vegas, gdzie nazywany był "Ojcem Megakasyn". W 2007 zajmował 7. miejsce na liście najbogatszych Amerykanów.

</doc>
<doc id="562687" url="https://pl.wikipedia.org/wiki?curid=562687" title="Hasmik Papian">
Hasmik Papian

Hasmik Papian (oryg. Հասմիկ Պապյան; ur. 1961 w Erywaniu) - ormiańska sopranowa śpiewaczka operowa. 
Studiowała w Erywaniu, najpierw grę na skrzypcach, później śpiew. Zadebiutowała na deskach Ormiańskiej Opery Narodowej w Erywaniu, następnie została zaproszona do występów jako solistka m.in. w operze w Bonn i w Deutsche Oper am Rhein w Düsseldorfie. Wkrótce potem rozpoczęła się jej kariera światowa. Występowała m.in. w Metropolitan Opera i Carnegie Hall w Nowym Jorku, mediolańskiej La Scali, w paryskiej Opéra Bastille, w Operze Wiedeńskiej i berlińskiej.

</doc>
<doc id="562695" url="https://pl.wikipedia.org/wiki?curid=562695" title="Pmo">
Pmo



</doc>
<doc id="562697" url="https://pl.wikipedia.org/wiki?curid=562697" title="Pedro Miguel Pauleta">
Pedro Miguel Pauleta



</doc>
<doc id="562701" url="https://pl.wikipedia.org/wiki?curid=562701" title="Stela Ur-Nammu">
Stela Ur-Nammu

Stela Ur-Nammu – dwustronna płyta z białego wapienia (1,5 x 3 m), wykonana za czasów panowania sumeryjskiego króla Ur-Nammu (2113-2096 p.n.e.) i mu poświęcona, zachowana jedynie we fragmentach. 
Odnalezienie i rekonstrukcja steli.
Fragmenty steli odnalezione zostały w 1925 roku w mieście Ur przez połączoną ekspedycję Muzeum Uniwersyteckiego Uniwersytetu Pensylwanii i Muzeum Brytyjskiego pod kierunkiem Leonarda Woolleya. Fragmenty te rozrzucone były na stosunkowo dużym obszarze w kompleksie świątynnym boga księżyca Nanny (patrona miasta Ur), przy czym większość z nich znaleziono w pobliżu zigguratu. Stela zniszczona została najprawdopodobniej po zdobyciu Ur przez Elamitów w 2005 roku p.n.e. Wszystkie odnalezione fragmenty trafiły latem 1926 roku do Muzeum Uniwersyteckiego Uniwersytetu Pensylwanii. Na ich podstawie w 1932 roku zrekonstruowano pierwotny wygląd steli.
Kompozycja.
Kompozycja składa się z pięciu ułożonych jeden nad drugim rejestrów. Najwyższy z nich w swej zachowanej części przedstawia Ur-Nammu stojącego przed siedzącym bóstwem trzymającym na kolanach inne bóstwo, najprawdopodobniej dziecko lub kobietę. Nad królem znajdują się symbole słońca i księżyca. Nad siedzącym bóstwem unosi się inne bóstwo, trzymające w rękach dzban z którego wylewa się woda.
W rejestrze drugim, najlepiej zachowanym, znajdują się dwie sceny przedstawiające króla Ur-Nammu stojącego przed bogiem Nanną (prawa strona) i boginią Ningal (lewa strona). W scenie po prawej stronie bóg Nanna wręcza królowi dwa przedmioty, najprawdopodobniej insygnia władzy królewskiej. Mogą to być atrybuty architekta: kij i sznur mierniczy. Wręczając je królowi bóg nakazywałby mu tym samym budowę poświęconej mu świątyni lub innej budowli. Takie same sceny widnieją na wielu starobabilońskich przedstawieniach (m.in. na steli z kodeksem Hammurabiego). Scena na steli Ur-Nammu byłaby pierwowzorem takich przedstawień.
W kolejnym rejestrze władca prowadzony przez boga Nannę niesie narzędzia murarskie w czym pomaga mu jeden z kapłanów. Scena ta najprawdopodobniej łączy się z czwartym rejestrem przedstawiającym robotników z koszami na głowach zmierzających w kierunku opartej o mur drabiny.
Scena z najniższego rejestru nie zachowała się.
Na odwrotnej stronie steli widnieją sceny świętowania po budowie bądź zwykły dzień funkcjonowania świątyni. Przedstawiono na nim pielęgnację posągów bóstw, składanie ofiar oraz grę na instrumentach. Pierwszy rejestr strony tylnej został najprawdopodobniej skopiowany ze strony przedniej. Na odwrotnej stronie steli zachował się też fragment inskrypcji Ur-Nammu z opisem jego prac przy budowie kanałów irygacyjnych.

</doc>
<doc id="562703" url="https://pl.wikipedia.org/wiki?curid=562703" title="Jednostka taksonomiczna">
Jednostka taksonomiczna



</doc>
<doc id="562706" url="https://pl.wikipedia.org/wiki?curid=562706" title="Aanepada">
Aanepada

Aanepada – jeden z wczesnych sumeryjskich władców miasta Ur; syn Mesanepady i brat Meskiagnuny; rządził na początku 2 połowy III tys. p.n.e. Z nieznanych powodów "Sumeryjska lista królów" go nie wymienia. Znany głównie z kilku inskrypcji wotywnych. Najprawdopodobniej był budowniczym świątyni Ninhursag w Tall al-Ubajd.

</doc>
<doc id="562708" url="https://pl.wikipedia.org/wiki?curid=562708" title="Terrance i Phillip">
Terrance i Phillip



</doc>
<doc id="562709" url="https://pl.wikipedia.org/wiki?curid=562709" title="FC-PGA">
FC-PGA

FC-PGA (ang. "Flip Chip Pin Grid Array") – wersja obudowy mikroprocesorów, w której chip jest umieszczony po przeciwnej stronie niż wyprowadzenia układu (piny), przeznaczona do montażu w podstawce Socket 370 stosowana w procesorach Pentium III oraz Celeron wyposażonych w rdzeń Coppermine. 
Firma VIA wprowadziła na rynek także własne procesory w obudowach FC-PGA – VIA C3, (następcę Cyrix III) oparte na rdzeniu Samuel2 oraz Nehemiah.

</doc>
<doc id="562712" url="https://pl.wikipedia.org/wiki?curid=562712" title="Bitwa morska pod Kos">
Bitwa morska pod Kos

Bitwa morska pod Kos – starcie zbrojne, które miało miejsce 29 września 1662 podczas wojny wenecko-tureckiej (1645–1669).
Pomiędzy wyspami Kos i Kalimnos flota wenecka zaatakowała turecką flotę handlową (36 statków) zmierzającą do Aleksandrii. Statki handlowe były eskortowane przez okręty wojenne (22 okręty, w tym 5 galer). Flota wenecka odniosła pełne zwycięstwo. Turcy oprócz eskortowanej floty stracili 4 okręty (1 spalony i 3 zdobyte).

</doc>
<doc id="562713" url="https://pl.wikipedia.org/wiki?curid=562713" title="Modroara hiacyntowa">
Modroara hiacyntowa

Modroara hiacyntowa, ara hiacyntowa ("Anodorhynchus hyacinthinus") – gatunek dużego ptaka z rodziny papugowatych (Psittacidae), zamieszkujący Amerykę Południową (wyspowo od środkowej Brazylii po wschodnią Boliwię i północno-wschodni Paragwaj). Największa z latających papug. Na wolności narażona na wyginięcie; spotykana w hodowlach. Nie wyróżnia się podgatunków.
Charakterystyka.
Modroary hiacyntowe są towarzyskimi, łagodnymi ptakami; zwykle widuje się je w parach, ale też w grupach rodzinnych i stadkach do 10 osobników. Są hałaśliwe i rzucające się w oczy.
Środowisko.
Tropikalne lasy deszczowe, lasy o drzewach zrzucających liście, cerrado, palmowe zagajniki i sawanny z obecnością palm.
Pożywienie.
Orzechy i nasiona, głównie owoce palm, które potrafi rozłupywać. Niekiedy zjada ślimaki.
Lęgi.
Podczas pory deszczowej, od listopada do kwietnia; mimo to kopulacje odbywają się niezależnie od pory roku. Zwykle para dobiera się raz na całe życie.
Status i ochrona.
Modroara hiacyntowa jest według IUCN gatunkiem narażonym na wyginięcie (VU, "Vulnerable"; stan w 2021). W 2003 roku liczebność populacji na wolności szacowano na około 6500 osobników (co odpowiada liczbie 4300 osobników dorosłych). Trend liczebności populacji uznaje się za spadkowy. Zagrożeniem jest przede wszystkim nielegalny odłów ptaków na handel; w latach 80. XX wieku złapano co najmniej 10 tys. ptaków, z czego połowa trafiła do sprzedaży w Brazylii. Ostatnimi laty intensywność tego zjawiska znacznie spadła, choć jest nadal obecne. Prócz odłowu przez kłusowników modroarom grozi łapanie przez lokalną ludność celem pozyskania piór i mięsa oraz niszczenie środowiska.
Gatunek od 1987 roku jest wymieniany w Załączniku I konwencji CITES, wcześniej był umieszczany w Załączniku II.

</doc>
<doc id="562717" url="https://pl.wikipedia.org/wiki?curid=562717" title="Awaji-shima">
Awaji-shima



</doc>
<doc id="562722" url="https://pl.wikipedia.org/wiki?curid=562722" title="ŚTZN">
ŚTZN



</doc>
<doc id="562724" url="https://pl.wikipedia.org/wiki?curid=562724" title="Meskiag-Nanna">
Meskiag-Nanna

Meskiag-Nanna (sum. mes.ki.ag2.dnanna, tłum. „Ukochany bohater boga Nanny”) – według "Sumeryjskiej listy królów" drugi władca z II dynastii z Ur, syn Nany. Dotyczący go fragment brzmi następująco:
Meskiag-Nanna wspomniany jest również w "inskrypcji z Tummal":
Według "Sumeryjskiej listy królów" Meskiag-Nannę na tronie Ur zastąpił jego syn, który panować miał przez 2 lata. Imię syna nie zachowało się. Dalej Lista podaje, iż „Ur zostało pokonane, a (siedziba) królestwa przeniesiona została do Adab”

</doc>
<doc id="562726" url="https://pl.wikipedia.org/wiki?curid=562726" title="Taniec integracyjny">
Taniec integracyjny

Taniec integracyjny – taniec, w którym (przynajmniej) jeden z partnerów jest na wózku dla niepełnosprawnych.
Tańce w klasie standard to walc, tango, walc wiedeński, fokstrot, oraz quickstep. Natomiast klasa tańców latynoamerykańskich to: samba, cha-cha-cha, rumba, paso doble oraz jive.
Zawody.
Klasy.
Nie ma dużych różnic między turniejami dla sprawnych a niepełnosprawnych. Turnieje rozgrywa się w różnych stylach tanecznych (np. w tańcach latynoamerykańskich) z tym, że zawodnicy podzieleni są na klasy. 
Osoby na wózkach są w 1 klasie kiedy 
Jest też podział ze względu na partnera:
Międzynarodowe zawody.
Zawodnicy są zrzeszeni w federacji World DanceSport Federation, ale tańce nie są częścią paraolimpiady.
Pierwsze międzynarodowe zawody odbyły się w 1977 w Szwecji, a pierwsze mistrzostwa świata w tańcach na wózkach odbyły się w 1998 w Japonii.

</doc>
<doc id="562727" url="https://pl.wikipedia.org/wiki?curid=562727" title="Dick Tracy">
Dick Tracy

Dick Tracy – postać fikcyjna detektywa, tytułowego bohatera serii amerykańskich komiksów stworzonych przez Chestera Goulda.
Pierwszy komiks z serii powstał w 1931 roku, ostatni Chester Gould stworzył w 1977 roku.
Powstało kilka filmowych adaptacji komiksu. Jedną z nich był film z 1990 roku z Warrenem Beatty i Madonną w rolach głównych. Film dostał 3 Oscary: za najlepszą charakteryzację, scenografię i piosenkę filmową. Oscarową piosenkę "Sooner or Later" śpiewała filmowa "Machoniwa bez oddechu".

</doc>
<doc id="562728" url="https://pl.wikipedia.org/wiki?curid=562728" title="Kontrolka">
Kontrolka



</doc>
<doc id="562732" url="https://pl.wikipedia.org/wiki?curid=562732" title="Czołpon Ata">
Czołpon Ata



</doc>
<doc id="562734" url="https://pl.wikipedia.org/wiki?curid=562734" title="Chester Gould">
Chester Gould

Chester Gould (ur. 20 listopada 1900 w Panwee (Oklahoma), zm. 11 maja 1985) - twórca komiksów, najlepiej znany jako twórca serii komiksów opisujących przygody fikcyjnego detektywa Dicka Tracy'ego, które tworzył w latach 1931 - 1977. 

</doc>
<doc id="562735" url="https://pl.wikipedia.org/wiki?curid=562735" title="Josep Samitier">
Josep Samitier

Josep Samitier Vilalta znany też jako José Samitier (ur. 2 lutego 1902 w Barcelonie, zm. 4 maja 1972 tamże) – hiszpański piłkarz i trener reprezentacji Katalonii w piłce nożnej.
Kariera.
Samitier występował m.in. w barwach Barcelony, jak i Realu Madryt. Był trenerem Atlético Madryt, OGC Nice (również jego były klub) i FC Barcelony, pracował jako skaut w Barcelonie i Realu Madryt. 21 razy wystąpił w reprezentacji Hiszpanii.
Podczas swojej piłkarskiej kariery w Barcelonie strzelił 326 goli, dzięki czemu jest trzecim najskuteczniejszym strzelcem w historii klubu.

</doc>
<doc id="562737" url="https://pl.wikipedia.org/wiki?curid=562737" title="Taniec na wózkach">
Taniec na wózkach



</doc>
<doc id="562738" url="https://pl.wikipedia.org/wiki?curid=562738" title="Tetra cesarska">
Tetra cesarska



</doc>
<doc id="562743" url="https://pl.wikipedia.org/wiki?curid=562743" title="Utuhengal">
Utuhengal

Utuhengal (sum. dutu-he2-gal2; tłum. „"bóg Utu jest obfitością/dostatkiem"”) – sumeryjski władca miasta-państwa Uruk, panujący w latach 2116 - 2110 p.n.e.; według „"Sumeryjskiej listy królów"” jedyny przedstawiciel V dynastii z Uruk.
Panowanie.
Stanął na czele powstania przeciwko panowaniu Gutejów w Sumerze. Pokonał ich ostatniego króla Tirigana, który został pojmany: 
„"Związali mu ręce pętami, przywiedli przed oblicze króla, rzucili do nóg i postawił Utuhengal nogę na jego karku (..) Tak przywrócił królestwo i niezawisłość Sumeru"”. 
Plemię Gutejów po prawie stuletnim zamęcie zostało ostatecznie usunięte z kraju. Dzięki temu Utuhengal mógł rozpocząć budowę swojego państwa. Przyjął tytuł „króla czterech krain” (tym samym nawiązywał do najlepszych tradycji Naram-Sina) i zaczął tworzyć scentralizowane rządy. Zmusił do uznania swojej władzy wielu lokalnych władców, początkowo nawet Ur-Nammu, jednak w siódmym roku panowania ensi Ur podniósł przeciwko niemu bunt. To dzięki jego zwycięstwu nad barbarzyńcami z gór stał się możliwy późniejszy sumeryjski renesans.

</doc>
<doc id="562744" url="https://pl.wikipedia.org/wiki?curid=562744" title="Rajmundus Lullus">
Rajmundus Lullus



</doc>
<doc id="562747" url="https://pl.wikipedia.org/wiki?curid=562747" title="AA-2 Atoll">
AA-2 Atoll



</doc>
<doc id="562748" url="https://pl.wikipedia.org/wiki?curid=562748" title="Paul Ince">
Paul Ince

Paul Emerson Carlyle Ince (ur. 21 października 1967 w Ilford) – angielski piłkarz i występujący na pozycji pomocnika, później trener. Jest ojcem Toma Ince’a – piłkarza Huddersfield.
Swoją profesjonalną karierę zaczynał w West Ham United. Następnie przeszedł do Manchesteru United, gdzie stał się jednym z najbardziej wartościowych pomocników w Europie, dopóki nie pokłócił się z menedżerem Alexem Fergusonem. W 1995 za 7 milionów funtów został sprzedany do Interu Mediolan, gdzie spędził 2 lata. Do Anglii powrócił jako piłkarz Liverpool FC, w barwach którego grał przez dwa sezony, zanim przeszedł do Middlesbrough. Ince opuścił Middlesbrough w 2002, aby przemyśleć swoją piłkarską przyszłość. Ostatecznie w tym samym roku zdecydował się na grę w Wolverhampton Wanderers. W 2006 roku rozstał się jednak z zespołem i podpisał roczny kontrakt z Swindon Town, gdzie był jednocześnie trenerem. 23 października przeniósł się do Macclesfield. W 2007 roku został trenerem drużyny Milton Keynes Dons. 22 czerwca został trenerem Blackburn Rovers F.C. Na tym stanowisku zastąpił Marka Hughesa, który objął inny angielski klub – Manchester City F.C. 16 grudnia został zwolniony z tego stanowiska z powodu słabych wyników klubu. 3 lipca 2009 roku powrócił na stanowisko trenera występującego w angielskiej trzeciej lidze MK Dons. Zespół ten prowadził do kwietnia 2010 roku, kiedy to zrezygnował ze stanowiska. 28 października został trenerem Notts County.
Wystąpił w 53 meczach w reprezentacji Anglii w barwach której grał m.in. na Mistrzostwach Europy 1996, Mistrzostwach Świata 1998 i Mistrzostwach Europy 2000. Debiutował w reprezentacji we wrześniu 1992 w meczu z Hiszpanią. Był pierwszym czarnoskórym kapitanem reprezentacji Anglii.

</doc>
<doc id="562749" url="https://pl.wikipedia.org/wiki?curid=562749" title="Ulica Morska">
Ulica Morska



</doc>
<doc id="562750" url="https://pl.wikipedia.org/wiki?curid=562750" title="Gnjilane">
Gnjilane

Gnjilane (alb. "Gjilan", ser. "Гњилане") – miasto w Kosowie; stolica regionu Gnjilane. Położone we wschodniej części kraju. Szóste co do wielkości miasto Kosowa.
Liczba ludności w 2005 roku wyniosła 57 046. Powierzchnia miasta wynosi 515 km².
Burmistrzem miasta jest Xhemajl Hyseni.
Historia.
W późnym średniowieczu osada nosiła nazwę "Morava" i przynależała do Serbii (królestwa do 1346, następnie carstwa do 1371). Po raz pierwszy wzmiankowana w 1342 w związku z wizytą króla Serbii Stefana Urosza IV Duszana, a pod obecną nazwą po raz pierwszy wzmiankowana pod koniec XIV wieku. Wskutek podbojów tureckich Serbia utraciła niepodległość, a całe Kosowo zostało anektowane przez Turcję do 1455, i w tym samym roku w tureckich dokumentach wzmiankowano, że w osadzie znajdowało się 41 gospodarstw zamieszkiwanych przez Serbów. Według serbskich źródeł nazwa pochodzi od słowa "gnjidav", a według albańskich od rodziny Gnjinaj, która miała założyć miasto w 1772. W XVIII wieku Turcy zniszczyli monastyr św. Jana. W XIX wieku Serbia odzyskała niepodległość jako Księstwo Serbii, i podczas wojny serbsko-tureckiej w styczniu 1878 Serbowie zdobyli miasto, które jednakże utracili po 23 dniach. Do Serbii, już jako królestwa, miasto powróciło w 1912 wskutek wojen bałkańskich, a w 1918 weszło w skład nowo powstałego Królestwa Serbów, Chorwatów i Słoweńców, przekształconego w 1929 w Jugosławię.
W okresie powojennym miała miejsce stopniowa zmiana proporcji narodowościowych w mieście i Serbowie utracili wiodącą pozycję na rzecz Albańczyków. Według danych z 1953 Serbowie stanowili 34,9%, a Albańczycy 31,2% populacji, w 1961 Serbowie – 37,5%, Albańczycy – 43,6%, a w 1971 Serbowie – 25,7%, Albańczycy – 60,9%. Zarazem miał miejsce znaczny przyrost ludności, której liczba wzrosła z 9250 w 1953 do 21 258 w 1971. Po rozpadzie Jugosławii w składzie autonomicznej prowincji Kosowa, która jednostronnie ogłosiła niepodległość od Serbii w 2008, i odtąd pozostaje częścią terytorium spornego między Serbią a Kosowem. W 1999 w miejscu dawnych koszarów serbskiej armii przy mieście została utworzona amerykańska baza wojskowa Camp Monteith, użytkowana przez Amerykanów do 2007.
Zabytki i kultura.
Do najważniejszych zabytków miasta zalicza się cerkiew św. Mikołaja, będącą centralnym punktem miejscowej społeczności serbskiej, wzniesioną w XIX wieku w miejscu starszej i mniejszej cerkwi, oraz XIX-wieczny tzw. "Wielki Meczet". W mieście znajdują się także Muzeum Regionalne oraz Teatr Miejski. Innym charakterystycznym obiektem jest Wieża Zegarowa.
Sport.
W mieście mają siedzibę kluby piłkarskie KF Drita Gnjilane i KF Gjilani, które rozgrywają domowe spotkania na Stadionie Miejskim.

</doc>
<doc id="562751" url="https://pl.wikipedia.org/wiki?curid=562751" title="BKS Stal Bielsko-Biała">
BKS Stal Bielsko-Biała

BKS Stal (pełna nazwa: Bialski Klub Sportowy Stal Bielsko-Biała) – wielosekcyjny, klub sportowy, powstały w 1922 w Białej (obecnie część Bielska-Białej).
Historia.
Powstanie klubu.
Klub powstał w odrodzonej po I wojnie światowej Polsce, z inicjatywy mieszkańców miasta, a także sympatyków sportu, na fali tworzenia klubów umożliwiających uprawianie wielu dyscyplin oraz rywalizację sportową. Dodatkowym czynnikiem motywującym była chęć stworzenia klubu o polskim rodowodzie - w sąsiednim Bielsku prężnie działały niemieckie kluby, które dominowały w regionie. BKS powstał na bazie Towarzystwa Sportowego „Szczerbiec”, w którym uprawiano turystykę, gimnastykę sportową na wzór wojskowy oraz tenis stołowy. W klubie od samego początku największy nacisk kładziono na sekcję piłki nożnej. Już w 1927, po 5 latach działalności, powstał w Białej stadion, na którym drużyna rozgrywa mecze do dnia dzisiejszego. Stadion został w całości sfinansowany ze środków klubowych. Pierwszym prezesem bialskiego klubu został Rudolf Kobiela.
Okres międzywojenny.
W okresie międzywojennym piłkarska drużyna BKSu nie odnosiła żadnych znaczących sukcesów, natomiast w klubie prężnie rozwijały się sekcje lekkoatletyki, kolarstwa, tenisa stołowego, a przede wszystkim turystyki, która stanowiła początek polskiego ruchu turystycznego w Beskidach, tym samym przeciwstawiając się niemieckiej dominacji w tej dziedzinie, a także przyczyniająca się do rozwoju sekcji narciarstwa przy Polskim Towarzystwie Narciarskim w Białej. Klub stawiał sobie najwyższe cele i dążył do podwyższenia stopnia zawodowstwa, a także rozwoju nowych sekcji, plany te jednak zniweczyła II wojna światowa, kiedy to wielu działaczy oraz zawodników stanęło w obronie ojczyzny.
Lata powojenne i PRL.
Po wojnie klub szybko się odrodził. Ponownie najprężniej działającą sekcją była piłka nożna. Przełom lat 40 i 50 to prawdziwy rozkwit bialskiego klubu. W najlepszym okresie działania istniały aż 22 sekcje sportowe, a klubem jak i poszczególnymi sekcjami w ramach sportu związkowego, zaczęły się opiekować bielskie zakłady przemysłu elektro-maszynowego. Głównym patronatem objęła klub Bielska Fabryka Maszyn Włókienniczych „Befama”, a prezesem klubu był jej dyrektor naczelny Eugeniusz Główka. Pomoc finansowa ze strony „Befamy” zaowocowała rozwojem bazy treningowej, a przede wszystkim przebudowaniem stadionu. Stworzenie nowoczesnego obiektu sportowego umożliwiło w 1961 rozegranie towarzyskiego meczu lekkoatletycznego pomiędzy juniorskimi reprezentacjami Polski i Włoch. Stworzenie sztucznego lodowiska na bocznym boisku treningowym pozwoliło na treningi hokeistom, którzy przez kilka lat walczyli o prymat na Śląsku (wicemistrzostwo Śląska juniorów w 1949 roku). W połowie lat 50 odnotowano pierwszy poważny sukces w historii klubu. Żeńska drużyna siatkarek, powstała zaledwie w 1951, awansowała do I ligi siatkówki kobiet. Natomiast już w 1955 drużyna odniosła pierwszy krajowy sukces w tej sekcji, zdobywając puchar CRZZ w największej masowej imprezie siatkarskiej w Polsce oraz puchar GKKF, odpowiednik późniejszego Pucharu Polski. Lata 60 nie przyniosły klubowi większych sukcesów w ani piłce nożnej, ani w siatkówce. Bliskimi awansu do II ligi byli tenisiści stołowi. Dobrze prezentowała się natomiast sekcja ciężarowców. Tytuły mistrzów Polski wywalczyli Włodzimierz Torbus, Antoni Pietruszek, który został w swojej wadze rekordzistą świata i kilku innych zawodników.
Patronat FSMu.
Lata 70 to nowy opiekun „Stali”, jeden z największych zakładów na terenie miasta - istniejącego od 1951 już jako Bielsko-Biała – Fabryka Samochodów Małolitrażowych (FSM), a przede wszystkim jej zakład nr 1. Prezesem klubu został dyrektor naczelny fabryki Ryszard Dziopak, a później dyrektor zakładu nr 1 FSM Karol Stekla. Nowy patronat opłacił się. Piłkarze dwukrotnie awansowali do II ligi - w 1973 (po 5 latach drużyna spadała) oraz 1981. Siatkarki, które opuściły ligę w 1958, powróciły do niej 1979 i grają nieprzerwanie do dnia dzisiejszego. Ten okres to również czas, kiedy bielski w bielskim klubie pracowało grono wybitnych trenerów: Antoni Piechniczek (piłka nożna), Jerzy Matlak (siatkówka kobiet), Włodzimierz Torbus (podnoszenie ciężarów), Leszek Gracz (tenis stołowy). W latach 80 po raz kolejny rozbudowano infrastrukturę sportową. Powstała hala sportowa, hotel, gabinety odnowy biologicznej. Coraz prężniej działa sekcja siatkówki kobiet, która w 1987 sięgnęła po wicemistrzostwo Polski, a od 1988 przez 4 sezony regularnie zdobywała mistrzostwo Polski oraz trzykrotnie Puchar.
Lata 90 do dziś.
Obecnie prężnie działają tylko sekcje siatkówki kobiet i piłki nożnej. Połowa lat 80 i 90 to ciężki okres dla sekcji piłkarskiej BKSu. Po spadku z II ligi w 1983 roku, klub już nigdy nie grał tak wysoko w rozgrywkach na szczeblu centralnym. Ze zmiennym szczęściem piłkarze radzili sobie w klasie okręgowej, IV i III lidze. W ostatnim sezonie zespół wywalczył utrzymanie w IV lidze, co dawało miejsce w zreorganizowanej nowej III lidze, grupie śląsko-opolskiej.
Znacznie lepiej radzi sobie sekcja siatkówki kobiet. Od 1987 roku do 1998 (oprócz 1995) siatkarki z Bielska-Białej zawsze zajmowały miejsce w pierwszej trójce, oraz zdobyły tytułu mistrzowskie w sezonach 1989/1990, 1990/1991. Kolejne tytuły przyszły w sezonach 1995/96, 2002/2003, 2003/2004 i 2009/2010. W klubie występowało i występuje wiele reprezentantek Polski. Trzy ówczesne siatkarki BKSu: Katarzyna Skorupa, Katarzyna Gajgał, Anna Barańska oraz dwie byłe Anna Podolec i Milena Sadurek brały udział w Igrzyskach Olimpijskich w Pekinie w 2008 roku.
Z pozostałych sekcji obecnie pozostała sekcja tenisa ziemnego, zajmująca się głównie szkoleniem dzieci i młodzieży, oraz sekcja podnoszenia ciężarów i trójboju siłowego, której reprezentanci występują w turniejach indywidualnych.
Obiekty klubowe.
Stadion.
Pierwotnie stadion należał do bialskiego klubu BKS Stal i prócz funkcji piłkarskiej pełnił funkcję stadionu lekkoatletycznego. W latach 70 stadion przejął FSM, był jego właścicielem do 2006 roku kiedy to stadion został przejęty przez miasto i od tego czasu jego właścicielem jest Bielsko-Bialski Ośrodek Sportu i Rekreacji (BBOSiR). 22 września 2008 roku rozpocznie się modernizacja stadionu - zostanie zamontowane oświetlenie oraz podgrzewana murawa. W lutym 2008 roku zostały zaprezentowane projekty, a także wizualizacje nowego, całkowicie zmodernizowanego Stadionu Miejskiego.
Hala sportowa.
W 2007 roku hala została rozbudowana. Dobudowano nową trybunę.
Sekcja piłki nożnej.
Największymi sukcesami klubu było dwukrotne zajęcie 2. miejsca (w jednej z dwóch grup) w II lidze w sezonach 1973/74 i 1981/1982

</doc>
<doc id="562752" url="https://pl.wikipedia.org/wiki?curid=562752" title="Społeczna odpowiedzialność biznesu">
Społeczna odpowiedzialność biznesu

Społeczna odpowiedzialność biznesu, społeczna odpowiedzialność przedsiębiorstw (od ang. "corporate social responsibility" – "CSR") – koncepcja, według której przedsiębiorstwa na etapie budowania strategii uwzględniają interesy społeczne i ochronę środowiska, a także relacje z różnymi grupami interesariuszy.
Według tego podejścia, bycie odpowiedzialnym nie oznacza tylko spełniania przez organizacje biznesowe (przedsiębiorstwa) wszystkich wymogów formalnych i prawnych, ale oprócz tego również zwiększone inwestycje w zasoby ludzkie, w ochronę środowiska i relacje z interesariuszami, którzy mogą mieć faktyczny wpływ na efektywność działalności gospodarczej tych organizacji oraz ich innowacyjność. Zatem wydatki tego rodzaju należy traktować jako inwestycję i źródło innowacji, a nie jako koszt, podobnie jak w przypadku zarządzania jakością.
Historia.
Można wyróżnić trzy etapy kreowania się odpowiedzialności społecznej. Pierwszy z nich dotyczy tak zwanej ery przedsiębiorców, pod koniec XIX wieku w Stanach Zjednoczonych. Wówczas potentaci przemysłu amerykańskiego, w tym John D. Rockefeller, Cornelius Vanderbilt i Andrew Carnegie, budowali imperia, nie zważając na etykę biznesu. Uciekali się oni do szantaży, uchylali się od płacenia podatków i stosowali dyskryminacyjną politykę cenową. Wskutek sprzeciwów urzędników państwowych wprowadzono nowe prawo, które określało stosunki pomiędzy gospodarką, państwem i społeczeństwem. Był to pierwszy krok, który ograniczał działalność przedsiębiorstw, nastawionych wyłącznie na zysk. W I połowie XX wieku, w czasach wielkiego kryzysu, nastąpił kolejny przełom. W ramach programu nowego ładu Franklina Roosevelta została po raz kolejny przedefiniowana granica społecznej odpowiedzialności organizacji. Po raz trzeci temat społecznej odpowiedzialności został poruszony w latach sześćdziesiątych XX wieku, w czasie niepokojów, kiedy oskarżano przedsiębiorstwa o spowodowanie problemów społecznych oraz żądano ich rozwiązania.
Standardy CSR.
Realizując założenia CSR przedsiębiorstwa powinny uwzględniać te założenia w programach strategicznych. Zarządzanie strategiczne poprzez standardy CSR „pomaga organizacji zwiększyć wydajność i wiarygodność przedsiębiorstwa w tym zakresie. Pomagają zidentyfikować i zarządzać ryzykami związanymi ze społecznymi, środowiskowymi i etycznymi czynnikami, prowadzić dialog i angażować interesariuszy w dialog i współpracę oraz zwiększyć całkowitą wydajność i efektywność przedsiębiorstwa poprzez zbieranie i analizę informacji o własnych działaniach oraz ich społecznym i środowiskowym wpływie, lepszą współpracę i koordynację pomiędzy poszczególnymi częściami firmy, a także, w długim okresie, racjonalizację wydatków, niższymi kosztami pozyskania informacji, mniejszą liczbą kryzysów oraz lepszą znajomością rynku”. Istnieje szereg narzędzi, standardów i przewodników, które ułatwiają zarządzanie i implementację społecznej odpowiedzialności do strategii przedsiębiorstwa. Te najbardziej popularne to m.in.: SA 8000 czy AA 1000.
Standard SA 8000..
SA 8000 ("Social Accountability 8000") – standard przygotowany w 1998 roku przez Międzynarodową Organizację Normalizacyjną, dotyczącą społecznej odpowiedzialności biznesu. Norma ta określa odpowiedzialność społeczną organizacji. Powstała na podstawie standardów, które obejmowały prawa człowieka oraz prawa pracownicze. Głównym obszarem oddziaływania normy są kwestie pracownicze, jak również elementy związane z prawami człowieka. W związku z tym odniesienie do kwestii CSR można rozpatrywać w kontekście obszaru pracowniczego. SA 8000 porusza kwestię warunków pracy w przedsiębiorstwie i pobieżnie podchodzi do relacji przedsiębiorstwo-klient, przedsiębiorstwo-inwestor.
„Standard SA 8000 pozwala na przejrzyste spojrzenie stronom zainteresowanym w funkcjonowanie organizacji, zapewniając przy tym przestrzeganie zasad równego traktowania wszystkich zatrudnionych, etycznego postępowania i społecznej odpowiedzialności za wytwarzane produkty i dostarczane usługi. Aspekt ten odgrywa coraz bardziej znaczącą rolę w globalizacji biznesu, w szczególności w stosunkach z organizacjami poruszającymi się w obrębie różnych kultur i narodowości”.
Warunki wstępne normy SA 8000:
Należy zaznaczyć, iż warunki wstępne są całkowicie elementarne oraz dotyczą w rzeczywistości przestrzegania podstawowych praw człowieka i praw pracowniczych, są swoistym punktem wyjścia do społecznej odpowiedzialności biznesu, do implementacji koncepcji CSR w struktury zarządcze w firmie. W ramach systemu zarządzania wymaga się natomiast od organizacji spełnienia odpowiednich standardów do najważniejszych z nich można zaliczyć:
Norma AA 1000..
Norma AA 1000 ("AccountAbility 1000") stworzona w 1999 roku przez Instytut na rzecz Społecznej i Etycznej Odpowiedzialności ("Institute of Social and Ethical AccountAbility"). Norma AA 1000 odnosi się do ogólnych standardów promujących odpowiedzialność w kontekście biznesu zrównoważonego (w ujęciu społecznym), jak również dotyczy tak zwanej odpowiedzialności korporacyjnej. Zasadniczym ukierunkowaniem tej normy jest obszar rynku. Norma AA 1000 obejmuje wsparcie zarządzania przedsiębiorstwem na poziomie relacji z innymi uczestnikami rynku. Zgodnie z zasadami normy, przedsiębiorstwo działające na określonym rynku powinno odpowiadać za wszystkie działania (nie tylko swoje), na które może mieć wpływ. Dotyczy to takich obszarów funkcjonowania jak: selekcja i dobór kontrahentów (z uwzględnieniem kryteriów dotyczących społecznej odpowiedzialności biznesu). AA 1000 wykorzystywany jest do strategicznych analiz organizacji. Służy on samodoskonaleniu się przedsiębiorstw poprzez zewnętrzną ocenę organizacji w kwestii CSR oraz etyki.
Zasady AA 1000:
Podsumowanie.
Wiele firm na świecie uznało za konieczne wpisanie zasad społecznej odpowiedzialności biznesu do swoich programów strategicznych. Owa odpowiedzialność może być ważnym elementem rozwoju przedsiębiorstw. Implementacja do strategii biznesowej zasad CSR sprzyja budowaniu długookresowej przewagi konkurencyjnej oraz relacji z otoczeniem społecznym firmy i interesariuszami organizacji (pracownikami – ich analizę oraz zaplanowanie działań ułatwia standard SA 8000). Wymienione standardy oraz normy są nieocenionym elementem ułatwiającym ocenę oraz implementację CSR do zarządzania strategicznego organizacją.
To właśnie one pomagają menadżerom odkrywać nowe szanse oraz wyzwania które niosą założenia koncepcji społecznej odpowiedzialności biznesu. Także w polskich firmach coraz częściej można dostrzec zainteresowanie strategicznym podejściem do CSR. Pamiętać trzeba, „Działając strategicznie, firma musi określić kluczowe dla niej grupy interesariuszy, wraz z obszarami ich wzajemnego oddziaływania i zastanowić się, jak prowadzić z nimi otwarty dialog i angażować ich w proces zarządzania strategią CSR. Ważne jest także zidentyfikowanie ich oczekiwań i wybór tych, które firma uwzględni w swojej działalności oraz stworzenie przejrzystego systemu komunikacji z interesariuszami”. „Realizacja koncepcji społecznej odpowiedzialności wymaga całościowej zmiany funkcjonowania oraz zintegrowanych działań w całej strukturze przedsiębiorstwa. Jej skuteczność jest uzależniona przede wszystkim od konsekwencji i długofalowości, czego gwarantem mogą być sprawdzone, powszechnie uznane i zweryfikowane standardy CSR”
Respect Index.
"Respect Index" to pierwszy w Europie Środkowej indeks odpowiedzialnych społecznie spółek Giełdy Papierów Wartościowych w Warszawie. Projekt został wprowadzony przez Giełdę Papierów Wartościowych w Warszawie w 2009 roku. Wtedy też został ogłoszony pierwszy skład indeksu. Respect Index obejmuje polskie i zagraniczne spółki z Głównego Rynku GPW, działające zgodnie z najlepszymi standardami zarządzania w zakresie ładu korporacyjnego, ładu informacyjnego i relacji z inwestorami. Uwzględnia on także czynniki ekologiczne, społeczne i pracownicze. Trafiające do niego spółki przechodzą trzystopniową weryfikację prowadzoną przez GPW i Stowarzyszenie Emitentów Giełdowych (SEG). Z dniem 1 stycznia 2020 r. GPW zaprzestała obliczania i podawania do publicznej wiadomości Respect Index. Od 3 września 2019 roku GPW publikuje natomiast indeks WIG-ESG, który de facto jest następcą Respect Index.

</doc>
<doc id="562754" url="https://pl.wikipedia.org/wiki?curid=562754" title="Tytanozaury">
Tytanozaury

Tytanozaury (Titanosauria) – grupa zauropodów żyjących od późnej jury do końca kredy, obejmująca jedne z największych lądowych zwierząt w dziejach.
Morfologia.
Tytanozaury miały stosunkowo małe głowy, nawet w porównaniu z innymi zauropodami, a przy tym szerokie, podobne do głów wielkich jurajskich dinozaurów, jak kamarazaur i brachiozaur, ale bardziej wydłużone. Nozdrza duże z wyrostkami kostnymi na nosie. Zęby małe o kształcie łyżkowatym lub kołkowatym.
Szyje stosunkowo krótkie jak na zauropody, ogon przypominał bat choć nie tak długi jak u diplodoków. Miednica szczuplejsza niż u innych zauropodów, obszar klatki piersiowej dużo szerszy dający im szeroką pozycję. Ichnoskamieniałości tytanozaurów są powszechniejsze niż innych zauropodów. Przednie kończyny były krępe, ale krótsze od tylnych. Kręgi były pełne w środku, podobnie jak u pierwotniejszych Saurischia. Kręgosłup elastyczniejszy, co prawdopodobnie dawało im większą zwinność od ich krewnych.
Z odciśniętych fragmentów skamieniałej skóry wiadomo, że była częściowo opancerzona, pokryta mozaiką małych jak koraliki łusek wokół większej kostnej płyty. Odkryto jeden gatunek pokryty kostnymi płytami, jak u ankylozaurów.
Choć niektóre osiągały ogromne rozmiary, inne były stosunkowo niewielkie. Występowały formy skarłowaciałe na odizolowanych stanowiskach – prawdopodobnie wynik specjacji allopatrycznej.
Odżywianie.
Mamy pewne wskazówki co do diety dzięki odkryciu skamieniałych odchodów skojarzonych z późnokredowymi tytanozaurami, które zachowały się dzięki nasyceniu krzemionką fragmentów roślin. Odżywiały się sagowcami i drzewami iglastymi. Odkrycia opublikowane w 2005 ujawniły szeroki zakres roślin jednoliściennych włączając palmy i trawy ("Poaceae"), w tym przodków ryżu i bambusa.
Gniazda.
Gniazdo tytanozaurów odkryto w Auca Mahuevo, w argentyńskiej Patagonii. Nieduże jaja, około 11–12 cm średnicy, zawierały skamieniałe embriony, z odciskami skóry (brak śladów piór i skórnych wyrostków na kręgosłupach). Prawdopodobnie kilkaset samic saltazaurów wykopało gniazda i zniosło jaja, po czym przysypało ziemią i roślinami. Dowodzi to występowania zachowań stadnych, które – podobnie jak pancerze – pomagały zauropodom w obronie przed atakami dużych drapieżników, takich jak abelizaury.
Zasięg występowania.
Tytanozaury były ostatnią liczną grupą zauropodów przed kredowym wymieraniem i ostatnimi wielkimi roślinożercami swoich czasów. Skamieniałości sugerują, że zastąpiły one inne zauropody, jak diplodoki i brachiozaury, które wymarły między późną jurą a środkiem kredy.
Rozprzestrzeniły się z południowego kontynentu Gondwany (Ameryka Południowa i Australia). Niekompletny kręg ogonowy z Wyspy Jamesa Rossa dowodzi, że w późnej kredzie tytanozaury zasiedlały również Antarktydę. W Ameryce Północnej jedynym przedstawicielem był alamozaur. W 2006 r. w Australii odkryto kości największego na tamte czasy dinozaura z grupy tytanozaurów – "Australotitan cooperensis". Jego wysokość oszacowano na 5–6,5 m, a długość na 25–30 m.
Filogeneza.
Kladogram tytanozaurów według Calvo "et al.", 2007
Kladogram tytanozaurów według Gonzáleza Riga i współpracowników, 2009
Kladogram tytanozaurów za: Gallina i Apesteguía (2011)
Alternatywny kladogram, powstały po usunięciu z macierzy danych rodzaju "Antarctosaurus", za: Gallina i Apesteguía (2011)

</doc>
<doc id="562755" url="https://pl.wikipedia.org/wiki?curid=562755" title="Piotr Iwanicki">
Piotr Iwanicki

Piotr Iwanicki (ur. 15 maja 1984) – polski tancerz, wielokrotny mistrz świata w tańcu integracyjnym.
Tańczy od lipca 1999. Obecną partnerką jest Dorota Janowska, poprzednią Monika Zawadzka. Jest zawodnikiem polskiego klubu tanecznego Swing-Duet.
Zobacz też.
Sporty niepełnosprawnych

</doc>
<doc id="562758" url="https://pl.wikipedia.org/wiki?curid=562758" title="Rafajel Wahanian">
Rafajel Wahanian

Rafajel Wahanian, orm. Ռաֆայել Վահանյան (ur. 15 października 1951 w Erywaniu) – szachista ormiański, pretendent do tytułu mistrza świata w szachach.
Kariera szachowa.
Na arenie międzynarodowej pojawił się po raz pierwszy w roku 1969, zdobywając w Groningen wicemistrzostwo Europy juniorów. Rok później po raz pierwszy wystąpił w mistrzostwach Związku Radzieckiego w Rydze. Ogółem w finałach mistrzostw ZSRR wystąpił 11 razy. W roku 1971, po zwycięstwie we Vrnjačkiej Banji, otrzymał tytuł arcymistrza. W latach 1979–1984 zwyciężył w turniejach rozegranych w São Paulo, Las Palmas, Manili, Moskwie, Hastings, Tallinnie i Lwowie. W roku 1985 triumfował w turnieju międzystrefowym w Biel i awansował do turnieju pretendentów w Montpellier, który ukończył na II miejscu. Wynik ten oznaczał awans do pierwszej szóstki świata. W I rundzie meczów pretendentów spotkał się w roku 1986 w Mińsku z Andriejem Sokołowem, przegrał jednak mecz w stosunku 2 – 6 i odpadł z dalszych rozgrywek. Dwa lata później, w kolejnym cyklu spotkań pretendentów spotkał się w I rundzie z Lajosem Portischem, ale w Saint John musiał uznać jego wyższość, przegrywając 2½ – 3½.
W roku 1987 zwyciężył w turniejach w Leningradzie i Marsylii. W następnym roku, po zakończeniu spotkań I rundy pretendentów w Saint John, wystąpił w mistrzostwach świata w szachach błyskawicznych, w których zdobył srebrny medal (w finale przegrał z Michaiłem Talem). W tym samym roku zajął pierwsze miejsca w turniejach w Kopenhadze oraz w Esbjergu (turniej "The North Sea Cup"). W roku 1989 wygrał w Odessie mistrzostwa ZSRR, natomiast w 1990 roku zwyciężył w turniejach w Toronto i Kolonii oraz podzielił I miejsce (wspólnie m.in. z Lwem Poługajewskim i Yasserem Seirawanem) w Reykjavíku. W roku 1992 zajął I miejsce w silnym miniturnieju w Ter Apel. Po tym turnieju rozegrał w Hadze symultanę z komputerami, pokonując maszyny w stosunku 5½ – ½. Zwyciężył również w rozegranym na przełomie 1992 i 1993 roku tradycyjnym turnieju w Reggio Emilia. W roku 1993 ponownie zwyciężył (wraz z Aleksandrem Chalifmanem) w Ter Apel. Kolejne sukcesy zanotował w roku 1994 wygrywając słynny turniej "World Open" w Filadelfii oraz pokonując w Hadze drużynę szachowych komputerów 4½ – 1½. Na początku 1995 roku ponownie zwyciężył w Reggio Emilia. W roku 1996 po raz trzeci pokonał w Hadze szachowe komputery, wygrywając w stosunku 5½ – ½. W następnym roku awansował w Groningen do III rundy mistrzostw świata FIDE rozgrywanych systemem pucharowym, ale musiał uznać wyższość swojego rodaka Władimira Akopiana. W mistrzostwach świata wystąpił jeszcze w latach 2000 w Teheranie i 2001 w Moskwie, ale za każdym razem odpadał w II rundzie, przegrywając (odpowiednio) z Jewgienijem Bariejewem i Michaiłem Gurewiczem. W roku 2004 był jednym z trzech zwycięzców bardzo silnego turnieju "Aeroflot Open" w Moskwie. W roku 2005 wystąpił w Pucharze Świata w Chanty-Mansijsku, ale odpadł w I rundzie, przegrywając z Robertem Kempińskim.
Wielokrotnie reprezentował ZSRR i Armenię w turniejach drużynowych, m.in.:
Najwyższy ranking w karierze osiągnął 1 stycznia 2005 r., z wynikiem 2670 punktów zajmował wówczas 32. miejsce na światowej liście FIDE, jednocześnie zajmując 3. miejsce wśród ormiańskich szachistów.

</doc>
<doc id="562761" url="https://pl.wikipedia.org/wiki?curid=562761" title="Ur-Nansze">
Ur-Nansze

Ur-Nansze (sum. ur.dnanše, tłum. „Sługa bogini Nansze”) – sumeryjski władca miasta-państwa Lagasz, panujący ok. 2500 r. p.n.e. Założyciel ważnej dynastii, o której milczy "Sumeryjska lista królów"; ojciec Akurgala.
Wybitny władca, który rozważnie budował ekonomiczną potęgę swojego miasta-państwa. W tym celu stawiał spichlerze, dbał o kanały nawadniające i szlaki wodne w celu rozwoju handlu. Dzięki panowaniu nad portem w Eninkimarze nad Zatoką Perską prowadził handel z Meluhhą (prawdopodobnie Dolina Indusu). Można przypuszczać, że za jego panowania nastąpił podział na dwa ośrodki życia politycznego: świątynię i samodzielny pałac. Zachowała się m.in. następująca inskrypcja opisująca panowanie Ur-Nansze:

</doc>
<doc id="562762" url="https://pl.wikipedia.org/wiki?curid=562762" title="Macierz elementarna">
Macierz elementarna



</doc>
<doc id="562763" url="https://pl.wikipedia.org/wiki?curid=562763" title="Stowarzyszenie Rodzina Polska">
Stowarzyszenie Rodzina Polska

Stowarzyszenie „Rodzina Polska” to stowarzyszenie katolickie startujące w wyborach samorządowych w 1998 roku. 
Przywódca: 
Stowarzyszenie „Rodzina Polska” uzyskało w wyborach samorządowych 1998 roku 151 mandatów radnych (1 radny wojewódzki, 14 radnych powiatowych i 136 radnych gminnych).

</doc>
<doc id="562764" url="https://pl.wikipedia.org/wiki?curid=562764" title="Igła do iniekcji">
Igła do iniekcji



</doc>
<doc id="562767" url="https://pl.wikipedia.org/wiki?curid=562767" title="Akurgal">
Akurgal

Akurgal (sum. a.kur.gal, tłum. „Ojciec (jest) wielką górą”) – władca sumeryjskiego miasta-państwa Lagasz, panujący na początku 2 połowy III tys. p.n.e. Syn i najprawdopodobniej następca Ur-Nansze. Wzmiankowany w inskrypcjach Ur-Nansze na wszystkich czterech jego „rodzinnych płytkach wotywnych”. Władca mało znany, pozostawił po sobie niewiele inskrypcji, co może wskazywać, iż panował jedynie przez krótki okres.

</doc>
<doc id="562772" url="https://pl.wikipedia.org/wiki?curid=562772" title="Marcheline Bertrand">
Marcheline Bertrand

Marcia Lynne "Marcheline" Bertrand (ur. 9 maja 1950 w Chicago, zm. 27 stycznia 2007 w Los Angeles) – aktorka amerykańska. Córka Lois Jun Gouwens i Rollanda F. Bertranda.
Życiorys.
Bertrand ze strony matki miała indiańskich przodków z plemion irokeskich; ponadto ma korzenie frankokanadyjskie, niemieckie i holenderskie. Jako młoda dziewczyna uczyła się aktorstwa razem z Lee Strasbergiem, w którego instytucie teatralnym wiele lat później studiowała jej córka, Angelina Jolie
12 grudnia 1971 Marcheline poślubiła Jona Voighta, z którym miała dwoje dzieci: syna Jamesa Haven i córkę Angelinę Jolie. Małżeństwo zakończyło się separacją (1976), a następnie rozwodem (1980). Po separacji zaangażowała się w pracę społeczną, zakładając fundację na rzecz Indian amerykańskich i pracując w niej. 
W 1978 poznała twórcę filmów dokumentalnych, Billa Day. Ich związek trwał 11 lat. 
W ostatnich latach życia zaangażowała się w związek z Johnem Trudellem.
Zmarła z powodu raka jajnika, po trwającej 7,5 roku chorobie.

</doc>
<doc id="562774" url="https://pl.wikipedia.org/wiki?curid=562774" title="Bitwa morska pod Mytilini">
Bitwa morska pod Mytilini

Bitwa morska pod Mytilini – starcie zbrojne, które miało miejsce 8 września 1690 podczas wojny wenecko-tureckiej, będącej częścią ogólnoeuropejskich zmagań w ramach wojny Turcji z Ligą Świętą.
Bitwa stoczona została w okolicach miasta Mytilini (lub Mitylene) na wyspie Lesbos na Morzu Egejskim. Starła się tu flota wenecka (12 okrętów, ok. 700 dział) dowodzona przez Daniele Dolphina z połączoną flotą Turcji, Trypolisu, Algierii i Tunezji (58 okrętów, w tym 9 żaglowców, 26 galer). Bitwa była nierozstrzygnięta.

</doc>
<doc id="562775" url="https://pl.wikipedia.org/wiki?curid=562775" title="Cherokee Phoenix">
Cherokee Phoenix

Cherokee Phoenix (ang. „Feniks Czirokezów”) – pierwsze czasopismo wydawane w latach 30. XIX w. przez Indian Ameryki Północnej.
Gazeta drukowana była w latach 1828–1834 w New Echota w stanie Georgia i rozchodziła się głównie na terenach zamieszkiwanych przez należące do tzw. Pięciu Cywilizowanych Narodów plemię Czirokezów, ale była też znana szerzej. Wydawcą pisma był Elias Boudinot, który zaproponował, by pismo ukazywało się w dwóch językach – po angielsku i po czirokesku (w tym ostatnim przy użyciu specjalnego sylabariusza opracowanego nieco wcześniej przez innego Czirokeza – Sekwoję). Pionierskie pismo upadło w związku z przymusowym przesiedleniem plemienia tzw. „Szlakiem Łez” na Terytorium Indiańskie. Sylabariusz przetrwał do dziś.
Współcześnie czasopismo o tej samej nazwie (częściowo dwujęzyczne) wydawane jest przez Naród Czirokezów w Tahlequah, w Oklahomie.

</doc>
<doc id="562777" url="https://pl.wikipedia.org/wiki?curid=562777" title="James Haven">
James Haven

James Haven Voight (ur. 11 maja 1973 w Los Angeles w Kalifornii) – amerykański aktor i producent.
Życiorys.
Wczesne lata.
Urodził się jako pierwsze dziecko Marcheline Bertrand i Jona Voighta. James wraz z młodszą siostrą Angeliną Jolie (ur. 1975) wychowywany był przez matkę, gdy rodzice rozstali się w 1976. Uczęszczał do Beverly Hills High School. Studiował w prywatnej szkole filmowo-telewizyjnej przy Uniwersytecie Południowej Kalifornii, gdzie jako student dostał nagrodę od George'a Lucasa za film z Angeliną w roli głównej. 
Kariera.
Zadebiutował jako młody człowiek na Sansom Street w telewizyjnym dramacie biograficznym Michaela Cristofera "Gia" (1998) u boku siostry i w roli barmana Boyle’a w dramacie kryminalnym "Hell’s Kitchen" (1998) z Rosanną Arquette. W dreszczowcu erotycznym Michaela Cristofera "Grzeszna miłość" (2001) był Faustem na scenie. W dramacie Marca Forstera "Czekając na wyrok" (2001) wystąpił jako strażnik szpitalny. Można go było także dostrzec w jednym z odcinków serialu "" (2004) - pt. „Suckers” jako Lazarus Kane.
Zdobył nagrodę specjalny jury na Seattle International Film Festival za najlepszy film dokumentalny "Trudell" (2005) o Johnie Trudellu. Film był też prezentowany na Sundance Film Festival. W 2011 został producentem wykonawczym filmu krótkometrażowego - komedii "That’s Our Mary". W 2006 Haven był dyrektorem festiwalu „Artivist” w Los Angeles, gdzie prezentowane były filmy wraz z wykładami na temat przywilejów ludzkich, praw zwierząt i zagadnień ekologicznych.
Życie prywatne.
Podobnie jak jego siostra, Haven złożył wniosek o prawną zmianę nazwiska na James Haven, porzucając dotychczasowe nazwisko Voight. W następstwie śmierci matki z powodu raka jajnika w dniu 27 stycznia 2007, pogodził się ze swoim ojcem po sześcioletnim rozstaniu. Haven został nowonarodzonym chrześcijaninem w 2009.

</doc>
<doc id="562778" url="https://pl.wikipedia.org/wiki?curid=562778" title="Katherine">
Katherine

Katherine – miasto w Australii, w Terytorium Północnym. Położone ok. 320 km na południowy wschód od Darwinu. Liczy 5849 mieszkańców i jest największym miastem Terytorium po Darwinie i Alice Springs.

</doc>
<doc id="562783" url="https://pl.wikipedia.org/wiki?curid=562783" title="Bitwa pod Vellinghausen">
Bitwa pod Vellinghausen

Bitwa pod Vellinghausen – starcie zbrojne, które miało miejsce w dniach 15-16 lipca 1761 roku, jedna z bitew wojny siedmioletniej.
Wstęp.
Na początku lipca siły księcia de Broglie i księcia de Soubise połączyły się w celu zmuszenia sojuszniczej armii księcia Fryderyka do wycofania się za rzekę Lippe i opuszczenia ważnego miasta Lippstadt. Ferdynand zajął pozycję na południe od rzeki Lippe w momencie, gdy obie francuskie armie zbliżyły się do niego i zaczęły przygotowywać atak. Sojusznicza armia rozłożyła się na łańcuchu wzgórz, rozciągających się od Vellinghausen do Hulbeck, rozdzielonych pośrodku przez rzekę Ahse. Podmokły strumyk Salzbach znajdował się przed frontem sojuszniczego prawego skrzydła.
Wśród Francuzów zamęt wprowadzała obecność dwóch równorzędnych dowódców: de Soubise i de Broglie. Żaden nie miał zamiaru podporządkowywać się rozkazom drugiego. Na drodze porozumienia postanowiono, iż de Broglie zaatakuje między rzekami Ahse i Lippe, podczas gdy Soubise miał prowadzić działania przeciwko siłom Ferdynanda na francuskim lewym skrzydle, za Werle, zaś na niezabezpieczonym prawym skrzydle sprzymierzonych. Atak miał się rozpocząć wczesnym rankiem 16 lipca 1761.
Bitwa.
Wojska de Broglie ruszyły naprzód wieczorem 15 lipca, kierując się na Vellinghausen. Heski generał Wutginau dowodził sojuszniczym lewym skrzydłem. Jego korpus rozlokowany był jednak nazbyt ku tyłom, za pozycją w istocie dlań przeznaczoną, więc francuski atak zaskoczył go. Dodatkowym problemem okazała się mała ilość amunicji. Francuzi wzmocnili nacisk. Aby wykorzystywać nieoczekiwane powodzenie, jakim okazał się jego wstępny ruch, Broglie rozwinął atak na wzgórze Dünckerburg powyżej Vellinghausen, trzymane przez brytyjską piechotę markiza Granby'ego i kilka regimentów kawalerii hanowerskiej. Zaskoczeni Niemcy i Brytyjczycy powstrzymali francuski atak. Walka przeciągnęła się aż do zmierzchu. 
Podczas nocnego przegrupowania, obie strony umacniały swe pozycje; de Broglie przygotowywał rezerwy, aby ponowić atak następnego dnia. Ferdynand przesunął swe siły poprzez Ahse, wzmacniając lewe skrzydło kosztem prawego, dopóki nie osiągnął równowagi z siłami de Broglie. Sojusznicze prawe skrzydło, okazało się w przez to wysoce przewyższone liczebnie przez siły Soubise.
O świcie Broglie wznowił ataki wokół Vellinghausen, spodziewając się, iż Soubise zaatakuje na francuskim lewym skrzydle. Przy obecnej dysproporcji sił, osłabione prawe skrzydło Ferdynanda było zbyt wątłe by wytrzymać natarcie i Francuzi mogli słusznie oczekiwać w tym miejscu zwycięstwa. Ale Soubise zadowolił się wysłaniem niewielkich sił na lewe skrzydło i nieśmiałym atakiem na wieś Scheidingen, podczas gdy większa część jego armii stała bezczynna. Na skrzydle Broglie po ciężkich walkach świeże sojusznicze siły generała Wolffa, dopiero co przybyłe z drugiej strony Lippe, zaatakowały wzdłuż lewego brzegu rzeki, zaskakując Francuzów w trakcie przegrupowania i zmuszając do niezorganizowanego odwrotu. W tym momencie całe lewe skrzydło Ferdynanda ruszyło do ataku. Żołnierze Broglie rzucili się do ucieczki. Jeden z jego regimentów poddał się. Bitwa skończyła się około południa, gdy sprzymierzeni zajęli pole, a cała armia Francuska rozpoczęła generalny odwrót.
Bilans.
Alianci ponieśli stratę 1400 ludzi, zabitych, rannych i wziętych, a Francuzi 3112. Wieczorem 15 marca Francuzi zajęli 3 działa pułku pod Villinghausen, natomiast rankiem 16 przegrali. , 4 części pułku Rougé i 5 części parku oraz 5 flag.

</doc>
<doc id="562785" url="https://pl.wikipedia.org/wiki?curid=562785" title="Społeczny model niepełnosprawności">
Społeczny model niepełnosprawności

Społeczny model niepełnosprawności – model niepełnosprawności, który identyfikuje bariery systemowe, postawy dyskryminujące oraz wykluczenie społeczne (zamierzone lub niezamierzone), które utrudniają lub uniemożliwiają osobom niepełnosprawnym osiągnięcie przez nich wartościowego sposobu funkcjonowania. Społeczny model niepełnosprawności odróżnia się od dominującego , który jest analizą funkcjonalną ciała jako maszyny, którą należy naprawić, aby była zgodna z normatywnymi wartościami.
Historia.
Ruch na rzecz praw osób niepełnosprawnych.
Początek zmian w podejściu do niepełnosprawności nastąpił w latach 60. XX wieku, wraz z pojawieniem się . Około 1970 roku różne ugrupowania w Ameryce Północnej, w tym socjologowie, osoby niepełnosprawne i grupy polityczne skoncentrowane na niepełnosprawności, zaczęły odchodzić od przyjętego medycznego sposobu postrzegania niepełnosprawności. Zamiast tego zaczęli dyskutować o takich sprawach jak opresja, prawa obywatelskie i dostępność. Ta zmiana w dyskursie zaowocowała konceptualizacją niepełnosprawności, opartą na konstruktach społecznych. Zgodnie z tym modelem osoby niepełnosprawne stanowią dyskryminowaną mniejszość społeczną.
W roku 1975 założył Związek Upośledzonych Fizycznie Przeciw Segregacji ( – ), który rok później opublikował manifest zatytułowany „Podstawowe Zasady Niepełnosprawności”. W manifeście stwierdzono: „Z naszej perspektywy, to społeczeństwo upośledza osoby niepełnosprawne fizycznie. Niepełnosprawność jest czymś nadbudowanym nad naszymi ułomnościami przez fakt, że jesteśmy niepotrzebnie izolowani i wykluczani z pełnego uczestnictwa w życiu społecznym”. To stało się znane jako społeczna interpretacja, lub społeczna definicja, niepełnosprawności.
Mike Olivier.
Autorem terminu „społeczny model niepełnosprawności” jest , który po raz pierwszy użył go w roku 1981. Opublikowana w 1990 roku książka Olivera "The Politics of Disablement" jest często wymieniana jako istotny moment dla przyjęcia tego modelu. Książka ta zawierała zaledwie trzy strony poświęcone społecznemu modelowi niepełnosprawności.
Rozwój modelu.
Model społeczny został rozszerzony oraz udoskonalony przez naukowców i aktywistów z Australii, Wielkiej Brytanii, Stanów Zjednoczonych i innych krajów w celu objęcia nim wszystkich osób niepełnosprawnych, w tym tych, które mają trudności w uczeniu się, niepełnosprawność intelektualną, a także problemy emocjonalne, behawioralne lub ze zdrowiem psychicznym.
Rozwiązania prawne.
Wielka Brytania.
W Anglii „Disability Discrimination Act” (Prawo Dyskryminacji Niepełnosprawnych) definiuje niepełnosprawność w sensie medycznym jako pewnego rodzaju warunki ograniczające dzienną aktywność. Wymaga jednak, żeby pracodawcy zrobili "sensowne zmiany" w sposobie działalności, tak żeby dostosować się do modelu „niepełnosprawności socjalnej”.
Polska.
W Polsce obowiązuje definicja opracowana przez Zespół przy Pełnomocniku Rządu ds. Osób Niepełnosprawnych określająca, iż „Niepełnosprawną jest osoba, której stan zdrowia fizycznego lub psychicznego powoduje trwałe lub długotrwałe utrudnienie, ograniczenie lub uniemożliwienie udziału w stosunkach społecznych i wypełnianie ról według przyjętych kryteriów i obowiązujących norm”.
Stany Zjednoczone.
Aktem normującym cywilną odpowiedzialność dotyczącym niepełnosprawnych, w tym także za dyskryminację przeciw osobom niepełnosprawnym, jest „Americans with Disabilities Act of 1990” (ang. „Akt Amerykanie z Niepełnosprawnościami z 1990 r.”). Dyskryminacja osób niepełnosprawnych jest w nim traktowana na równi z dyskryminacją rasową, ze względu na płeć, pochodzenie, czy wyznanie (zdefiniowanymi przez „Civil Rights Act of 1964"; ang. „Akt Prawo Cywilne z 1964 r.”). Pewnego rodzaju niepełnosprawności – jak alkoholizm – są wyłączone spod mocy działania tego aktu.

</doc>
<doc id="562787" url="https://pl.wikipedia.org/wiki?curid=562787" title="Zestawienie pochodnych interwałów, część 1">
Zestawienie pochodnych interwałów, część 1



</doc>
<doc id="562789" url="https://pl.wikipedia.org/wiki?curid=562789" title="Zestawienie pochodnych interwałów, część 2">
Zestawienie pochodnych interwałów, część 2



</doc>
<doc id="562791" url="https://pl.wikipedia.org/wiki?curid=562791" title="Zestawienie pochodnych interwałów, część 3">
Zestawienie pochodnych interwałów, część 3



</doc>
<doc id="562794" url="https://pl.wikipedia.org/wiki?curid=562794" title="Ramon Llull">
Ramon Llull



</doc>
<doc id="562795" url="https://pl.wikipedia.org/wiki?curid=562795" title="Ramon Lull">
Ramon Lull



</doc>
<doc id="562796" url="https://pl.wikipedia.org/wiki?curid=562796" title="Rajmond Lullus">
Rajmond Lullus



</doc>
<doc id="562797" url="https://pl.wikipedia.org/wiki?curid=562797" title="Väinö Linna">
Väinö Linna

Väinö Linna (ur. 20 grudnia 1920, zm. 21 kwietnia 1992) – fiński pisarz. Zyskał literacką sławę po wydaniu powieści "Żołnierz nieznany" ("Tuntematon Sotilas"), umocnił swoją pozycję trylogią "Täällä Pohjantähden Alla" (Tu, pod gwiazdą polarną; otrzymał za nią w 1963 r. Nagrodę literacką Rady Nordyckiej).
Linna urodził się w niewielkim miasteczku Urjala, niedaleko Tampere. Jego rodzicami byli Viktor (Vihtori) Linna (1874–1927) i Johanna Maria (Maija) Linna (1888-1972). Po skończeniu edukacji wyprowadził się do Tampere, gdzie był pracownikiem fizycznym i robotnikiem w fabryce, zanim został powołany do wojska. Linna zapisywał notatki o przeżyciach swoich o swojej dywizji na froncie w czasie wojny. Niepowodzenie z wydaniem jego zapisków popchnęło go do spalenia ich. Później, pod wpływem swoich doświadczeń napisał powieść "Tuntematon Sotilas" (Żołnierz nieznany).
Utwór "Żołnierz nieznany" był pierwszą fińską powieścią wojenną opisującą wojnę w realistyczny sposób, w miejsce romantycznych i mistycznych naleciałości robiących z powieści heroiczną epopeję. Stanowiła polemikę z obrazem fińskiego żołnierza utrwalonego przez Johana Runeberga. Później Linna powiedział, że utwór Ericha Marii Remarque'a "Na Zachodzie bez zmian" miał na niego ogromny wpływ przy pisaniu "Żołnierza nieznanego".
Jak większość innowacji, powieść była mocno krytykowana przez współczesnych Linnie.

</doc>
<doc id="562799" url="https://pl.wikipedia.org/wiki?curid=562799" title="Krakowska Grupa Bluesowa">
Krakowska Grupa Bluesowa

Krakowska Grupa Bluesowa – zespół bluesowy pochodzący z Krakowa.
Historia.
Początkowa działalność (lata 80.).
Zespół został założony wiosną 1983 przez Jarosława Sokoła, który był pierwszym managerem grupy. Pierwotny skład zespołu stanowili:
Niewiele później do zespołu dołączyli także Wojciech Namaczyński (perkusja), Artur Laszczka (instrumenty klawiszowe) oraz Ryszard Swaczek (śpiew).
Pierwszy koncert zespołu odbył się późną jesienią roku 1983 i spotkał się z wielkim aplauzem publiczności, podobnie jak koncert w Dworku Białoprądnickim, kiedy to KGB wystąpiła wraz z zespołem The Cooks.
Jakiś czas później współpracę z zespołem zakończył Ryszard Swaczek, a funkcję wokalistów przejęli Dariusz Wiśniewski i Artur Bazior.
W roku 1985 zespół zakwalifikował się do piątej edycji festiwalu Rawa Blues, odbywającego się co roku w katowickim Spodku i został zaliczony do grona 10 laureatów. W późniejszych latach grupa dwukrotnie jeszcze występowała na Rawie Blues.
Jesienią 1985 do zespołu dołączył saksofonista Tomasz Suchowiejko.
Pod koniec lat osiemdziesiątych działalność zespołu uległa zawieszeniu.
KGB współcześnie.
W roku 1998 zespół został reaktywowany z inicjatywy Pawła Małysiaka. Do nowego składu zespołu dołączyli Jerzy Walasek – perkusja oraz Robert Korzeniak – bas, gdyż Paweł Małysiak postanowił grać na gitarze.
W 2001 roku z zespołem rozstał się Jarosław Sokół, który został managerem zespołu Bluesmobile Tadeusza Pocieszyńskiego.
Rok później zespół nagrał pierwszą płytę pod tytułem "Czekam na okazję". Album po raz pierwszy ukazał się w sprzedaży 18 maja 2002, kiedy KGB wystąpiła na IV Pikniku Bluesowym, odbywającym się na krakowskim rynku, wraz z zagranicznymi artystami, jak np. amerykańska gwiazda – Ronnie Baker Brooks. Koncert promujący płytę odbył się 23 maja 2002 w krakowskim klubie "Extreme". Album spotkał się z przychylnymi recenzjami krytyki.
Wkrótce po wydaniu płyty zespół opuścił Artur Laszczka, a w roku 2003 także Dariusz Wiśniewski, który założył własny projekt. Mniej więcej w tym czasie zespół zaczął wspomagać saksofonista Bartosz Bętkowski, którego gościnne występy z czasem przerodziły się w trwałą współpracę. W 2005 z grania w zespole zrezygnował Robert Korzeniak, którego zastąpił Leszek Kowal.
6 października 2007 roku zespół ponownie zagrał na Festiwalu Rawa Blues w Katowicach, gdzie po występie na małej scenie został wybrany zwycięzcą w głosowaniu publiczności, w związku z czym wystąpił również na dużej scenie.
20 października 2007 ukazał się w sprzedaży nowy album KGB, noszący tytuł "Pomyśl dobrze".
W 2012 r. Leszek Kowal zdecydował się opuścić zespół ze względów osobistych. Wkrótce po tym nowym basistą został Jan Małysiak, syn Pawła. W 2014 r. miała miejsce kolejna zmiana basisty, do zespołu dołączył wówczas Bogusław Mietniowski, znany z takich zespołów jak Wawele, 2 plus 1 czy Wolna Grupa Bukowina, współpracował on również m.in. z Andrzejem Zauchą.

</doc>
<doc id="562800" url="https://pl.wikipedia.org/wiki?curid=562800" title="Piegtymiel">
Piegtymiel

Piegtymiel (ros. Пегтымель, w górnym biegu Rapylkatyn, Рапылькатын) – rzeka w azjatyckiej części Rosji, w Czukockim Okręgu Autonomicznym; długość 345 km; powierzchnia dorzecza 17 600 km².
Źródła w Górach Czukockich, płynie w kierunku północno-zachodnim, dzieląc się na liczne ramiona i meandrując; uchodzi deltą do Morza Wschodniosyberyjskiego.
Zasilanie śniegowo-deszczowe; zamarza od września do czerwca.

</doc>
<doc id="562802" url="https://pl.wikipedia.org/wiki?curid=562802" title="Levante Walencja">
Levante Walencja



</doc>
<doc id="562808" url="https://pl.wikipedia.org/wiki?curid=562808" title="Amguema">
Amguema

Amguema (ros. Амгуэма lub Амгуема) – rzeka w azjatyckiej części Rosji, w Czukockim Okręgu Autonomicznym; długość 498 km; powierzchnia dorzecza 28 100 km²; średni roczny przepływ przy ujściu 295 m³/s.
Źródła w Górach Czukockich, płynie w kierunku północno-wschodnim; burzliwy bieg; liczne progi; uchodzi deltą do Morza Czukockiego. W dorzeczu wydobycie złota oraz rud ołowiu i wolframu.
Zasilanie śniegowo-deszczowe; zamarza od października do maja.

</doc>
<doc id="562809" url="https://pl.wikipedia.org/wiki?curid=562809" title="Chytridiomikoza">
Chytridiomikoza

Chytridiomikoza ("chytridiomycosis") – choroba grzybicza skóry spowodowana przez grzyby z rodzaju "Batrachochytrium", zwłaszcza "Batrachochytrium dendrobatidis". Występuje u wielu gatunków płazów na wszystkich kontynentach, głównie w Ameryce Północnej, Środkowej i Południowej oraz w Australii. Choroba prawdopodobnie pojawiła się w Afryce Subsaharyjskiej w latach 30. XX wieku, a stamtąd rozprzestrzeniła na inne kontynenty.
U zarażonych osobników dochodzi do spadku transportu elektrolitów w naskórku o ponad połowę, hipokaliemii i hiponatremii (zmniejszenia stężenia w surowicy krwi jonów potasu o około 20%, a jonów sodu o około 50%), co prowadzi do zatrzymania pracy serca i śmierci.
Prawdopodobnie choroba ta spowodowała gwałtowny spadek liczby, a niekiedy całkowite wymarcie wielu gatunków płazów na wielu terenach, jak np. "Atelopus patazensis". W niektórych przypadkach zarażone zwierzęta mogą jednak żyć stosunkowo długo nie wykazując widocznych objawów choroby. Obecnie nie jest znana przyczyna śmiertelnego przebiegu choroby tylko u niektórych gatunków.
"Batrachochytrium dendrobatidis" źle toleruje temperatury powyżej 28 °C (w temperaturze 32 °C ginie w 96 godzin, a w temperaturze 37 °C – w cztery godziny), stąd ekspozycja zarażonej żaby na wysoką temperaturę zabija komórki grzyba. Niskie temperatury, podobnie jak stres i działanie szkodliwych substancji chemicznych, osłabiają układ odpornościowy płaza i zmniejszają wydzielanie peptydów antydrobnoustrojowych i przeciwciał, a także przeciwgrzybiczych metabolitów produkowanych przez symbiotyczne bakterie skóry. Przebieg choroby jest podobny w warunkach naturalnych i laboratoryjnych. Przynajmniej niektóre gatunki płazów potrafią nauczyć się unikania patogenu i nabyć na niego oporność. Kontakt z martwymi grzybami może uodpornić na niego zwierzęta. Wystawienie płazów na antygeny "Batrachochytrium" może być jedną z metod ochrony zagrożonych populacji.

</doc>
<doc id="562810" url="https://pl.wikipedia.org/wiki?curid=562810" title="Miejskie Zakłady Komunikacyjne w Warszawie">
Miejskie Zakłady Komunikacyjne w Warszawie

Miejskie Zakłady Komunikacyjne w Warszawie – państwowy miejski zakład obsługujący transport zbiorowy na terenie Warszawy, działający w latach 1964–1994. 
Opis.
1 marca 1994 roku przedsiębiorstwo zostało podzielone na samodzielne podmioty:
Dwa lata wcześniej powstał Zarząd Transportu Miejskiego, sprawujący funkcje kontrolno-zarządzające z ramienia miasta, a także prowadzący dystrybucję i kontrolę biletów.
Wewnętrzną kontrolę funkcjonowania systemu komunikacyjnego oraz rolę interwencyjną w przypadku nagłych zdarzeń (wypadków, awarii technicznych) prowadził Nadzór Ruchu MZK Warszawa.

</doc>
<doc id="562811" url="https://pl.wikipedia.org/wiki?curid=562811" title="Swing Duet Warszawa">
Swing Duet Warszawa

Swing Duet Warszawa – jeden z najbardziej znanych klubów i stowarzyszeń tańca integracyjnego na świecie. Zawodnicy klubu zdobyli wiele mistrzostw świata i Europy w tańcach na wózkach.
Linki zewnętrzne.
Strona sieciowa klubu swing duet

</doc>
<doc id="562813" url="https://pl.wikipedia.org/wiki?curid=562813" title="Przeciążenie funkcji">
Przeciążenie funkcji



</doc>
<doc id="562816" url="https://pl.wikipedia.org/wiki?curid=562816" title="Mitylena">
Mitylena

Mitylena, Mitylene (gr. "Μυτιλήνη" – "Mitilíni", starogr. "Mytilēnē") – miasto w Grecji, na wschodnim brzegu wyspy Lesbos, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Lesbos, siedziba gminy Lesbos. W 2011 roku liczyło 27 871 mieszkańców. Najludniejsze miasto wyspy Lesbos. Siedziba głównego kampusu Uniwersytetu Egejskiego.
Starożytność.
W starożytności miasto eolskie, miejsce zamieszkania Safony, Alkajosa i Pittakosa. Pojawia się w jednym z najstarszych zachowanych urywków greckiej poezji ludowej:
W VI wieku p.n.e. miasto było zależne od Krezusa, po jego porażce znalazło się pod panowaniem perskim. Polis uczestniczyła w powstaniu Jończyków przeciw Persom, dzieląc następnie los wielu poleis jońskich: zdobyta przez Persów, odzyskała niezależność po wojnach perskich, popadała w stopniową zależność od Aten. W czasie wojny peloponeskiej, próbując się uniezależnić, poparła Spartę, została jednak zdobyta przez Ateńczyków pod wodzą Pachesa, tracąc mury obronne, flotę i ziemie – temu epizodowi z wojny poświęcona jest część "Wojny peloponeskiej" [Thuc. III]. Po wojnie peloponeskiej odzyskała częściową niezależność, w kolejnych konfliktach popierała Ateny.
Mytilene była pierwszą "polis" demokratyczną, która powstała w Grecji.
Filozofowie: Hermarchos z Mityleny, Lesbonaks z Mityleny.

</doc>
<doc id="562817" url="https://pl.wikipedia.org/wiki?curid=562817" title="Focjusz I Wielki">
Focjusz I Wielki

Focjusz I Wielki, gr. Φώτιος (ur. ok. 810 w Konstantynopolu, zm. 6 lutego 891 tamże) – patriarcha Konstantynopola w latach 858–867 oraz 877–886, święty Kościoła prawosławnego.
Jedna z wielkich osobistości Cesarstwa Bizantyjskiego, teolog Wschodu. Pochodził z rodu patrycjuszowskiego, jako erudyta i myśliciel od wczesnych lat poświęcał się służbie publicznej na dworze cesarskim (m.in. jako sekretarz stanu), oddając się jednocześnie rozważaniom teologicznym.
Działalność.
Stała obecność na dworze pomogła mu w objęciu urzędu patriarchy Konstantynopola po tym, jak cesarz Michał III Metystes wygnał z miasta patriarchę Ignacego I w 858 r. Od chwili nominacji Focjusz wdał się w spór o podłożu teologicznym i politycznym z papieżem Mikołajem I, negując inną niż symboliczną wyższość biskupa Rzymu nad patriarchami Wschodu oraz nie uznając papieskich decyzji o nieważności swojego wyboru na tron patriarszy. Spór ten zaostrzył się w 867 r., kiedy Focjusz w encyklice do patriarchów Wschodu skrytykował rozprzestrzeniający się na Zachodzie dodatek do Symbolu Wiary – Filioque i konsekwentnie ekskomunikował papieża Mikołaja. W tym samym roku Focjusz został wygnany przez cesarza z miasta, dokąd powrócił Ignacy I i przywrócił łączność z Rzymem na soborze w Konstantynopolu (sobór odbył się w niepełnym składzie). Oficjalnie okres rozdziału Kościoła Wschodniego i Zachodniego, tzw. schizma Focjusza (w teologii prawosławnej znana jako schizma Mikołaja) zakończył się dopiero w 879 r., 2 lata po śmierci Ignacego, kiedy na tron patriarszy powrócił Focjusz i na kolejnym soborze w Konstantynopolu unieważnił potępienia nałożone w poprzedniej dekadzie.
Cerkiew prawosławna uznaje Focjusza za świętego, jednego z głównych przeciwników Stolicy Apostolskiej w sporach o papieską dominację. Z kolei w historiografii katolickiej Focjusz przez wieki był uznawany wyłącznie za pierwszego schizmatyka, pyszałka o nieposkromionych ambicjach. Obecnie duża część przedstawicieli Kościoła katolickiego ocenia pozytywnie przymioty osobiste Focjusza, a oba Kościoły zgadzają się co do faktu, że Focjusz był człowiekiem o niezwykle szerokich horyzontach myślowych. Rozbieżność oceny postaci Focjusza nadal jednak dotyczy osądu motywacji i słuszności jego działań jako patriarchy.
Focjusz o powszechnikach.
Późniejsze dzieło, Τα αμφιλοχια (Zagadnienia amfilońskie), świadczy o jego zainteresowaniach dialektyką i logiką odnośnie do sporu o powszechniki. Posiłkując się Porfiriuszem, Ammoniuszem Sakkasem i Janem Damasceńskim, rozważa zagadnienie kategorii klasycznej metafizyki, w tym substancji, rodzaju i gatunku; rodzaj i gatunek orzekają o substancji w osobniku, lecz same z siebie nie orzekają o niczym ani też niczego w nim substancjalnego nie tworzą, co jest prawdą, jeśli powszechniki nie mogą wyjść poza uogólnianie wspólnych właściwości osobników, pełniąc tylko rolę indukcji. Są one zewnętrznymi znakami jako znaczące słowa, a nie realnymi przyczynami substancji, skoro tylko oznaczają przejawy właściwości jakiegoś osobnika w działaniach i doznaniach, niczego nie dodając w zakresie jego bytu, więc zakładanie realnego bytu powszechników zakrawa na błąd kategorialny, kiedy usiłuje się przyczynowo wyjaśnić jednostkowienie się osobników. Mówiąc obrazowo, wbrew Porfiriuszowi, osobnik nie wyrasta z gatunku, a gatunek – z rodzaju.
Jest to pośrednie wyjście między nominalizmem a realizmem, które Abelard przejmie pod postacią sermonizmu, gdzie słowa znaczą, jeśli w przedmiotach odpowiadają im wspólne właściwości, które przesądzają o ich powszechnym znaczeniu.
Focjusz odrzuca teorię idei Platona jako błędną, bowiem jego zdaniem nie sposób uzasadnić rzeczy zmysłowe ideami, czyli tym, co wielorakie i ustawicznie zmienne tym, co jedyne i niezmienne.
Dzieła.
Bardzo bogata jest spuścizna literacka Focjusza Wielkiego, choć wiele jego utworów zostało bezpowrotnie utraconych. Najsłynniejszym dziełem jest "Biblioteka", zwana też "Tysiącoksięgiem" (lub "Dziesięciotysiącksiągiem"), będąca streszczeniem przeczytanych przezeń 280 dzieł literackich. Dokładnie ksiąg jest 279, gdyż księga 14 jest wymieniana dwukrotnie. Pełny tytuł dzieła brzmi: "Wykaz i spis przeczytanych przeze mnie ksiąg, o które prosił mnie mój umiłowany brat Tarazjusz po to, aby uzyskać sąd ogólny, a których było trzysta mniej dwadzieścia i jeden". Jej znaczenie jest szczególnie doniosłe, gdyż większość z omówionych utworów nie zachowała się do naszych czasów.
Focjusz skompilował Harpokrationa, Epitomę Diogeniana, Glossarium do Timajosa Platona. Zachowała się znaczna część obszernej korespondencji patriarchy, w tym zbiór listów o tematyce teologiczno-filozoficznej skierowanych do biskupa Kyzikos Amfilocjusza oraz jego Homilie (w tym X, opisująca konsekrację kościoła Matki Boskiej w Faros – wyd. Znak 442 i XVII wygłoszona z okazji rekonsekracji katedry Mądrości Bożej w Konstantynopolu). Dla teologów ważny jest również traktat Focjusza o nazwie "Mistagogia", będący wykładnią prawosławnej nauki o pochodzeniu Ducha Świętego i krytyką wprowadzenia przez Zachód do Credo nicejsko-konstantynopolitańskiego dodatku "Filioque".

</doc>
<doc id="562818" url="https://pl.wikipedia.org/wiki?curid=562818" title="The Great Rock ’n’ Roll Swindle (album)">
The Great Rock ’n’ Roll Swindle (album)

The Great Rock ’n’ Roll Swindle – drugi album zespołu punkrockowego Sex Pistols zawierający ścieżkę dźwiękową do filmu Julien Temple "The Great Rock ’n’ Roll Swindle", wydany 26 lutego 1979.
Krótki opis.
W trakcie przygotowywania nagrań Sex Pistols rozpadali się, a John Lydon odmówił udziału w projekcie. W tej sytuacji w części utworów Sex Pistols wykorzystano wokal Johnny Rottena, nagrany w październiku 1976 w trakcie sesji demo oraz dograno niektóre ścieżki instrumentalne w wykonaniu Paula Cooka i Steve’a Jonesa. Podwójny album zawiera liczne utwory w formie pastiszu napisane i nagrane już po rozpadzie Sex Pistols, które całkowicie pomijają śpiew Lydona. Album wydano zasadniczo w dwóch różnych układach i wersjach nagraniowych utworów, przy czym prezentowana poniżej lista utworów przeważała do 1992 r.

</doc>
<doc id="562819" url="https://pl.wikipedia.org/wiki?curid=562819" title="Jan Mycielski (matematyk)">
Jan Mycielski (matematyk)

Jan Stanisław Mycielski (ur. 7 lutego 1932 w Wiśniowej) – polsko-amerykański naukowiec: matematyk, logik i filozof. W matematyce zajmował się teorią grafów, kombinatoryką, teorią mnogości, topologią trójwymiarowych rozmaitości topologicznych i informatyką, a w filozofii – filozofią matematyki i teorią poznania.
Życiorys.
Tytuł magistra zdobył na Uniwersytecie Wrocławskim w 1956, stopień doktora w 1957 tamże. W roku 1968 otrzymał tytuł profesora. W pracy naukowej związany był z Instytutem Matematycznym PAN, w latach 1958-1963 jako adiunkt, w 1968 nominowany na stanowisko profesora. Od roku 1967 pracował jako "visiting professor" na Uniwersytecie Colorado w Boulder, w roku 1969 zatrudniony tam na stałe, od 1997 profesor emeritus tej uczelni.
W roku 1965 otrzymał nagrodę im. Stefana Banacha, w 1977 Nagrodę Fundacji Alfreda Jurzykowskiego, w 1990 Medal Wacława Sierpińskiego.
Od roku 1975 obywatel USA, od 1978 członek Amerykańskiego Towarzystwa Matematycznego.

</doc>
<doc id="562820" url="https://pl.wikipedia.org/wiki?curid=562820" title="Bitwa morska pod Medway">
Bitwa morska pod Medway

Bitwa morska pod Medway (niekiedy zwana najazdem na Medway lub bitwą pod Chatham) – starcie zbrojne, które miało miejsce w czerwcu 1667 podczas II wojny angielsko-holenderskiej.
Bitwa była udanym atakiem floty holenderskiej na angielskie okręty i stocznie. Holendrzy pod nominalnym dowództwem admirała-porucznika de Ruytera, zbombardowali Sheerness, weszli do Tamizy do Gravesend, następnie do rzeki Medway do stoczni Chatham, gdzie spalili 4 duże okręty i odholowali okręt „Royal Charles”, dumę i okręt flagowy angielskiej floty.
Wstęp.
Król Anglii Karol II Stuart zredukował wielkość floty angielskiej stosując się do koniecznych restrykcji budżetowych, tak więc Holendrzy natychmiast wykorzystali okazję. Już wcześniej, w 1666, planowali tego typu atak, zaraz po bitwie czterodniowej, jednak powstrzymała ich porażka w bitwie pod North Foreland. Plan operacji był autorstwa czołowego polityka holenderskiego Johana de Witta. Jego brat Cornelis de Witt towarzyszył flocie w celu kontrolowania planu. Od marca w Bredzie trwały już negocjacje pokojowe, lecz Karol próbował odwlekać podpisanie traktatu pokojowego, mając nadzieję na poprawę swojej pozycji dzięki sekretnej pomocy Francuzów, dlatego de Witt uważał, że najlepiej będzie zakończyć wojnę szybko dzięki spektakularnemu zwycięstwu Holandii, które przy okazji doprowadziłoby do bardziej korzystnych zapisów w kończącym wojnę traktacie.
Większość holenderskich wysokich oficerów miało poważne wątpliwości co do wykonalności takiego ataku, obawiając się zdradzieckich mielizn w ujściu Tamizy, lecz mimo to wykonali rozkazy. Holendrzy skorzystali z pomocy dwóch angielskich pilotów, którzy zdradzili swój kraj. Jeden z nich był dezerterem, drugi przemytnikiem, a obaj byli uciekinierami przed angielskim prawem.
Najazd.
Holendrzy na Tamizie.
Na początku czerwca eskadry admiralicji Rotterdamu, Amsterdamu i północnych prowincji połączyły się w Schooneveld. Słysząc, że eskadry Fryzji i Zelandii nie są jeszcze gotowe z powodu problemów z rekrutacją (przymusowy nabór był w Holandii zabroniony), de Ruyter odpłynął 14 czerwca w kierunku Tamizy. Miał ze sobą 60 okrętów liniowych i fregat oraz 12 branderów. Wiatr zmienił kierunek na wschodni.
Dnia 16 czerwca wiatr przegonił mgłę i odsłonił potężną flotę holenderską, wpływającą w ujście Tamizy. Dnia 17 czerwca Cornelis de Witt ujawnił sekretne instrukcje otrzymane od Stanów Generalnych w obecności wszystkich wodzów. Wszyscy widzieli tyle trudności, aż w końcu de Ruyter uciął dalszą dyskusję, mówiąc „rozkazy są rozkazami” ("bevelen zijn bevelen"). Tego dnia Cornelis de Witt zanotował w swym dziennym raporcie, że nie czuje się całkiem pewny, czy powinien być w pełni posłuszny otrzymanym rozkazom. Następnego dnia okazało się, że większość oficerów jest za tym by trochę zaryzykować; uprzednio już wydali swą zawodową opinię co do szans powodzenia takiego przedsięwzięcia, wszystko to zostało zanotowane, więc gdyby doszło do katastrofy, cała wina spadnie na polityków, którzy wydali takie rozkazy. Tego dnia podjęto próbę zdobycia floty 20 statków handlowych stojących w górze Tamizy na trasie do Londynu, ale bez powodzenia.
Atak floty holenderskiej był dla Anglików kompletnym zaskoczeniem. Nigdy nie były dokonywane jakiekolwiek zabezpieczenia uniemożliwiające taką ewentualność. William Coventry uważał, że taki najazd jest nieprawdopodobny. Uderzenie holenderskie doprowadziło do zamieszania w angielskim dowództwie, skąd wychodziły liczne sprzeczne rozkazy potęgujące zamieszanie, utrudniając przy tym zorganizowanie obrony. Król Karol nie potrafił ująć sterów w swoje ręce, skłaniając się przeważnie ku licznym opiniom swoich doradców. Morale sił angielskich było niskie. Marynarze i żołnierze byli źle opłacani, nie widząc należnej wypłaty od miesięcy lub nawet lat. Nie byli więc zbyt skłonni do narażania swego życia. Do tego Anglia dysponowała niewielką armią lądową. To wyjaśnia, dlaczego nie podjęto żadnych skutecznych przeciwdziałań, w czasie gdy Holendrzy przez około 5 dni spokojnie żeglowali do Chatham, ostrożnie manewrując z powodu płycizn, zostawiając za sobą cięższe okręty dla ochrony swych tyłów. Do tego poruszać się mogli jedynie skokami, w okresie przypływów.
Po ogłoszeniu alarmu 16 czerwca w stoczni Chatham, wydaje się, że komisarz Peter Pett nie podjął żadnej decyzji aż do 19 czerwca gdy późnym popołudniem flota złożona z około 30 holenderskich okrętów została dostrzeżona na Tamizie niedaleko Sheerness. W tym momencie komisarz natychmiast poszukał pomocy w Admiralicji, wysyłając pesymistyczną wieść do Komisji Morskiej ("Navy Board"), skarżąc się na brak urzędowych doradców, którzy mogliby pomóc w podjęciu koniecznych w tak dramatycznej sytuacji decyzji.
Te trzydzieści okrętów, które dostrzeżono w Chatham, to była eskadra fregat Van Ghenta. Pułkownik i admirał-porucznik Willem Joseph van Ghent, płynący na okręcie „Agatha”, był rzeczywistym dowódcą holenderskich sił i wszystkie plany operacji były jego autorstwa. Flota holenderska miała na pokładzie około 1 000 żołnierzy holenderskiej piechoty morskiej ("Korps Mariniers"), pierwszych wojsk szkolonych wyłącznie do prowadzenia wodno-lądowych operacji. Wojska te wyszły na ląd częściami i zostały wysłane na Canvey Island (wyspa przy ujściu Tamizy) w Essex, naprzeciwko Kentu koło miasta Sheerness. Żołnierze ci otrzymali ścisłe rozkazy, by nie dokonywać rabunków, gdyż Holendrzy chcieli zawstydzić angielskie wojska, które złupiły miasto Terschelling w sierpniu 1666.
Słynny wiceadmirał Edward Spragge dowiedział się 19 czerwca, że holenderska grupa desantowa wyładowała na cyplu przy ujściu rzeki Medway do Tamizy. Na rozpoznanie wysłano muszkieterów z garnizonu w Sheerness.
Król 20 czerwca poinstruował George’a Moncka, by ruszył do Chatham i wziął tam sprawy w swoje ręce oraz trzy dni później rozkazał księciu Rupertowi zorganizować obronę w Woolwich.
W miarę trwania wypadków, dwóch członków Komisji Morskiej John Mennes i Lord Henry Brouncker, wyruszyli do Chatham, a 21 czerwca udał się za nimi George Monck. Gdy przybył na miejsce, stwierdził, że w stoczni było tylko 12 ludzi zamiast oczekiwanych 800.
Atak.
Holenderska flota dotarła do wyspy Sheppey u północnego wybrzeża Kentu, w ujściu Tamizy 20 czerwca i natychmiast zaatakowała słabo obsadzony fort Sheerness. Kapitan Jan van Brakel na okręcie „Vrede”, płynął obok dwóch liniowców tak blisko fortu, jak to tylko było możliwe, by można go było dosięgnąć własną artylerią pokładową. Okrętami zakotwiczonymi w Medway, jak i tymi, które zakotwiczyły w Sheerness, dowodził Edward Spragge, lecz tylko jeden okręt był zdolny do stawienia Holendrom oporu – była to fregata „Unity”, która stacjonowała opodal atakowanego fortu.
„Unity” został wsparty przez kecze i brandery w Garrison Point, a także przez artylerię fortu liczącą 16 dział, które w pośpiechu umieszczono na pozycjach bojowych. „Unity” oddał salwę całoburtową, lecz gdy został zaatakowany przez holenderski brander, uciekł w górę rzeki Medway, a za nim angielskie brandery i kecze. Holendrzy zaczęli ostrzeliwać fort; dwóch ludzi zostało trafionych. Następnie okazało się, że większość żołnierzy uciekła. Siedmiu pozostałych nie miało szans by powstrzymać 800 żołnierzy holenderskiej piechoty morskiej, którzy wylądowali o milę dalej. Gdy Sheerness zostało zdobyte, po przejęciu dział Holendrzy wysadzili fort. Spragge żeglował na swym jachcie „Henrietta” do Chatham. Było tam zgromadzonych wielu wysokich rangą oficerów: sam Spragge, następnie Monck i kilku ludzi z Admiralicji. Wszyscy wydali rozkazy sprzeczne ze sobą, co doprowadziło obronę angielską do stanu maksymalnego nieporządku.
Pett zaproponował, żeby kilka dużych i mniejszych statków zatopić koło zamku Upnor, uzupełniając tak utworzoną barierę łańcuchem leżącym 3 metry pod wodą wzmocnionym dodatkowo bateriami artylerii na obu brzegach. Dla wykonania przeszkody zatopiono okręty „Golden Phoenix”, „House of Sweden”, „Welcome” i „Leicester”. Do tego doszły mniejsze jednostki jak „Constant John”, „Unicorn” i „John and Sarah”. Gdy okazało się, że to za mało, zatopiono dodatkowo „Barbados Merchant”, „Dolphin”, „Edward and Eve”, „Hind” i „Fortune”.
Następnego dnia, 21 czerwca okręty „Charles V” i „Matthias” zostały ustawione powyżej łańcucha tak aby móc powstrzymać nieprzyjaciela swoją salwą burtową. Także okręt „Monmouth” został przycumowany powyżej łańcucha, ustawiony tak by mógł prowadzić ogień przez lukę między okrętami „Charles V” i „Matthias”. Poniżej łańcucha zatopiono „Marmaduke” i „Norway Merchant”.
Eskadra Van Ghenta posuwała się w górę rzeki Medway mijając 22 czerwca zamek Upnor przy niewielkim oporze, atakując każdy statek na swej drodze.
Okręt „Unity” został zdobyty przez Van Brakela, „Sancta Maria”, „Mathias” i „Charles V” zostały spalone. Brander „Pro Patria” przebił się przez zaporę łańcuchową, a z całą misterną zaporą angielską poradzili sobie holenderscy inżynierowie. „Royal Charles”, opuszczony przez swą malutką załogę został opanowany, a później odholowany do Holandii. Tylko „Monmouth” zdołał uciec. Powiększając rozmiary nieszczęścia Monck rozkazał wszystkie pozostałe 16 okrętów zatopić dalej w górze rzeki po to, aby nie wpadły w ręce Holendrów. W sumie podczas najazdu Holendrów 30 angielskich okrętów zatopili sami Anglicy. W Anglii później żartowano, że angielskie okręty uczono sztuki nurkowania.
Następnego dnia, 23 czerwca cały obszar wokół Tamizy od ujścia aż do Londynu ogarnięty został paniką – niektóre plotki głosiły nawet że Holendrzy wysadzili potężną francuską armię inwazyjną – i wielu zamożnych obywateli uciekło z miasta, zabierając ze sobą najcenniejsze rzeczy.
Holendrzy kontynuowali swój pochód do doków stoczni w Chatham. Niektóre z najlepszych okrętów, włączając ciężki „Royal James”, „Loyal London” i „Royal Oak”, właśnie były zatapiane, by nie wpaść w ręce nieprzyjaciela. Zostały dodatkowo ogarnięte ogniem, gdy holenderskie brandery wpłynęły do stoczni pod ogniem prowadzonym z zamku Upnor. Angielskie załogi opuściły swoje na wpół zatopione okręty, na ogół bez walki. Najazd kosztował Anglików 4 z ich pozostałych 8 okrętów mających ponad 75 dział. Trzy z czterech wielkich okrętów zostało straconych. Pozostały wielki okręt „Royal Sovereign” (dawniej „Sovereign of the Seas” przebudowany na dwupokładowiec), przetrwał dlatego, że w tym czasie przebywał w Portsmouth. Do eskadry van Ghenta dołączył osobiście Michiel de Ruyter.
Holenderski odwrót.
Obawiając się narastającego oporu angielskiego, Cornelis de Witt podjął decyzję o zaprzestaniu dalszej akcji i wycofaniu się, holując okręt „Royal Charles” jako trofeum. Ta decyzja uchroniła przed zatopieniem okręty „Royal Katherine”, „Unicorn” oraz „St George”. Jednak 24 czerwca holenderskie oddziały zaatakowały na wiosłowych łodziach każdy okręt, jaki mogły osiągnąć i podpalały go. Holenderska flota świętująca wielkie zwycięstwo próbowała powtórzyć swój sukces przez zaatakowanie kilku innych portów angielskich położonych na wybrzeżu, ale bez powodzenia.
Po upływie miesiąca podpisany został traktat pokojowy. Okręty „Royal James”, „Royal Oak” i „Loyal London” zostały w końcu ocalone i odbudowane, lecz bardzo wielkim kosztem; gdy Londyn odmówił udziału w kosztach odbudowy, król Karol zmienił nazwę okrętu „Loyal London” na „London”.

</doc>
<doc id="562822" url="https://pl.wikipedia.org/wiki?curid=562822" title="Olivier Kapo">
Olivier Kapo

Olivier Kapo, właśc. Narcisse-Olivier Kapo-Obou (ur. 27 września 1980 w Abidżanie) – francuski piłkarz grający na pozycji środkowego pomocnika.
Kariera klubowa.
 W sezonie 2007/08 Olivier grał w angielskim Birmingham City, do którego trafił za kwotę 3 milionów funtów.
15 sierpnia 2014 roku Olivier związał się roczną umową z Koroną Kielce. Dla Kapo Korona Kielce była ostatnim klubem w karierze, chociaż w listopadzie 2015 roku przebywał jeszcze na testach we włoskim klubie Aurora Pro Patria 1919. Po zakończeniu kariery prowadził ośrodek treningowy w Abidżanie, w którym szkolił dzieci od 11 do 17 roku życia.

</doc>
<doc id="562824" url="https://pl.wikipedia.org/wiki?curid=562824" title="F.C. Messina">
F.C. Messina



</doc>
<doc id="562825" url="https://pl.wikipedia.org/wiki?curid=562825" title="Tomás Guzmán">
Tomás Guzmán

Tomás Guzmán (ur. 7 marca 1982 w Asunciónie) – paragwajski piłkarz grający na pozycji napastnika w zespole Piacenza Calcio.
Po przybyciu do Juventusu z ligi paragwajskiej w 2001 był wielokrotnie wypożyczany do innych włoskich klubów. W 2007 stał się współwłasnością "Juve" i Piacenzy Calcio. W 2009 ostatecznie stał się zawodnikiem tego drugiego klubu.

</doc>
<doc id="562826" url="https://pl.wikipedia.org/wiki?curid=562826" title="Federacja Socjalistycznych Związków Młodzieży Polskiej">
Federacja Socjalistycznych Związków Młodzieży Polskiej

Federacja Socjalistycznych Związków Młodzieży Polskiej – federacja polskich organizacji młodzieżowych utworzona 11 kwietnia 1973 r. Działała do 1981 pod ideowym kierownictwem PZPR. Weszły do niej na mocy uchwał zjazdów krajowych młodzieży, odbytych uprzednio:
Integrowała działalność organizacji młodzieży w dziedzinie jej socjalistycznego wychowania. Za swe główne zadanie uznała m.in. tworzenie jednolitego frontu pracy ideowo-politycznej wśród całej młodzieży i ustalanie zasadniczych kierunków działalności służącej kształtowaniu socjalistycznych, patriotycznych i internacjonalistycznych postaw i wzorców osobowych młodzieży, określanie generalnych kierunków jej aktywności społeczno-gospodarczej oraz reprezentowanie interesów całej młodzieży wobec władz politycznych i państwowych.
Struktura: Rada Główna (stanowiły ją prezydia zarządów głównych związków skupionych w FSZMP oraz Komitet Wykonawczy FSZMP), rady wojewódzkie i powiatowe oraz ich komitety wykonawcze.

</doc>
<doc id="562827" url="https://pl.wikipedia.org/wiki?curid=562827" title="Raffaele Palladino">
Raffaele Palladino

Raffaele Palladino (ur. 17 kwietnia 1984 w Mugnano) – włoski piłkarz występujący na pozycji skrzydłowego lub napastnika. Zawodnik Spezii Calcio.
Kariera klubowa.
Raffaele Palladino jest wychowankiem klubu Amici di Mugnano. Zawodową karierę rozpoczął w 2001 roku w Benevento Calcio, z którym występował w rozgrywkach Serie C1. Następnie piłkarz został dostrzeżony przez przedstawicieli Juventusu i kupiony do tego zespołu latem 2002 roku. W sezonie 2002/2003 nie rozegrał ani jednego spotkania w seniorskiej drużynie, natomiast podczas rozgrywek 2003/2004 wystąpił tylko w jednym meczu Pucharu Włoch. Regularnie występował za to w młodzieżowym zespole Juventusu, z którym w 2003 i 2004 roku zwyciężył w Torneo di Viareggio.
W letnim okienku transferowym w 2004 roku Palladino został wypożyczony do drugoligowej Salernitany. Stał się podstawowym zawodnikiem nowego klubu i przez cały sezon 2004/2005 zanotował 39 ligowych występów, w tym 36 w podstawowym składzie. Zdobył w nich 15 goli, co dało mu ósme miejsce w klasyfikacji najlepszych strzelców rozgrywek. Strzelił między innymi dwie bramki w pojedynkach z Bari (wygrana 3:1) i AlbinoLeffe (zwycięstwo 2:1). Salernitana zajęła w lidze czternastą pozycję, a następnie ogłoszono bankructwo zespołu.
Sezon 2005/2006 Włoch spędził na wypożyczeniu w Livorno. W Serie A zadebiutował 27 sierpnia podczas pojedynku z Lecce, w którym strzelił zwycięskiego gola na 2:1. Drugą bramkę dla Livorno zdobył 25 września w zwycięskim 2:0 meczu przeciwko Ascoli Calcio. W trakcie całego sezonu Palladino rozegrał 22 mecze w Serie A, w tym 14 w wyjściowej jedenastce. Livorno w tabeli pierwszej ligi zajęło dziewiątą lokatę.
Po tym jak Juventus został zdegradowany do Serie B za udział w aferze Calciopoli i część piłkarzy odeszła z klubu, Palladino powrócił na Stadio delle Alpi. W barwach Juventusu zanotował ligowy debiut 9 września w zremisowanym 1:1 spotkaniu ligowym z Rimini. W trakcie sezonu 2006/2007 wystąpił w 24 pojedynkach drugiej ligi, w tym 14 w podstawowym składzie. Strzelił w nich 8 goli, a 19 marca 2007 roku w meczu przeciwko Triestinie zdobył hat-tricka. Juventus zajął pierwsze miejsce w końcowej tabeli i powrócił do Serie A.
W sezonie 2007/2008 Palladino nie miał zapewnionego miejsca w pierwszej jedenastce – wystąpił w 14 spotkaniach w wyjściowym składzie i w 12 meczach wchodząc na boisko z ławki rezerwowych. Podczas ligowych rozgrywek zdobył dwie bramki – w wygranych pojedynkach z Regginą (4:0) i Parmą (3:0). Juventus w tabeli pierwszej ligi zajął trzecie miejsce za Interem Mediolan i Romą i zapewnił sobie prawo startu w eliminacjach Ligi Mistrzów. Z Pucharu Włoch turyński klub został wyeliminowany w ćwierćfinale przez Romę, a Palladino zanotował w tych rozgrywkach pięć występów. O miejsce w ataku Juventusu Włoch rywalizował z Davidem Trezeguet, Vincenzo Iaquintą i Alessandro Del Piero.
13 czerwca 2008 roku Palladino miał zostać zawodnikiem Genoi, jednak do podpisania umowy nie doszło. 3 lipca działacze włoskiej drużyny wykupili połowę praw do karty zawodnika, za którą zapłacili Juventusowi 5 milionów euro. Palladino trafił do Genoi razem z innym graczem Juventusu – Domenico Criscito. 11 kwietnia 2009 roku w meczu Serie A z Juventusem Palladino strzelił zwycięską bramkę dla Genoi na 3:2. Przez cały sezon 2008/2009 zanotował 28 ligowych występów, w tym 18 w podstawowym składzie. Razem z klubem uplasował się na piątej pozycji w tabeli Serie A i wywalczył awans do rozgrywek Ligi Europy.
Kariera reprezentacyjna.
Palladino ma za sobą występy w młodzieżowych reprezentacjach Włoch. Grał w drużynach do lat 19, do lat 20 i do lat 21, dla których łącznie rozegrał 21 meczów i strzelił 7 goli. W 2003 roku zdobył Mistrzostwo Europy U-19. Następnie brał udział w Mistrzostwach Europy U-21 2006 i Mistrzostwach Europy U-21 2007, jednak na obu tych imprezach „Azzurrini” odpadali w rundzie grupowej.
W seniorskiej reprezentacji Włoch Palladino zadebiutował 21 listopada 2007 roku podczas wygranego 3:1 spotkania eliminacji do Euro 2008 z Wyspami Owczymi.

</doc>
<doc id="562828" url="https://pl.wikipedia.org/wiki?curid=562828" title="Eureko, ja to wiem!">
Eureko, ja to wiem!

Eureko, ja to wiem! – polski teleturniej edukacyjny dla uczniów gimnazjum prowadzony przez Ewę Gawryluk (pierwsza edycja), a następnie przez Agatę Młynarską (edycje 2–4) i emitowany w latach 2005–2009 na antenie Polsatu, a potem TV4, oparty na niderlandzkim formacie „Achmea Kennisquiz”.
Na casting do programu mogły zgłaszać się jedynie szóste klasy. Główną nagrodą dla zwycięzców edycji było stypendium w wysokości 500 000 zł (uczestnikom czek wręczał Krzysztof Ibisz).
Nazwę Eureko wzięto od europejskiej firmy ubezpieczeniowej o takiej nazwie (z gr. "eureka" – "znalazłem") – głównego sponsora programu.
Zasady gry.
W każdym odcinku brało udział siedmioro uczestników z tego samego województwa, którzy odpowiadali na pytania z wiedzy ogólnej, a także z wybranej przez siebie dziedziny.
W rundzie pierwszej zadawano sześć pytań z trzema możliwymi odpowiedziami, które kierowane były do wszystkich graczy, którzy odpowiadali za pomocą przycisków na pulpitach. Za poprawną odpowiedź przyznano po jednym punkcie. Dwoje uczniów, którzy zdobyli najmniej punktów odpadali z gry, a w przypadku remisu decydowała szybkość udzielania odpowiedzi.
W drugiej rundzie każdy zawodnik otrzymywał dwie 40-sekundowe serie pytań bez wariantów odpowiedzi. Za każdą poprawną odpowiedź mógł zyskać 2 punkty lub 4 punkty (w przypadku pytania „z sową”, o którym informował specjalny dźwięk i ikona złotej sowy na ekranie). Dwie osoby z najmniejszą liczbą uzyskanych punktów odpadali z dalszej gry.
W trzeciej rundzie pytania dla poszczególnych graczy zadawane były z jednej kategorii – najprzystępniejszej dla każdego z nich. Wyłaniany był jeden uczeń, który przechodził do wielkiego finału.
Po 16 rozgrywkach (po jednym dla każdego województwa) szesnaścioro zwycięzców przystępuje do finałowej gry o stypendium w wysokości 500 000 zł.
Oglądalność.
Odcinek z 6 listopada 2005 został obejrzany przez 2,3 mln widzów.
Pierwsze premierowe odcinki czwartej serii (po raz pierwszy na antenie TV4) oglądało średnio ponad 260 tys. widzów, natomiast powtórki w soboty ok. 17.00 – ok. 230 tys. osób.
Piosenka z czołówki.
"Twój plan i twoje marzenia"
"Już dzisiaj spełnią się,"
"Możesz wszystko mieć,"
"Dzisiaj jest twój dzień."

</doc>
<doc id="562829" url="https://pl.wikipedia.org/wiki?curid=562829" title="P-47 Thunderbolt">
P-47 Thunderbolt



</doc>
<doc id="562830" url="https://pl.wikipedia.org/wiki?curid=562830" title="Rugby na wózkach">
Rugby na wózkach

Rugby na wózkach (ang. "wheelchair rugby") – zespołowy sport dla osób niepełnosprawnych, uprawiany w 25 krajach, stanowiący jeden ze sportów paraolimpijskich. Amerykańskie zasady podają, że gracz w rugby na wózkach musi mieć utratę funkcjonalności co najmniej 3 kończyn. Większość sportowców cierpi na uszkodzenie rdzenia kręgowego, ale zdarzają się też gracze z amputowanymi częściami kończyn, czy problemami natury neurologicznej. Każdemu z graczy przypisuje się poziom jego sprawności, wyrażony za pomocą punktów; suma punktów sprawności w drużynie nie może przekroczyć ośmiu.
Sport rozgrywany jest w halach, na twardym drewnianym podłożu, a jego zasady zakładają częsty kontakt fizyczny pomiędzy wózkami. Są one oparte na koszykówce na wózkach, hokeju na lodzie, piłce ręcznej i rugby union.
Zasady rugby na wózkach zostały opracowane w końcu lat 70. XX wieku w Kanadzie. Początkowo dyscyplina była nazywana "murderball" (mordercza piłka). W końcu lat 80. XX wieku została przyjęta oficjalnie nazwa "rugby na wózkach". Zasady ustanowiła International Wheelchair Rugby Federation (IWRF), założona w 1993.
Historia.
Rugby na wózkach jest kombinacją koszykówki na wózkach i hokeja na lodzie. Dyscyplina ta powstała w 1977 roku w Kanadzie Winnipeg, Manitoba dla sportowców z tetraplegią. Ze względu na to, że koszykówka na wózkach wymaga rzutów do kosza, zawodnicy z tetraplegią nie mogli w pełni uczestniczyć w tym sporcie. Rugby na wózkach umożliwia zawodnikom z tetraplegią uczestniczenie w sporcie zarówno na pozycjach ofensywnych jak i defensywnych.
W Stanach Zjednoczonych sport został wprowadzony w 1981 roku. Pierwsze zawody odbyły się w 1982.
Przebieg gry.
W czasie gry rywalizują dwie drużyny rugbistów na wózkach. Wygrywa drużyna, która uzyska ogółem więcej punktów.
Punkt zdobywa się wtedy, kiedy jeden z atakujących graczy, wraz z trzymaną piłką, minie obronę i przejedzie przez bramkę. Piłki nie można trzymać przez czas dłuższy niż dziesięć sekund. Aby móc utrzymać ją w posiadaniu drużyny, trzeba ją albo odbijać, albo podawać innym zawodnikom. Możliwe jest wyrywanie lub wybijanie piłki z rąk przeciwnika. Zabroniony jest całkowicie kontakt fizyczny zawodników, nawet uderzenie w dłoń, zamiast w piłkę to faul. Dozwolone jest blokowanie drogi członkom drużyny przeciwnej.
Nad przestrzeganiem zasad czuwa dwóch sędziów, którzy sygnalizują zdobyte punkty oraz decydują o karze. Potrzebne są im dwa zespoły pomocnicze: liczący punkty w grze oraz liczący punkty karne.
Boisko.
Gra toczy się na boisku o wymiarach 28 metrów na 15 metrów. Na obu przeciwnych stronach boiska są wyznaczone bramki o szerokości 8 metrów.
Czas gry.
Mecz podzielony jest na cztery rundy, po osiem minut, oddzielone przerwami, najdłuższą z nich jest przerwa druga. Przerwy w grze przysługują również drużynom.
Sprzęt.
Zawodnicy używają specjalnych rękawic (np. gumowane, ogrodnicze podgumowane, do baseballa – pałkarza) zapewniających lepszą przyczepność, które dodatkowo bywają zabezpieczane przed zsunięciem specjalną taśmą. Gracze niemający dostatecznie silnego chwytu w dłoniach smarują rękawice specjalnym klejem, który zwiększa przyczepność do kół i pozwala utrzymać piłkę. Konieczny jest także wózek zaprojektowany specjalnie do tego sportu. Jak wiele innych sportowych ma nachylone koła do wewnątrz. Co daje stabilność przy częstej zmianie kierunku. Musi mieć wiele osłon chroniących zawodnika przed zgnieceniem, złamaniem bądź skręceniem kończyn. W tym sporcie normalne jest zderzanie się z wielką siłą.
Zawodnicy.
Podczas gry na boisku przebywa maksymalnie czterech zawodników z jednej drużyny. Każdy grający posiada punkty kwalifikacyjne, które oznaczają stopień niepełnosprawności, od 0,5 do 3,5. Suma punktów, znajdujących się na boisku zawodników, nie może przekraczać ośmiu.
Rugby na wózkach w kulturze.
Do Oscara 2005 został nominowany film "Murderball – gra o życie" (oryg. "Murderball"), poświęcony zawodnikom amerykańskiej drużyny narodowej w rugby na wózkach. W Polsce film ten dostał nagrodę publiczności na festiwalu Planete Doc Review w 2006 r. Zawodnicy Balian Poznań i Jokers Bydgoszcz wystąpili w teledysku do utworu "Hymn" grupy Luxtorpeda.

</doc>
<doc id="562832" url="https://pl.wikipedia.org/wiki?curid=562832" title="Dekanat leszczyński">
Dekanat leszczyński

Dekanat leszczyński – jeden z 43 dekanatów archidiecezji poznańskiej, składa się z ośmiu parafii:
Dekanat został erygowany w 1996 przez arcybiskupa Juliusza Paetza, w latach 1996-2002 obowiązki dziekana pełnił ks. kan. Grzegorz Robaczyk.
Dekanat sąsiaduje z dekanatami:

</doc>
<doc id="562834" url="https://pl.wikipedia.org/wiki?curid=562834" title="Bazylika św. Mikołaja w Lesznie">
Bazylika św. Mikołaja w Lesznie

Bazylika kolegiacka św. Mikołaja w Lesznie – kościół parafialny pod wezwaniem św. Mikołaja w Lesznie, tradycyjnie uznawany za leszczyńską farę.
Wybudowany w 1709-1710 przez Pompea Ferrariego, wieże otrzymały obecny kształt po pożarze 1790, konsekrowany w 1841, ustanowiony kolegiatą przez Jana Pawła II w 2000. W latach 1905-1907 przeprowadzono rozbudowę części wschodniej kościoła w stylu neobarokowym oraz restaurację wnętrza.
Architektura.
Kościół jest budowlą halową utrzymaną w stylu barokowym, z niezwykle cenną dekoracją stiukową. Nad dawnym prezbiterium kopuła z bogatą sztukaterią. Ołtarz główny późnobarokowy, wystawiony przez budowniczego Jana Stiera z Rydzyny. W zakrystii epitafium Aleksandra Sułkowskiego z roku 1762. Cennymi zabytkami z XVIII wieku są ołtarze boczne i ambona z bardzo bogatą dekoracją rzeźbiarską i snycerską. W nawach bocznych bogate nagrobki braci Leszczyńskich: Rafała – wojewody poznańskiego i podskarbiego wielkiego koronnego, ojca króla Stanisława oraz Bogusława – biskupa łuckiego. Nagrobki umieszczone są we wnękach zdobionych figurami, prawdopodobnie według projektu Pompeo Ferrariego. Na balustradzie chóru organowego herb Wieniawa i infuła biskupia ku pamięci fundatora kościoła – Bogusława Leszczyńskiego. Prepozytem Kapituły Kolegiackiej jest ks. Jan Majchrzak, kanonik honorowy Kapituły Metropolitalnej w Poznaniu.
Bazylika.
Dnia 22 lutego 2013 r. Kongregacja ds. Kultu Bożego i Dyscypliny Sakramentów, na mocy szczególnych pełnomocnictw udzielonych przez papieża Benedykta XVI, podniosła świątynię do tytułu i godności bazyliki mniejszej, przyznając jej wszystkie związane z tym prawa i przywileje liturgiczne. W niedzielę, 26 maja, arcybiskup metropolita poznański Stanisław Gądecki poświęcił świątynię, a podczas uroczystej mszy świętej ogłosił decyzję papieża Benedykta. Tym samym leszczyńska bazylika jest czwartym kościołem archidiecezji poznańskiej noszącym ten tytuł, obok poznańskiej archikatedry i fary oraz sanktuarium na Świętej Górze.
Lista kapłanów posługujących w kościele.
Plebani, proboszczowie, komendarze.
Jan (1410),
Piotr (1421),
Jan (1443),
Maciej (1456),
Andrzej (1461-1468?),
?Klemens (1468),
Jan (1468-1470),
Andrzej (1473),
Krzysztof (1481),
Tomasz Wilkowski (1487),
Jan Kromolicki (1488),
Jakub Bocian (1499),
Maciej Szurza (1499),
Wawrzyniec (1505),
Jakub z Kalisza (1514),
Bartłomiej Schiling (Szyling) ze Wschowy (1514),
Marcin (Maciej) Popek (1527),
Stanisław (1550),
Krzysztof Strygiel (1592),
Wojciech z Lubinia (1599),
Jerzy Kerber (1645-1672) – formalnie powołany na urząd plebana leszczyńskiego w 1645 roku, "de facto" jako prepozyt przy szpitalnym kościele Świętego Ducha, ze względu na zajmowanie kościoła przez gminę kalwińską; w 1661 przejmuje zarząd nad kościołem,
Kasper Szubert (1671) – komendarz,
Aleksander Koszanowski (1671-1691?) – przyjaciel i doradca Bogusława i Rafała Leszczyńskich, protonotariusz apostolski, sekretarz królewski, od 1691 opat w klasztorze cystersów w Przemęcie,

</doc>
<doc id="562836" url="https://pl.wikipedia.org/wiki?curid=562836" title="Dicotyledones">
Dicotyledones



</doc>
<doc id="562837" url="https://pl.wikipedia.org/wiki?curid=562837" title="Góry Czukockie">
Góry Czukockie

Góry Czukockie (ros. Чукотское нагорье, Чукотский хребет, przest. Góry Anadyrskie (ros. Анадырский хребет)) – łańcuch górski w azjatyckiej części Rosji, w Czukockim Okręgu Autonomicznym. Średnia wysokość 700–800 m n.p.m. Najwyższym szczytem jest Ischodnaja 1843 (1887) m n.p.m. w paśmie Czantalskij chriebiet.
Geologia i geografia.
Są to mezozoiczne góry fałdowe ciągnące się równolegle do wybrzeża Morza Czukockiego, między Zatoką Czauńską a Cieśniną Beringa. Od południa ogranicza je dolina Anadyru. Stanowią fragment działu wodnego między zlewiskami Oceanu Arktycznego i Oceanu Spokojnego. Grzbiety północne tworzą głównie piaskowce i łupki, a południowe skały wulkaniczne. Występują tu złoża cyny, rtęci, węgla.
Łańcuch składa się z kilkunastu pasm górskich o łącznej długości około 900 km. Licząc od zachodu są to m.in.: Szełagskij chriebiet, Iczuwiejemskij kriaż, Ekiatapskij chriebiet, Pegtymelskij chriebiet, Palawamskij chriebiet, Czantalskij chriebiet, Ekitykskij chriebiet, Iskatień i Tienkanyj chriebiet. Na południe od głównego grzbietu odchodzi kilka bocznych pasm. Są to m.in. Osynowskij chriebiet, Pekulnej, Uszkanyj kriaż i Zołotoj chriebiet.
Klimat.
Zimy długie, trwają 7–8 miesięcy, lata krótkie, chłodne. Średnia temperatura w styczniu od -15 °C na południowym wschodzie do -30 °C na północnym zachodzie, w lipcu do 10 °C na północy. Średnia roczna suma opadów 250–400 mm. 
Przyroda.
Dolną strefę gór zajmuje sosna syberyjska oraz olcha. W niektórych miejscach lasy modrzewiowe. Wyżej na stokach tundra i zarośla turzyc, Na szczytach pustynia lodowa.

</doc>
<doc id="562839" url="https://pl.wikipedia.org/wiki?curid=562839" title="Angiospermae">
Angiospermae



</doc>
<doc id="562840" url="https://pl.wikipedia.org/wiki?curid=562840" title="Raimondo Montecuccoli">
Raimondo Montecuccoli

Raimondo, hrabia de Montecúccoli lub Montecucculi, Raimondo Graf Montecúccoli (ur. 21 lutego 1609 w zamku Montecucculo w Modenie, zm. 16 października 1680 w Linzu) – cesarski wódz, książę Świętego Cesarstwa Rzymskiego i neapolitański książę Melfi, wybitny teoretyk wojskowy.
Początki – wojna trzydziestoletnia.
Rodzina jego wywodziła się z Burgundii i osiedliła się w północnych Włoszech w X w. W wieku 16 lat Montecuccoli rozpoczął karierę wojskową, służąc pod dowództwem swego wuja, hrabiego Ernesta Montecuccolego, generała austriackiego. Cztery lata później, po bardzo czynnej służbie w Niemczech i Niderlandach, został kapitanem piechoty. Został ciężko ranny podczas szturmu na Neubrandenburg i jeszcze w tym samym 1631 r. wpadł w ręce Szwedów podczas I bitwy pod Breitensfeld. Ponownie został ranny w bitwie pod Lützen w 1632 r. Podczas rekonwalescencji został awansowany na majora w regimencie swego wuja. Wkrótce potem został pułkownikiem-porucznikiem kawalerii. Odznaczył się w bitwie pod Nordlingen w 1634 r. oraz podczas szturmu Kaiserslautern. W następnym roku został pułkownikiem za wyczyn wojskowy o niezwykłej błyskotliwości, za znakomitą szarżę przełamującą dowodzonej przez niego ciężkiej kawalerii.
Walczył na Pomorzu, w Czechach i w Saksonii (zaskoczenie pod Wolmirstedt w 1636 r., bitwy pod Wittstock i Chemnitz), a w 1639 r. dostał się do niewoli w Melniku, w czasie której przez dwa i pół roku przebywał w Szczecinie i Weimarze. W niewoli studiował, nie tylko sztukę wojenną, ale także geometrię euklidesową, historię Tacyta i architekturę Witruwiusza, planował napisać swą własną rozprawę na temat wojny.
Po uwolnieniu ponownie wyróżnił się podczas walk na Śląsku. W 1642 r. pobił Szwedów w bitwach pod Opawą i Brzegiem.
Walki z Rakoczym i koniec wojny trzydziestoletniej.
W 1643 r. na żądanie cesarza Ferdynanda III wyruszył do Włoch. 22 czerwca 1644 awansował na stopień marszałka polnego porucznika i otrzymał stanowisko w Radzie Wojennej. W latach 1645-1646 służył na Węgrzech, walcząc przeciwko księciu siedmiogrodzkiemu Jerzemu Rakoczemu, a następnie toczył walki nad Dunajem i Neckarem przeciwko Francuzom. Potem znów wałczył na Śląsku i Czechach przeciwko Szwedom. Zwycięstwo pod Trzebielą na Śląsku przyniosło mu 23 czerwca 1648 awans na stopień generała kawalerii. W bitwie pod Zusmarshausen w 1648 r. zajadła postawa dowodzonej przez niego ariergardy uratowała armię cesarską przed całkowitym zniszczeniem.
Kilka lat później po pokoju westfalskim Montecuccoli zaangażował się głównie w działania Rady Wojennej, a w międzyczasie wyjeżdżał do Flandrii i Anglii jako reprezentant cesarza, a także do Szwecji jako wysłannik papieża Innocentego X do królowej Krystyny, następnie do Modeny, gdzie nawet wziął udział w turnieju rycerskim na kopie, który wygrał.
Wojna z Karolem Gustawem.
W 1657 r., zaraz po ślubie z hrabiną Margarethe de Dietrichstein, wziął udział w ekspedycji przeciwko Rakoczemu i Szwedom, którzy walczyli z Polską. 12 stycznia 1658 r. został marszałkiem polnym armii cesarskiej. Wspólnie z elektorem Brandenburgii Fryderykiem Wilhelmem oraz ekspedycyjnymi wojskami polskimi pod Stefanem Czarnieckim walczył w Danii przeciwko Szwedom. Walki te zakończył pokój w Oliwie w 1660.
Walki z Turkami.
W latach 1661-1664 Montecuccoli, mając znacznie słabsze siły, bronił Austrii przed Turkami. W bitwie w pobliżu opactwa Szentgotthárd nad Rabą (1 sierpnia 1664) całkowicie pobił Turków, co doprowadziło do dwudziestoletniego rozejmu zawartego w Vasvár. Otrzymał Order Złotego Runa oraz został przewodniczącym Nadwornej Rady Wojennej, a także naczelnikiem artylerii. 6 sierpnia 1664 został awansowany na stopień generała lejtnanta. Poświęcał się także swoim pracom z dziedziny historii sztuki wojennej oraz nauki.
Wojna z Francją.
Od 1672 r. przeciwstawiał się podbojom francuskich armii Ludwika XIV, a gdy nieuchronna wojna w końcu wybuchła otrzymał dowództwo nad cesarską armią. W kampanii 1673 r. z sukcesami manewrował, mając za rywala marszałka de Turenne’a nad Neckarem i Renem, następnie zabezpieczył zdobycie Bonn. Później połączył swą armię z armią księcia orańskiego nad dolnym Renem.
Wycofał się, gdy w 1674 r. naczelnym wodzem nad Renem został Fryderyk Wilhelm. Jednak błyskotliwe sukcesy Turenne’a zimą 1674-1675 spowodowały, że powrócił nad Ren. Przez miesiące dwaj wodzowie manewrowali w dolinie Renu do momentu, gdy w bitwie pod Nieder Sasbach Turenne poległ. Montecuccoli najechał zaraz Alzację, gdzie prowadził walkę manewrową z Kondeuszem Wielkim. Ostatnim osiągnięciem Monteccuccoliego w wojnie było oblężenie Philippsburg.
Emerytura.
Resztę życia spędził w Wiedniu w wojskowej administracji, poświęcając się pracy literackiej i naukowej. W 1679 r. cesarz uczynił go księciem cesarstwa, a wkrótce potem od króla Neapolu otrzymał księstwo Melfi.
Montecuccoli zmarł w Linzu 16 października 1680 na skutek wypadku. Był jednym z najwybitniejszych wodzów cesarskich. Jego "Memorie della guerra" (opublikowane w Wiedniu w 1703 r.) znacznie wpłynęły na rozwój sztuki wojennej w następnym stuleciu.

</doc>
<doc id="562841" url="https://pl.wikipedia.org/wiki?curid=562841" title="Parafia św. Antoniego Padewskiego w Lesznie">
Parafia św. Antoniego Padewskiego w Lesznie

Parafia Rzymskokatolicka pod wezwaniem świętego Antoniego Padewskiego – parafia rzymskokatolicka przynależąca do dekanatu leszczyńskiego archidiecezji poznańskiej. Terytorialnie obejmuje zachodnią część Leszna. Erygowana dekretem abpa Jerzego Stroby 30 czerwca 1990, przy kościele pod tym samym wezwaniem. Liczy ponad 11 tys.wiernych.
Historia.
Rozbudowa Leszna w latach siedemdziesiątych i osiemdziesiątych XX wieku stała się pretekstem do podjęcia starań o utworzenie nowej parafii dla wiernych zamieszkujących zachodnie dzielnice miasta. Zgoda na budowę kościoła została wydana przez wojewodę leszczyńskiego w styczniu 1981 roku. Nowy budynek sakralny miał zostać wzniesiony przy ul. Kąkolewskiej w pobliżu istniejącego cmentarza parafialnego. Pierwszym organizatorem nowej parafii oraz inicjatorem budowy kościoła był ks. kan. Kazimierz Pietrzak, ówczesny proboszcz parafii św. Jana w Lesznie. W 1983 roku dokonano poświęcenia oraz wmurowania kamienia węgielnego. 13 czerwca 1990 roku uroczyście poświęcono nowy kościół, natomiast sama parafia została powołana do istnienia 30 czerwca 1990 r. Jej pierwszym proboszczem został ks. kan. Eugeniusz Grocki. Po śmierci ks. Grockiego proboszczem był ks. Maciej Grześ.
Zasięg parafii.
Do parafii należą wierni z Leszna mieszkający przy ulicach: Armii Krajowej, Belgijskiej, Borowikowej, Bułgarskiej, Choinkowej, Czechosłowackiej, Duńskiej, Francuskiej, Grunwaldzkiej (nr. parzyste 68-126), Grzybowej, Holenderskiej, Hiszpańskiej, Iglastej, Jana Pawła II (nr. 7, 9, 11), Jasnej, Kameruńskiej, Kąkolewskiej, Krzywej, Kubańskiej, Kurkowej, Kwiatowej, Litewskiej, ks. Sylwestra Marciniaka, Niepodległości (nr. parzyste od 64, nr. nieparzyste od 73), Niemieckiej, Norweskiej, Osieckiej, Jana Ostroroga, 21 Października, Rumuńskiej, Rydzowej, Słonecznej, Studziennej, Szwedzkiej, Szyszkowej, Unii Europejskiej, Węgierskiej, Wierzbowej, Żurawinowej.
osiedla: Ogrody, Wieniawa.
Karczma Borowa.

</doc>
<doc id="562842" url="https://pl.wikipedia.org/wiki?curid=562842" title="AS.30">
AS.30

AS.30 – francuski kierowany pocisk rakietowy powietrze-ziemia z lat 60. XX wieku. W nowszej wersji AS.30L Laser naprowadzany półaktywnie laserowo.
Historia.
Pocisk wywodzi się z pocisku powietrze-ziemia AS.20 (Nord-5103), kierowanego za pomocą komend radiowych, opracowanego we Francji jeszcze w latach 50. Ponieważ ręczne kierowanie pociskiem było utrudnione i mało skuteczne, podjęto dalsze prace nad półautomatycznymi systemami kierowania, a przy tym zwiększono znacznie gabaryty rakiety, zachowując zasadniczo jej układ aerodynamiczny. Nowy pocisk AS.30 był kierowany komendami radiowymi wypracowywanymi przez analogowy wylicznik. Pilot utrzymywał znak celownika na celu, a półautomatyczny system śledził położenie pocisku za pomocą czujnika podczerwieni i znajdującej się na nim flary termicznej. Pocisk AS.30 wszedł do produkcji w 1962 roku, lecz pierwsze serie miały jeszcze układ kierowania jak w AS.20, a dopiero od 1964 roku do produkcji trafił dopracowany półautomatyczny układ radiokomendowy. Oprócz użycia w lotnictwie francuskim, pocisk był przedmiotem eksportu. Do 1976 roku wyprodukowano 3855 pocisków, z czego 79% wyeksportowano. ; . 
W 1974 podjęto prace nad trzecią generacją francuskich pocisków powietrze-ziemia, bazując na udanej konstrukcji pocisku AS.30. Nowy pocisk, oznaczony AS.30L i nazwany Laser był samonaprowadzany półaktywnie na światło laserowe odbite od celu, który był podświetlany przez aparaturę naprowadzajacą na samolocie. System podświetlania został opracowany przez francuską firmę Thomson CSF i amerykańską Martin Marietta. Pierwsze próbne odpalenia pocisku nastąpiły w 1980 roku, rozpoczęcie produkcji seryjnej w 1984 roku. Próby operacyjne jednak przeciągnęły się i system osiągnął gotowość operacyjną w 1988 roku.
Użycie.
Pociski AS.30 używane były na samolotach Dassault Mirage III, Dassault Étendard, Lockheed F-104G (RFN), Blackburn Buccaneer (RPA), English Electric Canberra (Wielka Brytania i Peru).
Początkowo pocisk AS.30L i system naprowadzania zintegrowano z samolotami francuskimi: myśliwcami wielozadaniowymi Mirage F1 i Mirage 2000 oraz szturmowym SEPECAT Jaguar. System naprowadzania jest przenoszony przez nie w podwieszanych zasobnikach ATLIS-2 (przejściowo) i CLDP (docelowo). W ruchomej głowicy zasobnika zamontowany jest laser do podświetlania celu oraz kamery: telewizyjna i termowizyjna, umożliwiające wykrycie celu i dokonanie ataku na odległość do 12 km w dzień lub w nocy.
W 1992 system pocisku zintegrowano z amerykańskim myśliwcem F-16, za pomocą zasobnika Sharpshooter. Zastosowano go następnie jako uzbrojenie francuskich samolotów uderzeniowych Mirage 2000D (od 1993, z zasobnikiem CLDP) oraz morskiego Dassault Super Étendard (od 1994, zasobnik ATLIS-2). Otrzymał go także nowy myśliwiec Rafale.
Pocisków Laser użyło lotnictwo francuskie podczas I wojny w Zatoce Perskiej (1991, samoloty Jaguar), w trakcie operacji "Deliberate Force" w Bośni i Hercegowinie (1995, Mirage 2000D) i w Kosowie (1999, Super Etendard).
Konstrukcja pocisku.
Pocisk posiada kadłub o przekroju kołowym, zakończony z przodu wydłużonym opływowym stożkiem, zakończonym w wersji AS.30 w sposób spiczasty. W wersji AS.30L przedni stożek wyposażony jest w czujnik optyczny promieniowania laserowego na czubku. Około środka pocisku umieszczone są symetrycznie na obwodzie cztery skrzydła o dużym skosie, a w części tylnej w AS.30L cztery stery. Średnica kadłuba wynosi 342 mm, a rozpiętość skrzydeł 1000 mm w obu wersjach. W części przedniej znajduje się układ sterujący, za nim burząco-penetrująca głowica bojowa, a w części tylnej dwustopniowy silnik rakietowy na paliwo stałe. Zapalnik uderzeniowy ma dwie nastawy, na wybuch natychmiastowy lub z opóźnieniem. Przy wybuchu z opóźnieniem możliwe jest przebicie ściany żelbetowej grubości 2 m. Błąd kołowy trafienia wynosi w granicach 1-3 m.

</doc>
<doc id="562846" url="https://pl.wikipedia.org/wiki?curid=562846" title="AS.30L">
AS.30L



</doc>
<doc id="562847" url="https://pl.wikipedia.org/wiki?curid=562847" title="Królik miniaturowy">
Królik miniaturowy

Królik miniaturowy – grupa ras udomowionego królika europejskiego, zajęczaka z rodziny zającowatych. Popularne zwierzę domowe. Nierasowe miniatury charakteryzują się wielkością i masą, dochodzącą do 3,5 kg. Mają też dłuższe i wyraźnie oddzielone od siebie uszy (do 11 cm). Wszystkie rasy miniatur pochodzą od dzikiego królika, zamieszkującego pierwotnie Hiszpanię. Pierwszą rasą królika miniaturowego był królik gronostajowy wyhodowany w Anglii, charakteryzujący się białym futerkiem.
Historia.
Prace nad królikami miniaturowymi rozpoczęto na początku XX wieku. Hodowcy chcieli uzyskać zwierzę niewielkie, przyjazne, będące dobrym towarzyszem dla człowieka. Królik miniaturowy odniósł sukces i obecnie jest jednym z najpopularniejszych zwierząt domowych, głównie z uwagi na niewielkie wymaganie hodowlane i przyjacielskość w stosunku do ludzi.
Charakterystyka.
35 cm do 40 cm plus 5,5 cm długości uszu (długość rasowych dorosłych miniaturek nie może przekraczać 5,5 cm).
W zależności od rasy:
Bardzo zróżnicowana, od białej, przez kremową, brązową, niebiesko-białą i szarą, do czarnej. Występują także osobniki wielobarwne.
zazwyczaj ciemnobrązowa, zdarza się też niebieska, a u albinosów czerwona.
Może osiągnąć wiek 10 lat (jednak przeciętnie żyje około 7 lat).
28-31 dni
Rasowe miniaturki około 4. Nierasowe małe króliki około 8, a większe do 12.
Samice 7 miesięcy, samce 5 miesięcy.
Roślinożerca. Jednymi z najważniejszych składników diety każdego królika jest woda i siano, a także zróżnicowane zioła (na przykład babka lancetowata i szerokolistna, chaber bławatek czy tymotka). Popularne sklepowe karmy i kolby są bardzo szkodliwe - zawierają zboża, które otłuszczają narządy. Nawet krótkotrwała głodówka może się zakończyć nieodwracalnymi zmianami w układzie pokarmowym królika. 
Noc i wcześnie rano
Króliki krótkowłose np. rasa Rex czesze się raz na tydzień, natomiast długowłose należy czesać codziennie.
Rasy królików miniaturowych.
Na przestrzeni lat zostało wyhodowanych blisko 100 różnych ras królików miniaturowych. Wśród nich można wyróżnić:
Do ras królików miniaturowych zalicza się m.in.:
Do ras królików karłowatych zalicza się m.in.:

</doc>
<doc id="562850" url="https://pl.wikipedia.org/wiki?curid=562850" title="Panindianizm">
Panindianizm

Panindianizm – współczesne zjawisko społeczne polegające na osiąganiu lub dążeniu do ponadplemiennej jedności tubylczych ludów Ameryki Północnej, zwanych Indianami.
Za prekursorów współczesnego panindianizmu uważa się takich twórców wojskowo-politycznych sojuszy północnoamerykańskich Indian z XVIII w., jak Pontiak, Joseph Brant i - przede wszystkim - Tecumseh. Po zakończeniu w 1871 roku okresu zawierania przez USA traktatów z indiańskimi narodami, osiedleniu Indian w rezerwatach i ustaniu z końcem XIX w. indiańskich wojen zaczęło dochodzić do częstszych spotkań tubylczych Amerykanów z różnych plemion i kręgów kulturowych Ameryki Północnej.
Wspólnota losów i tubylcza wymiana międzykulturowa, w połączeniu z zanikiem części lokalnych tradycji i postępującą asymilacją, doprowadziły do powstania nowych zjawisk - takich jak narodziny festiwali pow-wow i nowej synkretycznej religii pejotyzmu - wspólnych dla szerszej grupy Indian, niezależnie od ich plemiennego pochodzenia. XX wiek przyniósł narodziny elity wykształconych Indian (Charles Alexander Eastman, Carlos Montezuma, Ella Cara Deloria), znających dzieje różnych plemion i współpracujących ze sobą w ramach organizacji nowego typu. Coraz szersze możliwości podróżowania i kontaktowania się ze sobą Indian o różnych korzeniach, ale podobnej sytuacji i bieżących problemach (dyskryminacja, bezrobocie, wyobcowanie, ubóstwo, problemy z oświatą i opieką zdrowotną, upadek tradycyjnych religii tubylczych, plemiennych obyczajów i języków, itp.), a także postępująca po II wojnie światowej emancypacja i samoorganizacja Indian (NCAI), stworzyły podstawy do nowego zjawiska społeczno-politycznego, jakim stał się panindianizm.
Organizacja ruchu.
Powstałe na przełomie lat 60. i 70. XX wieku nowe ruchy i organizacje tubylcze (AIM, W.A.R.N.) umożliwiły młodemu pokoleniu Indian artykułowanie własnych - indywidualnych i grupowych - ambicji społecznych i politycznych, symbolizowanych m.in. hasłem "Red Power" (wzorowanym na afroamerykańskim "Black Power"). Kontakty rosnącej grupy "miejskich Indian" z ich krewnymi z rezerwatów przyniosły nowe formy ożywienia kulturalnego, odradzanie zapomnianych po części tradycji w nowych formach, wzajemne przenikanie się i uzupełnianie różnych koncepcji i form "indiańskości" oraz aktywność współczesnych tubylczych intelektualistów i działaczy społecznych (N. Scott Momaday, Vine Deloria Jr., John Mohawk, Winona LaDuke, Dennis Banks, Russell Means, Gladys Tantaquidgeon). Wzrósł udział Indian w kreowaniu polityki władz i federalnego Biura do spraw Indian (Ada Deer, Ben Nighthorse Campbell), wzrosła ich rola w chętnie wykraczającej poza tradycyjne podziały etniczne kulturze i sztuce Rudolph Carl Gorman, John Trudell, Fritz Scholder, Will Sampson, Floyd Red Crow Westerman), a także w pokonującym wszelkie granice nowoczesnym biznesie i technice (John Herrington).
Panindianizm współcześnie.
Charakterystyczne dla panindianizmu stały się rozmaite, wyrwane często z oryginalnego plemiennego kontekstu, pojedyncze elementy, wzory i symbole (długie włosy, pióropusze, skórzane stroje, mokasyny, "fajka pokoju", ceremonie okadzania szałwią, szałasu potu i poszukiwania wizji), postrzegane coraz częściej jako "ogólnoindiańskie" zarówno przez nie-Indian, jak i przez samych tubylczych Amerykanów (posiadających coraz bardziej mieszane - wieloplemienne i wieloetniczne - pochodzenie i dość luźny związek z tradycjami własnych przodków). Odrodzenie indiańskich kultur i przekazywanie wiedzy o nich coraz częściej odbywa się drogą pośrednią, już nie dzięki lokalnym przekazom z pokolenia na pokolenie, lecz z pomocą pochodzących spoza danej społeczności nauczycieli, nie-indiańskich specjalistów oraz naukowych źródeł i metod (ale także za pomocą indiańskich mediów, od magazynu "Akwesasne Notes", przez internetowe radio AIROS po tygodnik "Indian Country Today", serwis sieciowy http://www.indianz.com i tubylczy kanał telewizyjny z Kanady APTN). Nierzadko istotny w tym procesie jest też nacisk skłonnych do trywializacji mediów i wpływ upraszczających rzeczywistość stereotypów, a także modyfikujące życie i postawy Indian procesy unifikacji, komercjalizacji i globalizacji.
Elementem współtworzącym i wzmacniającym panindiańskość jest wspólny od kilku już pokoleń dla północnoamerykańskich Indian język angielski. W nim tworzona jest zdecydowana większość współczesnej literatury i poezji tubylczej, angielskojęzyczne są niemal wszystkie współczesne indiańskie szkoły i przedsięwzięcia medialne (czasopisma, audycje radiowe, portale internetowe, itp.)
Chociaż panindianizm bywa czasem stawiany w opozycji do tubylczej plemienności, to w wielu swych przejawach nie są to zjawiska sprzeczne, lecz raczej równoległe, a nawet wzajemnie uzupełniające się i wspierające. Samoidentyfikacja Indian z konkretnym plemieniem (lub kilkoma plemionami) już od pokoleń wiąże się ze świadomością bycia Indianinem (ang. "Indian"), tubylczym Amerykaninem (ang. "Native American") czy po prostu "tubylcem" (w USA - "Native", w Kanadzie - "Aboriginal Person"). I analogicznie - przynależność do "tubylczego narodu" (ang. "Native Nation", w Kanadzie - "First Nation") i uważanie się za "Indianina" nie wyklucza tożsamości plemiennej, poczucia dumy z przynależności do konkretnego ludu i związanej z tym faktem odrębności.

</doc>
<doc id="562851" url="https://pl.wikipedia.org/wiki?curid=562851" title="Charles Eastman">
Charles Eastman



</doc>
<doc id="562852" url="https://pl.wikipedia.org/wiki?curid=562852" title="Red Power">
Red Power



</doc>
<doc id="562853" url="https://pl.wikipedia.org/wiki?curid=562853" title="Bażyna czarna">
Bażyna czarna

Bażyna czarna ("Empetrum nigrum" L.) – gatunek rośliny z rodziny bażynowatych. Jego ujęcie taksonomiczne jest bardzo problematyczne – obok formy typowej (diploidalnej z jednopłciowymi kwiatami) wyróżniane są liczne i w różny sposób odmienne taksony w randze osobnych gatunków lub włączanych tu podgatunków lub odmian. W szerokim ujęciu jest to roślina o rozległym zasięgu obejmującym obszary o klimacie arktycznym i umiarkowanym w Azji, Europie i Ameryce Północnej. W Polsce podlega ochronie gatunkowej i występuje głównie w północnej części kraju – nad morzem, głównie w borze bażynowym i na torfowiskach, poza tym w Sudetach i Karpatach. Bażyna bywa wykorzystywana jako roślina jadalna, lecznicza i okrywowa.
Rozmieszczenie geograficzne.
Bażyna czarna w podgatunku typowym "Empetrum nigrum" subsp. "nigrum" występuje głównie w Europie Środkowej i Północnej – na zachodzie w Islandii, na Wyspach Brytyjskich, we francuskim Masywie Centralnym, na Półwyspie Skandynawskim (z wyjątkiem gór i dalekiej północy), w krajach Beneluksu, w Niemczech, Danii, Polsce, Białorusi, w krajach bałtyckich i w północnej Rosji (bez dalekiej północy). Poza tym w górach Europy Środkowej – Sudetach, Karpatach, Alpach, w północnej części Apeninów, w Górach Dynarskich, Rodopach i Kaukazie. W wyższych partiach gór i dalej na północy w Arktyce takson ten zastępowany jest przez podgatunek "E. nigrum" subsp. "hermaphroditum", który ma zasięg cyrkumborealny. 
W północnej Azji (Syberia i Daleki Wschód, w tym północne krańce Chin) występuje rozdzielnopłciowa bażyna uznawana za "Empetrum nigrum" subsp. "nigrum" lub wyodrębniana jako osobne podgatunki lub nawet gatunki. W Ameryce Północnej bażyny rozdzielnopłciowe traktowane tu jako "Empetrum nigrum" subsp. "nigrum" rosną wzdłuż Aleutów i dalej wybrzeża Oceanu Spokojnego po północną Kalifornię. Na wyspach Archipelagu Arktycznego, Grenlandii, na Alasce rośnie bażyna czarna obupłciowa "E. nigrum" subsp. "hermaphroditum" sięgając poprzez całą Kanadę po północne krańce Stanów Zjednoczonych (od Maine po Minnesotę).
W Polsce bażyna czarna typowa "E. nigrum" subsp. "nigrum" rośnie w części niżowej kraju wzdłuż Pobrzeży Południowobałtyckich oraz na Pojezierzach Południowobałtyckich, na Pojezierzu Mazurskim i Litewskim oraz nielicznie na Nizinie Północnopodlaskiej. Na obszarach górskich występuje w Sudetach, w Tatrach i Kotlinie Nowotarskiej oraz w Bieszczadach. W wyższych partiach gór rośnie bażyna czarna obupłciowa "E. nigrum" subsp. "hermaphroditum".
Morfologia.
Opis poniższy dotyczy budowy roślin podgatunku typowego. U pozostałych podgatunków występują odmienne cechy pokroju, budowy liści i kwiatów opisane w sekcji „Systematyka i zmienność”.
Biologia.
Rozwój.
Bażyna czarna jest wieloletnim, zimozielonym, drewniejącym chamefitem i nanofanerofitem. Pojedyncze osobniki dzięki płożącym, rozgałęziającym się i korzeniącym pędom pokryć mogą znaczny obszar – rozmnażanie wegetatywne odpowiada prawdopodobnie za powstawanie rozległych kolonii tego gatunku, najwyraźniej nierzadko powstających z jednego nasiona. W ciągu jednego roku pędy bażyny przyrastają zazwyczaj o ok. 10 cm, maksymalnie do 15 cm. Krzewinki bażyny są długowieczne – najstarsze badane pędy miały 140 lat.
Cechy fitochemiczne.
W zielu bażyny stwierdzono obecność trującej grajanotoksyny (andromedotoksyny), poza tym innych glikozydów (np. empetryny). Z flawonoidów bażyna zawiera: kemferol, kwercetynę, rutynę, z kwasów organicznych: ursolowy, elagowy i kawowy, poza tym m.in. taniny i cyjanidynę. 
Owoce cechują się dużą zawartością witaminy C i K, poza tym błonnika, antyoksydantów (mają ich nawet więcej od borówek). W świeżych owocach stwierdzono 39 ± 2 mg/100 g polifenoli (badano rośliny z Korei, a więc prawdopodobnie "E. nigrum" subsp. "asiaticum") oraz 460–503 mg/100 g antocyjanów. Szczególnie bogaty jest skład flawonoli. Kwercetyny stwierdzono od 23 ± 1,5 do 37,2 ± 2,89 mg/100 g, kemferolu – 21,5 ± 0,5 mg/100 g, obecna jest też mirycetyna. Stwierdzono też w owocach kwasy fenolowe (kawowy, galusowy, protokatechowy, cynamonowy, ferulowy i kumarowy). W sumie zawartość kwasów fenolowych w świeżej masie owoców wynosi 12,1 ± 0,80 mg/100 g, przy czym najwięcej jest kwasu p-kumarowego. Owoce zawierają 2,8 ± 0,1 g/100 mL glukozy, 2,6 ± 0,1 g/100 mL fruktozy oraz 0,02 g/100 mL inozytolu oraz ok. 6,6% białek. Zawartość i skład chemiczny owoców jest zmienny w różnych obszarach i różnych warunkach klimatycznych. Szczegółowy skład i wartości odżywcze owoców z Alaski podane zostały niżej w tabeli w sekcji „Roślina jadalna”.
W nasionach znajduje się od 3,9 do 11,4% olejów roślinnych.
Genetyka.
U wąsko ujmowanej taksonomicznie bażyny czarnej lub podgatunku "Empetrum nigrum" subsp. "nigrum" liczba chromosomów wynosi 2n=26 (x=13). Tyle samo chromosomów mają prawdopodobnie pozostałe diploidy o kwiatach głównie jednopłciowych i roślinach dwupiennych ("E. nigrum" subsp. "sibiricum", subsp. "asiaticum", subsp. "kordakovii"), jednak brak dla nich takich danych. Rośliny o kwiatach obupłciowych z pozostałych włączanych tu podgatunków lub wydzielanych jako osobne gatunki są tetraploidami (4x): 2n = 56 (liczne potwierdzenia w przypadku "E. nigrum" subsp. "hermaphroditum", przy braku danych dla pozostałych taksonów).
Ekologia.
Siedlisko.
W południowej części zasięgu bażyna jest reliktem polodowcowym. Gatunek wykazuje adaptację i przywiązanie do klimatu chłodnego, jednak przemarza podczas bardzo mroźnych zim w przypadku braku pokrywy śnieżnej. Z drugiej strony wymaga stosunkowo szybkiego ustąpienia pokrywy śnieżnej ze względu na wczesne kwitnienie. Odpowiednio chłodny okres jest niezbędny dla dojrzenia nasion. Gatunek wykazuje także przywiązanie do obszarów o klimacie odpowiednio wilgotnym – wysoka wilgotność powietrza w okresie letnim jest niezbędnym warunkiem prawidłowego wzrostu. Obszar występowania gatunku jest także skorelowany z obszarami o wyższym zachmurzeniu. Bażyna, dzięki niskiemu wzrostowi, dobrze znosi ekspozycję na silne wiatry. W miejscach na nie eksponowanych rośliny mają skrócone międzywęźla i tworzą niskie, gęste maty przy powierzchni ziemi. Źle rośnie przy silnym zacienieniu i w północnej części zasięgu wymaga siedlisk nasłonecznionych, w południowej jednak rośnie w miejscach nieco osłoniętych, często pod luźnym okapem drzew iglastych, pozwalającym na zachowanie odpowiedniej wilgotności powietrza. 
Rośnie na bardzo różnych glebach, ale preferuje ubogie, kwaśne i wilgotne gleby torfowe. Na bardzo mokrych obszarach preferuje gleby o większej przepuszczalności, lepiej drenowane – źle znosi długotrwałe stagnowanie wody o wysokim poziomie. W miejscach bardzo wilgotnych, np. mszarze tworzonym przez torfowce, pędy bażyny są słabo rozgałęzione i silnie wydłużone. Jest psychrofitem – kseromorficzna budowa liści jest adaptacją do życia w klimacie chłodnym, w którym występuje ograniczona dostępność wody z powodu niskich temperatur. 
Gatunek jest bardzo tolerancyjny pod względem odczynu gleby – notowany był przy pH wynoszącym od 2,5 do co najmniej 7,7, ale także na glebach mocno wapiennych. Dobrze rośnie na brzegach morskich narażony na wpływ słonych aerozoli i nie wykazał negatywnej reakcji w badaniu symulującym wystąpienie kwaśnych deszczy. 
Generalnie bażyna jest wrażliwa na działanie ognia, przy czym zdolność przetrwania pożaru najwyraźniej zależy od jego wielkości. Jednak nawet jeśli podziemne organy przeżyją stosunkowo krótkotrwały, powierzchowny pożar – zdolność rośliny do odrastania nie jest wielka. Odtworzenie pokrycia sprzed pożaru może zająć bażynie 20 do 30 lat.
Maty tworzone przez pędy oraz korzenie bażyny odgrywać mogą istotną rolę chroniącą glebę, zwłaszcza w miejscach eksponowanych na wiatry oraz na stromych skarpach. Gatunek odgrywa istotną rolę w rekultywacji wyrobisk, zwłaszcza w strefie tundry. Jest rośliną pionierską na lawiniskach, wydmach piaszczystych, ale też utrzymuje się z powodzeniem w starych lasach.
Występuje na obszarach położonych od brzegów morskich po piętro alpejskie w górach. 
Fitosocjologia i interakcje międzygatunkowe.
Bażyna czarna spotykana jest w bardzo zróżnicowanych zbiorowiskach roślinnych, ale najczęściej na wrzosowiskach, torfowiskach i w murawach. Występuje także w różnorodnych lasach iglastych (w Ameryce Północnej z dominacją w drzewostanie: świerka czarnego, białego lub sosny wydmowej; w Europie w borach z sosną zwyczajną), na wydmach nadmorskich, w Arktyce także w strefie górnej plaży oraz w tundrze (podgatunek obupłciowy). 
W Europie bażyna rośnie w zbiorowiskach leśnych z sosną zwyczajną i brzozami, zarówno w kompleksach borów na ubogich glebach z próchnicą typu mor (nad Bałtykiem tylko w pasie nadmorskim, tworząc charakterystyczne bory bażynowe "Empetro nigri-Pinetum"), jak i na glebach torfowych w borach i brzezinach bagiennych. Zwykle tworzy maty między drzewami, a przy ich pniach podnosi się krzaczkowato. Dla borów bażynowych jest gatunkiem wyróżniającym, występując w nich często masowo. Obecność bażyny uznawana jest także za element pozwalający na odróżnienie ich płatów przejściowych w stosunku do suboceanicznego boru świeżego i kwaśnych lasów brzozowo-dębowych.
Jako gatunek pionierski rośnie na wydmach, zwykle w pasie nadmorskim, tworząc w Europie suche wrzosowiska z udziałem głównie wrzosu, turzycy piaskowej, mietlic i często z dużym pokryciem porostów. W klasyfikacji zbiorowisk roślinnych Europy Środkowej bażyna jest uznawana za gatunek charakterystyczny dla nadmorskich wrzosowisk bażynowych "Empetrion nigri". Związek ten obejmuje zespół roślinności – suche wrzosowisko bażynowe "Carici arenariae-Empetretum nigri" oraz wrzosowisko brusznicowo-bażynowe (zbiorowisko "Empetrum nigri-Vaccinium vitis-idaea"). Wzdłuż wybrzeży Europy zachodniej rośnie bażyna we wrzosowiskach ze stałym udziałem śmiałka pogiętego, wrzośca popielatego i kostrzewy żyworodnej, rzadko notowana jest także w nawapiennych zbiorowiskach krzewinkowych z dębikiem i mącznicą. 
Jest też bażyna komponentem wilgotnych wrzosowisk i zbiorowisk mszarnych z dominacją wrzośca bagiennego, wrzosu, wełnianki pochwowatej i wąskolistnej, zwykle na kożuchu torfowców. W zbiorowiskach takich ma bardziej ażurowy pokrój niż na siedliskach suchych. Dalej na północy rośnie na torfowiskach z udziałem brzozy niskiej i maliny moroszki oraz w zbiorowiskach z wełnianeczką darniową, wrzosem i wełnianką pochwowatą, przy czym w zbiorowiskach tych w wyższych położeniach podgatunek typowy zastępowany jest zwykle przez bażynę czarną obupłciową "E. nigrum" subsp. "hermaphroditum". 
W północnej Europie bażyna występuje także w zbiorowiskach trawiastych na kwaśnych glebach, wśród takich gatunków traw jak: bliźniczka psia trawka, śmiałek pogięty, kostrzewa owcza i czerwona. 
W górach rośnie w wilgotnych zaroślach kosodrzewiny na grubej warstwie kwaśnej próchnicy oraz na torfowiskach i halach górskich. Bażyna czarna dominuje w płatach zespołu "Vaccinio-Empetrum nigri", opisanego z eksponowanych skał piaskowcowych w Górach Stołowych i Tatr Bielskich. Bażyna czarna obupłciowa rośnie głównie w zbiorowiskach z dominacją kosodrzewiny i niewielkim udziałem borówki halnej oraz na torfowiskach wysokich w zespole "Oxycocco microcarpi-Empetrion hermaphroditi", rzadziej w borówczyskach i wrzosowiskach z borówką czarną, halną i brusznicą oraz z wrzosem.
Bażyna źle znosi konkurencję borówki czarnej, ustępując w przypadku jej silnego wzrostu. Z drugiej strony bażyna nierzadko dominuje w miejscach występowania tworząc płaty niemal jednogatunkowe i znacznie ograniczając rozwój innych roślin. Na obszarach gdzie ograniczone jest żerowanie roślinożerców i rzadkie są inne zaburzenia oddziałujące na runo stanowić może problem dla odnowienia lasu (zarówno naturalnego, jak i sztucznego). Za allelopatyczne oddziaływanie odpowiadać ma związek fenolowy batatasin-III i bibenzyl. Uwalniane są one w liściach i dostają się po ich opadnięciu do gleby oraz spłukiwane są do niej przez deszcze i śnieg. Pogarszają one możliwość kiełkowania innych roślin oraz osłabiają aktywność mikrobiologiczną i enzymatyczną gleby. 
Korzenie bażyny wchodzą w symbiozę z grzybami mikoryzowymi z rodzajów "Mortierella", "Cladosporium" i "Oidiodendron" tworząc typową dla wrzosowatych mikoryzę erikoidalną. 
Gęste maty niskich, płożących pędów bażyny stanowią istotne siedlisko dla bytowania gryzoni i innych drobnych zwierząt.
Pędy bażyny nie są zgryzane przez owce i większość jeleniowatych, ale chętnie żywią się nimi głuszcowate i pardwy. Owoce stanowią pożywienie dla licznych ssaków. Jedzą je np. lisy, wiewiórki i renifery, dla niedźwiedzi są ważnym źródłem pożywienia zwłaszcza po wybudzeniu się ze snu zimowego. Odgrywają kluczową rolę w jesiennej diecie nornic. Stanowią pokarm dla co najmniej 40 gatunków ptaków (np. wrony siwej, śnieguły zwyczajnej, gęsi, sieweczek, srok, kruków, cietrzewi, drozdowatych, kulików, mew, rybitw i wydrzyków).
Bażyną żywi się także szereg bezkręgowców. Z roztoczy tworzy na niej galasy i powoduje chlorotyczne zmiany liści "Aceria empetri" (bażyna jest jedynym gatunkiem pokarmowym tego gatunku). Na roślinie żerują: "Eremocoris fenestratus", "Ericaphis latifrons" i "Fimbriaphis fimbriata" (pluskwiaki różnoskrzydłe). Jest ona rośliną pokarmową dla gąsienic licznych gatunków motyli. Z modraszkowatych korzysta z niej zieleńczyk ostrężyniec; z miernikowcowatych: "Glacies coracina" (bażyna jest podstawową rośliną żywicielską larw), "Carsia sororiata", "Entephria caesiata", "Idaea contiguaria" i "Eulithis populata"; z sówkowatych: "Amathes alpicola", "Anarta melanopa", "Coenophila subrosea", "Paradiarsia glareosa" i "Xestia alpicola"; z kraśnikowatych: "Zygaena exulans" (bażyna jest podstawową rośliną żywicielską); ze skośnikowatych: "Prolita sexpunctella" i ze "Scythrididae": "Scythris empetrella".
Na żywych i martwych liściach bażyny rozwijają się takie grzyby jak: "Phaeangellina empetri" (tocznikowce), "Duplicaria empetri" i "Pseudophacidium smithianum" (facydiowce), "Physalospora empetri" i "Didymosphaeria empetri" (kuliste), "Chrysomyxa empetri" (rdzowce), "Glomosperma empetri" (moniliowce), "Botryosphaeria hyperborea" ("Botryosphaeriales") i "Arwidssonia empetri" (próchnilcowce). Rośliny bywają też atakowane i uśmiercane przez "Phytophthora kernoviae" (wroślikowce).
Systematyka i zmienność.
Status taksonomiczny gatunku i blisko z nim spokrewnionych jest przedmiotem dyskusji. W szerokim ujęciu "Empetrum nigrum" jest jednym z 2–3 gatunków w rodzaju "Empetrum" i obejmuje szereg podgatunków, w wąskim ujęciu jest jednym z kilkunastu gatunków w obrębie rodzaju. Z badań genetycznych wynika, że diploid "Empetrum nigrum" jest grupą bazalną dla wielokrotnie powstających w różnych miejscach tetraploidów, co skutkować ma trudną do segregacji zmiennością genetyczną. Wskazuje się jako niejednoznaczny związek między ploidalnością a dwupiennością lub obupłciowością tych roślin – na biologię rozrodu istotny wpływ mogą bowiem mieć czynniki środowiskowe. Potwierdzają to znajdowane rośliny z kwiatami obupłciowymi o pozostałych cechach właściwych dla podgatunku typowego.
Formy tetraploidalne w efekcie we "Flora of North America" nie są uznawane za na tyle odległe, by mogły być traktowane jako odrębne gatunki. Także "Flora Europaea" kwestionuje znaczenie ploidalności jako wystarczającego uzasadnienia podniesienia taksonów powstałych w wyniku zwielokrotnienia chromosomów do rangi gatunku. Również "The Plant List" uznaje tetraploidy za podgatunki.
Z kolei przy nadaniu priorytetu dla cechy płciowości kwiatów zaproponowano podział wszystkich taksonów w obrębie "Empetrum nigrum" "sensu lato" między trzy podgatunki: "E. nigrum" subsp. "nigrum" (rośliny dwupienne), "E. nigrum" subsp. "hermaphroditum" (rośliny o kwiatach obupłciowych), "E. nigrum" subsp. "subholarcticum" (rośliny o kwiatach zarówno jedno-, jak i obupłciowych). Czasem grupuje się wszystkie taksony dwupienne (o kwiatach jednopłciowych, liściach węższych i dłuższych) jako "E. nigrum" subsp. "nigrum", a resztę (o kwiatach zasadniczo obupłciowych, o liściach krótszych i bardziej eliptycznych) jako "E. nigrum" subsp. "hermaphroditum". 
W piśmiennictwie polskim tradycyjnie wyróżnia się raczej jako odrębne gatunki obie formy bażyn występujące w kraju tj. bażynę czarną "E. nigrum" i obupłciową "E. hermaphroditum".
Przegląd taksonów włączanych do "Empetrum nigrum":
Jako rośliny ozdobne uprawia się poza formami dzikimi także nieliczne kultywary:
Nazewnictwo.
Naukowa nazwa rodzaju pochodzi od użytego przez Dioskurydesa określenia "enpetron" dla jakiejś rośliny górskiej ("en" znaczy – „z, w, na, przy, między”; "petros" znaczy – „skała”). Na bażynę przeniesiona została przez Josepha Pittona de Tourneforta, który gatunek nazwał "Empetrum montanum". Epitet gatunkowy "nigrum" ustalił Karol Linneusz. Słowo to oznacza „czarne, czarny” i nawiązuje do koloru owoców bażyny.
Polska nazwa „bażyna” zarejestrowana została w XVI wieku przez Marcina Siennika ("Herbarz...", 1568), potem częściej już w XIX wieku (np. w Encyklopedii Orgelbranda, przez Jakuba Wagę ("Historya roślin", 1871)). Popularnie roślinę i jej owoce zwano „małpimi jagodami” oraz „bagnówką”, poza tym „bagniskiem”, „żurawimi jagodami”, a w Tatrach (gwara podhalańska) określana była mianem „jafer”. Po ustaleniu dwuczłonowych nazw zwyczajowych gatunków roślin w początkach XX wieku w użyciu była nazwa „bażyna czarnojagodowa” (Władysław Szafer i in. "Rośliny polskie", 1924).
Zagrożenia i ochrona.
Wyższe temperatury związane z globalnym ociepleniem wskazywane są jako przyczyna ustępowania gatunku z obszarów niżej położonych w południowej części zasięgu, udokumentowane np. w Wielkiej Brytanii czy eksperymentalnie w Holandii, przy czym są też przyczyną ekspansji gatunku w północnej części zasięgu. Rośliny tego gatunku źle znoszą wydeptywanie, choć w porównaniu do innych gatunków wydmowych należą do wyjątków potrafiących przetrwać nawet ponad 2,5 tysiąca przejść. Źle lub wcale nie odnawiają się po wyrębie drzewostanu oraz wygryzieniu roślin do nagiej ziemi przez renifery.
Bażyna czarna nie została ujęta w czerwonej księdze gatunków zagrożonych IUCN (nie została poddana ocenie do wersji 2017-3). Gatunek uznawany jest za zagrożony w różnych krajach przy południowej granicy swego zasięgu. W Polsce umieszczony był na czerwonej liście roślin i grzybów Polski w wydaniu z 2006, w grupie gatunków narażonych na wyginięcie (kategoria zagrożenia [V]). W wydaniu listy z 2016 nie uznany za spełniający kryteria zagrożenia. Od 2014 roku roślina jest objęta w Polsce ochroną częściową.
Poza tym gatunek zagrożony jest w Szwajcarii (EN), w Czechach (jako rzadki wymagający dodatkowej uwagi), w Niemczech (zagrożony jest podgatunek typowy).
Siedliska gatunku podlegają w Unii Europejskiej ochronie w sieci Natura 2000 jako siedliska przyrodnicze: nadmorskie wrzosowiska bażynowe ("Empetrion nigri") [siedlisko priorytetowe o kodzie 2140], wydmy szare [siedlisko priorytetowe o kodzie 2130], lasy mieszane i bory na wydmach nadmorskich [kod 2180], wysokogórskie borówczyska bażynowe ("Empetro-Vaccinietum") [kod 4060], żywe i zdegradowane torfowiska wysokie [kody 7110 i 7120], torfowiska przejściowe i trzęsawiska [kod 7140], bory i lasy bagienne ("Vaccinio uliginosi-Betuletum pubescentis, Vaccinio uliginosi-Pinetum, Pino mugo-Sphagnetum, Sphagno girgensohnii-Piceetum" i brzozowo-sosnowe bagienne lasy borealne) [siedlisko priorytetowe o kodzie 91D0].
Znaczenie użytkowe.
Sok i odwar z owoców używane były do farbowania zaprawionego ałunem płótna i wełny na kolor ciemnoczerwony (według Kluka także brunatny). Sok z ałunem stosowany był także do farbowania futer (według Kluka gotować je należało przy tym z rybim tłuszczem).
Soczyste owoce są jadalne. Ich smak opisywany jest jako słodkawomdły i kwaskowaty, „wodnisty” lub wręcz podaje się, że nie mają smaku. Za niezbyt atrakcyjne walory smakowe odpowiadać mają taniny. Smak owoców poprawia się po ich przemrożeniu. Spożywanie owoców utrudniają twarde nasiona. Wartość energetyczna owoców wynosi 5,51 kcal/g.
Na dalekiej północy owoce bażyny (głównie obupłciowej subsp. "hermaphroditum") stanowią ważne źródło witaminy C. Ze względu na rozpowszechnienie i mrozoodporność bażyny – uznawana jest za najważniejszą roślinę owocową w Arktyce. Jej owoce spożywane są przez Inuitów, Indian Ameryki Północnej, ludy zamieszkujące Rosję, jadane były też w Szkocji i Polsce. Jedzono je surowe lub ubite i zmieszane z cukrem, tłuszczami zwierzęcymi (np. olejem fok lub tłuszczem renifera), utartymi na gładko wątrobami rybimi lub suszonymi rybami. Potrawy urozmaicano także innymi owocami, np. borówek. Z owoców bażyny sporządza się także napoje (w tym wino, które cechuje się wyższą aktywnością antyoksydacyjną od win z winogron) i przetwory (np. dżemy), można je dodawać także do ciast. Używano ich też podczas wędzenia ryb. 
Owoce przechowywano zanurzone w foczym tłuszczu. Według niektórych źródeł także je suszono, ale inne temu przeczą.
Z pędów bażyny przygotowywano także wywary do picia.
Według części źródeł niezalecane jest spożywanie owoców bażyny w większej ilości. Krzysztof Kluk ostrzegał, że „obfite ich zażycie głowę zawraca”.
Owoce bażyny wskazywane są jako jeden z wiodących kandydatów do włączenia do listy tzw. superfood ze względu na bardzo wartościowy odżywczo skład. Sproszkowane owoce stanowić też mogą składnik żywności funkcjonalnej. Do 2016 nie uzyskały jednak znaczenia komercyjnego.
Ze względu na rozrastanie się w formie rozległych mat – bażyna uznawana jest za wartościową roślinę okrywową. Uprawiana jest jednak rzadko, głównie w kolekcjach.
W lecznictwie ludowym ziele bażyny "Herba Empetri" stosowane było jako środek ściągający, pobudzający, przeciwszkorbutowy i wzmacniający. Z gotowanych liści sporządzano suche okłady. Przez Inuitów owoce stosowane są w leczeniu biegunki i mają przy tym być bardziej skuteczne niż jagody borówki. Spożyte w nadmiarze powodować jednak mają zaparcie, a zapobiegać temu ma spożywanie owoców wraz z mięsem. Haidowie wywarem z pędów bażyny leczyli gruźlicę.
W owocach bażyny zidentyfikowano związki mające działanie antybakteryjne i przeciwgrzybicze. W lecznictwie ludowym Korei bażyny stosowane były w leczeniu zakażeń układu moczowego, zapaleniu nerek i cewki moczowej. Substancjami czynnymi zawartymi w bażynie są głównie flawonole i antocyjany, przy czym działanie antybakteryjne tłumaczone jest kompleksowym działaniem różnych związków (poza ww. także wpływem np. tanin i kwasów organicznych) oraz oddziaływaniami synergicznymi między nimi. Stwierdzono w badaniu "in vitro", że ekstrakty z owoców bażyny działają silnie osłabiająco na wzrost "Bacillus cereus" i "Staphylococcus aureus", średnio na "Bacillus subtilis" i słabo na: "Campylobacter jejuni", "Staphylococcus epidermidis" i "Escherichia coli". Sok z owoców bażyny powodował także zahamowanie wzrostu "Streptococcus pneumoniae" "in vitro". Stwierdzono także działanie przeciwnowotworowe ekstraktu owoców bażyny w octanie etylu polegające na ochronie przed promieniowaniem UVB stwierdzone na keratynocytach HaCaT.
Owoce bażyny wyróżniają się wysoką aktywnością antyoksydacyjną (9,63 mmol/L), znacznie przewyższając większość jadalnych owoców i warzyw (wyjątkiem o podobnie silnych właściwościach jest aronia). Spożywanie przez ochotników przez 4 tygodnie codziennej dawki 2 g sproszkowanych owoców bażyny spowodowało u nich znaczący spadek poziomu cholesterolu ogólnego i lipoprotein niskiej gęstości (LDL).
Pędami bażyny w Arktyce wypełniano materace do spania oraz czyszczono nimi lufy broni palnej.
Przy obfitym występowaniu gatunek stanowi problem w gospodarce leśnej utrudniając odnowienie lasu.

</doc>
<doc id="562855" url="https://pl.wikipedia.org/wiki?curid=562855" title="Jonny Moseley">
Jonny Moseley

Jonathan „Jonny” Moseley (ur. 27 sierpnia 1975 r. w San Juan, Portoryko) – amerykański narciarz, specjalista narciarstwa dowolnego. Jego największym sukcesem jest złoty medal w jeździe po muldach wywalczony na igrzyskach olimpijskich w Nagano. Zdobył także brązowy medal w kombinacji na mistrzostwach świata w La Clusaz. W Pucharze Świata triumfował w klasyfikacji generalnej w sezonach 1994/1995 i 1995/1996. W sezonie 1995/1996 triumfował także w klasyfikacji kombinacji, a w sezonie 1997/1998 był najlepszy w klasyfikacji jazdy po muldach.
W 2002 r. zakończył karierę.

</doc>
<doc id="562857" url="https://pl.wikipedia.org/wiki?curid=562857" title="Steve Garvey">
Steve Garvey

Steve Garvey (ur. 22 grudnia 1948 w Tampie) – amerykański baseballista i biznesmen.

</doc>
<doc id="562859" url="https://pl.wikipedia.org/wiki?curid=562859" title="Wahrheit oder Pflicht">
Wahrheit oder Pflicht

Wahrheit oder Pflicht (niem. "Prawda czy wyzwanie", dosł. "Prawda czy obowiązek") – ósmy studyjny album zespołu Oomph!, wydany 2004 roku. Dostępny jest także digipak z dwoma bonusowymi piosenkami oraz teledyskiem do piosenki Brennende Liebe wykonaną z wokalistką austriackiej formacji L'Âme Immortelle należąca do tej samej wytwórni co Oomph! Album promuje singel "Augen Auf!", który okazał się absolutnym sukcesem i zajmował czołowe miejsca na listach przebojów. Jest także wersja Limited Edition z dodatkowymi trzema utworami śpiewanymi w języku angielskim - ścieżka 5 Burn your eyes, ścieżka 9 Answer me i ścieżka 12 Nothing.

</doc>
<doc id="562862" url="https://pl.wikipedia.org/wiki?curid=562862" title="Skarbimir (palatyn)">
Skarbimir (palatyn)

Skarbimir herbu Awdaniec (zm. 16 kwietnia, przed 1132) – możnowładca polski, wychowawca, a następnie doradca i palatyn Bolesława III Krzywoustego.
Życiorys.
Przypuszcza się, że w 1079 roku wraz z ojcem towarzyszył wygnanemu na Węgry królowi Bolesławowi II Szczodremu. Do Polski Michał Stary i Skarbimir mieli powrócić w 1086 roku z Mieszkiem, synem Szczodrego. Po śmierci Mieszka, otrutego w 1089 roku Awdańcy stanęli w opozycji do palatyna Sieciecha.
Aktywny politycznie już za rządów Władysława Hermana. Z jego inicjatywy doszło do porozumienia między Bolesławem i jego bratem Zbigniewem, oraz do zwołania wiecu we Wrocławiu. Tam złożył przysięgę obu synom Władysława Hermana, zatwierdził usunięcie z urzędu Wojsława, opiekuna nieletniego Bolesława i podjął decyzję o zorganizowaniu wyprawy przeciwko posiadającemu realną władzę w państwie palatynowi Sieciechowi. W efekcie Skarbimir został głównym doradcą Bolesława, a po śmierci Władysława Hermana objął urząd palatyna w księstwie małopolsko-śląskim.
W 1103 z ramienia Krzywoustego pertraktował z księciem czeskim Borzywojem II, który – występując jako sojusznik Zbigniewa – wraz ze Świętopełkiem najechał Śląsk. Skarbimir popierał antyczeską politykę, zapewne nie bez jego udziału zorganizowano wyprawę przeciw południowemu sąsiadowi w 1105. Miał duże wpływy i bił nawet własną monetę. Według Długosza książę mianował go w roku 1106 wojewodą krakowskim. Pozostał wiernym sługą księcia Bolesława Krzywoustego do roku 1117, kiedy w niewyjaśnionych okolicznościach wystąpił przeciwko Bolesławowi, za co został ukarany oślepieniem.
Bunt ten z ustawą sukcesyjną Krzywoustego. Problem z zasadą dziedziczenia pojawił się w 1115 roku, kiedy urodził się Leszek, pierwszy syn Krzywoustego z drugiego małżeństwa. Skarbimir miał być przeciwny statutowym regulacjom spraw dziedziczenia i uważał, że o wyborze następcy tronu powinna decydować elita możnowładztwa. Prawdopodobnie odmówił złożenia przysięgi na wierność postanowieniom ustawy, co doprowadziło do usunięcia go z urzędu. Palatyn miał wtedy rozpocząć wojnę z księciem. Nie uzyskał w niej sojuszników i został pokonany. Takie tłumaczenie tła buntu jest jedynie hipotezą ze względu na brak materiałów źródłowych.
Wysuwano także inne, choć mniej popularne domysły: ambicje możnowładcze, porozumienie Skarbimira z Pomorzanami i ruskim księciem Wołodarem () albo z wielkim księciem kijowskim Włodzimierzem Monomachem, zazdrość Krzywoustego o popularność palatyna ().
Pod koniec 1121 roku Piotr Włostowic został pozbawiony godności palatyna, którą ponownie objął Skarbimir. Powrót do czołówki polskich możnowładców potwierdza fakt, że otwiera wykaz świeckich dostojników na dokumencie legata Idziego z Tusculum (wydany między 1123 a 1125 rokiem) oraz w lubińskiej "Księdze brackiej".
Życie prywatne.
Był synem Michała Skarbka z Góry, komesa, fundatora klasztoru benedyktynów w Lubinie, tudzież bliskim krewnym Michała Młodszego. O żonie Skarbimira wiadomo tylko tyle, że zmarła najpóźniej w 1121 roku. Skarbimir miał najprawdopodobniej siedmiu synów: Jaszczołta, Skarbimira, Przedwoja, Henryka, Szczedrzyka, Michała i Pakosława. , że jego córką była „Lachowica” (Polka), która w 1124 roku poślubiła Wsiewołoda Dawidowicza, księcia muromskiego. Drugą prawdopodobną córką Skarbimira była żona komesa Włosta, rodzonego lub stryjecznego brata Piotra Włostowica.
Skarbimir zmarł 16 kwietnia (datę dzienną przekazał "Nekrolog lubiński"). Data roczna nie jest znana – wiadomo, że zmarł za panowania Bolesława III Krzywoustego, ponieważ w momencie śmierci tego władcy palatynem był już Piotr Włostowic. Sądzi się, że Włostowic pełnił urząd wojewody już w 1132 roku, stąd datuje się zgon Skarbimira najpóźniej na 1131 rok.

</doc>
<doc id="562863" url="https://pl.wikipedia.org/wiki?curid=562863" title="Mitylene">
Mitylene



</doc>
<doc id="562864" url="https://pl.wikipedia.org/wiki?curid=562864" title="Karaibska Republika Żeglarska">
Karaibska Republika Żeglarska

Karaibska Republika Żeglarska ("Republica Caribena de los Marineros") – organizacja polonijna założona 17 kwietnia 1995 roku na wyspie Sandy Cay w archipelagu Bahamów przez uczestników rejsu jachtu Solidarity. Istniała do roku 2007, a próby odtworzenia jej działalności trwały do roku 2010.
„Obywatelami” republiki byli aktorzy, reżyserzy, podróżnicy i żeglarze, jak np. Bogusław Linda, Marek Kondrat, Filip Bajon, Marek Kamiński, Zbigniew Zamachowski, Roman Paszke, Wojciech Malajkat i inni liczni żeglarze z Polski, Stanów Zjednoczonych i Kanady. 
Organizacja miała propagować żeglarstwo, zwłaszcza w basenie Morza Karaibskiego, a promocję w latach 1996-2003 zapewniały jej "Wielkie Bankiety KRŻ" i "festiwale" organizowane w Chicago lub w Kołobrzegu.
Od 1998 roku „dożywotni prezydent” Andrzej W. Piotrowski był w posiadaniu jachtu Gemini, który – jako pierwszy jacht regatowy z Polski uczestniczył w 1999 w regatach śródlądowych Chicago-Mackinac. W 2003 polski jacht regatowy s/y Lighting (skiper: Krzysztof Kamiński) wygrał regaty Chicago-Mackinac w klasie open.
W latach 2006-2007 Karaibska Republika Żeglarska zorganizowała rejsy do Polinezji Francuskiej i wysp archipelagu Tonga. Zbudowany we Francji katamaran "SY Catana 48" odwiedził między innymi Tahiti, Bora-Bora i Markizy.

</doc>
<doc id="562867" url="https://pl.wikipedia.org/wiki?curid=562867" title="Solidarity">
Solidarity

Solidarity − jacht turystyczno-regatowy pływający pod polską banderą, port macierzysty Kołobrzeg, numer rejestracyjny POL-3108. 
Zbudowany 1986 w niemieckiej stoczni Dehler slup o kadłubie z włókna szklanego; silnik pomocniczy wysokoprężny Yanmar, o mocy 18 KM. Wymiary: 10.10 m x 3.40 m x 1.70 m. Pow. Ożaglowania 60 m².
Wkrótce po zwodowaniu odbył swoją dziewiczą podróż do Miami na Florydzie, a w roku następnym znalazł się na Wielkich Jeziorach. Od nabycia go przez kpt. Andrzeja Piotrowskiego dwukrotnie przepłynął rzekę Missisipi, trzykrotnie pokonał rzeki i kanały Francji od kanału La Manche po Morze Śródziemne, ośmiokrotnie uczestniczył w regatach Chicago – Mackinac, sześciokrotnie pokonał Atlantyk. To na jego pokładzie popłynęli żeglarze, którzy w 1995 założyli Karaibską Republikę Żeglarską.

</doc>
<doc id="562868" url="https://pl.wikipedia.org/wiki?curid=562868" title="Mariusz Stachowiak">
Mariusz Stachowiak

Mariusz Stachowiak (ur. 1956 w Gnieźnie, zm. 9 stycznia 2006 w Poznaniu) – polski fotoreporter.
Współpracował z redakcją tygodnika Wprost. W okresie przemian politycznych w Polsce, zajmował się fotograficzną dokumentacją upadku PRL-u i narodzin III RP. Na swych zdjęciach uwiecznił między innymi: Festiwal w Jarocinie, opozycję antykomunistyczną, bezdomnych mieszkających na dworcach, ludzi z listy najbogatszych Polaków oraz polityków.
Zdjęcia, które zrobił Tadeuszowi Łomnickiemu podczas prób "Króla Leara" w reżyserii Eugeniusza Korina w Teatrze Nowym w Poznaniu przeszły do historii teatru. Jako fotoreporter-dokumentalista, związany był z Teatrem Dramatycznym im. Szaniawskiego w Wałbrzychu, gdzie uwiecznił na kliszy między innymi przedstawienia Mai Kleczewskiej i Jana Klaty.
Spoczywa na polu urnowym cmentarza komunalnego Miłostowo w Poznaniu.
Linki zewnętrzne.
Wspomnienie o Mariuszu Stachowiaku na e-teatr.pl

</doc>
<doc id="562871" url="https://pl.wikipedia.org/wiki?curid=562871" title="Regaty Chicago – Mackinac">
Regaty Chicago – Mackinac

Regaty Chicago – Mackinac – jedne z największych na świecie regat jachtów na wodach śródlądowych, organizowane corocznie od 1898 roku przez Chicago Yacht Club.
Specyfikacja i rekordy.
Trasa o długości wiedzie z Chicago do cieśniny i wyspy Mackinac, gdzie jezioro Michigan łączy się z jeziorem Huron.
Absolutny rekord pobił w roku 1998 milioner i łowca rekordów Steve Fossett pokonując trasę w 18 godzin i 50 minut na katamaranie „Stars and Stripes”. Rekord w kategorii jachtów jednokadłubowych należy do Roya E. Disneya, który pokonał trasę w 23 godziny i 30 minut na łodzi „Pyewacket” w 2002 roku.
Pierwsze regaty, które odbyły się w 1898 roku wygrał slup „Vanenna”, pokonując cztery inne łodzie. Uczestnicy, którzy zaliczyli 25 startów, otrzymują honorowy tytuł "Island Goat". Każdego roku podczas Goats’ Annual Spring Gala stowarzyszenie Island Goats Sailing Society honoruje zwycięzców nagrodami IGSS Freshwater Award, Master Mariners Trophy i Special Goat Honors (Fastest Goat to Mackinac Trophy, "Smoked" Goat Award, Double Goat Honor Roll).
W 2008 roku regaty rozegrane zostały po raz setny.

</doc>
<doc id="562874" url="https://pl.wikipedia.org/wiki?curid=562874" title="Trydeizm">
Trydeizm



</doc>
<doc id="562885" url="https://pl.wikipedia.org/wiki?curid=562885" title="El Alto">
El Alto

El Alto (z hiszp.: "Wysokie") – drugie co do wielkości miasto w Boliwii, na wyżynie Altiplano, w zespole miejskim La Paz. W 2005 roku liczba mieszkańców według danych ze spisu powszechnego wynosiła 775.836, w 2006 wzrosła do 827.239, a w roku 2010 zwiększyła się do 1 184 942 mieszkańców. 79% populacji stanowią Ajmara, 6% Keczua a 19% ludność pochodzenia europejskiego. Od 1952 roku, czyli od przeprowadzenia reformy rolnej, miasto jest najszybciej rozwijającym się ośrodkiem w Boliwii. W mieście rozwinął się przemysł spożywczy oraz odzieżowy. W 1987 roku zostało formalnie włączone do La Paz, jednak fizycznie jest oddzielone rogatkami kontrolującymi ruch na jedynej drodze łączącej oba miasta.
Panuje tu surowy klimat, najwyższa średnia dzienna temperatura wynosi 17 °C.
W granicach miasta znajduje się międzynarodowy Port lotniczy El Alto obsługujący La Paz.
Miasto rozwija się w niekontrolowany sposób, początkowo po przeprowadzonej w 1952 reformie rolnej a następnie od chwili napływu górników ze zlikwidowanych kopalń rud miedzi. Chaotyczna i prymitywna zabudowa miasta tworzona jest wzdłuż boliwijskiego odcinka drogi panamerykańskiej i poprzecznych do niej ulic, w większości parterowa i jednopiętrowa. Wysoki stopień bezrobocia, niewielki przemysł przetwórczy, liczne warsztaty usługowe. 
Trudna sytuacja ekonomiczna mieszkańców jest przyczyną licznych protestów. W latach 2003-2005 mieszkańcy systematycznie blokowali drogę prowadząca do lotniska międzynarodowego oraz dostawy paliwa i gazu dla La Paz. Rozruchy te nazwano "Boliwijską Wojną Gazową", a w ich wyniku straciło życie około 70 mieszkańców.
El Alto jest jednym z najwyżej położonych miast na świecie – do 4150 m n.p.m.

</doc>
<doc id="562886" url="https://pl.wikipedia.org/wiki?curid=562886" title="Ken Duken">
Ken Duken

Ken Duken (ur. 17 kwietnia 1979 w Heidelbergu) – niemiecki aktor, reżyser, producent i scenarzysta.
Życiorys.
Wczesne lata.
Urodził się w Heidelbergu jako syn aktorki teatralnej Christiny Loeb i lekarza. Jego przodkowie byli niemieckimi marynarzami. Dorastał ze starszą siostrą Annaleną (ur. 18 maja 1975).
Kariera.
Karierę aktorską rozpoczął w 1997 od występu w spektaklu Friedricha Dürrenmatta "Wizyta starszej pani". Rok później trafił na mały ekran w telewizyjnym filmie kryminalnym "Krwawy serio" ("Blutiger Ernst", 1998) i dramacie "Julia" ("Julia – Kämpfe für deine Träume!", 1998). Jego debiutem kinowym była drugoplanowa postać Lasera w dramacie sensacyjnym "Schlaraffenland" (1999) u boku Franki Potente.
Za rolę Maxa w melodramacie komediowym "Pocałunek i bieg" ("Kiss and Run", 2002) otrzymał nagrodę im. Adolfa Grimme. W telewizyjnym dramacie historycznym ZDF "August pierwszy cesarz" ("Imperium: Augustus", 2003) z Peterem O’Toole i Benjaminem Sadlerem zagrał Marka Agrypę. Na planie dramatu "Nitschewo" (2003) spotkał się z Danielem Olbrychskim. Jego debiutancki film krótkometrażowy "Według innego punktu widzenia" ("From Another Point of View", 2003) przyniósł mu nominację do nagrody na Festiwalu Max Ophüls w Saarbrücken. W telewizyjnym thrillerze "Tato" ("Entrusted", 2003) wystąpił u boku Klausa Maria Brandauera i Thierry'ego Lhermitte.
Za postać Adriana w dreszczowcu "Śmiertelna dywersja" ("Tödlicher Umweg", 2004) odebrał nagrodę Undine w Baden (Austria). W biograficznym dramacie "Karol. Człowiek, który został papieżem" ("Karol, un uomo diventato Papa", 2005) z główną rolą Piotra Adamczyka i udziałem Raoula Bovy wystąpił w roli Adama Zielińskiego. Za rolę trenera Toniego w dramacie sportowym "Inna liga" ("Eine Andere Liga", 2005) został uhonorowany nagrodą Platinum na Monte-Carlo Comedy Film Festival w Monako. Zagrał główną rolę pirata Klausa Störtebekera w telefilmie przygodowym "Klaus Stoertebeker: Pirat z Północy" ("Störtebeker", 2006). W telewizyjnej adaptacji powieści Lwa Tołstoja "Wojna i pokój" (2007) u boku Alessio Boni, Benjamina Sadlera i Malcolma McDowella pojawił się jako Anatole Kuragin. W dramacie wojennym Quentina Tarantino "Bękarty wojny" ("Inglourious Basterds", 2009) z udziałem Brada Pitta, Christopha Waltza i Tila Schweigera wystąpił jako niemiecki żołnierz.
Życie prywatne.
W 2000 ożenił się z Marisą Leonie Bach, z którą ma syna Viggo (ur. w październiku 2009).

</doc>
<doc id="562889" url="https://pl.wikipedia.org/wiki?curid=562889" title="Jerzy Schejbal">
Jerzy Schejbal

Jerzy Ryszard Schejbal (ur. 7 listopada 1946 w Nowym Sączu) – polski aktor filmowy i teatralny, profesor sztuk teatralnych.
Życiorys.
W 1968 roku ukończył studia na PWST w Krakowie. Od zakończenia edukacji występował na deskach teatrów:
Od 1980 roku związany jest z Teatrem Polskim we Wrocławiu.
Obecnie aktor Teatru Polskiego w Warszawie.
W latach 1993–1996 dziekan Wydziału Aktorskiego filii PWST we Wrocławiu.
Życie prywatne.
Drugą żoną została aktorka Grażyna Kruk (rozwiedzeni), z którą ma córki Magdalenę, także aktorkę oraz Katarzynę. Z pierwszego małżeństwa z Małgorzatą z domu Sieczko ma córkę Natalię Schejbal.
Filmografia.
Utworzono na podstawie materiału źródłowego

</doc>
<doc id="562893" url="https://pl.wikipedia.org/wiki?curid=562893" title="Ennio Fantastichini">
Ennio Fantastichini

Ennio Fantastichini (ur. 20 lutego 1955 w Gallese, zm. 1 grudnia 2018 w Neapolu) – włoski aktor telewizyjny i filmowy. Zagrał w filmie "Karol. Człowiek, który został papieżem".

</doc>
<doc id="562895" url="https://pl.wikipedia.org/wiki?curid=562895" title="Matt Craven">
Matt Craven

Matt Craven, właśc. Matthew John Crnkovich (ur. 10 listopada 1956 w Port Colborne) – kanadyjski aktor filmowy, telewizyjny i teatralny.
Życiorys.
Urodził się w Port Colborne w prowincji Ontario jako syn Joanne Leslie, fryzjerki, i Nicka Crnkovicha. Ojciec zmarł sześć tygodni po jego urodzeniu. Dorastał wraz z siostrą. Porzucił naukę w szkole średniej na drugim roku, aby zarobić pieniądze dla swojej rodziny. Pracował jako strażak, kierowca ciężarówki i barman.
W 1975 natknął się na ogłoszenie w lokalnej gazecie o propozycji udziału w musicalu "Dracula" wg powieści Brama Stokera na scenie Niagara Falls Music Theatre, gdzie dostał swoją pierwszą rolę aktorską jako Jonathon Harker.
W 1992 poślubił Sally Sutton. Mają dwoje dzieci: syna Nicholasa i córkę Josephine.

</doc>
<doc id="562896" url="https://pl.wikipedia.org/wiki?curid=562896" title="Bartłomiej Świderski">
Bartłomiej Świderski

Bartłomiej Świderski (ur. 7 marca 1973 we Wrocławiu) – polski aktor i piosenkarz, wokalista zespołu Grejfrut (2000–2003).
Życiorys.
Ukończył Liceum Ogólnokształcące im. Bolesława Chrobrego w Bielawie. W 1994 roku ukończył Lart StudiO. W 1998 roku ukończył studia na Wydziale Aktorskim PWSFTviT w Łodzi.
Od roku 1998 przez kilka lat był aktorem Teatru Studio w Warszawie. Występował także na deskach teatrów: Teatru im. Stefana Jaracza w Łodzi (1997), Teatru Powszechnego w Łodzi (1997) oraz Teatru Wybrzeże w Gdańsku (2002).
W latach 1998–2002 związany był z aktorką Joanną Brodzik.

</doc>
<doc id="562903" url="https://pl.wikipedia.org/wiki?curid=562903" title="Patrycja Durska">
Patrycja Durska

Patrycja Matylda Durska (ur. 24 maja 1977 w Poznaniu) – polska aktorka teatralna i filmowa.
Życiorys.
W 2001 ukończyła studia na PWST w Krakowie. Od 2002 jest aktorką Teatru Ludowego w Krakowie.
Ma dwie córki: Klarę (2004) i Anielę (2007).

</doc>
<doc id="562906" url="https://pl.wikipedia.org/wiki?curid=562906" title="Sfinks (mitologia grecka)">
Sfinks (mitologia grecka)

Sfinks – w mitologii greckiej uskrzydlony potwór o ciele lwa oraz głowie i piersiach kobiety. Według Hezjoda córka Chimery i Ortrosa, w innych przekazach – córka Tyfona i Echidny.
Pilnowała dostępu do Teb, siedząc na skale w wąwozie i pożerając ludzi, którzy nie potrafili rozwiązać jej zagadki. Zadawała pytanie, którego nauczyła się od muz: „Co to za zwierzę, które rano chodzi na czterech nogach, w południe na dwóch, a wieczorem na trzech?” Edyp po wróżebnym śnie rozwiązał jej zagadkę odpowiadając, że to człowiek (dzień to życie człowieka, który w dzieciństwie raczkuje, jako dorosły chodzi na dwóch nogach, a na starość często używa trzeciej nogi, czyli laski). Rozwiązanie zagadki spowodowało śmierć potwora, który rzucił się w przepaść.
Sfinks zadawała jeszcze jedno pytanie: „"Są dwie siostry – jedna rodzi drugą, a druga pierwszą"”. Edyp odpowiedział trafnie – dzień i noc, tzn. dzień „rodzi” noc, a noc „rodzi” dzień (w języku greckim „dzień” jest rodzaju żeńskiego).
Motyw przedstawiający sfinksa był popularny w ornamentyce greckiej.

</doc>
<doc id="562907" url="https://pl.wikipedia.org/wiki?curid=562907" title="Krzysztof Stelmaszyk">
Krzysztof Stelmaszyk

Krzysztof Stelmaszyk (ur. 2 marca 1959 w Warszawie) – polski aktor teatralny, filmowy, telewizyjny i dubbingowy.
Życiorys.
Na studiach został dostrzeżóny jako aktor o wyrazistym emploi. W 1984 zdobył pierwszą nagrodę na II Ogólnopolskim Przeglądzie Spektakli Dyplomowych Szkół Teatralnych w Łodzi za rolę Alfa Omegi i Gościa w przedstawieniu "Kariera Alfa Omegi" Tuwima i Hemara w reżyserii Tadeusza Łomnickiego prezentowanym przez PWST w Warszawie. Po ukończeniu studiów rozpoczął pracę w teatrach warszawskich: Teatrze Polskim ("Matka" Witkiewicza), Teatrze Współczesnym, Teatrem Dramatycznym, Teatrem Montownia, Teatrem na Woli, Teatrze Narodowym.
Jako aktor filmowy zadebiutował rolą Marka w "Maskaradzie" (1986). Z uwagi na trudną sytuację w kraju, w 1988 wraz z ówczesną żoną i synami wyemigrował do Kanady, gdzie wcześniej zamieszkał jego brat. Po pięciu latach wrócił do Polski. W kolejnych latach wystąpił w wielu innych filmach, a takżę serialach telewizyjnych, m.in. "Magda M.", "Testosteron", "Och, Karol 2", "Pokaż, kotku, co masz w środku" czy "39 i pół", "Tango z aniołem", "Radio Romans", "Mamuśki", "O mnie się nie martw", "Dziewczyny ze Lwowa" czy "W rytmie serca". Zajął się także dubbingiem; podłożył głos pod bohaterów animowanych produkcji wytwórni DreamWorks, takich jak "Rybki z ferajny", "Skok przez płot" czy "Wpuszczony w kanał".
W emitowanym 25 marca 2008 odcinku talk-show "Kuba Wojewódzki" wraz z prowadzącym i drugim gościem, Markiem Raczkowskim, wkładali miniaturki polskich flag w atrapy psich odchodów. W sierpniu 2011 Sąd Apelacyjny w Warszawie wydał prawomocny wyrok w sprawie kary 471 tys. zł, nałożonej przez Krajową Radę Radiofonii i Telewizji na stację TVN w związku z przebiegiem programu, nakazując stacji zapłatę tej kary i zwrot kosztów procesu. Zdaniem sądu, program propagował zachowania „sprzeczne z prawem, z polską racją stanu oraz postaw i poglądów sprzecznych z moralnością i dobrem społecznym” oraz pokazał „brak szacunku dla polskiej flagi, co obraża wartości respektowane przez społeczeństwo”. Stelmaszyk tłumaczył swoje zachowanie chęcią zwrócenia uwagi na zaśmiecanie polskich parków.
Do kwietnia 2016 był zatrudniony w Teatrze Studio, z którego został zwolniony na podstawie prowadzonego przez policję dochodzenia związanego z pomalowaniem sprayem ścian gabinetu dyrektora. Następnie został aktorem Teatru Narodowego w Warszawie.
Życie prywatne.
Ma młodszego o 12 lat brata. Z pierwszego małżeństwa ma synów, Jonasza i Jana, a także córkę Janinę ze związku z Agnieszka Glińską.

</doc>
<doc id="562908" url="https://pl.wikipedia.org/wiki?curid=562908" title="Konrad Tom">
Konrad Tom

Konrad Tom, właśc. Konrad Kusevitzky, pseudonim „Tim-Tom” (ur. 9 kwietnia 1887 w Warszawie, zm. 9 sierpnia 1957 w Los Angeles) – polski scenarzysta, piosenkarz, reżyser filmowy, aktor kina polskiego oraz żydowskiego (w Polsce i na emigracji), autor tekstów kabaretowych (w tym m.in. szmoncesu „Sęk”) i słów wielu piosenek. Jego żoną była aktorka Zula Pogorzelska.
Życiorys.
Urodził się jako Konrad Kusevitzky w zamożnej rodzinie handlowców. Ukończył Szkołę Handlową Zgromadzenia Kupców m. Warszawy. Żeby nie drażnić zniesmaczonej rodziny, zmienił nazwisko na Runowiecki, gdy w 1909 roku wstąpił do Szkoły Aplikacyjnej w Warszawie. W latach 1909–1914 w Łodzi współpracował jako dziennikarz z „Nowym Kurierem Łódzkim”, redagował „Tygodnik śmiechu”. Działał, pisząc teksty i występując jako aktor w teatrach i kabaretach warszawskich: Momus (1909–1911), Teatr Komedia (1914/1915), Teatr Nowoczesny, Kabaret „Chochoł”, w ogrodzie Bagatela (1915/1916), Teatr „Czarny Kot” (1917/1918), Teatr „Miraż” (1915/1916 i 1918/1919), Teatrzyk Qui Pro Quo (1919–1923) i (1928–1931), kierownik Teatrzyku „Stańczyk” (1923/1924), kierownik kabaretu „Perskie Oko” (1925–1927), Teatr Nowości (1927/1928), Teatr Banda (1931–1933). W latach 1933–1939 w teatrach Rex, Cyganeria, Stara Banda, Hollywood, Cyrulik Warszawski, 13 rzędów, Wielka Rewia, Operetka przy Karowej. 4 maja 1938 r. w sali Filharmonii obchodził trzydziestopięciolecie pracy artystycznej.
Był autorem librett operetkowych i wodewilowych. Od 1916 roku reżyserował, występował w filmach i pisał scenariusze. Występował także w radiowych słuchowiskach.
Po wybuchu II wojny światowej znalazł się we Lwowie, gdzie od grudnia 1939 roku był kierownikiem, reżyserem i aktorem polskiego Lwowskiego Państwowego Teatru Miniatur. Od zimy 1941 występował w zespole przy Armii Polskiej w ZSRR, z którą w 1942 roku wyruszył na Bliski Wschód, do Iranu, Iraku, Syrii, Palestyny, Egiptu i Włoch, występując dla jednostek frontowych. We Włoszech w 1946 roku napisał scenariusz do filmu "Wielka droga". Po wojnie zamieszkał w Stanach Zjednoczonych. W 1956 roku odniósł ciężkie obrażenia w wypadku samochodowym. Rok później zmarł na raka w Los Angeles.
„Był jedną z najbardziej znanych postaci polskiego kabaretu w okresie międzywojennym, przede wszystkim ze względu na swoją wszechstronną działalność w tej dziedzinie. Przystojny, elegancki, nawet wytworny, był dobrym piosenkarzem, aktorem (przede wszystkim wykonawcą skeczów, w których odtwarzał role elegantów i typy żydowskie), także dowcipnym, inteligentnym konferansjerem”.

</doc>
<doc id="562909" url="https://pl.wikipedia.org/wiki?curid=562909" title="Rajmund Lull">
Rajmund Lull



</doc>
<doc id="562910" url="https://pl.wikipedia.org/wiki?curid=562910" title="Agawa ciemnozielona">
Agawa ciemnozielona

Agawa ciemnozielona ("Agave atrovirens") – gatunek rośliny z rodziny agawowatych ("Agavaceae"). Pochodzi z Ameryki Środkowej, ze środkowego Meksyku. Jest też uprawiana w Meksyku .
Morfologia.
Ogólnym pokrojem przypomina inne agawy. Jest to duża bylina osiągająca wysokość do 8 m. Liście mięsiste, lancetowate, brzegiem zdrewniałe, opatrzone są na szczycie i brzegu silnymi kolcami. Mają długość do 180 cm. Kwiaty zebrane w kandelabrowaty kwiatostan
Zastosowanie.
Ze słodkawego soku zwanego "aguamiel" (dosłownie "woda miodowa"), pozyskiwanego z wycięcia pączków szczytowych i po poddaniu go fermentacji, produkuje się słaby napój alkoholowy, słynną pulque. Z tego względu potoczna nazwa tej agawy w Meksyku to "maguey pulquero". 

</doc>
<doc id="562911" url="https://pl.wikipedia.org/wiki?curid=562911" title="Agawa chisonska">
Agawa chisonska

Agawa chisonska ("Agave ×glomeruliflora") – gatunek rośliny z rodziny agawowatych ("Agavaceae"). Pochodzi środkowo-wschodniego i północnego Meksyku. Ogólnym pokrojem przypomina inne agawy. Działanie i zastosowanie lecznicze ma takie samo jak agawa amerykańska, tyle że nieco słabsze.

</doc>
<doc id="562912" url="https://pl.wikipedia.org/wiki?curid=562912" title="Agawa parryi">
Agawa parryi

Agawa parryi ("Agave parryi" Engelm.) – gatunek byliny z rodziny agawowatych ("Agavaceae"). Pochodzi z Ameryki Północnej (północny Meksyk i południowo-wschodnie USA). 
Morfologia.
Ogólnym pokrojem przypomina inne agawy. Typowa forma tworzy okrągłe rozety liściowe złożone z szerokich (do 15 cm), mięsistych, niebieskawozielonych i pokrytych woskiem liści o długości do 40 cm. Na brzegach tych liści z rzadka rozmieszczone są duże i silnie zagięte kolce. Niektóre liście nie mają kolców. Ze środka tej rozety liściowej wyrasta po wielu latach pęd o wysokości ok. 4,5 m z mocno rozgałęzionym kwiatostanem. Złożony jest z gęsto osadzonych, żółtych do ciemnoczerwonych kwiatów.
Zastosowanie.
Działanie i zastosowanie lecznicze ma podobne jak agawa amerykańska.
Zmienność.
Występuje w kilku podgatunkach i odmianach. W górach Huachuca w południowej Arizonie występuje odmiana "Agave parryi" Engelm. subsp. "parryi" var. "huachucensis" (Baker) Little ex L. D. Benson o większych liściach (długość do 60 cm i szerokość do 20 cm) i oryginalnym ich układzie; najszersze liście występują na wierzchołku.

</doc>
<doc id="562913" url="https://pl.wikipedia.org/wiki?curid=562913" title="Szymon Bobrowski">
Szymon Bobrowski

Szymon Bobrowski (ur. 16 maja 1972 w Koninie) – polski aktor teatralny i filmowy.
Życiorys.
Zadebiutował w 1994 roku w „Małym księciu” na scenie Teatru Studyjnego'83 w Łodzi. W 1995 roku ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi z nagrodą Festiwalu Szkół Teatralnych. Po studiach zadebiutował główną rolą Trieplewa w spektaklu "Czajka" Antoniego Czechowa w reżyserii Eugeniusza Korina. Później w teatrze współpracował m.in. z Krzysztofem Warlikowskim, Barbarą Sass, Juliuszem Machulskim i Zbigniewem Zapasiewiczem. W latach 2000–2008 związany był z warszawskim Teatrem Powszechnym, gdzie partnerował m.in. Krystynie Jandzie czy Januszowi Gajosowi. Stworzył wiele ról w Teatrze Telewizji i Teatrze Polskiego Radia, w tym w "Juliuszu Cezarze" Jana Englerta, spektaklu nagrodzonym Grand Prix na Festiwalu Teatru Polskiego Radia i Teatru Telewizji Polskiej „Dwa Teatry” w Sopocie.
Na dużym ekranie debiutował w 1995 roku w filmie "Kamień na kamieniu", później zagrał m.in. w filmach: "Życie jako śmiertelna choroba przenoszona drogą płciową" Krzysztofa Zanussiego, "Samotność w sieci" Witolda Adamka, "Róża" Wojciecha Smarzowskiego i "Powidoki" Andrzeja Wajdy. Szerokiej publiczności znany jest z seriali TVN – "Magda M.", gdzie zagrał prawnika Bartka Malickiego, "Odwróceni", z roli gangstera Skalpela, "Lekarze", w którym wcielił się w postać ginekologa Piotra Wanata oraz z roli policjanta Marcela Jaworskiego w pierwszej serii Twarzą w twarz Patryka Vegi.
W 2012 roku odcisnął dłoń w Alei Gwiazd w Międzyzdrojach.
Życie prywatne.
Ma żonę Aleksandrę i troje dzieci – Antoninę, Michalinę i Ignacego.
Teatr.
Teatr Telewizji
Teatr Polskiego Radia

</doc>
<doc id="562915" url="https://pl.wikipedia.org/wiki?curid=562915" title="Emanuel Szlechter">
Emanuel Szlechter

Emanuel Schlechter, ps. "Eman Schlechter, Olgierd Lech" (ur. 9 października 1904 we Lwowie, zm. 1943) – polski twórca tekstów piosenek (z których wiele stało się wielkimi przebojami), scenarzysta, librecista, satyryk, tłumacz, wokalista, kompozytor i reżyser pochodzenia żydowskiego.
Życiorys.
Pochodził ze spolonizowanej rodziny żydowskiej Jakuba, malarza pokojowego, i Adeli. Miał brata Emila Szlechtera (1906–1995) – adwokata i znawcę prawa starożytnego Bliskiego Wschodu, siostrę Różę oraz brata Maurycego. Według wcześniejszych niezweryfikowanych publikacji ojciec miał być właścicielem restauracji we Lwowie. Panieńskie nazwisko matki: Begeleiter, ale w literaturze podaje się też nazwisko Brecher. Mając 16 lat wstąpił do Małopolskich Oddziałów Armii Ochotniczej i w lecie 1920 uczestniczył w obronie Lwowa przed Armią Czerwoną. Maturę zdał w 1923 i rozpoczął studia na Wydziale Humanistycznym UJK, z kolei w 1929 rozpoczął studia prawnicze na Uniwersytecie Jana Kazimierza we Lwowie. Nie ma, jak dotąd, dokumentów świadczących o ukończeniu studiów przez Szlechtera. Prawdopodobnie przez pewien czas pracował jednak w kancelarii adwokackiej.
Pierwsze teksty piosenek, jakie ułożył Szlechter jeszcze jako student, śpiewane były (do muzyki Leona Boruńskiego) w 1930 w rewii "Parada gwiazd" w teatrze Morskie Oko (nagrane dla wytwórni Syrena Rekord przez Kazimierza Krukowskiego). W 1931 Szlechter wraz z Alfredem Schützem założyli we Lwowie studencki teatrzyk "Złoty pieprzyk". W jednym z jego pierwszych przedstawień (zatytułowanym "Co słychać w wielkim świecie") wykonywana była piosenka „Żołnierska brać”, która była pierwszym sukcesem Szlechtera – autora. Utwór nagrany został przez Chór Eryana i zespół rewelersów Wesoła piątka i zdobył sporą popularność. Szlechter udzielał się także jako wykonawca, śpiewając we lwowskich kawiarniach Muza i Roma (na fortepianie akompaniował mu Juliusz Gabel). W tym czasie współpracował też jako dziennikarz z lwowską prasą.
Około 1932 przeprowadził się do Warszawy. W 1933 napisał scenariusz i teksty piosenek do pierwszego polskiego filmu z pełną ścieżką dźwiękową Każdemu wolno kochać w reż. Mieczysława Krawicza. Pracował dla teatru Rex pisząc piosenki, skecze, scenariusze i monologi satyryczne. W latach 1933–1935 nagrywał płyty jako wokalista i gitarzysta. Występował pod własnym nazwiskiem lub pod pseudonimem Olgierd Lech. Dokonał serii nagrań skomponowanych przez siebie, a stylizowanych na utwory ludowe, piosenek żydowskich takich jak „Awremałe Melamed”, „Śpiewak sobotni”, „Rabi Eli-Melech”, „Alef Bet” i „Żydowskie wesele”. Jedną z bardziej znanych piosenek 
Szlechtera tego rodzaju był „Srulek”. Nagrywał z orkiestrami firmowymi wytwórni Columbia i Odeon (był kierownikiem literackim obu wytwórni). Od 1934 współpracował z teatrami: La Bohème, Cyganeria 
(z Konradem Tomem), Stara Banda, a od 1935 m.in. z Cyrulikiem Warszawskim i Małym Qui Pro Quo. Aktywnie działał jako członek, a potem we władzach Związku Autorów i Kompozytorów Scenicznych (od 1936 był członkiem Zarządu ZAIKS-u). Po niemieckiej i sowieckiej inwazji na Polskę we wrześniu 1939 Szlechter przebywał w okupowanym przez Rosjan Lwowie, pracując w Lwowskim Teatrze Miniatur jako aktor, autor i reżyser. Po wejściu Niemców do Lwowa w 1941 Szlechter znalazł się w lwowskim getcie, a potem w obozie koncentracyjnym przy ul. Janowskiej we Lwowie, gdzie zginął wraz z żoną i synem w 1942 (choć jest możliwe, że zdołał przeżyć jeszcze jeden rok). W jedynym dokumencie podającym dzienną datę śmierci, napisanym w latach czterdziestych przez prawdopodobnie kuzynkę na potrzeby ZAiKS-u podano, że został zamordowany 11 listopada 1943 r.
Był autorem lub współautorem scenariuszy do wielu polskich filmów przedwojennych m.in.: "Antek policmajster" (z Konradem Tomem i Michałem Waszyńskim), "Będzie lepiej" (z Ludwikiem Starskim i Michałem Waszyńskim), "Jadzia" (z Karolem Jarossym i Mieczysławem Krawiczem), "Ja tu rządzę" (z Ludwikiem Starskim i Mieczysławem Krawiczem), Królowa przedmieścia (z Jerzym Nelem i Eugeniuszem Bodo), "Piętro wyżej" (z Ludwikiem Starskim, Eugeniuszem Bodo i Leonem Trystanem), "Szczęśliwa trzynastka" (z Ludwikiem Starskim, Aleksandrem Pękalskim i Marianem Czauskim) i "Włóczęgi" (z Konradem Tomem i Michałem Waszyńskim). Dla potrzeb filmu "Kochaj tylko mnie" napisał dialogi, skomponował muzykę i wystąpił jako aktor.
Piosenki.
Szlechter był autorem tekstów wielu piosenek filmowych, które często zdobywały popularność i stawały się przebojami (znanymi nawet w XXI w.):
Inne znane jego piosenki to:
Niektóre piosenki Szlechtera, związane z jego rodzinnym Lwowem, zostały napisane (czasem tylko częściowo) lwowskim bałakiem:

</doc>
<doc id="562916" url="https://pl.wikipedia.org/wiki?curid=562916" title="Iwan Bagramian">
Iwan Bagramian

Iwan Christoforowicz Bagramian (Howannes Chaczaturowicz) (orm. Հովհաննես Խաչատուրի Բաղրամյան, ros. Иван Христофорович Баграмян, ur. we wsi Czardachły k. Jelizawietpola, zm. 21 września 1982 w Moskwie) – radziecki dowódca wojskowy, marszałek Związku Radzieckiego, komendant Akademii Sztabu Generalnego RKKA, członek Komitetu Centralnego KPZR, deputowany do Rady Najwyższej ZSRR 2., 3., 4., 5., 6., 7., 8., 9. i 10. kadencji (1946–1982), dwukrotny Bohater Związku Radzieckiego (1944, 1977).
Życiorys.
Dzieciństwo i młodość.
Urodził się 2 grudnia 1897 we wsi Czardachły, w pobliżu Jelizawietpola (ob. rejon Rejon Şəmkir na terenie Azerbejdżanu), w biednej ormiańskiej rodzinie. Ojciec pracował na kolei, a matka – pochodząca z rodziny wiejskiego kowala – całkowicie poświęciła się wychowaniu dzieci. Ukończył ormiańską cerkiewną szkołę podstawową w Elizawetpolu, następnie w latach 1912–1915 technikum. Po kilku miesiącach pracy na kolei, w 1915 roku wstąpił ochotniczo do Armii Imperium Rosyjskiego. Służbę rozpoczął jako szeregowiec w zapasowym batalionie piechoty, następnie kontynuował w 2 przygranicznym pułku piechoty i do 1917 służył na Kaukazie. Po ukończeniu szkoły chorążych, powierzono mu stanowisko płodszego oficera w pułku piechoty. Po rewolucji lutowej i powstaniu w 1918 Demokratycznej Republiki Armenii, uczestniczył w walkach przeciw wojskom tureckim. Służył w 3 pułku piechoty i 1 pułku kawalerii Pierwszej Ormiańskiej Republiki pod dowództwem gen. Mowsesa Silikjana, gdzie dowodził kolejno kompanią i szwadronem.
Dwudziestolecie międzywojenne.
W 1920 wstąpił do Armii Czerwonej, w której szeregach walczył pełniąc funkcję dowódcy dywizjonu i pułku kawalerii. Po ukończeniu w 1934 Akademii Wojskowej im. Michaiła Frunzego mianowany szefem sztabu 5 Dywizji Kawalerii. W 1936 podjął studia w Wojskowej Akademii Sztabu Generalnego.
II wojna światowa.
Od września 1940 szef sztabu 12 Armii, od listopada 1940 zastępca szefa sztabu Kijowskiego Specjalnego Okręgu Wojskowego. Po rozpoczęciu wojny z Niemcami w 1941 zastępca, a następnie szef sztabu Frontu Południowo-Zachodniego. W 1941 wstąpił do WKP(b). W 1943 otrzymał nominację na dowódcę 11 Gwardyjskiej Armii. W latach 1944–1945 dowódca 1 Frontu Nadbałtyckiego, a od kwietnia 1945 dowódca 3 Frontu Białoruskiego.
Okres powojenny.
Po wojnie wyznaczony na dowódcę Nadbałtyckiego Okręgu Wojskowego kierował walką z partyzanckimi ugrupowaniami niepodległościowymi na Litwie i Łotwie. W 1954 otrzymał stanowisko głównego inspektora szkolenia Armii Czerwonej, a w 1956 został komendantem Akademii Sztabu Generalnego. W 1958 wyznaczony na stanowisko wiceministra obrony – szefa tyłów Sił Zbrojnych ZSRR. W 1961 wszedł w skład Komitetu Centralnego KPZR. Niezależnie od piastowanych stanowisk wojskowych i rządowych w latach 1948–1958 był deputowanym do Rady Najwyższej ZSRR.
Autor książki "Miasto nad Dnieprem" (1965, wydanie polskie 1966), „Taki był początek wojny” (wydanie polskie 1972), „Tak wykuwaliśmy zwycięstwo” (wydanie polskie 1980), „Sławni dowódcy” (wydanie polskie 1989).

</doc>
<doc id="562917" url="https://pl.wikipedia.org/wiki?curid=562917" title="Agawa kantalowa">
Agawa kantalowa

Agawa kantalowa ("Agave cantula" Roxb.) – gatunek rośliny z rodziny agawowatych. Pochodzi z Meksyku, w uprawie występuje na Filipinach i Indii.
Morfologia.
Z wyglądu podobna do agawy sizalowej, lecz mniejsza wielkością. Liście mięsiste z ciemnymi kolcami na brzegu.

</doc>
<doc id="562918" url="https://pl.wikipedia.org/wiki?curid=562918" title="Inżynieria finansowa">
Inżynieria finansowa

Inżynieria finansowa – gałąź finansów, która skupia się na wykorzystaniu teorii finansów oraz instrumentów finansowych (w szczególności instrumentów pochodnych, takich jak opcje czy kontrakty terminowe) w celu rozwiązywania skomplikowanych problemów finansowych lub wykorzystywania możliwości finansowych.
W celu rozwiązywania problemów oraz tworzenia nowych innowacyjnych produktów finansowych inżynieria finansowa wykorzystuje wiedzę i narzędzia z dziedziny matematyki, informatyki, statystyki oraz ekonomii. Inżynieria finansowa jest wykorzystywana m.in. przez banki, firmy inwestycyjne, towarzystwa ubezpieczeniowe oraz fundusze hedgingowe.

</doc>
<doc id="562919" url="https://pl.wikipedia.org/wiki?curid=562919" title="Agawa kantałowa">
Agawa kantałowa



</doc>
<doc id="562921" url="https://pl.wikipedia.org/wiki?curid=562921" title="Katarzyna Herman">
Katarzyna Herman

Katarzyna Herman (ur. 13 sierpnia 1971 w Mrągowie) – polska aktorka.
Życiorys.
Dorastała w Białymstoku. Ma sześć sióstr. W 1994 ukończyła studia na PWST w Warszawie.
Zadebiutowała jako aktorka rolą Janeczki Jurewicz w serialu "Boża podszewka". Ogólnopolską rozpoznawalność zdobyła rolą Karoliny Waligóry w serialu "Magda M." (2005–2007). W kolejnych latach zagrała kolejne drugoplanowe role serialowe, m.in. Martę Lipską w "Kryminalnych" (2005–2006), Aleksandrę Pyszny w "Ekipie" (2007), Mirę Blachowską w "Odwróconych" (2007), Ewelinę Bargan w "Układzie warszawskim" (2011) i Annę Starczyńską w "Drugiej szansie" (2016–2018). Wystąpiła także w filmach, m.in.: "Świadek koronny" (2007) i "Kochaj i tańcz" (2009).
Życie prywatne.
W 2010 poślubiła Tomasza Brzozowskiego, właściciela kawiarnio-księgarni „Czuły Barbarzyńca” w Warszawie. Ma dwoje dzieci: syna Leona (ur. 2004) i córkę Romę (ur. 21 lipca 2009).

</doc>
<doc id="562924" url="https://pl.wikipedia.org/wiki?curid=562924" title="Rzepik pospolity">
Rzepik pospolity

Rzepik pospolity ("Agrimonia eupatoria") – gatunek rośliny z rodziny różowatych ("Rosaceae"). Zasięg naturalny obejmuje kraje basenu Morza Śródziemnego, całą Europę i zachodnią Azję po region autonomiczny Sinciang w zachodnich Chinach. W całej Polsce gatunek pospolity.
Biologia i ekologia.
Bylina, hemikryptofit. Występuje na przydrożach, zboczach, świeżych łąkach, pastwiskach i miedzach, od nizin po pogórze. W klasyfikacji zbiorowisk roślinnych gatunek charakterystyczny dla zespołu zbiorowisk (All.) "Trifolion medii" i słabo dla zespołu roślinności (Ass.) "Trifolio-Agrimonietum". Kwitnie od czerwca do sierpnia, a czasami do października.
Zmienność.
Tworzy mieszańce z rzepikiem wonnym ("A. x wirtgenii" A. et Gr.) oraz z rzepikiem szczeciniastym. 
Zastosowanie.
Roślina kosmetyczna.
Napar, po rozcieńczeniu etanolem stosowany jest do oczyszczania skóry tłustej, skłonnej do trądziku, o rozszerzonych porach. Napar połączony z torfem używany jest do maseczek kosmetycznych.

</doc>
<doc id="562926" url="https://pl.wikipedia.org/wiki?curid=562926" title="Bartłomiej Kasprzykowski">
Bartłomiej Kasprzykowski

Bartłomiej Kasprzykowski (ur. 19 maja 1977 w Szczecinie) – polski aktor filmowy, telewizyjny i teatralny, lektor telewizyjny.
Życiorys.
W młodości przez dwa lata trenował w klubie tańca towarzyskiego „Mark Dance” w Szczecinie, a także brał udział w Mistrzostwach Polski w Show Dance. W latach 1992-1996 uczył się w I Liceum Ogólnokształcącym im. Marii Skłodowskiej-Curie w Szczecinie. W 2000 ukończył wrocławską filię PWST w Krakowie.
W latach 2001–2008 był aktorem Teatru im. Juliusza Słowackiego w Krakowie. Współpracował z teatrem In Vitro w Lublinie. W latach 2005–2007 grał Wojciecha w serialu TVN "Magda M.". W 2007 za rolę w spektaklu Łukasza Witt-Michałowskiego "Kamienie w kieszeniach" otrzymał Grand Prix na Przeglądzie Teatrów Małych Form „Kontrapunkt” w Szczecinie i Grand Prix na Festiwalu Wiosna Teatralna w Bielsku-Białej. Również w 2007 wcielał się w postać tytułowego agenta Hansa Klopssa w serialu "Halo Hans!".
W latach 2008–2016 z przerwami grał księdza Roberta w serialu TVP1 "Ranczo". W latach 2008–2009 grał jedną z głównych ról w serialu TVN "Teraz albo nigdy!". W 2009 w parze z Blanką Winiarską zajął drugie miejsce w finale dziewiątej edycji programu rozrywkowego TVN "Taniec z gwiazdami". Od 2012 gra Pawła Strzeleckiego w serialu Polsatu "Przyjaciółki". W 2015 zwyciężył w finale czwartej edycji programu Polsatu "Twoja twarz brzmi znajomo" (2015), a w latach 2016–2017 był jurorem programu. Od 2019 gra w spektaklu "Telewizja kłamie", którego jest reżyserem.
Życie prywatne.
W październiku 2008 rozwiódł się z Agnieszką Kasprzykowską, swoją szkolną miłością. Następnie związał się z aktorką Tamarą Arciuch, z którą ma dwoje dzieci: syna Michała (ur. 3 czerwca 2010) i córkę Nadię (ur. 2016).

</doc>
<doc id="562927" url="https://pl.wikipedia.org/wiki?curid=562927" title="Aerina">
Aerina



</doc>
<doc id="562928" url="https://pl.wikipedia.org/wiki?curid=562928" title="Hidżaz">
Hidżaz

Hidżaz (także "Hedżaz", = "Al-Hidżaz") – region historyczny w Arabii. Stolicą regionu jest Dżudda, jednak rolę głównego miasta pełni Mekka. Jest to ziemia święta dla muzułmanów, gdyż znajdują się tutaj Mekka i Medyna.
Historia.
Początkowo Hidżaz stanowił prowincję kalifatu. Później znajdował się pod panowaniem Egiptu, a od XVI wieku pod panowaniem Turcji. W roku 1916 wylądował tu Thomas Edward Lawrence i przekonał szarifa Mekki do zrzucenia władzy osmańskiej. Utworzono Królestwo Hidżazu, na którego czele stanął szarif Mekki. Na przełomie 1925 i 1926 Hidżaz został podbity przez Ibn Sauda. W 1932 królestwo Hidżazu stało się częścią Arabii Saudyjskiej. Obecnie region podzielony jest na 4 prowincje.

</doc>
<doc id="562930" url="https://pl.wikipedia.org/wiki?curid=562930" title="Rafał Karcz">
Rafał Karcz

Rafał Karcz (ur. 25 września 1986 w Wejherowie) – polski zawodnik i instruktor kick-boxingu, Założyciel Klubu Sportowego „Fight Zone” (2007–2009), założyciel i prezes Wejherowskiego Stowarzyszenia Sportowego (2012–). Posiada blisko 20 letnie doświadczenie w sztukach i sportach walki. Za swoje osiągnięcia oraz pracę na rzecz promocji miasta i jego mieszkańców otrzymał wielokrotnie Nagrodę Prezydenta Miasta Wejherowa. Wielokrotny Laureat Plebiscytu na Najlepszego Sportowca Powiatu Wejherowskiego. W 2018 roku podczas zorganizowanej po raz pierwszy w historii Miasta Wejherowa gali sportu, został wybrany przez kapitułę konkursu „Najlepszym Trenerem Wejherowa roku 2017”. Posiada stopień mistrzowski czarny pas II DAN kickboxing WAKO, IV DAN Federacji WFMC. Reprezentant Polski w kickboxingu w latach 2005–2010 oraz 2016. Startował w kategoriach wagowych: semi i light contact 57/63 kg, full contact – 54 kg. Od 2018 roku jest trenerem Kadry Narodowej juniorów w kickboxingu Polskiego Związku Kickboxingu.
Osiągnięcia.
Ważniejsze wyniki sportowe Rafała Karcza:

</doc>
<doc id="562936" url="https://pl.wikipedia.org/wiki?curid=562936" title="Bioinżynieria">
Bioinżynieria

Bioinżynieria "(inżynieria bioprocesowa)" – dział biotechnologii. Odpowiada na pytania z zakresu rozwiązywania technicznych i ekonomicznych problemów związanych z procesami biotechnologicznymi prowadzonymi w skali przemysłowej.
Główne obszary zainteresowań:
Gałęzią bioinżynierii jest biopreparacja "(nauka o izolacji i oczyszczaniu produktów uzyskanych w procesach biochemicznych)".

</doc>
<doc id="562937" url="https://pl.wikipedia.org/wiki?curid=562937" title="Alpinia lekarska">
Alpinia lekarska

Alpinia lekarska ("Alpinia officinarum" Hance), nazywana także gałgantem chińskim, galangalem mniejszym lub gałgantem wielkim – gatunek roślin z rodziny imbirowatych. Pochodzi z południowych Chin, Indochin i Tajwanu. Obecnie uprawiana również na wschodnich wybrzeżach Indii, w Japonii i Antylach.

</doc>
<doc id="562938" url="https://pl.wikipedia.org/wiki?curid=562938" title="Jacek Braciak">
Jacek Braciak

Jacek Braciak (ur. 12 maja 1968 w Drezdenku) – polski aktor teatralny, filmowy i dubbingowy, w latach 1990–2015 aktor Teatru Powszechnego w Warszawie; laureat pierwszej nagrody aktorskiej na 61. Kaliskich Spotkaniach Teatralnych – Festiwalu Sztuki Aktorskiej (2021) za rolę Andrzeja w dramacie "Wstyd" (2021) Marka Modzelewskiego w Teatrze Współczesnym w Warszawie (2021).
Życiorys.
Wychował się we wsi Rzekcin. W 1987 ukończył Technikum Mechanizacji Rolnictwa w Strzelcach Krajeńskich, a w 1991 ukończył studia w Państwowej Wyższej Szkole Teatralnej im. Aleksandra Zelwerowicza w Warszawie. W latach 1990–2015 był aktorem Teatru Powszechnego w Warszawie.
Jest ojcem dwóch córek Zofii i Marii, i syna Konrada W 2021 roku w wywiadzie, Jacek Braciak pierwszy raz publicznie powiedział, że jego syn jest osobą transpłciową. 

</doc>
<doc id="562940" url="https://pl.wikipedia.org/wiki?curid=562940" title="Informatyka medyczna">
Informatyka medyczna

Informatyka medyczna – dział informatyki oraz inżynierii biomedycznej zajmujący się komputerowym wspomaganiem diagnostyki medycznej i terapii pacjentów (również profilaktyki i rehabilitacji), metodami tworzenia i obsługiwania systemów informatycznych do wspomagania zarządzania podmiotami systemu opieki zdrowotnej oraz zbieraniem, przetwarzaniem i udostępnianiem danych o pacjentach.
Wiedzę w zakresie tej dziedziny można uzyskać kształcąc się w szkole ponadpodstawowej w zawodzie technika elektroniki i informatyki medycznej oraz w ramach studiów wyższych na kierunkach technicznych (np. inżynieria biomedyczna, informatyka) poprzez wybór specjalizacji w tym zakresie.
Zagadnienia informatyki medycznej.
Systemy informatyczne wspomagające administrację jednostek ochrony zdrowia.
Systemy te są stosowane m.in. w celu komputerowej rejestracji pacjentów, zarządzania wykorzystaniem zasobów laboratoryjnych i diagnostycznych, a także zaopatrzenia jednostek ochrony zdrowia w leki oraz w urządzenia i materiały medyczne. Oprócz tego są one stosowane w celach takich jak ewidencja środków trwałych i nietrwałych jednostki ochrony zdrowia, a także zagadnienia kadrowo-płacowe kadry medycznej i pomocniczej. Pełnią one funkcję centralną w systemie informatyki medycznej
System informatyczny wspomagający administrację szpitala nazywany jest HIS (ang. "Hospital Information System"). System ten jest dzielony na część kliniczną (obejmującą m.in. systemy diagnostyczne EKG i RTG) oraz część administracyjną (obejmującą m.in. szpitalną kuchnię, pralnię, aptekę oraz dział rozliczeń), w polskich warunkach utrzymującą ścisły związek z Narodowym Funduszem Zdrowia, będącym jej głównym płatnikiem
Medyczne bazy danych.
Medyczne bazy danych gromadzą ogólnoewidencyjne oraz specjalistyczne dane o pacjentach. Zastępują one tradycyjną kartotekę medyczną i usprawniają dostęp do informacji medycznej. Pod względem sprzętu i oprogramowania medyczne bazy danych nie różnią się w znacznym stopniu od baz danych stosowanych w innych celach, jednak posiadają pewne cechy szczególne m.in. multimedialny charakter (oprócz wartości tekstowych i liczbowych, pola rekordów bazy danych zawierają wyniki badań w postaci obrazów i sygnałów), a także dostępność danych, charakteryzujących się różnym źródłem, w formie jednego zasobu. Ponadto z medycznymi bazami danych związane są szczególne wymagania związane z ochroną danych osobowych i tajemnicy lekarskiej. Bazy danych mają zwykle bezpośredni związek z systemami wspomagającymi administrację szpitala oraz specjalistycznymi systemami przetwarzającymi sygnały medyczne i systemami związanymi z obrazowaniem medycznym.
Innym rodzajem medycznych baz danych są bazy danych bibliograficznych, ułatwiające lekarzom wykonywanie zadań związanych z przestrzeganiem zasad medycyny opartej na dowodach oraz pracą naukową, gromadzące publikacje naukowe. Jedną z największych medycznych baz danych bibliograficznych jest m.in. „Medline”.
Od 1 stycznia 2019 roku w Polsce istnieje obowiązek prowadzenia dokumentacji medycznej w standaryzowanej postaci elektronicznej.
Komputerowa rejestracja, przetwarzanie i analiza sygnałów medycznych.
Sygnały biomedyczne są źródłami informacji niezbędnych do trafnej diagnozy patologii. Praca diagnosty jest wspierana przez systemy komputerowe zapewniające akwizycję oraz analizę sygnałów medycznych. Sygnałami mającymi najszersze zastosowanie w badaniach medycznych są sygnały w których zmienną jest czas, a także obrazy. Sygnały medyczne mogą być pozyskiwane w sposób ciągły (np. w ramach monitorowania pacjenta) oraz w ramach jednorazowego badania. Stosowane w medycynie urządzenia umożliwiają akwizycję sygnałów medycznych (głównie biopotencjałów – napięć elektrycznych powstających w wyniku przepływów jonowych, będących podstawą przekazywania bodźców, w komórkach) za pomocą czujników pomiarowych. W celu poddania sygnału przetwarzaniu oraz analizie, konieczna jest zamiana sygnału analogowego na sygnał cyfrowy za pomocą przetwornika analogowo-cyfrowego. Sygnały mogą być następnie filtrowane (odszumiane), wzmacniane, analizowane, archiwizowane i udostępniane. Mogą być w nich rozpoznawane wzorce oraz mogą być wykorzystywane do alarmowania.
Systemy informatyki medycznej rejestrują m.in. takie sygnały jak EKG (napięcia zbierane na powierzchni ciała, pochodzące od pobudzonych komórek mięśnia sercowego), EEG (rejestrowane zmiany potencjału elektrycznego na powierzchni czaszki, odzwierciedlające pracę mózgu), czy EMG (będące wynikiem elektrycznej aktywności mięśni podczas skurczu).
Standardami zapisu i przesyłu sygnałów medycznych są m.in. SCP-ECG (ang. Standard Communicatoion Protocol for Electrocardiography) i MFER (ang. Medical Waveform Format Encoding Rules).
Komputerowe wspomaganie obrazowania medycznego.
Komputerowe wspomaganie obrazowania medycznego jest stosowane w celu wzmocnienia i maksymalnego wykorzystania ludzkich zdolności do rozwiązywania problemów związanych z interpretacją obrazów medycznych. Systemy informatyki medycznej określane jako RIS ("Radiological Information System") oraz PACS ("Picture Archiving and Communication System") służą gromadzeniu i udostępnianiu obrazów medycznych (m.in. zapewnieniu bezpieczeństwa składowania i udostępniania danych obrazowych oraz automatyzacji przesyłania obrazów pomiędzy urządzeniami diagnostycznymi, serwerami PACS i stacjami diagnostycznymi), a także przetwarzaniu obrazów w taki sposób by po odpowiednim działaniu komputera uzyskać obraz, który możemy uznać za lepszy (np. poprawienie ogólnej jakości obrazu, poprawienie percepcji obrazu, uwydatnienie cech obrazu użytecznych ze względu na analizę i interpretację), lub poprzez automatyczną analizę obrazu uzyskać sparametryzowane informacje jego temat, mogące podlegać dalszej wspomaganej komputerowo interpretacji. W tych celach wykorzystuje się metody sztucznej inteligencji, analizy danych, detekcji, przetwarzania i klasyfikacji informacji. Przetworzone informacje są udostępniane lekarzom oraz zapisywane w szpitalnej bazie danych.
Integracji medycznych urządzeń obrazujących, serwerów, stacji roboczych i innych elementów infrastruktury ośrodka medycznego służy zbiór standardów DICOM ("Digital Imaging and Communications in Medicine") dotyczący przetwarzania, składowania i transmisji medycznych danych obrazowych. Standaryzacja ta obejmuje archiwizację, komunikację oraz integrację PACS w medycznych systemach informacyjnych.
Rozwijane są również systemy wizualizacji obrazowanego medycznego oparte o rzeczywistość rozszerzoną.
Systemy wspomagania decyzji klinicznych.
Systemy wspomagania decyzji klinicznych to systemy komputerowe, które na drodze analizy dużych ilości danych pacjentów mogą dostarczyć lekarzowi wskazania dotyczące decyzji klinicznych. Decyzje kliniczne mogą być wspomagane w sposób bezpośredni (systemowa sugestia decyzji diagnostycznej i terapeutycznej na bazie modeli decyzyjnych) oraz pośredni (dostarczenie dowodów, faktów i argumentów, wykorzystując dane historyczne oraz z dane z publikacji medycznych). Zaliczane są do nich m.in. systemy eksperckie, czyli programy składające się z bazy wiedzy (wszystkie wiadomości z dziedziny wiedzy, zapisane w sformalizowany i uporządkowany sposób), maszyny wnioskującej (część programu przetwarzająca dostępną wiedzy tak, aby uzyskać odpowiedzi na pytania zadane przez użytkownika systemu) oraz interfejsu użytkownika (mechanizm służący przekazywaniu pytań do systemu i uzyskiwaniu odpowiedzi).
Przykładem systemu pomocy w podejmowaniu decyzji klinicznych jest element zintegrowanego szpitalnego systemu informatycznego HELP, odpowiadający za przekazywanie powiadomień i alarmów o stanie zdrowia pacjenta, analizę procesów lub wyników laboratoryjnych, a także tworzenie diagnoz, proponowanie terapii, czy tworzenie klinicznych protokołów.
Komputerowo wspomagana terapia.
Wspomaganie komputerowe jest wykorzystywane m.in. w leczeniu farmakologicznym oraz przy wykonywaniu zabiegów operacyjnych. Leczenie farmakologiczne może być wspierane przez systemy gromadzące dane o zaleceniach lekarzy oraz kontrolujące sumienność i terminowość ich realizacji, a także monitorujące efekty działania podawanych leków. Zabiegi operacyjne mogą być natomiast wspomagane przy zastosowaniu robotów medycznych, umożliwiających lekarzowi wykonywanie zabiegów przy pomocy konsoli sterującej.

</doc>
<doc id="562942" url="https://pl.wikipedia.org/wiki?curid=562942" title="Cell">
Cell

 
Zobacz też:

</doc>
<doc id="562944" url="https://pl.wikipedia.org/wiki?curid=562944" title="Alpinia galgant">
Alpinia galgant

Alpinia galgant ("Alpinia galanga" (L.) nosząca także nazwę „gałgant chiński” „galangal większy” lub „dziki kardamon” (handlowa nazwa nasion) – gatunek okazałej byliny zaliczanej do rodziny imbirowatych ("Zingiberaceae"), rzadziej i dawniej według niektórych systemów do strelicjowatych ("Strelitziaceae"). Pochodzi z Azji Południowo-Wschodniej, gdzie dziko rośnie w Malezji, natomiast jej towarowe plantacje znajdują się również w innych krajach, m.in.: w Chinach i Cejlonie.

</doc>
<doc id="562945" url="https://pl.wikipedia.org/wiki?curid=562945" title="Brodda">
Brodda



</doc>
<doc id="562946" url="https://pl.wikipedia.org/wiki?curid=562946" title="Gałgant chiński">
Gałgant chiński



</doc>
<doc id="562948" url="https://pl.wikipedia.org/wiki?curid=562948" title="Dziki kardamon">
Dziki kardamon



</doc>
<doc id="562949" url="https://pl.wikipedia.org/wiki?curid=562949" title="Dworowy">
Dworowy

Dworowy – w wierzeniach słowiańskich duch opiekuńczy obejścia. Opiekował się stajniami, chlewami, oborami, sadami, pasiekami, kurnikami, kuźniami oraz przydomowymi ogródkami. Patronował także pracom w polu. 
Tak jak inne opiekuńcze duchy domowe ma postać ubranego po chłopsku małego dziadka z długą brodą, wyróżniały go jednak różnokolorowe włosy. Przybierał także postać węża z kogucią głową. Dworowy zamieszkiwał w oborze lub chlewie i nieustannie krzątał się w pobliżu domostwa.
Dworowy lubił być obdarowywany świecidełkami, chlebem i owczą wełną. Nie znosił zwierząt o białej sierści i sprowadzał na nie choroby.

</doc>
<doc id="562950" url="https://pl.wikipedia.org/wiki?curid=562950" title="Alpinia oxyphylla">
Alpinia oxyphylla

 
Alpinia oxyphylla – gatunek rośliny z rodziny imbirowatych. Pochodzi z ciepłych, południowych rejonów Chin, poza zastosowaniem kulinarnym, może być stosowana w postaci nalewki jako specyfik wzmacniający układ trawienny, nerki i pęcherz moczowy, a także jako doskonały środek przeciwbiegunkowy.

</doc>
<doc id="562952" url="https://pl.wikipedia.org/wiki?curid=562952" title="Badian właściwy">
Badian właściwy

Badian właściwy, anyż gwiazdkowy, anyż gwiaździsty ("Illicium verum" Hook. f.) – gatunek rośliny zaliczany do obejmującej trzy rodzaje rodziny cytryńcowatych (system APG III z 2009), w niektórych systemach do monotypowej rodziny badianowatych ("Illiciaceae") (system Reveala z 1999). Pochodzi z południowo-wschodniej Azji. Tam też jest uprawiany.
Morfologia.
Jest niezbyt okazałym, bo dorastającym maksymalnie do 8 m wysokości drzewem.
Zastosowanie.
Roślina lecznicza.
Spokrewniony z nim badian japoński ("Illicium anisatum") nie tylko nie posiada właściwości leczniczych, ale jest lekko toksyczny.
Roślina przyprawowa.
Anyż gwiazdkowy posiada przede wszystkim znaczenie przyprawowe. Zmielone owoce stanowią przyprawę, którą można stosować do ciast, kompotów, budyniów oraz do aromatyzowania napojów alkoholowych (np. likierów).

</doc>
<doc id="562953" url="https://pl.wikipedia.org/wiki?curid=562953" title="Owinnik">
Owinnik



</doc>
<doc id="562956" url="https://pl.wikipedia.org/wiki?curid=562956" title="Б">
Б

Be (duża litera: Б, mała litera: б, nazwa cyrylicka: "бэ") – druga litera podstawowej cyrylicy.
Historia.
Zarówno litery cyrylicy be i we (Вв) pochodzą z greckiej litery beta (Ββ).
We wczesnej cyrylicy nazwą litery be było "buki" ("бѹкы" lub "буки").
Formy.
W alfabetach bułgarskim, serbskim i macedońskim mała litera be (б) ma inną formę używaną w druku. Podobieństwo liter wynika ze zmian dużej (B) i małej (b) litery b na których się wzorowano przy tworzeniu w scrinballu litery be.
Za pomocą internetowych kodów codice_1 i
codice_1 można utworzyć dwie różne wersje be. W systemie unikodu nie występują różnice w literze bez wsparcia OpenType codice_3. Programy takie jak Firefox, LibreOffice (obecnie znane pod nazwą Linux), a także kilka innych, zapewniają wymagane wsparcie OpenType. Począwszy od CSS 3, autorzy stron internetowych mają również używać kodu codice_4. Różne wersje litery be można uzyskać dzięki użyciu czcionek takich jak GNU FreeFont, DejaVu, Ubuntu.
Zastosowanie.
W języku rosyjskim i bułgarskim, be na ogół przypisywana jest spółgłoskę zwartą dwuwargową dźwięczną /b/ lub /p/ na końcu wyrazu lub przed bezdźwięcznymi spółgłoskami oraz w połączeniu z literą и, і, ј, я, ю, є, е, ё oraz inną samogłoską głosce [bj] (биа, бя, бе, бє, бю, био, бё, бја, бје, бјо, бју).
a przed zmiękczającymi samogłoskami reprezentuje /b/. W piśmie macedońskim reprezentuje dźwięk /b/, ale jeśli be jest ostatnią literą słowa to jest wymawiana jako /p/ np. w słowie "леб" /lɛp/ które oznacza chleb.
W języku maryjskim może reprezentować /b/ lub spółgłoskę szczelinową dwuwargową dźwięczną /β/.
W cyrylickim systemie liczbowym, be nie ma wartości liczbowej, ponieważ litera we odziedziczyła wartość liczbową bety.

</doc>
<doc id="562957" url="https://pl.wikipedia.org/wiki?curid=562957" title="Język kaqchikel">
Język kaqchikel

Język kaqchikel (także "cakchiquel", "kakczikel") – język Indian Gwatemali. Należy do rodziny języków majańskich (grupa mam-kicze).
Język ten jest używany przez lud Kakczikel w środkowej Gwatemali, na południe i na wschód od jeziora Atitlán, wzdłuż rzeki Solola, w okolicach Chimaltenango i Antiqua Salvador. Posługuje się nim ok. 500 tys. osób. Podobny do języków używanych przez Majów, m.in. do języka kicze, języka tzutuhil ("tz'utujil") oraz języka czorti ("ch'orti"').

</doc>
<doc id="562958" url="https://pl.wikipedia.org/wiki?curid=562958" title="Kinga Preis">
Kinga Preis

Kinga Anna Preis (ur. 31 sierpnia 1971 we Wrocławiu) – polska aktorka.
Życiorys.
Edukacja.
Absolwentka Liceum Ogólnokształcącego nr II im. Piastów Śląskich z Oddziałami Mistrzostwa Sportowego we Wrocławiu. W 1996 ukończyła wrocławską filię PWST w Krakowie.
Kariera.
Jest aktorką Teatru Polskiego we Wrocławiu. Za swe teatralne wystąpienia i role filmowe zyskała wiele nagród. Jest sześciokrotną laureatką Orła za pierwszoplanowe role w filmach "Cisza" i "Komornik" oraz za drugoplanowe w filmach "Wtorek", "W ciemności", "Pod Mocnym Aniołem" i "Jak najdalej stąd". Zdobyła także 10 nominacji, przez co stała się najczęściej nagradzaną i nominowaną aktorką w historii tej nagrody. W 2001 czytelnicy miesięcznika „Film” przyznali jej Złotą Kaczkę dla najlepszej aktorki roku. Za role w "Poniedziałku", "Ciszy" i "Komorniku" przyznano jej nagrody na festiwalu w Gdyni.
W 1999 roku na XX Przeglądzie Piosenki Aktorskiej we Wrocławiu zdobyła nagrodę główną, a w latach 2000–2004 była laureatką "Złotych Iglic" – nagrody czytelników Słowa Polskiego – Gazety Wrocławskiej.
W 2006 została laureatką Nagrody im. Zbyszka Cybulskiego, przeznaczonej dla „młodych aktorów wyróżniających się wybitną indywidualnością”. W 2008 została nagrodzona, za rolę Wandy Boniszewskiej w spektaklu "Stygmatyczka" Sceny Fakty Teatru Telewizji, podczas VIII Festiwalu Teatru Telewizji Polskiej i Polskiego Radia „Dwa Teatry” w Sopocie. W 2020 odebrała Telekamerę w kategorii „najlepsza aktorka”.
W spektaklu "Kombinat" w ramach 23. Przeglądu Piosenki Aktorskiej zaśpiewała utwór "Psy Pawłowa".
Od 2010 jest ambasadorem Fundacji „Wrocławskie Hospicjum dla Dzieci” we Wrocławiu.
Życie prywatne.
Jest córką austriackiego skrzypka, Rinaldo Preisa i Krystyny Preis, długoletniej pracownicy administracyjnej Opery Wrocławskiej, córki tancerki baletowej Marii Pipkowej. Rodzice aktorki rozwiedli się, gdy Rinaldo Preis podjął decyzję o przeprowadzce do NRD; zmarł, kiedy Kinga Preis miała siedem lat. 
Jej partnerem życiowym jest Piotr Borowiec, operator filmowy. Ma syna, Antoniego.

</doc>
<doc id="562960" url="https://pl.wikipedia.org/wiki?curid=562960" title="Telemedycyna">
Telemedycyna

Telemedycyna (medycyna na odległość) – forma świadczenia usług medycznych i opieki zdrowotnej łącząca w sobie elementy telekomunikacji, informatyki oraz medycyny. Istnieje wiele definicji telemedycyny. Telemedycynę odróżnia się od telezdrowia i eZdrowia, które odnoszą się do szerszego zakresu usług zdalnej opieki zdrowotnej niż telemedycyna. Telemedycyna odnosi się w szczególności do zdalnych usług klinicznych, podczas gdy telezdrowie i eZdrowie może odnosić się do zdalnych usług nieklinicznych. W telemedycynie brany jest również aspekt odpowiedzialności zawodowej podczas wykonywania świadczeń medycznych na odległość. Dzięki wykorzystaniu nowych technologii pozwala ona przełamywać geograficzne bariery, pozwalając na wymianę specjalistycznych informacji przesyłając obrazy statyczne, jak i dynamiczne (przesyłanie najwyższej jakości zdjęć EKG, USG, MRI). Pozwala przeprowadzić diagnozę na odległość. Duże zastosowanie telemedycyna znajduje w środowisku chirurgicznym, które wykorzystuje ją do prowadzenia operacji "na odległość". Nowoczesna technologia, wykorzystująca szybkie procesory i algorytmy do cyfrowego przetwarzania i kompresji sygnałów, umożliwia przesyłanie obrazów o wysokiej rozdzielczości, a także interaktywną transmisję audiowizualną z wyjątkową dokładnością i w czasie rzeczywistym. Systemy wideokomunikacyjne (wideokodery) pracują na ogólnodostępnych cyfrowych liniach transmisyjnych ISDN, w ogólnoświatowej sieci Internet, a także na liniach satelitarnych.
Historia.
Pierwsze zastosowania technologii informatycznych w leczeniu pojawiły się już pod koniec XIX wieku, natomiast pierwszy zarejestrowany przypadek z początku XX wieku odnosi się do przesyłania danych EKG poprzez sieć telefoniczną. Za kraj w którym pierwsze kroki zaczęto stawiać na gruncie nowoczesnej telemedycyny należy przyjąć USA. To właśnie tutaj już w latach 60. powstała satelitarna sieć telekomunikacyjna łącząca amerykańskie bazy wojskowe, rozrzucone na wszystkich kontynentach, ze specjalistycznymi ośrodkami medycznymi w USA. Dzięki wykorzystaniu możliwości nowoczesnych technologii, jakie niosło ze sobą amerykańskie wojsko, przyczyniło się ono do rozwoju tej dyscypliny. Kolejnym czynnikiem, nie mniej ważnym, było wniesienie dużego wkładu informacji przez NASA. Opieka medyczna i monitorowanie stanu zdrowia astronautów musiały się odbywać z konieczności – na odległość. Do dzisiaj powstaje wiele inicjatyw telemedycznych sponsorowanych przez władze stanowe i rząd federalny.
W Polsce inicjatywy rozpowszechnienia telemedycyny koncentrują się głównie na opracowywaniu i wdrażaniu systemów do przesyłania sygnałów EKG przez telefon (również przez telefony komórkowe), na wydajnym przesyłaniu zdjęć rentgenowskich, obrazów USG, CT, etc. przez Intranet lub Internet w celach konsultacyjnych, a także na sprawnej organizacji baz danych i niezbędnych systemów kontroli dostępu do tychże banków informacji.
Stowarzyszenie naukowe zajmujące się telemedycyną Polskie Towarzystwo Telemedycyny założono w 1997 roku i zostało zarejestrowane w 1998 roku (www.telemedycyna.org). Cykliczne organizowane są konferencje naukowe "Telemedycyna i eZdrowie". Organizacja jest członkiem ISFTeH - International Society for Telemedicine and eHealth (www.isfteh.org) (Międzynarodowe Towarzystwo Telemedycyny i e-Zdrowia), które zrzesza organizacje krajowe i terytorialne ze 103 krajów świata.
Od 2001 roku działa Sekcja Telemedycyny Polskiego Towarzystwa Lekarskiego, która postawiła sobie za cel krzewienie i rozwój idei telemedycyny w Polsce. Należą do niej znani profesorowie, dyrektorzy szpitali i klinik, lekarze różnych specjalności. Sekcja zorganizowała kilka interaktywnych wideokonferencji naukowo-szkoleniowych, m.in.: trójstronnej – z Waszyngtonu do Warszawy i Bielska Białej, oraz z operacji serca w Centrum Zdrowia Dziecka w Warszawie.
W 2015 roku powstała Telemedyczna Grupa Robocza (TGR), która powstała z inicjatywy firm skupionych wokół telemedycyny i e-Zdrowia w Polsce. Działalność TGR ma na celu zniesienie głównych barier prawnych dla rozwoju telemedycyny w Polsce oraz budowanie świadomości społeczeństwa i podmiotów publicznych w zakresie możliwości, które niesie z sobą skorzystanie z możliwości telemedycyny. 19 czerwca 2018 roku Telemedyczna Grupa Robocza wydała raport poświęcony wykorzystaniu telemedycyny w polskiej służbie zdrowia.
Zastosowanie.
Diagnozowanie i monitorowanie zdrowia pacjentów w domu, tych chorujących na serce, cukrzyków czy astmę, jest już praktykowane. Korzyści płynące z tego typu zastosowań czerpią obie strony: lekarze monitorują na bieżąco stan zdrowia swoich pacjentów obniżając tym samym koszty ekonomiczne utrzymania jednostek sanitarnych; pacjenci zyskują komfort lepszej jakości usług połączonej z wygodą, jaką jest przebywanie w dowolnym miejscu (niekoniecznie na oddziale szpitalnym).
Zastosowania telemedycyny w życiu:
Zalety.
Zalety telemedycyny to:
Telemedycyna w ratownictwie medycznym.
Zastosowanie telemedycyny w ratownictwie opiera się na teleinformatycznym systemie łączności, umożliwiającym przesył danych diagnostycznych i pomoc w nagłych przypadkach, sytuacjach kryzysowych i powypadkowych. Do światowej czołówki (do europejskich krajów o najbardziej rozwiniętych systemach telemedycyny ratunkowej) należą: Wielka Brytania, Szwecja, Norwegia, Finlandia i Dania). W polskich szpitalach systemy służące do przedszpitalnego diagnozowania zaostrzonych stanów choroby wieńcowej są regularnie wdrażane od ok. 2004 roku. Dzięki ich wykorzystaniu, zdecydowanie skraca się czas upływający od zbadania pacjenta do podjęcia leczenia inwazyjnego (uniknięcie konieczności wykonania dodatkowych badań w szpitalu rejonowym).
Systemy telemedycyny ratunkowej składają się z dwóch komponentów. Pierwszym z nich jest specjalnie przystosowany do teletransmisji monitor-defibrylator, który znajduje się w karetce pogotowia bądź w Szpitalnym Oddziale Ratunkowym (SOR). Drugim - tzw. Medyczna Stacja Odbiorcza (MSO), a więc komputer znajdujący się w pracowni hemodynamiki z zainstalowanym oprogramowaniem umożliwiającym odbiór danych w wysokiej rozdzielczości oraz ich archiwizację. Obecnie na terenie Polski w trybie całodobowym pracuje 45 MSO.
Schemat korzystania z nowoczesnej technologii informatycznej jest zawsze taki sam. Wykonane przez zespół pogotowia ratunkowego wyniki badania 12-odprowadzeniowego EKG przesyłane są za pomocą telefonu komórkowego lub wbudowanego w defibrylator modemu do szpitala, w którym znajduje się MSO. Pełniący całodobowy dyżur w pracowni hemodynamiki kardiolog analizuje otrzymane zapisy i, konsultując się z ekipą ratowniczą przez telefon, wytycza dalszą ścieżkę postępowania z pacjentem. Konsultacja dyżurującego kardiologa polega nie tylko na ewentualnym zakwalifikowaniu chorego do natychmiastowego leczenia inwazyjnego (zabieg angioplastyki), ale obejmuje także zalecenia dotyczące podania (już w karetce pogotowia) odpowiednich leków. Jednocześnie ośrodek kardiologii inwazyjnej może w czasie transportu chorego przygotować odpowiedni sprzęt na sali zabiegowej, co jeszcze bardziej skraca czas do udrożnienia naczynia wieńcowego, którego zatkanie się spowodowało zawał.

</doc>
<doc id="562962" url="https://pl.wikipedia.org/wiki?curid=562962" title="Obrazowanie medyczne">
Obrazowanie medyczne



</doc>
<doc id="562967" url="https://pl.wikipedia.org/wiki?curid=562967" title="Bitwa pod Jazłowcem">
Bitwa pod Jazłowcem

dwie bitwy stoczone w pobliżu Jazłowca:

</doc>
<doc id="562969" url="https://pl.wikipedia.org/wiki?curid=562969" title="Ξ">
Ξ



</doc>
<doc id="562970" url="https://pl.wikipedia.org/wiki?curid=562970" title="Ormiańskie Towarzystwo Kulturalne">
Ormiańskie Towarzystwo Kulturalne

Ormiańskie Towarzystwo Kulturalne (Կրակովի Հայ մշակույթային ընկերություն) zostało założone w Krakowie w 1990 roku. Celem Towarzystwa jest integracja społeczności polskich Ormian oraz dokumentacja ich historii i kultury. Towarzystwo nawiązuje również kontakty z Armenią i z ormiańską diasporą poza jej granicami, aby pomóc polskim Ormianom utrzymać duchowy kontakt z resztą narodu.
Przedsięwzięcia prowadzone w ramach działalności OTK:

</doc>
<doc id="562971" url="https://pl.wikipedia.org/wiki?curid=562971" title="Γ">
Γ



</doc>
<doc id="562973" url="https://pl.wikipedia.org/wiki?curid=562973" title="Ζ">
Ζ



</doc>
<doc id="562974" url="https://pl.wikipedia.org/wiki?curid=562974" title="Boo">
Boo

Boo – wieloparadygmatowy język programowania o statycznie definiowanych typach. Przeznaczony jest dla Common Language Infrastructure. Jego składnia inspirowana jest językiem Python.
Boo jest wolnym oprogramowaniem rozwijanym na licencji MIT/BSD.
Może być użyty z platformą .NET Framework lub Mono.
Przykładowy program.
Hello world!
print "Hello World!"

</doc>
<doc id="562975" url="https://pl.wikipedia.org/wiki?curid=562975" title="Δ">
Δ



</doc>
<doc id="562976" url="https://pl.wikipedia.org/wiki?curid=562976" title="Ε">
Ε



</doc>
<doc id="562980" url="https://pl.wikipedia.org/wiki?curid=562980" title="Temc">
Temc

Temc () – kompilator makrodefinicji edytorów pakietów programowania Borland Pascal (Turbo Pascal) i Turbo C++.
Przeznaczenie.
Program Temc jest przeznaczony to tworzenia plików konfiguracyjnych edytorów wchodzących w skład pakietów programowania firmy Borland (Borland Pascal, Turbo Pascal, Turbo C++). Pliki konfiguracyjne tworzy się dokonując przy pomocy programu Temc kompilacji plików źródłowych zawierających makrodefinicje edytorów zapisane w języku Teml. Przy pomocy kompilatora Temc można tworzyć zbiory konfiguracyjne edytorów:
Działanie programu.
Przed uruchomieniem programu należy stworzyć zbiór z kodem źródłowym w języku Teml przy pomocy dowolnego edytora umożliwiającego zapis pliku tekstowego w formacie ASCII.
Wywołanie kompilatora następuje w wierszu poleceń (zarówno dla plików konfiguracyjnych dla edytorów pracujących pod DOS-em jak i Windowsem), o składni:
 temc [-c | /c] "plik_źródłowy" "plik_docelowy"

</doc>
<doc id="562982" url="https://pl.wikipedia.org/wiki?curid=562982" title="Maksymos I">
Maksymos I

Maximus Johanna I, właściwie Max Michel Hanna (ur. 3 listopada 1949 w Al-Gharbiya) – egipski duchowny tytułujący się od 2006 r. patriarchą Aleksandrii. 
Od 2005 r. biskup Egiptu i Bliskiego Wschodu Greckiego Kościoła Prawosławnego Starego Kalendarza, arcybiskup Prawdziwie Ortodoksyjnych Chrześcijan - grupy religijnej w Egipcie, która konkuruje z Kościołem koptyjskim.

</doc>
<doc id="562984" url="https://pl.wikipedia.org/wiki?curid=562984" title="Mistrzostwa Europy U-19 w piłce nożnej">
Mistrzostwa Europy U-19 w piłce nożnej

Mistrzostwa Europy U-19 w piłce nożnej – są corocznymi rozgrywkami, w których uczestniczą reprezentacje do lat 19 należące do UEFA. Po raz pierwszy turniej został rozegrany w 1948 roku. Na początku był organizowany przez FIFA jako turniej juniorski, dopiero przejęty przez UEFA w 1955. W 1980 zmienił nazwę na Mistrzostwa Europy U-18 i wiek piłkarzy ograniczył się 18 latami do 2001 roku, kiedy wiek piłkarzy był podniesiony do 19 lat. 
Osiągnięcia według krajów.
Uwagi

</doc>
<doc id="562985" url="https://pl.wikipedia.org/wiki?curid=562985" title="Georg von Küchler">
Georg von Küchler

Georg von Küchler (ur. 30 maja 1881 roku w Schloss Philippsruhe niedaleko Hanau, zm. 25 maja 1968 roku w Garmisch-Partenkirchen) – zbrodniarz hitlerowski, niemiecki feldmarszałek z czasów II wojny światowej.
W 1939 roku uczestniczył w agresji na Polskę jako dowódca 3 Armii, nacierającej z Prus Wschodnich w kierunku Grudziądza. Następnie 3 Armia została skierowana na odcinek w rejonie Mławy. Po przekroczeniu rzek Bug i Narew manewrem oskrzydlającym Warszawę, jego armia spotkała się na wschód od miasta z 10 Armią gen. von Reichenaua.
W maju 1940 roku dowodził niemiecką 18 Armią w walkach w Holandii i Belgii. Armia Küchlera po pokonaniu Belgów i zajęciu Antwerpii przesunęła się do Francji. Ten etap wojny zakończyła we francuskim Pas-de-Calais, okrążając Dunkierkę. Po kampanii von Küchler otrzymał awans na stopień generała pułkownika.
Następnie został kolejnym po feldmarszałku von Leebie dowódcą Grupy Armii Północ w czasie inwazji na ZSRR. Pomimo masowych bombardowań i długotrwałej blokady Leningradu nie potrafił zdobyć miasta aż do stycznia 1944 roku, kiedy to okrążenie została przełamane przez Armię Czerwoną. 30 czerwca 1942 roku otrzymał kolejny awans na stopień feldmarszałka. 
Po wojnie von Küchler został aresztowany przez władze amerykańskie i w 1948 roku stanął przed Międzynarodowym Trybunałem Wojskowym w Norymberdze. Oskarżono go o popełnienie zbrodni wojennych, jako dowodzącego 18 Armią i Grupą Armii Północ podczas agresji III Rzeszy na ZSRR. W październiku 1948 roku został skazany na 20 lat pozbawienia wolności za zbrodnie wojenne i zbrodnie przeciwko ludzkości - m.in. poruszano wątek odpowiedzialności von Küchlera za rozstrzelanie 38 Polaków, obrońców Poczty Polskiej w Gdańsku, przez Brygadę Eberhardta (wchodzącą w skład 3 Armii), nacierającej w rejonie Westerplatte i Gdańska (3 Armia objęła później, do października 1939 władzę wykonawczą w tym mieście ponosząc odpowiedzialność za represje w stosunku do Polaków). Po trzech latach wyrok obniżono do 12 lat pozbawienia wolności. W lutym 1952 roku ze względu na wiek i stan zdrowia został zwolniony. Zmarł w Garmisch-Partenkirchen w 1968 roku.

</doc>
<doc id="562986" url="https://pl.wikipedia.org/wiki?curid=562986" title="Nokia 5110">
Nokia 5110

Nokia 5110 – telefon z serii N50. Działa w sieci GSM 900. Charakteryzuje się dość dużymi wymiarami oraz niezwykłą solidnością wykonania, jest odporny na urazy i ma doskonałą żywotność baterii. Aparat miał premierę 12 kwietnia 1998 r.

</doc>
<doc id="562990" url="https://pl.wikipedia.org/wiki?curid=562990" title="Klincz (zespół muzyczny)">
Klincz (zespół muzyczny)

Klincz – polski zespół muzyczny, założony we wczesnych latach 80. XX w. w Poznaniu, przez Ryszarda Kniata Reprezentujący popularny jak na owe czasy styl muzyczny - mieszankę rocka, new romantic i muzyki elektronicznej. W marcu 1983 roku ich pierwszy przebój "Słodki Doping" dotarł do pierwszej pozycji radiowej listy przebojów programu I (pierwszego) - nie mylić z LP trójki prowadzoną przez Marka Niedźwieckiego.
Do przebojów należy bezspornie zaliczyć kolejne utwory grupy: "Dla Ciebie staczam się", "Jak Lodu bryła" czy też "Latarnik".

</doc>
<doc id="562991" url="https://pl.wikipedia.org/wiki?curid=562991" title="Ј">
Ј

Ј, Јј (serb. "jе") – litera cyrylicy używana w języku serbskim, języku macedońskim i w cyrylickim zapisie języka azerskiego. Służy do zapisywania głoski [] w powyższych językach. W XIX wieku Vuk Karadžić wprowadził tę literę do alfabetu serbskiego w miejsce Й. Jednocześnie nadał jej funkcję oznaczania głoski [] w połączeniach: "ја", "је", "ју", które we wcześniejszej pisowni były oznaczane jednym znakiem: "я", "е", "ю".
W drugiej połowie XIX wieku niektórzy językoznawcy i literaci ukraińscy proponowali wprowadzenie litery "ј" w tej samej roli do alfabetu ukraińskiego (w wersji zwanej drahomaniwką). Koncepcja ta nie zyskała wystarczającego poparcia, jednak jej ślad wciąż widnieje na banknocie ukraińskim nominału 20 hrywien, na którym umieszczono rękopis wiersza Iwana Franki zapisany z wykorzystaniem litery "ј".

</doc>
<doc id="562993" url="https://pl.wikipedia.org/wiki?curid=562993" title="Anna Radwan">
Anna Radwan

Anna Radwan-Gancarczyk (ur. 25 kwietnia 1966 w Krakowie) – polska aktorka teatralna, filmowa i telewizyjna, doktor w dziedzinie sztuk teatralnych. Aktorka Narodowego Starego Teatru im. Heleny Modrzejewskiej w Krakowie. Nauczyciel akademicki Akademii Sztuk Teatralnych im. Stanisława Wyspiańskiego w Krakowie.
Życiorys.
Anna Radwan ukończyła Liceum Muzyczne w Krakowie w klasie skrzypiec (1985). Rozpoczęła studia na Wydziale Wychowania Muzycznego Akademii Muzycznej w Krakowie (1985/1986), a następnie studiowała na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1987/1988), skąd przeniosła się do Państwowej Wyższej Szkoły Teatralnej im. Ludwika Solskiego w Krakowie i została absolwentką Wydziału Aktorskiego tej uczelni (1990).
Jej spektaklem dyplomowym były "Szkice z" Człowieka bez właściwości Roberta Musila w reżyserii Krystiana Lupy (1990). Będąc jeszcze studentką, debiutowała na deskach Starego Teatru im. Heleny Modrzejewskiej w Krakowie rolą Dianny w "Fantazym" Juliusza Słowackiego w reżyserii Tadeusza Bradeckiego (1991). Od listopada 1991 roku jest etatową aktorką tego teatru, w którym wykreowała już blisko 50 znaczących ról.
Zagrała między innymi Kuzynkę Agatę u Krystiana Lupy, w spektaklu "Malte albo Tryptyk marnotrawnego syna" Rainera Marii Rilkego(1991), Helenę w "Śnie nocy letniej" Williama Shakespeare’a (1992) i, również, Helenę w "Wujaszku Wani" Antoniego Czechowa (1993) w reżyserii Rudolfa Zioły. A także Juliettę w "Markizie O." Heinricha von Kleista w reżyserii Krzysztofa Warlikowskiego (1993), Celię w "Jak wam się podoba" (1993) i Julię w "Miarce za miarkę" (1998) Williama Shakespeare’a w reżyserii Tadeusza Bradeckiego oraz Gizelę w "Dwojgu na huśtawce" Williama Gibsona u Zbigniewa Najmoły (2000). Talent komediowy i zdolności wokalne zaprezentowała w "Operze mleczanej" Stanisława Radwana w reżyserii Mikołaja Grabowskiego (2003). Jej Klytamnestra w spektaklu "Ifigenia nowa tragedia (według wersji Racine’a)," wyreżyserowanym przez Michała Zadarę, została nagrodzona na VII Festiwalu Prapremier w Bydgoszczy (2008). Do najwyżej ocenianych kreacji Anny Radwan należy także tytułowa, nasycona ironią i dystansem, rola w "Płatonowie" Antoniego Czechowa w reżyserii Konstantina Bogomołowa (2015) i niejednoznaczna, wyemancypowana Kazia w "Pannach z Wilka" Jarosława Iwaszkiewicza w reżyserii Agnieszki Glińskiej (2019). Znaczące role w swojej teatralnej karierze stworzyła u Jana Klaty – m.in. Emily Hnatt w "Trzech stygmatach Palmera Eldritcha" Philipa K. Dicka (2006), wyniosłą Atenę i zrozpaczoną Elektrę w "Orestei" Ajschylosa (2007) oraz Zosię w Weselu Stanisława Wyspiańskiego (2017). Jest stałą aktorką w obsadzie krakowskich, wielokrotnie nagradzanych spektakli Moniki Strzępki według tekstów Pawła Demirskiego. Była Kobietą z Poznania / Margaret Thatcher w "Bitwie warszawskiej 1920" (2013), Żoną / Pankracym w "nie-boskiej komedii. Wszystko powiem Bogu!" (2014), Wróżką / Złym wilkiem 1 w "Triumfie woli" (2016) i Bóstwem Millenialsów w "Roku z życia codziennego w Europie Środkowo-Wschodniej" (2018).
W 2005 roku zagrała charyzmatyczną Felicję w "Krumie" Hanocha Levina w reżyserii Krzysztofa Warlikowskiego – spektaklu powstałym jako koprodukcja Narodowego Starego Teatru im. Heleny Modrzejewskiej w Krakowie i warszawskiego Teatru Rozmaitości. Także u Krzysztofa Warlikowskiego, na scenie Nowego Teatru w Warszawie, zagrała w "(A)pollonii" (2009) oraz w "Końcu" (2010). Ponadto występowała gościnnie, m.in. w Teatrze Bagatela w Krakowie jako Natalia Pietrowna w "Miesiącu na wsi" Iwana Turgieniewa (1998) – oraz w Teatrze im. Juliusza Słowackiego w Krakowie, grając Nastazję Filipowną, niedostępną femme fatale, w "Idiocie" Fiodora Dostojewskiego (2002). Oba przedstawienia wyreżyserowała Barbara Sass.
Anna Radwan ma na swoim koncie ponad 30 ról w Teatrze Telewizji. Zadebiutowała w nim – rolą Hrabiny w spektaklu "Skarby i upiory, czyli hrabia opętany" u Macieja Wojtyszki – w 1990 roku. Do jej ważniejszych kreacji w Teatrze Telewizji należą: role w przedstawieniu "W stronę Klarysy" Roberta Musila, wyreżyserowanym przez Krystiana Lupę (1993), Liza w "Dzieciach słońca" Maksyma Gorkiego w reżyserii Andrzeja Domalika (1993), Celimena w "Mizantropie" Moliera w reżyserii Krzysztofa Nazara (1994), tytułowa rola w "Heddzie Gabler" Henrika Ibsena wyreżyserowanej przez Krystynę Jandę (1995), Cudzoziemka w "Śmierci w Tyflisie" Władysława Lecha Terleckiego w reżyserii Macieja Dejczera (1997), Wielebna Gloria Burton w "Wielebnych" Sławomira Mrożka u Kazimierza Kutza (2001), Pani Stockmann we "Wrogu ludu" Henrika Ibsena w reżyserii Piotra Trzaskalskiego (2009) i Jana ze "Skutków ubocznych" Petra Zelenki w reżyserii Leszka Dawida (2013), za którą to rolę otrzymała Grand Prix na Krajowym Festiwalu Teatru Polskiego Radia i Teatru Telewizji Polskiej Dwa Teatry w Sopocie (2014).
W filmie fabularnym po raz pierwszy wystąpiła w 1993 roku: jako Madzia w "Strasznym śnie Dzidziusia Górkiewicza" w reżyserii Kazimierza Kutza. Później zagrała m.in. w "Spisie cudzołożnic" u Jerzego Stuhra (1994) i w filmach Jerzego Antczaka: tytułową rolę (eterycznej Małgorzaty Gautier) w "Damie kameliowej" (1994) i Ludwikę, siostrę Fryderyka Chopina w obrazie "Chopin. Pragnienie miłości" (2002). Do jej najbardziej znaczących dokonań na dużym ekranie należy także rola psychoterapeutki Romy w komedii romantycznej "Zakochany Anioł" w reżyserii Artura „Barona” Więcka (2005), Elżbiety w "Katyniu" w reżyserii Andrzeja Wajdy (2007), Eli, matki Janka, we "Wszystko, co kocham" Jacka Borcucha (2009), despotycznej matki przełożonej w filmie "W imieniu diabła" w reżyserii Barbary Sass (2011) oraz próbującej ocalić rozsypujący się świat i wartości Gerdy von Krauss w "Kamerdynerze" Filipa Bajona (2018) – ta ostatnia kreacja przyniosła jej m.in. nominację do Polskich Nagród Filmowych Orły 2019 w kategorii Główna Rola Kobieca.
Popularność zyskała również dzięki serialom, m.in. "Sława i chwała" w reżyserii Kazimierza Kutza, gdzie zagrała śpiewaczkę Elżbietę Szyller, siostrę Edgara (1997), "Twarze i maski" Feliksa Falka (2000), "Na dobre i na złe" (2002–2008) czy "Egzamin z życia" (2005−2006). Wystąpiła także jako Edyta Zajdler w "Glinie" Władysława Pasikowskiego (2004), Joanna Sikora, żona Pawła, w "Odwróconych" (2007), Beata Wolska w "Bez tajemnic" (2011, 2013) i Elżbieta, szefowa Działu Przestępstw Gospodarczych CBŚ w "Pakcie" (2015).
Zaśpiewała na płycie "Herbert – Przesłanie" z muzyką Stanisława Radwana i tekstami Zbigniewa Herberta (1999), a także, w duecie z Grzegorzem Turnauem, wykonała piosenkę „Meblościanka” na albumie "Wisława Szymborska", z muzycznymi interpretacjami wierszy noblistki (2011). Ponadto wystąpiła m.in. na Koncertach Galowych Przeglądów Piosenki Aktorskiej we Wrocławiu: "Steruj krwią swoją do Oceanu Spokoju" z piosenkami Marka Grechuty, w reżyserii Wojciecha Kościelniaka (2007), "Z poważaniem – L. Cohen" w reżyserii Andrzeja Domalika (2008) i "Miłe panie i panowie bardzo mili. Piosenki Wojciecha Młynarskiego", koncercie wyreżyserowanym przez Agnieszkę Glińską (2018).
W 2019 roku zadebiutowała jako reżyserka, wystawiając w Akademii Sztuk Teatralnych w Krakowie spektakl dyplomowy "WOOD, czyli… nieznośna lekkość mikrofonu", w wykonaniu studentów IV roku Wydziału Aktorskiego specjalności wokalno-aktorskiej.
Życie prywatne.
Córka dyrygenta Józefa Radwana. Stryjem aktorki jest kompozytor Stanisław Radwan.
W 1994 wyszła za mąż za aktora Romana Gancarczyka, z którym ma córkę Zofię.

</doc>
<doc id="562995" url="https://pl.wikipedia.org/wiki?curid=562995" title="Logarytm iterowany">
Logarytm iterowany

Logarytm iterowany – funkcja używana głównie w teorii złożoności obliczeniowej, dziale informatyki.
Definicja.
Logarytm iterowany zdefiniowany jest jako liczba złożeń logarytmu potrzebnych do uzyskania liczby niewiększej od jedności:
Powszechnie definicję uściśla się poprzez użycie logarytmu dwójkowego. Jednak ponieważ w informatyce stosuje się notację dużego O, więc zwykle równie dobrze można zmienić podstawę logarytmu na inną większą od 1. Wynika to z tego, że logarytmy o różnych (większych niż 1) podstawach są wprost proporcjonalne (współczynnik proporcjonalności jest dodatni; jeśli formula_2 i formula_3 to formula_4 gdzie liczba formula_5).
Logarytm iterowany jest dobrze zdefiniowaną funkcją dla podstaw większych niż
W przeciwnym razie wyrażenie może nie być zbieżne.
Własności.
Jest to funkcja bardzo wolno rosnąca, przykładowo dla wszystkich
wartość logarytmu iterowanego nie przekracza 5, a wiadomo, że formula_8 Z tego względu, dla większości zastosowań praktycznych wartość tej funkcji jest niewielka.

</doc>
<doc id="562996" url="https://pl.wikipedia.org/wiki?curid=562996" title="Congressional Medal of Honor">
Congressional Medal of Honor



</doc>
<doc id="563000" url="https://pl.wikipedia.org/wiki?curid=563000" title="Lech Mackiewicz">
Lech Mackiewicz

Lech Mackiewicz (ur. w 1960 w Skierniewicach) – polski aktor, reżyser i scenarzysta.
Życiorys.
Absolwent I Liceum Ogólnokształcącego im. Księżnej Elżbiety w Szczecinku. W 1983 roku ukończył studia na PWST w Krakowie. W tym samym roku wyemigrował do Australii, jednak po 10 latach powrócił do Polski. Zagrał m.in. w filmie "Karol. Człowiek, który został papieżem".

</doc>
<doc id="563005" url="https://pl.wikipedia.org/wiki?curid=563005" title="Bożodrzew gruczołowaty">
Bożodrzew gruczołowaty

Bożodrzew gruczołowaty, znany również jako ajlant gruczołowaty, bożodrzew gruczołkowaty lub bożodrzew chiński ("Ailanthus altissima" (Mill.) Swingle) – gatunek roślin z rodziny biegunecznikowatych ("Simarubaceae"). Roślina pochodzi z Chin, ale pierwsze egzemplarze sprowadzono do Europy już w 1751 r. Obecnie rozpowszechniona zarówno w Europie jak i Ameryce Północnej. W Polsce dość często uprawiana, szczególnie w zachodniej części kraju.
Drzewo zaliczane do gatunków inwazyjnych, szkodliwych dla rodzimych gatunków flory.
Stan prawny.
Bożodrzew gruczołowaty uznawany jest w Unii Europejskiej i w Polsce za gatunek inwazyjny, stwarzających zagrożenie dla rodzimej przyrody. Jego wprowadzanie do środowiska lub przemieszczanie w środowisku przyrodniczym jest zabronione przez ustawę o ochronie przyrody z 2004 roku. Od 2012 roku także jego import, posiadanie, prowadzenie hodowli, rozmnażanie i sprzedaż wymagają specjalnego pozwolenia Generalnego Dyrektora Ochrony Środowiska. Nieprzestrzeganie wymienionych ograniczeń według ustawy o ochronie przyrody jest wykroczeniem podlegającym karze aresztu lub grzywny pieniężnej.
Uprawa.
Najlepiej rośnie na żyznych, głębokich i wilgotnych glebach o odczynie zasadowym, bogatych w związki wapnia (nie znosi gleby o odczynie kwaśnym oraz podmokłych i zalewanych okresowo ziem). Najlepiej rośnie w lekkim półcieniu lub w miejscu nasłonecznionym. W warunkach Europy Środkowej gatunek jest całkowicie odporny na mróz (strefa mrozoodporności 6b), niemniej jednak młode okazy i jednoroczne pędy zimą mogą przemarzać.

</doc>
<doc id="563006" url="https://pl.wikipedia.org/wiki?curid=563006" title="Bitwa pod Kałużówką">
Bitwa pod Kałużówką

Bitwa pod Kałużówką – bitwa w okolicy polany Kałużówka, w której oddziały II Zgrupowania AK Obwodu Dębica od 23 do 24 sierpnia 1944 r. stoczyły największą bitwę partyzancką w Polsce południowo-wschodniej. Oddziałami tymi dowodził mjr Adam Lazarowicz, nauczyciel, przed wojną kierownik szkoły w Gumniskach. Do rozpoczęcia akcji „Burza” w szkole w Gumniskach znajdowało się dowództwo AK Obwodu Dębica. Od sierpnia 2004 roku tamtejsza szkoła nosi imię mjr. Adama Lazarowicza.

</doc>
<doc id="563007" url="https://pl.wikipedia.org/wiki?curid=563007" title="Cichoń">
Cichoń

Cichoń (929 m) – szczyt w Beskidzie Wyspowym, położony w tzw. paśmie Ostrej. Na mapie Geoportalu brak takiego szczytu, opisano natomiast w tym miejscu dwa wierzchołki: Tokań (922 m) i Księża Góra (924 m), a nazwa Cichoń oznacza część lasu na ich północno-zachodnich stokach. Przez miejscową ludność nazywany był Tokoniem, co mogłoby wskazywać, że kiedyś odbywały tu swoje toki głuszce. Obecnie miejscowa ludność używa nazwy Cichoń.
Na Cichoniu graniczą z sobą cztery wsie: Słopnice, Stara Wieś, Młyńczyska i Zalesie. Góra jest porośnięta lasem, najwyżej podchodzą pola uprawne od strony południowo-zachodniej (osiedle Piechotówka należące do wsi Słopnice i osiedla Szlagi należące do wsi Zalesie). Ze ścieżki turystycznej prowadzącej górnym skrajem lasu ponad tymi polami uprawnymi rozległe widoki. Widać: Gorc, Turbacz, Jasień, Krzystonów, pobliską Mogielicę i Łopień, a z tyłu za nimi Śnieżnicę. W dolnych partiach występuje głównie buczyna karpacka, wyżej lasy iglaste z przewagą świerka i jodły. Spływające z jego zboczy potoki są dopływami rzeki Słopniczanka i Potoku Starowiejskiego (zlewnia rzeki Łososiny), oraz potoków Jastrzębik i Zbludza (zlewnia Dunajca).
Na północnych zboczach Cichonia, nieco ponad polami uprawnymi wsi Stara Wieś, leśna ścieżka edukacyjna prowadząca przez znane z obfitości grzybów tereny (m.in. obfite wysypy rydzów). Zaczyna się ona w lesie, przy drodze Limanowa – Kamienica estetycznie wykonanymi tablicami dydaktycznymi i prowadzi przez las przecinając koryto potoku Stara Wieś. Po wyjściu z lasu na jego skraju biwak – ławki i stoły dla turystów. Z biwaku widoki w kierunku północnym i zachodnim na Jabłoniec, Kamionną i Pasmo Łososińskie Jaworza i Sałasza. Od biwaku można podejść w górę, skąd odsłaniają się widoki na południową stronę.

</doc>
<doc id="563009" url="https://pl.wikipedia.org/wiki?curid=563009" title="Wełnianka pochwowata">
Wełnianka pochwowata

 Wełnianka pochwowata ("Eriophorum vaginatum" L.) – gatunek rośliny z rodziny ciborowatych ("Cyperaceae") (turzycowatych). Występuje od niżu po piętro alpejskie w Europie, Ameryce Północnej i Azji, od strefy umiarkowanej aż po subpolarną. W Polsce występuje na niżu oraz w górach.
Biologia i ekologia.
Występuje na podtorfionych bagnach, w borach bagiennych, na torfowiskach wysokich, rzadziej przejściowych. Od regla dolnego po piętro alpejskie. Wymaga stanowisk podmokłych, o dużej ilości światła, spotykana na stanowiskach o pH poniżej 5. Hemikryptofit. W klasyfikacji zbiorowisk roślinnych gatunek charakterystyczny dla O. "Sphagnetalia magellanici".
Wełnianka pochwowata pełni ważną funkcję w renaturyzacji torfowisk (np. po przemysłowym wydobywaniu torfu), ponieważ stanowi jeden z pierwszych gatunków kolonizujących pozbawione roślinności obszary. Roślina ta tworzy odpowiednie warunki i mikroklimat umożliwiający rozwój innych ważnych roślin torfowisk, przede wszystkim mchów z rodziny torfowcowatych.
Należy do roślin, którą odżywiają się owce i bydło na pastwiskach. Odgrywa bardzo ważną rolę na terenach tundry, zwłaszcza na Alasce, ponieważ dostarcza nie zawsze łatwo dostępnego pokarmu zwierzętom roślinożernym, m.in. reniferom, susłom, lemingom i pardwom. Jest szczególnie istotna ze względu na wczesne, szybkie wypuszczanie pędów.
Wartość odżywcza w suchej masie to około 10,3% białka, 1,3% tłuszczu surowego i 33,8% błonnika.
Występowanie pewnych motyli dziennych, takich jak strzępotek soplaczek ("Coenonympha tullia") czy strzępotek edypus ("Coenonympha oedippus") jest uzależnione od obecności tej rośliny. Ponadto istnieją gatunki cykad, które odżywiają się wyłącznie sokiem wełnianki pochwowatej. Należą do nich "Ommatidiotus dissimilis", "Sorhoanus xanthoneurus" oraz "Nothodelphax distinctus".
Wełnianka pochwowata pełni rolę „rośliny opiekuńczej” (ang. "nurse plant"), która chroni nasiona brzozy omszonej znajdujące się pod jej kępami przed wysuszeniem i uszkodzeniami mechanicznymi (np. gradobiciem). Nasiona zaczepione o liście wełnianki kiełkują dopiero na następną wiosnę.
Etymologia nazwy.
Nazwa rodzajowa "Eriophorum" złożona jest z greckich słów: "erion" – wełna oraz "phoreo" – noszę, i nawiązuje do wełnistych włosków w owocostanie. Nazwa gatunkowa "vaginatum" wywodzi się z łaciny i znaczy „pochwowy”, „opatrzony pochwą”. Pochodzi od szeroko rozdętych pochew liściowych na łodygach. Ludowa nazwa wełnianki pochwowatej to "pujka".
Zastosowanie.
Puchu z wełnianek używano dawniej w tapicerstwie do wypełniania poduszek, wykonywano z niego knoty do lamp oraz próbowano wyrabiać nici. Dziś rośliny wykorzystywane są niekiedy na suche bukiety.

</doc>
<doc id="563010" url="https://pl.wikipedia.org/wiki?curid=563010" title="Kenneth Welsh">
Kenneth Welsh

Kenneth Clifford Welsh (ur. 30 marca 1942 w Edmonton, zm. 5 maja 2022) – kanadyjski aktor. Czterokrotny laureat Nagrody Gemini i Nagrody Genie.
Występował na scenie, w filmie i telewizji. Odtwórca roli złoczyńcy Windoma Earle’a, byłego agenta FBI, który był partnerem i najlepszym przyjacielem agenta Dale’a Coopera (Kyle MacLachlan) w serialu Davida Lyncha "Miasteczko Twin Peaks" (1990–1991). Wystąpił w roli ojca Katharine Hepburn, granej przez Cate Blanchett w dramacie biograficznym Martina Scorsese "Aviator" (2004).
Życiorys.
Wczesne lata.
Urodził się i dorastał w Edmonton w kanadyjskiej prowincji Alberta. Jego ojciec pracował dla Canadian National Railway. Zainteresowanie teatrem przejawiał już od czasów liceum. Uczestniczył w programie teatralnym opartym na metodzie aktorskiej Stanisławskiego na Uniwersytecie Alberty. Później przeniósł się do Montrealu i został przyjęty do Narodowej Szkoły Teatralnej, którą ukończył w 1965. 
Kariera.
W 1965 wziął udział w przesłuchaniach na Stratford Festival w Stratford w Ontario, a następnie spędził pierwsze siedem lat swojej kariery na scenie występując w takich sztukach Williama Shakespeare’a jak "Henryk V" (1966) jako Sir Thomas Grey, "Henryk VI" (1966) w roli pierwszego mordercy i kapitana Talbota, "Wieczór Trzech Króli" (1966) jako strażnik i dworzanin, "Ryszard III" (1967) jako Lord Hastings, "Wesołe kumoszki z Windsoru" (1967) w roli Fenton, "Antoniusz i Kleopatra" (1967) jako Oktawiusz Cezar, "Hamlet" (1969) w roli tytułowego duńskiego księcia, "Makbet" (1971) jako MacDuff, "Jak wam się podoba" (1972) jako Sir Oliver Martext oraz "Król Lear" (1972) jako Edgar. W 1973 opuścił zespół, by wyreżyserować przedstawienie "Under Milkwood" na podstawie tekstu walijskiego poety Dylana Thomasa w Guthrie Theatre w Minneapolis. W 1978 zadebiutował na Broadwayu jako Iwan Kuźmicz Szpekin – naczelnik poczty w "Rewizorze". Był także autorem i wykonawcą uznanego off-broadwayowskiego musicalu kabaretowego "Standup Shakespeare" (1987).
Wcielił się w postać d’Artagnana w adaptacji telewizyjnej powieści Aleksandra Dumasa "Trzej muszkieterowie" (1969), sfilmowanej wersji produkcji scenicznej Festiwalu Stratford w Kanadzie z 1968. Na ekranie grał postacie historyczne, w tym Thomasa E. Deweya, Harry’ego S. Trumana (dwukrotnie), Thomasa Edisona, generała Harry’ego Crerara i Jamesa Bakera. Wystąpił gościnnie w uznanych serialach telewizyjnych, m.in. "Z Archiwum X" (1995), "Na południe" (1996–1999) czy "Prawo i porządek" (1998). W serialu "" (2020) użyczył głosu admirałowi Sennie Talowi.
Nagrody i odznaczenia.
W 1977 zdobył nagrodę im. Josepha Jeffersona dla najlepszego aktora za występ w spektaklu "Kariera Artura Ui" w Goodman Theatre w Chicago. W 1998 odebrał nagrodę Earle Grey za całokształt twórczości telewizyjnej. W 1999 otrzymał akademicki tytuł honorowy doktor honoris causa Uniwersytetu Alberty. W październiku 2004 został odznaczony Orderem Kanady za zasługi w dziedzinie sztuk scenicznych w kraju.
Życie prywatne.
Był żonaty z aktorką Donną Haley. Jego syn, Devon (ur. 3 września 1988) to wokalista popowej grupy Majical Cloudz.
Śmierć.
Zmarł 5 maja 2022 w wieku 80 lat.

</doc>
<doc id="563011" url="https://pl.wikipedia.org/wiki?curid=563011" title="Ї">
Ї

Ї, Її (ukr. "ji") – litera alfabetu ukraińskiego oznaczająca dwugłoskę [], odpowiadająca więc dokładnie teoretycznemu dwuznakowi ЙІ. Jest kontynuacją analogicznej litery starocyrylickiej. Litera ta powstała przez umieszczenie nad literą І – zgodnie z grecką praktyką – dierezy dla zaznaczenia, że litera ta w pozycji po samogłosce powinna być wymówiona jako [], a nie zredukowana do []. W języku ukraińskim w takim połączeniu nastąpiło przejście [] w [] i takiego też znaczenia nabrał znak Ї.
Wymowa [] w pozycji po samogłosce jest powszechna w językach słowiańskich – por. polskie "zbroi" []. Jednakże na piśmie opozycja I - JI (Ї) występuje wyłącznie w językach czeskim, słowackim i ukraińskim, natomiast języki polski, białoruski i rosyjski do oznaczenia obu dźwięków [] i [] używają tego samego znaku I (И).
W starej (XIX-XX w.) pisowni zachodnioukraińskiej litera Ї mogła występować również po spółgłosce, zastępując wówczas teoretyczny dwuznak ЬІ i oznaczając "i zmiękczające". W dialektach zachodnioukraińskich występowała wówczas bowiem fonetyczna różnica między "i zmiękczającym" (pochodzącym głównie z dawnych "ě", "e") a "i niezmiękczającym" (pochodzącym z dawnego "o"), które oznaczano literą І. Ponieważ na wschodzie Ukrainy opozycja ta wówczas już nie występowała, kompromisowa ortografia z 1928 r. wykluczyła takie zastosowanie litery Ї. Na skutek upowszechniania normy ogólnonarodowej, obecnie rozróżnienie to jest w zaniku również na Ukrainie Zachodniej.

</doc>
<doc id="563012" url="https://pl.wikipedia.org/wiki?curid=563012" title="Państwowy Instytut Sztuki Teatralnej">
Państwowy Instytut Sztuki Teatralnej

Państwowy Instytut Sztuki Teatralnej (PIST) – państwowa szkoła teatralna utworzona w Warszawie w 1932 z inicjatywy Aleksandra Zelwerowicza (który został jej pierwszym dyrektorem) i Leona Schillera.
Historia.
Państwowy Instytut Sztuki Teatralnej został powołany rozporządzeniem Ministra Wyznań Religijnych i Oświecenia Publicznego Janusza Jędrzejewicza z 25 sierpnia 1932. Była to szkoła średnia o wysokim poziomie nauczania, który śmiało można porównać z poziomem uczelni. Nauka w niej trwała 3 lata. Początkowo znajdował się tam jedynie Wydział Aktorski, a od 1933 także Wydział Reżyserski. Podczas II wojny światowej instytut ten działał w konspiracji. Szkoła umożliwiała też zdanie eksternistycznego egzaminu aktorskiego.
Po wojnie został reaktywowany w Łodzi w 1945, a w 1946 został przekształcony w Państwową Wyższą Szkołę Teatralną. W 1949 ówczesne władze odsunęły od sprawowania wysokich funkcji Zelwerowicza i Schillera, a szkoła została przeniesiona do Warszawy. W 1955 nadano jej imię A. Zelwerowicza (obecnie Akademia Teatralna).

</doc>
<doc id="563014" url="https://pl.wikipedia.org/wiki?curid=563014" title="Teoria perturbacji (mechanika kwantowa)">
Teoria perturbacji (mechanika kwantowa)



</doc>
<doc id="563015" url="https://pl.wikipedia.org/wiki?curid=563015" title="Škoda 1203">
Škoda 1203

Škoda 1203/TAZ 1500 – samochód dostawczy występujący w wielu odmianach nadwozia, produkowany w Czechosłowacji i powstałych po jej rozpadzie krajach w latach 1968–1999 przez Škodę oraz TAZ, a od 1994 do 2017 roku na indywidualne zamówienia przez Ocelot Auto.
Historia i opis modelu.
Pierwszy prototyp tego modelu oznaczony symbolem Škoda 979 zaprezentowano w roku 1957, miał on silnik z osobowej Škody 1201. W 1962 roku we współpracy z ČZ Strakonice na podwoziu Škody 1203 zbudowano samochód rolniczy (tzw. "agromobil") Škoda 998 na wzór niemieckiego Unimoga, łącznie powstały 23 egzemplarze tego oryginalnego pojazdu
Model 1203 wytwarzany był początkowo od 1968 roku w czechosłowackiej (od 1993 r. w czeskiej) fabryce Škody w Vrchlabí. W 1973 roku część, a w roku 1981 całość produkcji przeniesiono do czechosłowackiej (od 1993 r. słowackiej) fabryki TAZ w Trnawie. Po przeniesieniu produkcji pojazd nosił nazwę Škoda TAZ 1203, a od roku 1993 i rozpadu Czechosłowacji, TAZ 1500. Auto otrzymało niewielki face lifting (między innymi zamieniono prostokątne światła na okrągłe). Samochód ze względu na przestarzałą konstrukcję wycofano z produkcji w roku 1997. Kilka miesięcy po zakończeniu produkcji urządzenia do produkcji samochodu kupiła czeska firma Ocelot Auto Vladimira Matejki, która w mieście Žacléř rozpoczęła na indywidualne zamówienia produkcję samochodu pod nazwą Ocelot 1500.
Pod marką Škoda we Vrchlabí w latach 1968–1981 wytworzono 69 727 egzemplarzy tego samochodu. 

</doc>
<doc id="563016" url="https://pl.wikipedia.org/wiki?curid=563016" title="Partia na rzecz Miłości Bliźniego, Wolności i Różnorodności">
Partia na rzecz Miłości Bliźniego, Wolności i Różnorodności

Partia na rzecz Miłości Bliźniego, Wolności i Różnorodności (niderl. "Partij voor Naastenliefde, Vrijheid &amp; Diversiteit", w skrócie PNVD) – holenderska partia polityczna założona 31 maja 2006 roku przez Marthijna Uittenbogaarda. W roku 2010 partia została rozwiązana. 7 sierpnia 2020, wznowiła działalność.
Program.
Niektóre propozycje PNVD:
Do dalszych postulatów partii należały: całkowity rozdział państwa od kościołów, zlikwidowanie instytucji małżeństwa, bezwzględny zakaz spożywania mięsa oraz darmowe przejazdy koleją.
Kontrowersje.
Mimo krótkiego czasu istnienia partia zdołała zdobyć duży rozgłos, także poza granicami kraju, w związku z protestami przeciwko rejestracji partii. Zgłoszony przez kilka ugrupowań nieakceptujących postulatów obniżenia wieku podjęcia współżycia oraz legalizacji narkotyków wniosek o delegalizację PNVD został 17 lipca 2006 odrzucony przez sąd najniższej instancji w Hadze. W uzasadnieniu napisano, iż prawo do tworzenia partii i wysuwania postulatów jest podstawowym prawem demokracji, zaś moralne wątpliwości nie mogą stanowić przesłanki do delegalizacji. Zdaniem aktywistów organizacji Soelaas, "członkowie partii jedynie udają, że chcą walczyć o prawo dzieci do wolności, w rzeczywistości chodzi im o własny, zboczony interes." 
Partię tworzyło jedynie trzech członków. Skarbnik partii, Ad van den Berg, był w 1987 roku skazany na grzywnę i wyrok pozbawienia wolności w zawieszeniu za molestowanie seksualne jedenastoletniego chłopca (sam den Berg nazywa siebie "męczennikiem sprawy"). Polityk nacjonalistycznej partii Nieuw Rechts, Michiel Smit, twierdzi, że członkowie PNVD powiązani są z pedofilską organizacją Martijn.
Zdaniem przedstawicieli PNVD ich partia miała liczyć na kilkadziesiąt tysięcy głosów holenderskich, a fakt, iż oficjalnie do partii należało tylko "3" osoby, jest związany z tym, iż taka ilość nieanonimowych osób jest niezbędna do formalnego założenia partii politycznej w Holandii. Według podawanych przez holenderską prasę danych, PNVD może liczyć na około "1000" głosów wyborców w całym kraju (szóstą część głosów niezbędnych do przekroczenia progu wyborczego).
Powstanie PNVD spowodowało ogólnonarodową debatę, w przypadku której uważane za bardzo liberalne i "otwarte" społeczeństwo wyraźnie opowiedziało się przeciw PNVD (według badań przeprowadzonych przez organizacje jawnie krytykujące PNVD 82% społeczeństwa holenderskiego oczekuje od obecnych władz, iż "zajmą się sprawą" w sprawie PNVD).

</doc>
<doc id="563017" url="https://pl.wikipedia.org/wiki?curid=563017" title="Skoda 1203">
Skoda 1203



</doc>
<doc id="563018" url="https://pl.wikipedia.org/wiki?curid=563018" title="PIST">
PIST



</doc>
<doc id="563022" url="https://pl.wikipedia.org/wiki?curid=563022" title="Śródmiejska Trasa Południowa (Wrocław)">
Śródmiejska Trasa Południowa (Wrocław)



</doc>
<doc id="563025" url="https://pl.wikipedia.org/wiki?curid=563025" title="Francesco Vaccari">
Francesco Vaccari



</doc>
<doc id="563026" url="https://pl.wikipedia.org/wiki?curid=563026" title="Teoria perturbacji">
Teoria perturbacji

Teoria perturbacji, rachunek zaburzeń – zbiór metod matematycznych, używanych do znalezienia przybliżonego rozwiązania problemu, który nie może być rozwiązany w sposób ścisły, dostarczając bezpośrednie rozwiązanie problemu. Teoria perturbacji może być zastosowana do rozwiązania problemu, gdy można go przedstawić jako część dającą bezpośrednie rozwiązanie i stosunkowo mały człon zaburzający.
Teoria perturbacji dąży do przedstawienia rozwiązania danego problemu za pomocą szeregu potęgowego z niewielkim parametrem określającym odchylenie (zaburzenie) od dokładnie rozwiązywalnego problemu. Odchylenie to oznaczane jest często przez formula_1 Pierwszy człon tego szeregu jest rozwiązaniem rozwiązywalnego (niezaburzonego) problemu, podczas gdy dalsze człony szeregu opisują odchylenie od ściśle rozwiązywalnego problemu. Formalnie, dla opisania aproksymacji rozwiązania pełnego problemu formula_2 używany formuły:
w tym wyrażeniu, formula_4 jest dokładnym rozwiązaniem problemu niezaburzonego (pozbawionego odchylenia, a jednocześnie dokładnie rozwiązywalnego), natomiast formula_5 reprezentują kolejne człony opisujące zaburzenie. Dla małych wartości formula_6 czynniki coraz wyższych rzędów stają się zaniedbywane.
Opis ogólny.
Teoria perturbacji jest silnie związana z metodami używanymi w analizie numerycznej. Wcześniejsze zastosowania tego, co teraz nazywamy "teorią perturbacji" dotyczyły nierozwiązywalnych problemów matematycznych mechaniki nieba: rozwiązanie Newtona dla orbity Księżyca, który porusza się zauważalnie inaczej, niż według praw Keplera z powodu zaburzającego wpływu grawitacji Ziemi i Słońca.
Metody perturbacyjne rozpoczynają się od uproszczonej formy oryginalnego problemu, którą można dokładnie obliczyć. W mechanice nieba są to zazwyczaj prawa Keplera. W nierelatywistycznej teorii grawitacji, elipsa Keplera jest dokładna wtedy, gdy mamy dokładnie dwa oddziałujące grawitacyjnie ciała (powiedzmy – Ziemia i Księżyc), ale traci dokładność, gdy pojawiają się trzy i więcej (powiedzmy – Ziemia, Księżyc, Słońce i reszta Układu Słonecznego).
Rozwiązany, ale uproszczony problem jest następnie zaburzany ("perturbowany"), aby stworzyć warunki, które zbliżą zaburzony wynik do prawdziwego, jak np. uwzględnienie grawitacji trzeciego ciała (np. Słońca). „Warunki” są formułą (lub wieloma), które reprezentują rzeczywistość, często coś wynikającego z praw fizycznych, jak drugie prawo dynamiki Newtona:
W tym konkretnym przypadku, siła F jest obliczana z oddziałujących grawitacyjnie ciał, a przyspieszenie a jest otrzymywane z drogi Księżyca na jego orbicie. Obydwie wielkości są w dwóch formach: przybliżona wartość siły i przyspieszenia, co wynika z uproszczenia, oraz hipotetyczna stałość, która pozwala obliczyć wynik.
Niewielkie zmiany wyniku z nagromadzenia perturbacji, które same w sobie mogą być ponownie uproszczone, służą jako korekta do przybliżonego rozwiązania. Z powodu upraszczania wprowadzanego na każdym kroku procedury, korekcja nigdy nie jest doskonała, a warunki spełniane przez poprawione rozwiązanie nie pasują dokładnie do rzeczywistości. Aczkolwiek nawet jeden cykl korekcji często prowadzi do dobrego przybliżenia wyniku.
Nie ma powodów do zatrzymywania się na jednym cyklu poprawek. Częściowo poprawione rozwiązanie może być ponownie użyte jako nowy punkt startowy do perturbacji i poprawiania. Z zasady, cykle znajdowania ciągle lepszego rozwiązania powinny trwać w nieskończoność. W praktyce, zwykle zatrzymuje się po jednym lub dwóch cyklach. Komplikacją tej metody jest fakt, że poprawki powodują dużą komplikację nowego rozwiązania, więc każdy kolejny cykl jest coraz trudniejszy do wykonania. Izaak Newton powiedział, w nawiązaniu do problemu orbity Księżyca, że „przyprawia mnie to o ból głowy”.
Ta ogólna procedura jest szeroko stosowanym w zaawansowanej nauce i inżynierii narzędziem matematycznym: rozpocząć z uproszczonym problemem i stopniowo dodawać poprawki, które przybliżają formułę do rzeczywistości. Jest to naturalne rozszerzenie do metody funkcji matematycznych: „zgadnij, sprawdź, popraw”, używanej w starszych cywilizacjach do obliczania konkretnych liczb, jak pierwiastki kwadratowe.
Przykłady.
Przykładami „opisu matematycznego” są: równanie algebraiczne, równanie różniczkowe (np. równania ruchu w mechanice nieba, równanie falowe), hamiltonian (w mechanice kwantowej).
Przykłady dla rodzajów rozwiązań znajdowalnych perturbacyjnie: rozwiązanie równania (np. trajektorii cząstki), średnia statystyczna pewnych fizycznych wielkości (np. średnia magnetyzacja), problem stanu podstawowego w mechanice kwantowej.
Przykłady dokładnie rozwiązywalnych problemów startowych: równania liniowe, włączając w to liniowe równanie ruchu (oscylator harmoniczny, liniowe równanie falowe), statystyczne lub kwantowe układy cząstek nieoddziałujących ze sobą (lub ogólniej, hamiltoniany lub wolne energie zawierające tylko warunki kwadratowe w każdym stopniu swobody).
Przykłady „perturbacji”: nieliniowe elementy w równaniach ruchu, oddziaływania pomiędzy cząstkami, warunki wyższych potęg w hamiltonianie/wolnej energii.
Dla problemu fizycznego zawierającego interakcje pomiędzy cząsteczkami, warunki perturbacji mogą być pokazane (i manipulowane) przy pomocy diagramów Feynmana.
Historia.
Teoria perturbacji posiada swoje korzenie we wczesnej mechanice nieba, w której teoria epicyklów była używana do czynienia małych poprawek w przewidywanych ścieżkach planet. Potrzeba coraz większej ilości epicyklów spowodowała w XVI wieku rewolucję kopernikańską w rozumieniu ruchu planet. Rozwój podstawowej teorii perturbacji dla równań różniczkowych został w większości ukończony w połowie XIX w. Był to czas, kiedy Charles-Eugène Delaunay studiował ekspansję perturbacyjną dla układu Ziemia-Księżyc-Słońce i odkrył tak zwany „problem małych mianowników”. Mianownik występujący w n-tym warunku mógł być zadany mały, co powodowało, że jego poprawka była tak duża, lub większa, niż poprawka pierwszego rzędu. W XX wieku, problem ten doprowadził Henri Poincarégo do jednej z pierwszych dedukcji na temat istnienia chaosu, lub zwanego bardziej prozaicznie efektu motyla: bardzo małe zaburzenie może mieć ogromne skutki dla układu.
Teoria perturbacji przeżyła gwałtowny rozwój wraz z pojawieniem się mechaniki kwantowej. Chociaż była używana pół-klasycznym modelu atomu Bohra, obliczenia były monstrualnie złożone, a wyniki miały niejednoznaczną interpretację. Dopiero odkrycie mechaniki macierzowej Heisenberga pozwoliło na znaczne uproszczenie zastosowań teorii perturbacji. Godnymi odnotowania są efekt Starka i efekt Zeemana, które mają teorię wystarczająco prostą, aby być dołączonymi do standardowych podręczników studenckich. Inne wczesne zastosowania włączają strukturę subtelną i nadsubtelną w atomie wodoru.
Obecnie teoria perturbacji służy głównie w chemii kwantowej i kwantowej teorii pola. W chemii była używana do otrzymania pierwszych rozwiązań dla atomu helu.
W połowie XX wieku Richard Feynman odkrył, że ekspansja perturbacyjna może mieć elegancką i graficzną reprezentację w postaci czegoś, co dzisiaj nazywa się diagramami Feynmana. Chociaż były one pierwotnie łączone tylko z kwantową teorią pola, diagramy takie znajdują coraz większe zastosowanie wszędzie tam, gdzie występuje ekspansja perturbacyjna.
W 1954 roku powstało twierdzenie KAM, które zawierało problem częściowego rozkładu małego dzielnika. Rozwinięte przez Andrieja Kołmogorowa, Władimira Arnolda i Jürgena Mosera twierdzenie stanowiło warunki, pod którymi układ częściowych równań różniczkowych będzie miał tylko częściowe zachowanie chaotyczne z małymi perturbacjami.
W późnym okresie XX wieku brak satysfakcji wobec teorii perturbacji społeczności fizyków kwantowych, na który składały się nie tylko wychodzenie poza drugi stopień ekspansji, ale również wątpliwości, czy ekspansja w ogóle jest zbieżna, spowodowały silne zainteresowanie analizą nieperturbacyjną, czyli problemami dokładnie rozwiązywalnymi. Prototypowym modelem jest równanie Kortewega-de Vries, silnie nieliniowe dla interesujących rozwiązań, solitonów, dla których nie ma rozwiązania perturbacyjnego nawet przy nieskończonej ilości poziomów. Większość prac teoretycznych nad analizą nieperturbacyjną znalazło się pod nazwą grup kwantowych i geometrii nieprzemiennej.

</doc>
<doc id="563029" url="https://pl.wikipedia.org/wiki?curid=563029" title="Є">
Є

Є, Єє (ukr. "je") – litera alfabetu ukraińskiego o podwójnej funkcji:
Jej kształt pochodzi od starocyrylickiej litery Ѥ, którą uproszczono przez usunięcie początkowego І.

</doc>
<doc id="563030" url="https://pl.wikipedia.org/wiki?curid=563030" title="Maximilian Kugelmann">
Maximilian Kugelmann



</doc>
<doc id="563032" url="https://pl.wikipedia.org/wiki?curid=563032" title="Kroton">
Kroton



</doc>
<doc id="563034" url="https://pl.wikipedia.org/wiki?curid=563034" title="Trnavské automobilové závody">
Trnavské automobilové závody

Trnavské automobilové závody (TAZ) – dawny czechosłowacki, a następnie słowacki producent samochodów dostawczych, który miał swoją siedzibę w mieście Trnawa na Słowacji. 
Historia.
W latach 1973–1999 fabryka produkowała samochód ciężarowy Tatra Agro. W 1973 roku część, a w roku 1981 całość produkcji Škody 1203 przeniesiono z czeskiej fabryki Škody w Vrchlabí do słowackiej fabryki TAZ. Po przeniesieniu produkcji pojazd nosił nazwę Škoda TAZ 1203, a po rozpadzie Czechosłowacji i uzyskaniu przez Słowację niepodległości w 1993 roku TAZ 1500. Pojazd otrzymał niewielki face lifting (między innymi zamieniono prostokątne światła na okrągłe). Samochód ze względu na przestarzałą konstrukcje wycofano z produkcji w roku 1999. Kilka miesięcy po zakończeniu produkcji urządzenia do produkcji samochodu kupiło czeskie przedsiębiorstwo Ocelot Auto Vladimira Matejki, która w mieście Žacléř rozpoczęła na indywidualne zamówienia produkcję samochodu pod nazwą Ocelot 1500.
Poprzednikiem zakładu była walcownia i stalownia zbudowana przez spółkę akcyjną „Coburgova účastinná spoločnosť”, która powstała tuż przed pierwszą wojną światową.
W 1982 roku rozpoczęła się produkcja sprzęgła ze sprężyną talerzową na licencji niemieckiej firmy Fichtel &amp; Sachs AG typu MFZ420 w związku z uruchomieniem produkcji samochodu ciężarowego nowego typu Tatra 815, do którego był przeznaczony. W kolejnym roku rozpoczęto produkcję sprzęgła GFM420 przeznaczonego do pojazdów LIAZ. Następnie podjęto decyzję o rozszerzeniu licencji o sprzęgła typu S190, przeznaczone głównie do samochodów osobowych Škoda 105/120 i Škoda 1203. W 1987 roku podjęto produkcję sprzęgieł własnej konstrukcji typu SV350 przeznaczonych do ciągników rolniczych Zetor URII i URIV.
W 1993 roku odlewnia (obecnie Zlieváreň Trnava) i kuźnia (obecnie HKS Forge) zostały oddzielone od TAZ.
W grudniu 1993 roku powstała spółka joint venture Sachs Trnawa założona przez Fichtel &amp; Sachs AG i TAZ a. s. W 1996 roku Sachs Trnawa stała się spółką zależną będącą w pełni własnością Sachs AG.

</doc>
<doc id="563035" url="https://pl.wikipedia.org/wiki?curid=563035" title="Spółka z o.o.">
Spółka z o.o.



</doc>
<doc id="563037" url="https://pl.wikipedia.org/wiki?curid=563037" title="Max Kugelmann">
Max Kugelmann



</doc>
<doc id="563038" url="https://pl.wikipedia.org/wiki?curid=563038" title="Jan Gończ">
Jan Gończ

Jan Gończ (ur. 1895 w Kościerzynie, zm. 1945 w ZSRR) – polski prawnik, kaszubski działacz społeczno-polityczny, archiwista i kronikarz Tajnej Organizacji Wojskowej „Gryf Pomorski”
I wojna światowa i walka o granice Rzeczypospolitej.
Po wybuchu I wojny światowej został powołany do armii niemieckiej; walczył głównie na froncie rosyjskim. Pod koniec wojny zdezerterował i powrócił na Pomorze, gdzie zaangażował się w działalność tajnego Stowarzyszenia Młodzieży Polskiej. Następnie przeszedł do szeregów paramilitarnej Straży Ludowej i w końcu Organizacji Wojskowej Pomorza. Posiadając doświadczenie wojskowe, przeszedł w 1919 r. do Wielkopolski, gdzie walczył w powstaniu wielkopolskim. W styczniu 1920 r. wstąpił do odrodzonego Wojska Polskiego, z którym wkroczył na Pomorze. Brał udział 10 lutego w uroczystych zaślubinach Polski z Bałtykiem, których dokonał gen. Józef Haller. Następnie wraz z 66. Pułkiem Strzelców Kaszubskich im. Józefa Piłsudskiego został przerzucony na wojnę polsko-bolszewicką, m.in. uczestniczył w sierpniu 1920 r. w ciężkich walkach na przedmościu warszawskim.
Okres międzywojenny.
Po zakończeniu działań wojennych powrócił na Pomorze, gdzie samorzutnie zorganizował grupę osób do ochrony mienia poniemieckiego przed grabieżą. Był jednym ze współorganizatorów struktur administracji państwowej w Kościerzynie, zostając następnie urzędnikiem w starostwie. Posiadał też własną kancelarię prawniczą. Czynnie zaangażował się w działalność społeczną i polityczną; był członkiem Polskiego Związku Zachodniego, Związku Towarzystw Powstańców i Wojaków i Stronnictwa Narodowego. Ok. 1937 r. przeszedł przeszkolenie w zakresie dywersji pozafrontowej.
II wojna światowa.
Po zajęciu Pomorza przez wojska niemieckie w pierwszych dniach września 1939 r., natychmiast rozpoczął działalność podziemną. Zorganizował grupę konspiracyjną, która działała początkowo w rejonie Kościerzyny i Śliwic, a następnie w lasach mirachowskich. Jesienią 1940 r. przyłączył swoją grupę do Tajnej Organizacji Wojskowej „Gryf Kaszubski”, a sam został bliskim współpracownikiem jej przywódcy, por. rez. Józefa Dambka ps. „Adam”, „Kil”, „Jur”. Po utworzeniu na początku lipca 1941 r. Tajnej Organizacji Wojskowej „Gryf Pomorski”, został jej archiwistą i kronikarzem. Z tej racji był członkiem najlepiej znającym jej strukturę organizacyjną, obsadę personalną, różne tajne dokumenty. Jednym z jego głównych zajęć była też legalizacja, czyli wystawianie fałszywych niemieckich dokumentów. Po zajęciu Pomorza przez Armię Czerwoną w marcu 1945 r., zaginął bez śladu. Według jednej z najbardziej prawdopodobnych wersji został ujęty przez NKWD i wywieziony w głąb ZSRR, gdzie zmarł. Jego archiwum prawdopodobnie przejął Urząd Bezpieczeństwa.

</doc>
<doc id="563040" url="https://pl.wikipedia.org/wiki?curid=563040" title="Tapicerstwo">
Tapicerstwo

Tapicerstwo – rodzaj rzemiosła lub dział przemysłu zajmujący się wyścielaniem i obijaniem tkaniną, skórą lub innym materiałem: mebli, siedzeń, wnętrz pojazdów itp.

</doc>
<doc id="563042" url="https://pl.wikipedia.org/wiki?curid=563042" title="TAZ">
TAZ

Zobacz też: Taz

</doc>
<doc id="563043" url="https://pl.wikipedia.org/wiki?curid=563043" title="Vincenzo Pallotti">
Vincenzo Pallotti



</doc>
<doc id="563045" url="https://pl.wikipedia.org/wiki?curid=563045" title="Tapicer">
Tapicer



</doc>
<doc id="563048" url="https://pl.wikipedia.org/wiki?curid=563048" title="Ostra (Pasmo Ostrej)">
Ostra (Pasmo Ostrej)

Ostra (925 m) – szczyt w Beskidzie Wyspowym, znajdujący się w paśmie górskie o przebiegu równoleżnikowym, zwanym Pasmem Ostrej. Ma zalesiony wierzchołek i większą część stoków. Potoki spływające z Ostrej uchodzą do Jastrzębika lub Potoku Starowiejskiego.
Ostra jest całkowicie porośnięta lasem. Dosyć rozległa jest panorama widokowa tylko z południowych jej zboczy (powyżej przełęczy Ostra-Cichoń), poniżej lasu. Widać stąd (od lewej): Radziejową, Dzwonkówkę, Kicznię, potężny masyw Modyni, Gorc, Turbacz i Wielki Wierch.

</doc>
<doc id="563049" url="https://pl.wikipedia.org/wiki?curid=563049" title="Mirosław Kalita">
Mirosław Kalita

Mirosław Kalita (ur. 18 lipca 1970 w Dębicy) – piłkarz, obecnie trener piłkarski.
Kariera zawodnicza.
Jest wychowankiem Wisłoki Dębica. W 1996 przeniósł się do Amiki Wronki, gdzie grał przez trzy lata, zdobywając dwukrotnie Puchar Polski (1998 i 1999). W sezonie 1999/2000 Kalita grał w Śląsku Wrocław, zdobywając z tą drużyną awans do I ligi. Później w RKS Radomsko - także awans do I ligi, KSZO Ostrowiec Świętokrzyski i Resovii. W 2003 powrócił do Wisłoki Dębica, gdzie został grającym trenerem. Grał jako pomocnik. W sezonie 2005/2006 wywalczył z piłkarzami Wisłoki awans do III ligi.
Łącznie na boiskach piłkarskiej ekstraklasy rozegrał 103 mecze i strzelił 5 bramek.
Kariera trenerska.
W latach 2004-2009 był trenerem Wisłoki Dębica, z którą w 2006 roku wywalczył awans do III ligi. Od stycznia 2010 do października 2011 był trenerem drużyny Partyzant Targowiska.
13 grudnia 2011 został trenerem Stali Stalowa Wola. 3 maja 2013 powrócił na stanowisko trenera Wisłoki. W sezonie 2013/14 wywalczył awans do IV ligi, a w sezonie 2014/2015 awansował do III ligi lubelsko-podkarpackiej.
Od rundy jesiennej 2014/15 był grającym trenerem w IV-ligowym zespole Watra Białka Tatrzańska. Od lipca 2017 pełni funkcję II trenera reprezentacji Polski U-21 prowadzonej przez selekcjonera Czesława Michniewicz, z którą wywalczył awans na MME we Włoszech 2019. Obecnie jest asystentem selekcjonera Reprezentacji Polski.

</doc>
<doc id="563050" url="https://pl.wikipedia.org/wiki?curid=563050" title="Solidarność Pracy">
Solidarność Pracy

Solidarność Pracy (SP) – lewicowe stowarzyszenie polityczne, wywodzące się z „Solidarności”, działające w latach 1990–1992.
Historia.
Początkowo solidarnościowe środowisko centrolewicowe działało od 1989 w Obywatelskim Klubie Parlamentarnym, jako „Grupa Obrony Interesów Pracowniczych”, zrzeszając blisko 25 parlamentarzystów. Po rozpadzie tej grupy kilku posłów założyło w listopadzie 1990 ramach OKP koło „Solidarność Pracy”, które w marcu 1991 wyodrębniło się z OKP jako samodzielny klub parlamentarny liczący 5 osób na koniec kadencji (Kazimierz Błaszczyk (PPS), Ryszard Bugaj, Aleksander Małachowski, Andrzej Miłkowski – rzecznik parlamentarny, Roman Niegosz). Przed wydzieleniem klubu parlamentarnego grupę lewicową reprezentowali także m.in. senatorowie OKP Jan Józef Lipski i Karol Modzelewski.
W wyborach parlamentarnych w 1991 Komitet Wyborczy „Solidarność Pracy” uzyskał 230 975 głosów (2,06%), co przyniosło temu ugrupowaniu 4 mandaty poselskie, które objęli Ryszard Bugaj, Piotr Czarnecki, Wojciech Kwiatkowski i Aleksander Małachowski.
W 1992 SP wraz z Ruchem Demokratyczno-Społecznym, Wielkopolską Unią Socjaldemokratyczną i innymi środowiskami współtworzyła Unię Pracy, co zakończyło jej samodzielną działalność.

</doc>
<doc id="563051" url="https://pl.wikipedia.org/wiki?curid=563051" title="Й">
Й

Й, Йй (bułg. "i kratko", ros. "i kratkoje", ukr. "jot") – jedenasta litera alfabetu rosyjskiego, języka mongolskiego i białoruskiego, dziesiąta bułgarskiego, czternasta ukraińskiego, pochodząca od litery И. Oddaje głoskę []. W języku rosyjskim pierwotnie litera ta nazywana była "i z kratką (daszkiem)" ("и с краткой"), od XIX wieku ustaliła się nazwa "i krótkie" ("и краткое").
W języku ukraińskim, w zależności od pozycji w wyrazie i w zdaniu, występuje wymiana liter "й" do "і". Wynika ona z wymiany głosek [] – [], którą zgodnie z ukraińską zasadą ortograficzną należy oddać w pisowni. W języku ukraińskim ma też miejsce nietypowa wśród języków słowiańskich wymowa "й" na początku wyrazu przed samogłoską lub w środku wyrazu między samogłoskami jako [] lub []; nie dotyczy ona jednak wszystkich Ukraińców.
W języku serbskim, języku azerskim i macedońskim odpowiednikiem tej litery jest znak ј.

</doc>
<doc id="563056" url="https://pl.wikipedia.org/wiki?curid=563056" title="Medical imaging">
Medical imaging



</doc>
<doc id="563058" url="https://pl.wikipedia.org/wiki?curid=563058" title="Ruch Ludzi Pracy">
Ruch Ludzi Pracy

Polska Partia Lewicy „Ruch Ludzi Pracy” (RLP) – polska lewicowa, postkomunistyczna partia polityczna, działająca w latach 90.
Historia.
Decyzję o utworzeniu ugrupowania, które stanowiłoby polityczną reprezentację Ogólnopolskiego Porozumienia Związków Zawodowych, kontrolowanej przez PZPR centrali związkowej, podjęto jesienią 1989. Kongres założycielski partii odbył się 16 grudnia 1990, a wpis do ewidencji uzyskano 18 stycznia 1991.
Tymczasowo na czele RLP stanął profesor Roman Broszkiewicz, zastąpiony rok później przez długoletniego przewodniczącego OPZZ, Alfreda Miodowicza. W 1995 przez kilka miesięcy partią kierował poseł Wit Majewski, a od jesieni tego samego roku Lech Szymańczyk. Wśród organizatorów znalazła się także grupa pracowników naukowych działającej przy KC PZPR Akademii Nauk Społecznych.
Ruch Ludzi Pracy został jednym z członków założycieli Sojuszu Lewicy Demokratycznej, funkcjonującego w tym czasie jako koalicja około 30 partii, związków zawodowych i stowarzyszeń. Kandydaci RLP startowali z list SLD w kolejnych wyborach parlamentarnych w 1991, 1993 i 1997, uzyskując każdorazowo kilka mandatów. W Sejmie pierwszych trzech kadencji ugrupowanie to w różnych kadencjach reprezentowali Barbara Hyla-Makowska, Teresa Jasztal, Jacek Kasprzyk, Bogdan Krysiewicz, Janusz Lemański, Wit Majewski, Kazimierz Milner, Regina Pawłowska, Ewa Spychalska, Lech Szymańczyk i Jan Szymański.
RLP zarejestrował się ponownie w 1998 w związku z nową ustawą o partiach politycznych. Rok później jego władze sprzeciwiły się akcesowi ugrupowania do tworzonej na bazie Sojuszu Lewicy Demokratycznej jednolitej formacji. W konsekwencji Lech Szymańczyk i Kazimierz Milner opuścili klub parlamentarny SLD, współtworząc wraz z przedstawicielami Polskiej Partii Socjalistycznej nowe koło parlamentarne. Pozostali posłowie RLP przeszli do SLD. Od 2001 partia nie była reprezentowana w parlamencie, a 7 czerwca 2002 została wykreślona z ewidencji. Część działaczy na czele z Lechem Szymańczykiem wstąpiła do Samoobrony RP.
Stowarzyszenie.
26 maja 2012 powstała nowa organizacja pod nazwą Stowarzyszenie „Ruch Ludzi Pracy”, odwołująca się do tradycji partii politycznej RLP. Przewodniczącym został Lech Szymańczyk, a wiceprzewodniczącymi Aldona Michalak, Bogdan Socha i Jacek Zdrojewski. 12 października 2013 stowarzyszenie to współtworzyło Porozumienie Społeczne „Zmiana” wraz z Polską Lewicą (kierowaną przez Jacka Zdrojewskiego), PPS, Partią Regionów oraz Związkiem Zawodowym Rolnictwa i Obszarów Wiejskich „Regiony” (PPS została potem zastąpiona przez Partię Emerytów Rencistów RP). Przed wyborami samorządowymi w 2018 RLP współtworzył koalicję SLD Lewica Razem. W 2019 stowarzyszenie wraz z Unią Pracy i Polską Lewicą skrytykowało udział SLD w Koalicji Europejskiej w wyborach do Parlamentu Europejskiego w tymże roku. W wyborach prezydenckich w 2020 RLP poparł przewodniczącego UP Waldemara Witkowskiego. 25 czerwca 2022 RLP podpisał (wraz z m.in. PPS, UP, Socjaldemokracją Polską, Wolnością i Równością oraz środowiskiem dawnej partii Inicjatywa Feministyczna) porozumienie o współpracy przed wyborami parlamentarnymi, opowiadając się za „szerokim porozumieniem wyborczym opozycji demokratycznej”.

</doc>
<doc id="563063" url="https://pl.wikipedia.org/wiki?curid=563063" title="Stadio Grande Torino">
Stadio Grande Torino



</doc>
<doc id="563064" url="https://pl.wikipedia.org/wiki?curid=563064" title="Christo Schopow">
Christo Schopow



</doc>
<doc id="563065" url="https://pl.wikipedia.org/wiki?curid=563065" title="TAZ 1500">
TAZ 1500



</doc>
<doc id="563066" url="https://pl.wikipedia.org/wiki?curid=563066" title="Judith Vittet">
Judith Vittet

Judith Vittet (ur. grudzień 1984) – francuska aktorka filmowa.
W 1996 roku nominowana do nagrody Saturna za najlepszą grę jako najmłodsza aktorka.

</doc>
<doc id="563067" url="https://pl.wikipedia.org/wiki?curid=563067" title="Kwadrant (Star Trek)">
Kwadrant (Star Trek)



</doc>
<doc id="563068" url="https://pl.wikipedia.org/wiki?curid=563068" title="Piotr Bagration">
Piotr Bagration

Piotr Iwanowicz Bagration, (ur. 1765 w Kizlarze, zm. we wsi Simy, gdzie był pochowany) – rosyjski generał piechoty, uczeń generałów Aleksandra Suworowa i Michaiła Kutuzowa, brat Romana Bagrationa. Bohater wojny francusko-rosyjskiej 1812 roku.
Życiorys.
Dzieciństwo i młodość.
Pochodził ze słynnej arystokratycznej (książęcej) rodziny gruzińskiej Bagratydów, która na przełomie I i II tysiąclecia naszej ery panowała w Gruzji i nad częścią Armenii. Jego dziadek i ojciec byli pułkownikami w rosyjskiej armii.
Sir Robert Wilson, znający go sobiście, tak scharakteryzował sylwetkę Bagrationa:
Służbę w wojsku Piotr Bagration rozpoczął w 1782 roku w stopniu sierżanta. Do 1792 roku służył kolejno w pułku kaukaskich muszkieterów, pułku kijowskich strzelców konnych i pułku sofijskich karabinierów. Brał udział w wojnie rosyjsko-tureckiej w latach 1787–1791, oraz w tłumieniu insurekcji kościuszkowskiej w 1794. W roku 1796 został dowódcą 6. pułku strzelców.
Wojny napoleońskie.
W czasie „kampanii włoskiej” i „szwajcarskiej” Suworowa (II koalicja antyfrancuska), w stopniu generała-majora, dowodził awangardą ekspedycji. Odznaczył się wtedy podczas bitew nad Addą (wygrana) i Trebbią (przegrana), oraz pod Novi (wygrana) i na przełęczy Świętego Gotarda, gdzie nieznaczne siły francuskie odepchnęły korpus Suworowa, nie pozwalając mu wziąć udziału w II bitwie pod Zurychem. Był aktywnym uczestnikiem wojen napoleońskich w latach 1805–1807. W kampanii 1805 roku, podczas wielkiego odwrotu armii Kutuzowa z Braunau am Inn do Ołomuńca, Bagration dowodził ariergardą rosyjskiej armii. Jego żołnierze brali udział w wielu potyczkach, ubezpieczając tyły rosyjskiej armii. Wsławili się podczas bitwy pod Schöngrabern.
Podczas bitwy pod Austerlitz, Bagration dowodził prawym skrzydłem sił koalicyjnych, które wstrzymywało atak sił francuskich i umożliwiło odwrót resztek armii Kutuzowa.
W kampaniach lat 1806–1807 dowodził ariergardą armii rosyjskiej. Odznaczył się podczas bitew pod Pruską Iławą (od jego nazwiska miejscowość ta nosi dziś nazwę Bagrationowsk) i pod Frydlandem.
Podczas wojny rosyjsko-szwedzkiej 1808−1809 dowodził wpierw dywizją, a potem korpusem. Dowodził tzw. „Ekspedycją alandzką” w 1808 roku, podczas której Zatoka Botnicka znalazła się pod rosyjską kontrolą; zdobył również Wyspy Alandzkie i przeprowadził udany desant w Szwecji.
Podczas wojny rosyjsko-tureckiej w latach 1806–1812 był głównodowodzącym Armii Mołdawskiej (od czerwca 1809 do marca 1810 roku) tocząc walki głównie na lewym brzegu Dunaju. Wojska Bagrationa zdobyły wtedy twierdze: Maczyn, Hirsowa, Izmaił. Pod Rassową rozbił 12-tys. wyborowy korpus turecki, zaś pod Tataricą został pobity w jednej z najcięższych bitew tej wojny i musiał odstąpić od oblężenia Silistry.
Borodino i śmierć.
W sierpniu 1811 roku Bagration został głównodowodzącym Armii Podolskiej, zaś w marcu roku 1812 – 2 Armii Zachodniej. Przewidując wkroczenie armii napoleońskiej do Rosji, stworzył plan, który miał zapobiec francuskiej agresji. W początkach kampanii napoleońskiej 1812 roku, cofając się w ciężkich bojach na wschód, przerzucił 2 Armię Zachodnią spod Wołkowyska do Smoleńska, gdzie 3 sierpnia połączył swe siły z 1 Armią Zachodnią, którą dowodził generał Michaił Barclay de Tolly. W ten sposób udaremnił zamiar Napoleona, który zamierzał rozdzielić obie armie i zniszczyć każdą z nich z osobna. Bagration był gorącym zwolennikiem zaangażowania w wysiłek wojenny szerokich mas społeczeństwa rosyjskiego. Był jednym z inicjatorów i organizatorów działań partyzanckich na terenach zajętych przez armię napoleońską.
W bitwie pod Borodino dowodził lewym (południowym) skrzydłem armii rosyjskiej. Armia Bagrationa była trzonem tego skrzydła. Odparła wszystkie ataki wojsk Napoleona, zaś sam Bagration został ciężko ranny w nogę i 24 września – w trakcie ewakuacji w głąb Rosji – zmarł. W roku 1839, z inicjatywy rosyjskiego generała-poety Denisa Dawydowa, prochy Bagrationa zostały przeniesione ze wsi Simy na cmentarz poległych pod Borodino.
Upamiętnienie.
Od jego nazwiska została nazwana Operacja Bagration podczas II wojny światowej, asteroida (3127) Bagration oraz miasto Bagrationowsk.

</doc>
<doc id="563074" url="https://pl.wikipedia.org/wiki?curid=563074" title="Posokowiec hanowerski">
Posokowiec hanowerski

Posokowiec hanowerski – jedna z ras psów myśliwskich należąca do grupy psów gończych, posokowców i ras pokrewnych. Zaklasyfikowana do sekcji posokowców. Typ wyżłowaty. Podlega próbom pracy.
Użytkowość.
Jest psem używanym do tropienia postrzałków zwierzyny grubej, tzw. dolnym wiatrem (po farbie), nawet do 40 godzin po strzale. Pies wyjątkowo jednostronny;
Temperament.
Charakter spokojny, zrównoważony i pewny. Oddany i przywiązany do swojego właściciela. Powściągliwy w stosunku do obcych.
Budowa.
Jest psem średniej i proporcjonalnej wielkości. Kończyny są dobrze ustawione i silnie umięśnione, co klasyfikuje psy tej rasy do wytrwałej pracy. Szeroka i głęboka klatka piersiowa. Posiada typowy dla siebie wyraz twarzy dzięki klarownym, ciemnym oczom i nieco pofałdowanemu czołu. 
Szata i umaszczenie.
Czerwień jelenia jest obok pręgowanego najpowszechniejszym umaszczeniem tej rasy. Szata: włosy krótkie, gęste, ostre, tylko na tylnych częściach ud nieco dłuższe i grubsze. Owłosienie ogo­na mocne i gęste.
Utrzymanie.
Niezbędna jest duża ilość ruchu oraz szkolenie.

</doc>
<doc id="563077" url="https://pl.wikipedia.org/wiki?curid=563077" title="Andrzej Stanisław von Hatten">
Andrzej Stanisław von Hatten

Andrzej Stanisław von Hatten (Hattyński) (ur. 31 sierpnia 1763 w Lemitach, zm. 3 stycznia 1841 we Fromborku) – duchowny katolicki, kapelan biskupa Ignacego Krasickiego, w latach 1838–1841 biskup warmiński.
Życiorys.
Urodził się w 1763 we wsi Lemity (Kalkstein) k. Ornety, na terytorium Korony Królestwa Polskiego; wieś obecnie nie istnieje. Pochodził z warmińskiego rodu szlacheckiego Hatten-Hattyńskich, którego przodkowie przybyli na Warmię już w XVI wieku. Był synem Gottfryda i Marii z Gąsiorowskich. Teologię studiował u księży misjonarzy w Warszawie, później w gimnazjum w Braniewie, a od 1783 w Collegium Germanicum w Rzymie, gdzie uzyskał doktorat z teologii i filozofii. 1 kwietnia 1786 w bazylice laterańskiej otrzymał święcenia kapłańskie.
Po powrocie na Warmię przez sześć lat pracował w kancelarii księcia biskupa Ignacego Krasickiego. W grudniu 1792 został dziekanem w Pieniężnie, a siedem lat później otrzymał kanonię warmińską. W 1800 papież Pius VIII mianował go biskupem pomocniczym warmińskim ze stolicą tytularną w Dianie. W 1801 przyjął sakrę biskupią w katedrze oliwskiej z rąk księcia biskupa Karola von Hohenzollerna
26 kwietnia 1837 wybrany został przez kapitułę na biskupa warmińskiego. Opublikował wiele listów pasterskich. Znał języki: niemiecki, polski, włoski, francuski i łaciński.
Doskonale mówił po polsku. Sympatyzował z Polakami. Wprowadził nauczanie języka polskiego w Liceum Hosianum w Braniewie. W walce rządu pruskiego o małżeństwa mieszane zajął stanowisko zdecydowanie kościelne.
3 stycznia 1841 został zamordowany przez szaleńca. Zabójcą okazał się mieszkaniec Fromborka – czeladnik krawiecki Rudolf Kühnapfel, którego skazano na publiczne łamanie kołem. Biskup von Hatten pochowany został w kaplicy Zbawiciela w katedrze fromborskiej.

</doc>
<doc id="563081" url="https://pl.wikipedia.org/wiki?curid=563081" title="Muzeum Rybołówstwa w Helu">
Muzeum Rybołówstwa w Helu

Muzeum Rybołówstwa w Helu – oddział Narodowego Muzeum Morskiego w Gdańsku. Muzeum mieści się w przejętym przez państwo poewangelickim kościele świętych Piotra i Pawła z XV wieku. Budynek muzeum usytuowany jest w samym centrum miasta, nieopodal portu, w posiadaniu Centralnego Muzeum Morskiego znajduje się od 1972.
Na wystawach w Muzeum Rybołówstwa prezentowane są zagadnienia związane z historią Bałtyku, rybołówstwem na Zatoce Gdańskiej i Zalewie Wiślanym, dziejami Mierzei Helskiej, a także ze współczesnymi problemami związanymi z gospodarką morską. Na terenie wokół muzeum znajduje się skansen tradycyjnych łodzi rybackich.
Muzeum jako pierwszy z oddziałów Centralnego Muzeum Morskiego otwarte zostało 6 maja 1972. Jego pierwszym kierownikiem został Roman Klim.
W 2016 muzeum zwiedziło 38,5 tysięca osób.
Siedziba muzeum sąsiaduje z klasztorem franciszkanów w Helu.

</doc>
<doc id="563083" url="https://pl.wikipedia.org/wiki?curid=563083" title="Krzysztof Janczak (aktor)">
Krzysztof Janczak (aktor)

Krzysztof Janczak (ur. 3 lipca 1949 w Świdrze, obecnie dzielnicy Otwocka) – polski aktor, reżyser i scenarzysta.
Życiorys.
Na początku lat 70. XX w. zadebiutował jako poeta w dwutygodniku społeczno-kulturalnym „Kamena”. W 1972 związał się ze Studenckim Teatrem Satyryków. Był tam m.in. współautorem i aktorem w spektaklu "Tętno", który po paru wystawieniach został zdjęty przez cenzurę. W latach 1976–1980 występował w kabaretach wystawiających na deskach klubu Stodoła w Warszawie. W 1980–1981 współpracował z Janem Pietrzakiem. W jego kabarecie "Młoda Egida", a następnie "Pod Egidą gdzie" był aktorem i autorem tekstów.
Po wprowadzeniu stanu wojennego publikował w podziemnej prasie, m.in. w "Wezwaniu". W tym czasie po raz pierwszy wcielił się w postać "Pana Yapy", która była jego autorskim pomysłem. Jako "Pan Yapa" współtworzył program telewizyjny "5-10-15". Grał w wielu filmach i serialach dla dzieci. Swoje przedstawienia autorskie dla dzieci wystawiał w Teatrze na Woli. Występował też w wielu koncertach i trasach estradowych w całej Polsce, m.in. ponad 200 razy w "Lecie z Radiem i Koncertowe Lato RMF". Postać "Pana Yapy" była też wykorzystywana w reklamach telewizyjnych, m.in. czekolady Terravita.
W 1986 zdał aktorski egzamin eksternistyczny. Od początku lat 90. XX w. już nie jako "Pan Yapa" zaczął grać w wielu filmach i serialach telewizyjnych. W latach 2000–2001 w RTL 7 prowadził program "Beczka Śmiechu".
Obecnie prowadzi kanał Yapa.TV na YouTube i występuje na estradzie z programem „Pan Yapa – show”.
Członek zwyczajny ZAiKS, ZAKR i ZASP.
Odznaczenia.
W 1998 roku został uhonorowany Orderem Uśmiechu.

</doc>
<doc id="563085" url="https://pl.wikipedia.org/wiki?curid=563085" title="Frank Kvitta">
Frank Kvitta

Frank Kvitta (ur. 13 października 1981) - niemiecki DJ i producent, grający muzykę hardtechno i schranz (bardzo często w duecie z Mario Ranieri). Jego muzyka charakteryzuje się dużą prędkością (zazwyczaj w okolicach 160 bmp), a jego sety często zawierają brzmienia typowe dla lat 80.
Frank Kvitta urodził się 13 października 1981 roku w Langen (Niemcy). W 1994 rozpoczął swoją przygodę z muzyką. Początkowo interesował go rave i trance. Po przesłuchaniu płyty "Sven Väth - Clubnight" zaczął miksować.
W roku 1998 jego przyjaciel, DJ Markus Schulz kupił mikser i dwa gramofony. Kiedy Markus ćwiczył swoją technikę, Frank porzucił miksowanie, ponieważ uznał, że nie rozumie na czym ono polega. Jednak nieco później, w połowie 1998 roku jego drugi przyjaciel - Marcello Scacchiotti również kupił zestaw do miksowania. To zachęciło Franka do wytężonej pracy, której efektem było jego pierwsze nagranie. Zostało ono wydane w 2002 roku, po wielu imprezach i zagranych setach. Wydała je wytwórnia Tausendgroove Records, w ramach projektu: "Two Men Working". Będąc w klubie "Airport" Frank dał swoje demo znanemu didżejowi Rushowi, któremu spodobało się ono na tyle, że dał Frankowi szansę nagrania EP'ki w wytwórni płytowej "Knedeep Records". W 2003 roku ogromnie wzrosła jego popularność. Zagrał wtedy między innymi z takimi gwiazdami jak: "Mario Ranieri, ViperXXL, DJ Amok, Sven Wittekind, Andreas Kremer, Arkus P., O.B.I., DJ Mahatma, Chris Noise, Robert Natus" czy "Kaoz". W 2003 i 2004 roku miały miejsce jego pierwsze audycje radiowe w Radiu Rythmix oraz w Radiu Sunshine Live w Niemczech. Także w 2004 zrealizował wspólnie z "ViperXXL", swoją pierwszą kompilację o nazwie "Schranz Total 7.0" Zapewniła mu ona renomę wśród wielu znanych artystów związanych z Hardtechno, tudzież Schranz.

</doc>
<doc id="563086" url="https://pl.wikipedia.org/wiki?curid=563086" title="Pan Japa">
Pan Japa



</doc>
<doc id="563088" url="https://pl.wikipedia.org/wiki?curid=563088" title="PA-CO-BANK">
PA-CO-BANK

Bank Spółdzielczy Towarzystwo Oszczędnościowo-Pożyczkowe PA-CO-BANK Pabianice – dawny bank spółdzielczy działający w Pabianicach i okolicach w latach 1991–2021, kiedy został wchłonięty przez Bank Spółdzielczy Ziemi Kaliskiej.
Historia.
Działalność bankowa w Pabianicach przed 1991.
"Towarzystwo Oszczędnościowo-Pożyczkowe" oficjalnie powstało w Pabianicach 5 marca 1902 na pierwszym zebraniu członków banku. Założycielami w 1901 byli Walery Kamieński, Bolesław Kistelski, Jan Pasierbiński. Dziesięć lat później w latach 1910–1912 przy ul. Pułaskiego (dawna Długa) zarząd banku kupił działkę i zbudował budynek, który stał się siedzibą banku do jego wchłonięcia przez Bank Spółdzielczy Ziemi Kaliskiej w 2021. W 1922 na podstawie ustawy o spółdzielniach zmienił nazwę na "Bank Ludowy" i przyjął nowy statut. 
PA-CO-BANK.
Obecną formę bank przyjął w 1991. 10 września 1997 roku otworzył oddział w Dłutowie a 1 lipca 1998 r. przyłączono Bank Spółdzielczy w Dobroniu. 1 stycznia 1999 roku doszło do fuzji z Bankiem Spółdzielczym w Koluszkach. Był zrzeszony z Mazowieckim Bankiem Regionalnym S.A. w Warszawie do 2011, kiedy MBR został wchłonięty przez SGB-Bank.
W 2014 prezesem została Anita Błochowiak, która zastąpiła na stanowisku swojego ojcaJerzego Błochowiaka, sprawującego tę funkcję nieprzerwanie od 1996.
W maju 2021 został wchłonięty przez Bank Spółdzielczy Ziemi Kaliskiej.
Nagrody i wyróżnienia.
Krajowy Związek Banków Spółdzielczych w 2000 roku wyróżnił PA-CO-BANK za wysokie wyniki ekonomiczno-finansowe. W tym samym roku miesięcznik „Bank” przyznał tytuł „Wyróżniający się Bank Spółdzielczy”. W Ogólnopolskim Programie Liderzy Społecznej Odpowiedzialności 20 stycznia 2009 bank otrzymał tytuł Lidera Społecznej Odpowiedzialności oraz certyfikat „DOBRA FIRMA 2008”.

</doc>
<doc id="563090" url="https://pl.wikipedia.org/wiki?curid=563090" title="Muzeum Zalewu Wiślanego">
Muzeum Zalewu Wiślanego

Muzeum Zalewu Wiślanego w Kątach Rybackich – jeden z oddziałów Narodowego Muzeum Morskiego w Gdańsku. Muzeum na swoich wystawach prezentuje historię szkutnictwa i rybołówstwa nad Zalewem Wiślanym. Wśród eksponatów muzeum jest oryginalny, w pełni wyposażony warsztat szkutniczy rodziny Schmidtów z miejscowości Łaszka k. Sztutowa oraz barkas - jednostka o napędzie żaglowym wykorzystywana do połowów jeszcze w latach 60. XX wieku.
W muzeum można zobaczyć także tradycyjne łodzie rybackie z okolic Zalewu, a także unikatowy ślizg lodowy „Ludowy 8” - zwany także od nazwiska konstruktora „Weilandem”.
Muzeum znajduje się przy ul. Rybackiej.
W 2016 muzeum zwiedziło 18,5 tysiąca osób.

</doc>
<doc id="563091" url="https://pl.wikipedia.org/wiki?curid=563091" title="Mitologia Basków">
Mitologia Basków



</doc>
<doc id="563095" url="https://pl.wikipedia.org/wiki?curid=563095" title="Jan Adamek">
Jan Adamek

Jan Adamek (ur. grudzień 1902 w Grudzicach, zm. 1973 w Grudzicach) – powstaniec śląski i opolski bibliotekarz.
Życiorys.
Pochodził z ubogiej, chłopsko-robotniczej rodziny. Dokształcał się na różnych kursach oświatowych w Rawiczu i Krakowie.
Od 1926 roku prowadził w Opolu "Bibliotekę Polską" pod patronatem Związku Polaków w Niemczech.
W czasie II wojny światowej w 1939 został aresztowany i więziony w niemieckim obozie koncentracyjnym w Buchenwaldzie. Po zakończeniu wojny pracował w Spółdzielni Samopomoc Chłopska "Rolnik", następnie pełnił w Gminnej Radzie Narodowej funkcję sekretarza, później przewodniczył Gminnej Radzie Narodowej w Grudzicach.
Po 1945 pełnił funkcję kierownika Biblioteki Gromadzkiej w rodzinnych Grudzicach. Współtworzył Towarzystwo Śpiewawcze "Jutrzenka" oraz Klub Sportowy "Bolko".
Zginął w wypadku samochodowym.

</doc>
<doc id="563096" url="https://pl.wikipedia.org/wiki?curid=563096" title="Denis Creevey">
Denis Creevey



</doc>
<doc id="563098" url="https://pl.wikipedia.org/wiki?curid=563098" title="Jacek Sobala">
Jacek Sobala

Jacek Sobala (ur. 1960) – polski aktor, dziennikarz radiowy i telewizyjny, w latach 2017–2018 prezes zarządu Polskiego Radia.
Życiorys.
Absolwent Państwowej Wyższej Szkoły Teatralnej w Warszawie (1984). W latach 80. XX wieku grał drugoplanowe role filmowe i epizody w serialach telewizyjnych. Był aktorem warszawskich teatrów Studio i Rampa.
Od lat 90. zaczął pracę jako dziennikarz radiowy, rezygnując z aktorstwa. Pracował między innymi w Radiu Solidarność, Radiu Eska, Tok FM oraz Radiu PiN, z którego odszedł w 2003, by prowadzić program "Puls wieczoru" w TV Puls.
6 lipca 2006 powrócił na kierownicze stanowisko jako dyrektor Polskiego Radia Bis. Wprowadził wiele zmian w stacji, likwidując audycje autorskie, rezygnując z bardziej radykalnych gatunków muzycznych: z ramówki zdjęta została prowadzona przez Maksa Cegielskiego audycja "Masala", popularna audycja "Mocne nocne" zastąpiona została przez "Nocny oddech muzyki". Oprócz Maksa Cegielskiego, pracę w stacji straciło wtedy jeszcze kilku innych znanych dziennikarzy. Raper Duże Pe sam pożegnał się ze słuchaczami rapując na antenie „Otwarty list do Radia Bis”. Sobala skomentował przeprowadzone zmiany zamieszczając na stronie internetowej stacji zdanie „Sorry, ziomale”.
1 maja 2007 objął stanowisko dyrektora Programu I Polskiego Radia, zastępując na tym stanowisku Marcina Wolskiego. Od 7 października 2007 prowadził telewizyjny program "Jacek Sobala zaprasza" na antenie TVP Info. 29 grudnia 2009 został nowym dyrektorem Programu III Polskiego Radia, zastępując na stanowisku Magdalenę Jethon. Ze stanowiska odwołany 26 maja 2010. 9 marca 2017 został wybrany na stanowisko prezesa zarządu Polskiego Radia. Zastąpił Barbarę Stanisławczyk-Żyłę. 17 sierpnia 2018 został zawieszony w czynnościach prezesa przez zarząd.
28 sierpnia 2018 został odwołany z funkcji prezesa Polskiego Radia. Na stałe zastąpił go początkowo p.o. Andrzej Rogoyski.
Życie prywatne.
Był mężem aktorki Małgorzaty Pieńkowskiej.

</doc>
<doc id="563105" url="https://pl.wikipedia.org/wiki?curid=563105" title="Stopy z pamięcią kształtu">
Stopy z pamięcią kształtu

Stopy z pamięcią kształtu (SMA, z ) – materiały inteligentne, w których zachodzi odwracalna, termosprężysta przemiana martenzytyczna lub zmiana orientacji krystalicznej martenzytu pod wpływem zewnętrznego pola magnetycznego.
Ogólne informacje.
Wyróżnia się dwa główne typy efektów pamięci kształtu ze względu na zjawisko je indukujące:
Najczęściej wykorzystywanymi materiałami z pierwszej grupy są stopy Ni-Ti, Cu-Al i Cu-Zn-Al. Określa się je wspólnym mianem termosprężystych stopów z pamięcią kształtu (TSMA). Z drugiej grupy najczęściej wykorzystywany jest stop Ni-Mn-Ga. Tego typu materiały nazywa się magnetycznymi stopami z pamięcią kształtu (MSMA) lub ferromagnetycznymi stopami z pamięcią kształtu (FSMA).
Historia.
Obecnie największe zastosowanie mają stopy z pamięcią kształtu na bazie niklu (głównie nitinol), miedzi (CuZnX oraz CuAlX), żelaza.
Przykłady stopów.
W tabeli zestawiono przykładowe stopy wykazujące efekt pamięci kształtu z ich uśrednionymi własnościami:
Zastosowanie termosprężystych stopów z pamięcią kształtu.
Technika.
Zastosowanie w technice stopów z pamięcią kształtu można podzielić na kilka głównych grup:
Połączenia.
Złączka w kształcie tulei zostaje odkształcona w stanie martenzytycznym przez rozparcie dla zwiększenia jej średnicy. Przechowywana jest w ciekłym azocie. W odkształconą tuleję wsuwane są końce łączonych rur. Przeprowadza się nagrzewanie do temperatury otoczenia. Ten zakres temperatur powinien w stopie z pamięcią kształtu wypadać między temperaturą As, a Af. Następuje przemiana fazowa objawiająca się skurczem złączki. Uzyskuje się trwałe i szczelne połączenie pozbawione wad metalurgicznych. Metoda eliminuje potrzebę wykorzystania technologii takich jak spawanie, czy lutowanie. Złączki znalazły zastosowanie głównie w przemyśle lotniczym oraz stoczniowym.
Wtyk jest oziębiany, aby był w stanie martenzytycznym. Wprowadzany jest do gniazda i podgrzewany do temperatury otoczenia. Przemiana fazowa uniemożliwia jego rozłączenie. Dodatkowo na gniazdo nasuwa się pierścień ochronny, również wykonany z materiału z pamięcią kształtu. Zaletą złącz jest odporność na wstrząsy, duża wytrzymałość mechaniczna, stabilny opór elektryczny złącza.
Nit o odgiętych końcówkach jest oziębiany do stanu martenzytycznego. Następnie mechanicznie końcówka jest prostowana. Tak przygotowany element wsuwa się do miejsca połączenia. Po wsunięciu do łączonych elementów nit jest podgrzewany w wyniku czego końcówki z powrotem odginają się.
Czujniki temperatury.
Stopy z pamięcią kształtu znalazły zastosowanie jako czujniki temperatury oraz układy czynnie reagujące. Zadaniem takiego mechanizmu jest reagowanie na zadany przedział temperaturowy, od skrajnie wysokiego do niskiego. Większość histerez materiałów z pamięcią kształtu jest zbyt duża, aby istniała możliwość bezpośredniego ich zastosowania. Z tego powodu opracowano mechanizm składający się z dwu sprężyn. Jedna z nich jest wykonana z materiału z pamięcią kształtu, a druga najczęściej ze stali (mechanizm oporowy). W przypadku wzrostu temperatury powyżej górnej granicy układ wyłącza się w wyniku nacisku sprężyny wykazującej efekt pamięci kształtu. Spadek temperatury poniżej dolnej granicy powoduje, że układ zostaje włączony w wyniku nacisku stalowej sprężyny. Takie rozwiązanie znalazło zastosowanie głównie w przemyśle grzewczym (grzejniki, klimatyzatory itp.).
Technologia zaworu opiera się na działaniu sprężyny śrubowej wykonanej ze stopu z pamięcią kształtu. W przypadku wzrostu temperatury sprężyna wywiera nacisk na zawór kulisty odcinając dopływ gazu. Takie zawory montowane są głównie przed licznikiem gazowym lub innymi urządzeniami gazowymi. Przy spadku temperatury zawór nie otwiera się samoczynnie. Ze względów bezpieczeństwa wymagana jest ingerencja człowieka.
Samoczynne otwieranie drzwi i okien.
Urządzenie spełniające owe czynności jest zawias zaopatrzony w stalową sprężynę utrzymującą okno w stanie zamkniętym oraz w sprężynę wykonaną z materiału z pamięcią kształtu. Stop jest tak dobrany, aby występowanie stanu martenzytycznego wypadało w temperaturze, w której okno jest zamknięte, a sprężyna ściśnięta. Przy wzroście temperatury materiał wykazujący efekt pamięci kształtu pokonuje opór stawiany przez stalową sprężynę i pozwala otworzyć okno. Przy spadku temperatury okno samoczynnie zamyka się. Na podobnej zasadzie zaprojektowano drzwi ewakuacyjne, które otwierają się w przypadku wybuchu pożaru.
Elementy pojazdów.
Klasyczne zawory zawierają czujniki kontrolujące w postaci cieczy lub wosku. Termostaty wykorzystujące efekt pamięci kształtu pełnią funkcję czujnika temperatury i regulatora przepływu cieczy chłodzącej. Ich zastosowanie pozwala uniknąć problemów z wyciekiem cieczy lub wosku. Niepotrzebne jest również konstruowanie osobnych mechanizmów uruchamiających. Dzięki temu termostat ma prostszą, lżejszą i zwartą konstrukcję.
Wykorzystuje się śrubową sprężynę wykazującą efekt pamięci kształtu. Pracuje ona przeciwko czterem sprężynom płytkowym zrobionym ze stali. Element z pamięcią kształtu uruchamia sprzęgło, co w konsekwencji wprowadza wentylator chłodzący w ruch. Dzieje się to w momencie przekroczenia danej temperatury, która powoduje w sprężynie odwrotną przemianę martenzytyczną. Zastosowanie takiej sprężyny pozwala wprowadzić różnicę prędkości obrotowej wentylatora w zależności od temperatury. Sprzęgło pracujące w takim trybie jest mniej hałaśliwe i oszczędza paliwo.
W konwencjonalnych gaźnikach dysza wyregulowana jest dla temperatury otoczenia. Ze wzrostem temperatury spada lepkość paliwa i przy niezmiennym położeniu igły w dyszy rośnie też ilość wtłaczanego paliwa. Zastosowanie dyszy z dwukierunkowym efektem pamięci kształtu umożliwia zmianę i dostosowanie średnicy w zależności od danej temperatury. W przypadku wzrostu temperatury dysza w wyniku zajścia przemiany martenzytycznej zmniejsza swą średnicę. Uzyskuje się dzięki temu obniżenie ilości wydzielanych spalin i oszczędzenie paliwa.
Roboty.
Standardowe elementy mechaniczne zostały zastąpione przez układ materiałów z pamięcią kształtu. Wykorzystuje się ich oporowe nagrzewanie. Problemem konstrukcyjnym jest szybkie odprowadzanie ciepła w celu wykonania przeciwnej reakcji. Zastosowanie stopów z pamięcią kształtu pozwala dodatkowo regulować dużo więcej parametrów pracy (np. dłoń robota ma możliwość precyzyjnej kontroli uścisku elementów).
Silnik cieplny.
W tego typu silniku cieplnym wykorzystuje się bezpośrednią przemianę energii cieplnej w mechaniczną. Idea urządzenia jest prosta. Na drut wykonany ze stopu wykazującego efekt pamięci kształtu w stanie martenzytycznym zawiesza się dany ciężar. Podczas nagrzewania zachodzi przemiana fazowa w austenit, co objawia się skurczem drutu. Układ wykonana pracę zależną od przyłożonego ciężaru i wielkości skurczu materiału. Efekt wykorzystuje się cyklicznie. Ogólnie silniki cieplne bazujące na pamięci kształtu charakteryzują się słabą sprawnością (rzędu kilku %). Najlepszy z nich wykazywał sprawność do 20% i brak wyraźnego pogorszenia efektu pamięci kształtu po 17·106 cyklach. Największy silnik cieplny wykorzystujący efekt pamięci kształtu charakteryzował się mocą 665 W oraz sprawnością około 5%.
Tłumienie drgań.
Materiały wykazujące efekt pamięci kształtu mają duży współczynnik tłumienia drgań i hałasu w stanie martenzytycznym. Wartość tłumienia jest zależna od temperatury i od amplitudy odkształceń. Im temperatura jest niżej od Ms, tym materiał charakteryzuje się lepszym tłumieniem. Tak samo jest w przypadku, gdy rośnie amplituda drgań. Znajdują zastosowanie jako powłoki i podkładki absorbujące.
Wykorzystanie pseudosprężystości.
Stopy wykazujące efekt pseudosprężystości mogą być wykorzystane jako magazyny energii. Dzięki nim możliwe jest odzyskanie dużych wartości odkształceń. Przy przemianie martenzytycznej występuje stała wartość naprężeń, dlatego stopy mogą odkształcać już przy nieznacznych zmianach naprężeń. W branży motoryzacyjnej zaproponowano użycie układu, który magazynowałby część energii powstałej w wyniku hamowania pojazdu, a następnie jej uwolnienie i spożytkowanie przy ruszaniu.
Medycyna.
Zastosowanie w medycynie stopów z pamięcią kształtu jest utrudnione ze względu na wysokie wymogi stawiane tym materiałom. Przede wszystkim nie mogą mieć one negatywnego wpływu na użytkującego ich pacjenta. W przypadku materiałów z pamięcią kształtu pracujących w ciele człowieka jednym z najważniejszych aspektów jest tzw. metaloza. Problemem konstrukcyjnym jest dostosowanie temperatury przemiany fazowej do temperatury organizmu ludzkiego (również z uwzględnieniem ewentualnych wzrostów temperatury w wyniku chorób). Najczęściej implant wykazujący efekt pamięci kształtu wprowadza się w stanie austenitycznym do ciała pacjenta. Ciepło potrzebne do zajścia przemiany martenzytycznej doprowadza się zewnętrznie lub pochodzi z ciała człowieka.
Osteosynteza.
Elementy do osteosyntezy wykonane z materiałów wykazujących efekt pamięci kształtu:
Stopy z pamięcią kształtu znajdują zastosowanie jako klamry Blounta. Wymiana tradycyjnych materiałów na SMA pozwala uzyskać ścisłe i mocne połączenie złamanych kości. Wykorzystuje się je przede wszystkim do usztywnienia dolnego stawu skokowego. Klamry do leczenia złamanych żeber wykonane z materiałów z pamięcią kształtu wykazują brak odsprężynowania w stosunku do materiałów konwencjonalnych.
W przypadku trudniejszych złamań kości w celu ich unieruchomienia stosuje się płytki do osteosyntezy. Taką płytkę mocuje się z dwóch stron złamanej kości za pomocą śrub. Produkuje się elementy ze skośnymi otworami lub uskokami w celu uzyskania równomiernych naprężeń ściskających. Płytka w stanie martenzytycznym jest rozciągana i przykręcana do złamania. Następnie nagrzewa się ją, co objawia się skurczem materiału. Szczelina złamania zostaje zlikwidowana o pewną charakterystyczną wielkość. Gdy obie części się zetkną przerywa się proces nagrzewania, a płytka pozostaje w takim stanie niezmieniona. W przypadku płytek do osteosyntezy szczęki są one odkształcane przez zginanie w stanie martenzytycznym. Następnie element zostaje przykręcony śrubami do obu części złamanej kości z pozostawioną szczeliną. Nagrzewa się go. Przemiana fazowa powoduje prostowanie płytki i zanik szczeliny. Gdy kości się zespolą, przerywa się nagrzewanie.
Do leczenia gładkich zamkniętych złamań stosuje się najczęściej gwoździe wbijane do szpiku. W cylindryczny otwór w szpiku kostnym wbija się gwóźdź o delikatnie większej średnicy. Tradycyjne materiały wymagały użycia dużej siły i pojawiały się problemy z wyciągnięciem implantu. Gwoździe wykonane ze stopów z pamięcią kształtu mogą być wprowadzone i usunięte dużo łagodniej. Element wykazujący efekt pamięci kształtu jest tak dobrana, aby zwiększała swoją średnicę przy nagrzewaniu, a zmniejszała, gdy jest ochłodzona poniżej temperatury ludzkiego ciała. Przed wprowadzeniem implantu ochładza się go, co pozwala bez problemu wprowadzić zmniejszony materiał. Następnie nagrzewa się go ciepłą wodą. Przemiana fazowa powoduje powiększenie tulejki i usztywnienie złamania. Przy wyciąganiu element znowu jest ochładzany i wyciągany.
Leczenie schorzeń kręgosłupa.
Jedną z metod leczenia skoliozy jest operacja chirurgiczna z wykorzystaniem prętów Harringtona. Do prętów przytwierdzone są haki, mocowane do kręgów powyżej i poniżej wykrzywienia, które mają ulec korekcji. Kręgosłup jest prostowany przez działanie sił rozciągających przy pomocy zewnętrznego urządzenia i pręta, po którym przesuwają się haki umocowane do kręgów. Rozciąganie tkanek powoduje stopniową relaksację siły, która stopniowo maleje. Przywrócenie początkowej siły prostującej kręgosłup wymaga powtórnej operacji. Zastosowanie materiałów z pamięcią kształtu pozwala uniknąć tej niedogodności. Pręt wykonany z takiego stopu skraca się poprzez wygięcie. Podobnie jak tradycyjne pręty operacyjnie jest mocowany do kręgosłupa. Po pewnym czasie pręt jest nagrzewany diatermicznie przy wykorzystaniu prądów wirowych indukowanych w pręcie. Temperatura nagrzania prętów jest zwykle wyższa o kilka stopni od temperatury ludzkiego ciała. W wyniku tej operacji pręt odzyskuje swój dawny kształt bez potrzeby chirurgicznego zabiegu.
Tulejki dystansowe służą do głównie do usztywniania kręgów lędźwiowych. Odkształcona tulejka jest wprowadzana poprzez spłaszczenie w wyżłobiony otwór w kręgu (obszar między kręgami). Nagrzanie elementu powoduje przemianę fazową, objawiającą się zwiększeniem wysokości i wywieraniem nacisku na sąsiednie kręgi. W efekcie materiał wstrzymuje względne przemieszczenie poszczególnych kręgów.
Filtr skrzepów krwi.
Filtr wykonany z materiału wykazującego efekt pamięci kształtu wprowadza się do głównej żyły. Jego zadaniem jest wychwytywanie skrzepów krwi powstałych w wyniku urazów. Element w stanie martenzytycznym jest odkształcany w celu uzyskania prostego kształtu. W takiej postaci zostaje wprowadzony do żyły. W temperaturze ludzkiego ciała zachodzi przemiana fazowa i materiał przyjmuje kształt okrągłej siatki. Wielkość oczek siatki zazwyczaj ma 2 mm.
Transplantologia.
Mięśnie sztucznego serca wykonane ze stopu wykazującego efekt pamięci kształtu to proteza w postaci splotu drutu, okalającego komorę sztucznego serca. Pod wpływem impulsów ciepła prądu elektrycznego indukowany jest cykliczny skurcz serca.
Pompa składa się z mieszka wykonanego z materiału wykazującego dwukierunkowy efekt pamięci kształtu. Dodatkowo po bokach znajdują się dwa zawory ze stopu wykazującego jednokierunkowy efekt pamięci kształtu. Pompa nagrzewania jest prądem elektrycznym. Proces powoduje skurcz, a w konsekwencji wytłoczenie z mieszka danego medium. Ochłodzenie pompy wywołuje odwrotna przemianę i wydłużenie mieszka.
Ortodoncja.
Druty łukowe wykonane z materiału z pamięcią kształtu są przytwierdzane do zębów w celu korekcji wadliwego zgryzu. Druty w stanie martenzytycznym są spłaszczane poprzez walcowanie. Uzyskują tym sposobem stan pseudosprężystości. Stopniowo dostosowują się do zmian zgryzu pacjenta. Druty wykonane z materiałów z pamięcią kształtu charakteryzują się dużo mniejszym modułem sprężystości, niż klasyczne wykonane ze stali. Z tego powodu przy tej samej wartości ugięcia druty wykazujące efekt pamięci kształtu oddziałują ze znacznie mniejszą siłą. Wywierana siła jest dodatkowo stabilniejsza. Wykorzystanie drutów z pamięcią kształtu skraca czas zabiegu i leczenia.
Zastosowanie magnetycznych stopów z pamięcią kształtu.
Technika.
Stopy wykazujące magnetyczną pamięć kształtu są nowym gatunkiem materiałów. Z tego powodu ich praktyczne zastosowanie nie jest zbyt rozbudowane. Materiałami MSM próbuje się głównie zastąpić już wykorzystywane elementy bazujące na zjawiskach tj. piezoelektryczność, magnetostrykcja, czy termosprężysty efekt pamięci kształtu.
Urządzenia wykonawcze.
Siłownik bazujący na efekcie pamięci kształtu składa się z elementu wykazującego magnetyczny efekt pamięci kształtu, rdzenia ferromagnetycznego oraz cewki okalającej rdzeń (rys. 1.). Gdy na element MSM nie działa zewnętrzne pole magnetyczne to wtedy orientacja krystalograficzna martenzytu jest zgodna z kierunkiem wstępnego obciążania materiału. Zastosowanie zewnętrzne pole magnetyczne prostopadłego do elementu powoduje jego wydłużenie prostopadłe do działającego pola. Zanika pola magnetycznego objawia się powrotem materiału do pierwotnego kształtu z pomocą sprężyny. Układ może pracować z dużą częstotliwością. Przy wysokich częstotliwościach pracy uciążliwe zaczynają być indukujące się prądy wirowe. Testy zmęczeniowe wykazały trwałość takie układu do 200 milionów cykli. Obecnie wykorzystywane stopy wykorzystujące magnetyczny efekt pamięci kształtu charakteryzują się mniejszą częstotliwością pracy, niż konkurencyjne układy wykonane z materiałów magnetostrykcyjnych i piezoelektrycznych. Wydajność pracy materiałów MSM nieznacznie ustępują termosprężystym stopom z pamięcią kształtu.
Czujniki.
Idea czujników opierających się na magnetycznym efekcie pamięci kształtu polega na zaobserwowaniu zmian orientacji bliźniaków w strukturze materiału pod wpływem odkształcenia. Reorganizacja struktury powoduje znaczną zmianę własności magnetycznych czujnika. Dla materiałów znajdujących się w stałym polu magnetycznym zaobserwowano zmianę gęstości strumienia magnetycznego pod wpływem naprężenia.
Zbiorniki energii.
Zmiana gęstości strumienia magnetycznego wywołanego zewnętrznym naprężeniem może zostać spożytkowana na wygenerowanie napięcia lub może posłużyć do zakumulowania energii. Zmiana kształtu spowodowana przyłożonym naprężeniem jest odwracalny w przypadku zastosowania zewnętrznego pola magnetycznego. Z tego powodu możliwe jest zastosowanie cyklicznych zmian orientacji bliźniaków w strukturze materiału. Stopy MSM są w stanie zakumulować więcej energii, niż konkurencyjne materiały piezoelektryczne i magnetostrykcyjne.

</doc>
<doc id="563107" url="https://pl.wikipedia.org/wiki?curid=563107" title="Jan Augustyn (rolnik)">
Jan Augustyn (rolnik)

Jan Augustyn (ur. 12 stycznia 1882 w Grabinie, zm. 20 czerwca 1940 w Buchenwaldzie) – polski rolnik, działacz społeczny i narodowy na Śląsku Opolskim.
Życiorys.
Był pierwszym prezesem Związku Polaków w Niemczech na powiat prudnicki oraz jednym z organizatorów polskiego szkolnictwa w swojej okolicy. W jego domu w rodzinnej miejscowości mieściła się skromna prywatna szkoła polska; oddał też na potrzeby szkolnego boiska część swojej parceli.
Po wybuchu II wojny światowej w 1939 roku został aresztowany przez Niemców i osadzony w obozie w Buchenwaldzie, gdzie zginął .
Żonaty dwukrotnie: z Julią Staffa z Gostomi, zmarłą po nieuleczalnej chorobie miał dwoje dzieci; potem poślubił Paulinę Gregarek z Olbrachcic.

</doc>
<doc id="563109" url="https://pl.wikipedia.org/wiki?curid=563109" title="Dobroczynność, Wolność i Różnorodność">
Dobroczynność, Wolność i Różnorodność



</doc>
<doc id="563111" url="https://pl.wikipedia.org/wiki?curid=563111" title="Izabela Aragońska (królowa Francji)">
Izabela Aragońska (królowa Francji)

Izabela Aragońska, franc. "Isabelle d'Aragon" (ur. 1247 – zm. 28 stycznia 1271) – księżniczka aragońska, córka Jakuba I Zdobywcy - króla Aragonii, Walencji i Majorki oraz jego drugiej żony Jolanty węgierskiej (córki Andrzeja II). Królowa Francji w latach 1270-1271 jako pierwsza żona Filipa III Śmiałego.
Ślub Izabeli i Filipa, następcy tronu Francji, miał miejsce 28 maja 1262, w Clermont. Izabela towarzyszyła mężowi w 7. krucjacie, do Tunisu. Zmarła na skutek upadku z konia, w drodze powrotnej do Francji, w Cosenza w Kalabrii. Izabela była wtedy w ciąży z piątym dzieckiem. Została pochowana w bazylice Saint-Denis. W 1274 jej mąż poślubił Marię Brabancką.

</doc>
<doc id="563112" url="https://pl.wikipedia.org/wiki?curid=563112" title="Bitwa morska pod Kentish Knock">
Bitwa morska pod Kentish Knock

Bitwa morska pod Kentish Knock – starcie zbrojne, które miało miejsce 8 października 1652 podczas wojny angielsko-holenderskiej (1652–1654).
Bitwa została stoczona w pobliżu płycizny zwanej Kentish Knock na Morzu Północnym około 30 km od ujścia Tamizy.
Holenderski admirał-porucznik Maarten Tromp został zawieszony po swym niepowodzeniu w realizacji planu doprowadzenia w sierpniu Anglików do bitwy około Szetlandów. Został zastąpiony przez wiceadmirała Witte de Witha, który dostrzegł możliwość koncentracji swych sił i zdobycia kontroli na morzu. Dnia 5 października 1652 ruszył do ataku przeciwko flocie angielskiej zakotwiczonej w Downs koło Dover, jednak wiatr był niepomyślny.
Gdy floty w końcu spotkały się 8 października, Holendrzy mieli 57 okrętów, a Anglicy 68 okrętów pod wodzą Roberta Blake'a. Przed bitwą De With chciał przenieść swą flagę na okręt "Brederode", okręt flagowy Trompa, jednak załoga Trompa nie pozwoliła na to. Komodor Zelandii Cornelis Evertsen próbował negocjować, lecz bez powodzenia. De With był zmuszony wywiesić swą flagę na okręcie "Prins Willem", gdzie okazało się, że większość załogi jest kompletnie pijana.
Walka zaczęła się około 17:00, gdy Blake na okręcie "Sovereign" zaatakował Holendrów. Angielskie okręty były większe i lepiej uzbrojone niż ich przeciwnicy i około 19:00 jeden holenderski okręt został zdobyty, inny zatopiony. Następnego dnia, wczesnym rankiem, około 15 holenderskich okrętów, przeważnie dowodzonych przez kapitanów Zelandii, którzy byli obrażeni dominacją Holandii i bardzo nie lubili De Witha, odłączyło się od bitwy i po prostu pożeglowało sobie do domu. Sytuacja stała się beznadziejna dla Holendrów, którzy teraz mieli 42 okręty. Jednak De With nie rezygnował i chciał kontynuować walkę. Jednak de Ruyter i Evertsen przekonali de Witha, by zrezygnował i flota holenderska wycofała się. Blake podążył za Holendrami. De With i de Ruyter sprawnie osłaniali odwrót z pomocą tuzina okrętów, dzięki czemu flota holenderska nie straciła już więcej jednostek, chociaż było wiele ofiar.
Holendrzy przekonali się podczas tej bitwy, że będą potrzebowali większych jednostek by móc podjąć walkę z Anglikami i rozpoczęli szeroko zakrojony program budowy okrętów. Nie doszedł on jednak do skutku aż do drugiej wojny angielsko-holenderskiej.
Anglicy po tej bitwie uwierzyli, że Holendrzy zostali już pobici i spokojnie wysłali 20 okrętów na Morze Śródziemne. Błąd ten doprowadził do porażek w bitwach pod Dungeness i Livorno.

</doc>
<doc id="563113" url="https://pl.wikipedia.org/wiki?curid=563113" title="Georgie Henley">
Georgie Henley

Georgina Helen „Georgie” Henley (ur. 9 lipca 1995 w Ilkley, West Yorkshire w Anglii) – brytyjska aktorka młodego pokolenia. Sławę przyniósł jej film pt. , w którym zagrała Łucję Pevensie. Podczas kręcenia filmu Georgie napisała dwie książki pt. „Śnieżny jeleń” i „Filar tajemnic”. Aktorka ma dwie siostry – Rachel (grała w epilogu "Opowieści z Narnii" dorosłą już Łucję) i Laurę.

</doc>
<doc id="563117" url="https://pl.wikipedia.org/wiki?curid=563117" title="Stefan Machel">
Stefan Machel

Stefan Machel (ur. 12 lutego 1960 w Opolu) – polski muzyk, gitarzysta i basista, kompozytor, aranżer i producent muzyczny.
Współautor znaczącej części repertuaru TSA. W wolnych chwilach gitarzysta w formacjach Blues Power, Band Bong Blues i Giganci Gitary. Członek zwyczajny ZAiKS. Członek SAWP. Członek Akademii Fonograficznej ZPAV. Autor muzyki filmowej i opracowania musicalu Jesus Christ Superstar na potrzeby spektaklu Teatru Muzycznego w Gdyni. W 2013 roku zagrał gościnnie na trasie koncertowej projektu Proletaryat Akustycznie.
Dyskografia z TSA.
Instrumentarium.
Stefan Machel podczas występów z TSA grał na takich gitarach jak: SG Jakubiszyn model, Gibson SG czy Marlin S.M. model. Od 1999 roku gra na gitarach Gibson Les Paul Standard, Gibson The Paul, Gibson J-45 oraz Taylor 414CE.
Obecnie Stefan Machel najczęściej używa gitar Gibson SG Supreme 2005 Transparent Emerald Burst.
Stosował następujące wzmacniacze gitarowe Marshall 1987 50W, Marshall 2203 100 W, Marshall Super Lead 100 W.
W 2016 roku Stefan Machel nawiązał współpracę z firmą produkującą wzmacniacze Evolution Amps. Używa zestawu dwu wzmacniaczy Amber 40 pracujących w konfiguracji bi-amping.

</doc>
<doc id="563118" url="https://pl.wikipedia.org/wiki?curid=563118" title="Niebieskie Lato">
Niebieskie Lato

Niebieskie lato (hiszp. "Verano azul") – młodzieżowy serial telewizyjny hiszpański z 1981 roku. Składał się z 19 55-minutowych odcinków, wyreżyserowanych przez Antonio Mercero.
W samej Hiszpanii serial przyciągnął przed ekrany ponad 20 milionów widzów. Emitowany w polskiej telewizji w połowie lat 80. XX-wieku. Był także emitowany przez telewizje krajów takich jak Portugalia, Angola, Chorwacja i Bułgaria.
Serial opowiada o przygodach grupy nastoletnich przyjaciół podczas wakacji w hiszpańskim mieście Nerja na wybrzeżu Costa del Sol w południowej Hiszpanii. Przedstawiał zupełnie nowe i niespotykane wartości takie jak hipisowski styl życia.

</doc>
<doc id="563120" url="https://pl.wikipedia.org/wiki?curid=563120" title="Jezioro Chechło-Nakło">
Jezioro Chechło-Nakło

Chechło-Nakło (Jezioro) – sztuczny zbiornik wodny (zbiornik poeksploatacyjny) położony w województwie śląskim, w powiecie tarnogórskim, na terenie gminy Świerklaniec, na granicy wsi Świerklaniec i Nakło Śląskie. 
Pod koniec lat 60. w tym miejscu wydobywano piasek. W 1968 zakończono kopanie piasku, a po kilku latach wyrobisko zalano wodą. Zalew w 1973 przekształcony został w bezodpływowe jezioro. Jego pojemność to 1,5 mln m³, a powierzchnia 90,3 ha.
Charakterystyka.
Jezioro pełni funkcje rekreacyjne. Wokół zalewu znajdują się liczne ośrodki wypoczynkowe i kempingi, wypożyczalnie kajaków, łodzi, rowerów wodnych, trasy spacerowe. Jezioro charakteryzuje się piaszczystymi plażami. Linie brzegową tworzą piaski, trawy i trzcinowiska. Wokół jeziora biegnie dróżka asfaltowa oraz rozpościerają się sosnowe i mieszane lasy o pow. ok. 300 ha. 
Pod względem bakteriologicznym wody zalew jest bardzo czysty i odpowiada I klasie czystości.
Jezioro jest położone przy drodze wojewódzkiej nr 908 (Tarnowskie Góry–Częstochowa). W jego pobliżu przebiega trasa Górnośląskich Kolei Wąskotorowych – Bytom Wąskotorowy – Miasteczko Śląskie Wąskotorowe. Nad Zalewem latają samoloty pasażerskie z i do portu lotniczego Katowice-Pyrzowice.
Nad jeziorem w okresie letnim stacjonuje Tarnogórskie Wodne Ochotnicze Pogotowie Ratunkowe.

</doc>
<doc id="563122" url="https://pl.wikipedia.org/wiki?curid=563122" title="August Bassy">
August Bassy

August Bassy (ur. 1903?, zm. 16 lutego 1932 w Bąkowie) – robotnik rolny, członek Związku Walki przeciwko Faszyzmowi, zamordowany przez kluczborską bojówkę SA wezwaną przez lokalnych faszystów po kłótni, do jakiej doszło w miejscowej gospodzie. Razem z Augustem postrzelony został jego starszy brat, Ernest.
Pogrzeb Augusta Bassego, który odbył się 19 lutego 1932 roku, przerodził się w wielką manifestację antyfaszystowską, wzięło w nim udział ok. 2000 przedstawicieli organizacji komunistycznych z całego Śląska Opolskiego. Ludzie odpowiedzialni za zabójstwo Bassego skazani zostali 5 maja tego roku na wyroki w wysokości od 3 miesięcy do 3 lat i 3 miesięcy pozbawienia wolności. Niski wymiar kary wywołał protesty na całej Opolszczyźnie.
Imię braci Bassy nosi jedna z ulic w Bąkowie. W Opolu znajduje się ulica Augusta Bassego.

</doc>
<doc id="563123" url="https://pl.wikipedia.org/wiki?curid=563123" title="Natalia Kołat">
Natalia Kołat

Natalia Kołat (ur. 19 listopada 1987) – polska tenisistka, profesjonalistka od sierpnia 2004.
Kariera tenisowa.
Już w swoim debiutanckim turnieju, 2 sierpnia 2004, dzień po otrzymaniu statusu profesjonalistki, osiągnęła ćwierćfinał turnieju ITF w Gdyni, ulegając dopiero późniejszej zwyciężczyni, Petrze Cetkovskiej. Dwa tygodnie później wygrała turniej w Warszawie, pokonując w finale znacznie wyżej notowaną poznaniankę, Olgę Brózdę, wynikiem 6:4, 4:6, 6:3. W debiutanckim turnieju poza granicami kraju, w słowackim Preszowie, osiągnęła półfinał. Później doznała kontuzji, która wyeliminowała ją ze startów aż do maja 2005. Znaczący sukces odniosła zaś dopiero w sierpniu 2005, odpadając w finale turnieju w Warszawie, po wcześniejszej walce w kwalifikacjach.
Mononukleoza zakaźna spowodowała aż trzyletnią przerwę w karierze zawodniczki. W 2010 roku wróciła do profesjonalnego grania, zdobywając w lipcu 2010 trzy medale mistrzostw Polski. W lutym 2011 zdobyła pierwszy złoty medal seniorskich mistrzostw kraju w singlu.

</doc>
<doc id="563127" url="https://pl.wikipedia.org/wiki?curid=563127" title="Hacker (slang komputerowy)">
Hacker (slang komputerowy)



</doc>
<doc id="563129" url="https://pl.wikipedia.org/wiki?curid=563129" title="Mistrzostwa Świata Kobiet w Curlingu 2005">
Mistrzostwa Świata Kobiet w Curlingu 2005

Mistrzostwa świata kobiet w curlingu 2005 były rozgrywane w dniach 19-27 marca 2005 roku, w Lagoon Leisure Centre, w mieście Paisley (Szkocja). Po raz pierwszy od 1998 roku zawody były rozgrywane oddzielnie z mistrzostwami świata mężczyzn.
Trudności pojawiały się od samego początku turnieju. Warunki na lodzie nie spełniały oczekiwań chociażby z powodu położenia obiektu obok pływalni. Kolejnym problemem był brak destylowanej wody na początku rozgrywek, ponieważ organizatorzy nie zgodzili się za nią zapłacić. To wszystko doprowadziło do odroczenia 4 serii. Do tego wysokie ceny biletów sprawiły, iż na trybunach pojawiło się niewielu kibiców. Również z powodu problemów z wolontariuszami, którzy chcieli zapłaty za swoją pracę, nie użyto zegarów. Z tego powodu arbiter mógł usuwać kamienie z gry jako karę za zbyt wolną grę, co szczególnie dotknęło Rosjanki, które w wyniku tego przegrały jeden mecz.
Swoje pierwsze mistrzostwo wygrała szwedzka drużyna Anette Norberg, gdzie w meczu finałowym wygrała ze Stanami Zjednoczonymi pod dowództwem Cassandry Johnson. Norwegia, z Dordi Nordby zdobyła brązowy medal.
Wyniki.
Po raz pierwszy w historii mistrzostw wykorzystano nowy system play-offów (Page play-off). Polega on na tym, że po zakończeniu rundy grupowej czołowe cztery drużyny rozgrywacją play-offy. Zespoły, które zajęły pierwsze i drugie miejsce, rozgrywają mecz, a jego zwycięzca awansuje bezpośrednio do finału. Tak samo dzieje się z trzecią i czwartą drużyną, z tą różnicą, iż lepszy zespół gra później w tzw. „małym finale” z przegranym pierwszego play-offu o awans do rozgrywek o złoty medal.
Play-off.
Finał.
Finał rozegrano 27 marca o godzinie 15:00.
Anette Norberg w swoim ostatnim rzucie, w dziesiątym endzie, zdobyła 4 punkty dla swojej drużyny, co dało Szwedkom zwycięstwo nad reprezentacja Stanów Zjednoczonych, pod wodzą Cassandry Johnson 10:4. Szwecja zdobyła po raz pierwszy złoto od 1999 roku, kiedy to Elisabet Gustafsson sięgnęła po tytuł Mistrzyń Świata w curlingu.
Statystyki zawodniczek:
Mały finał.
Mały finał rozegrano 26 marca o godzinie 19:00.
Trzy punkty zdobyte w pierwszym i szóstym endzie dały Szwedkom znaczącą przewagę w mini finale, który wygrały z Norweżkami (kapitan: Dordi Nordby) 10:4. W wyniku przegaranej drużyna norweska zdobyła brązowy medal.
Statystyki zawodniczek:
Play-off 1/2.
Mecz pomiędzy pierwszą i drugą drużyna w tabeli rozegrano 26 marca o godzinie 9:30.
Szwedki prowadziły przez całe spotkanie, jednak pod koniec meczu Anette Norberg pozwoliła Amerykankom wygrać przedostatniego enda doprowadzając do remisu i w końcu – dogrywki. W dodatkowym endzie kapitan szwedzkiej drużyny źle wypuściła kamień i drużyna Cassandry Johnson zdobyła cenny punkt i przepustkę do finału. Natomiast przegranie jeszcze miały szansę na złoty medal, gdyby wygrały z „małym finale” ze zwycięzcami drugiego meczu play-offów.
Statystyki zawodniczek:
Play-off 3/4.
Mecz rozegrano 26 marca o godzinie 14:00.
Po pięciu endach Kanada prowadziła 5:2. Jednak w szóstym endzie Dordi Nordby wyrównała stan punktowy i nie pozwoliła już odzyskać prowadzenia Jennifer Jones. Norweżki zdobyły w sumie 12 punktów, w tym 3 punkty (9 end), kiedy to nie miały możliwości zagrywania jako ostatnie, ponieważ Jennifer Jones wypuściła swój kamień za monco, chcąc wybić 5 kamieni przeciwniczek. Dzięki temu Norweżki spotkały się ze Szwedkami w walce o awans do finału.
Statystyki zawodniczek:
Statystyki graczy w fazie grupowej.
"Zawodnik rozegrał minimum 8 meczów na danej pozycji"
Otwierająca
Druga
Trzecia
Skip

</doc>
<doc id="563135" url="https://pl.wikipedia.org/wiki?curid=563135" title="Jan Nikodem Jaroń">
Jan Nikodem Jaroń

Jan Nikodem Jaroń, pseudonim "Nikodem Arios" (ur. 3 maja 1881 w Jastrzygowicach, zm. 1 sierpnia 1922 w Lublińcu) – poeta i dramatopisarz, walczył w III powstaniu śląskim.
Życiorys.
Urodził się w rodzinie chłopskiej. Po ukończeniu szkoły elementarnej w Jastrzygowicach uczęszczał w latach 1896–1900 do niemieckiego gimnazjum w Bytomiu. Za manifestowanie polskości został z gimnazjum usunięty. Rozpoczął studia na wydziale filologicznym Uniwersytetu Wrocławskiego. Zadebiutował wierszem "Przyroda w jesieni", zamieszczonym na łamach gazety „Górnoślązak” w 1902 r. W tym czasie podjął także twórczość dramatyczną, pisząc satyryczną komedię obyczajową wierszem pt. "Eleuzis", nigdy nieopublikowaną. W 1904 r. przebywał na kuracji zdrowotnej w Szwajcarii. Egzamin dojrzałości zdał jako eksternista w Wertheim i w 1905 r. zapisał się na wydział prawa Uniwersytetu Wrocławskiego. Z powodu trudności materialnych przerwał studia i pracował jako korepetytor w domach ziemiańskich: w Turwi pod Kościanem i w Ruszczy pod Krakowem. Nawiązał współpracę z „Zaraniem Śląskim”, gdzie w latach 1907–1912 ogłaszał swoje wiersze. W 1910 r. zamieszkał we Lwowie i zawarł tam bliższą znajomość z Janem Kasprowiczem. W 1911 r. w „Kłosach”, literackim dodatku do katowickiej „Gazety Ludowej”, ogłosił siedem opowiadań. Ukończył prawo na Uniwersytecie Lwowskim i w 1914 r. uzyskał tytuł doktora. Po wybuchu I wojny światowej zrzekł się obywatelstwa niemieckiego i powrócił na Śląsk. W czasie wojny mieszkał i tworzył, z braku środków do życia, na probostwie we Włochach w powiecie namysłowskim, u ks. Antoniego Roboty. Tu powstała jego najgłośniejsza praca - dramat "Konrad Kędzierzawy" W latach 1918–1921 aktywnie uczestniczył w ruchu niepodległościowym na Górnym Śląsku; pisał także wiersze patriotyczno-agitacyjne. Od 1919 r. mieszkał w Opolu, gdzie często pisywał do „Gazety Opolskiej” i „Nowin Codziennych”, gdzie polemizował z prasą niemiecką w związku z przygotowaniami do plebiscytu. Pracował w Biurze Informacyjnym dla Koalicji w Katowicach, potem jako działacz plebiscytowy w Bytomiu i powiecie kluczborskim. Brał udział w III powstaniu śląskim, uczestniczył w wyzwoleniu Olesna. Po zakończeniu działań wojennych przebywał w Ostrowie Wielkopolskim, gdzie pracował jako aplikant sądowy.

</doc>
<doc id="563139" url="https://pl.wikipedia.org/wiki?curid=563139" title="Leonie Swann">
Leonie Swann

Leonie Swann (urodzona w 1975 r. w Monachium) – pseudonim niemieckiej autorki kryminałów.
Życiorys.
Studiowała filozofię, psychologię i literaturę angielską w Monachium. Obecnie mieszka w Berlinie.
Jej pierwsza powieść "Sprawiedliwość owiec" w pół roku sprzedała się w nakładzie 120 tys. egzemplarzy, ponadto została już przetłumaczona na 20 języków, w tym także polski.
Niemiecka wytwórnia UFA Cinema zakupiła prawa do ekranizacji powieści "Glennkill", na podstawie której ma powstać „rodzinny kryminał” w formie animacji 3D, wykonany w technice CGI.

</doc>
<doc id="563141" url="https://pl.wikipedia.org/wiki?curid=563141" title="Przełomy Missouri">
Przełomy Missouri

Przełomy Missouri (tytuł oryginalny: "The Missouri Breaks") – amerykański western z 1976 roku wyreżyserowany przez Arthura Penna. Muzykę do filmu skomponował John Williams.

</doc>
<doc id="563143" url="https://pl.wikipedia.org/wiki?curid=563143" title="Amyloglukozydaza">
Amyloglukozydaza

Amyloglukozydaza – enzym należący do grupy hydrolaz. Hydrolizuje wiązania alfa-1,4 glikozydowe z nieredukujących końców łańcuchów polisacharydowych, w wyniku czego uwalniane są cząsteczki glukozy. Wiązania alfa-1,6 glikozydowe hydrolizowane są przez amyloglukozydazę bardzo wolno.
Do celów handlowych uzyskiwana jest z grzybów "Aspergillus spp." i "Rhizopus oryzae"; wykorzystywana przy produkcji syropów wysokofruktozowych ze skrobi.

</doc>
<doc id="563145" url="https://pl.wikipedia.org/wiki?curid=563145" title="Małgorzata Prowansalska">
Małgorzata Prowansalska

Małgorzata Prowansalska franc. "Marguerite Berenger de Provence" (ur. ok. 1221, w Brignoles, zm. 21 grudnia 1295, w Paryżu) – najstarsza córka Rajmunda Berenguera IV, hrabiego Prowansji i Beatrycze Sabaudzkiej, królowa Francji w latach 1234-1270, jako żona Ludwika IX Świętego.
Życiorys.
Jej młodszymi siostrami były: Eleonora Prowansalska, królowa Anglii jako żona Henryka III, Sancza Prowansalska, żona Ryszarda, earla Kornwalii, antykróla Niemiec oraz Beatrycze Prowansalska, królowa Sycylii jako żona Karola I Andegaweńskiego.
Małgorzata poślubiła Ludwika IX i została królową Francji. Podobnie jak jej siostry Małgorzata była znana ze swojej urody, podczas pierwszych lat małżeństwa Ludwik naprawdę kochał swoją żonę. Była bardzo ambitna i starała się oddziaływać na politykę swojego męża. Była też odważna, towarzyszyła mężowi do Egiptu, podczas 6. krucjaty, w 1248 (w Damietcie urodził się jej syn Jan Tristan). Małgorzata bardzo kochała swoją siostrę Eleonorę, z którą stale się kontaktowała, aż do śmierci Eleonory. Ostatnie lata życia spędziła w rodzinnej Prowansji, zmarła w 1295, w wieku 75 lat.
Potomstwo.
Małgorzata w związku z Ludwikiem urodziła 11 dzieci:

</doc>
<doc id="563146" url="https://pl.wikipedia.org/wiki?curid=563146" title="Shellsort">
Shellsort



</doc>
<doc id="563152" url="https://pl.wikipedia.org/wiki?curid=563152" title="Pięć prawd Polaka">
Pięć prawd Polaka



</doc>
<doc id="563153" url="https://pl.wikipedia.org/wiki?curid=563153" title="Wayne Shorter">
Wayne Shorter

Wayne Shorter (ur. 25 sierpnia 1933 w Newark, zm. 2 marca 2023 w Los Angeles) – jeden z najwybitniejszych amerykańskich kompozytorów i saksofonistów jazzowych. Shorter nagrał dziesiątki albumów jako leader, pojawił się gościnnie na dziesiątkach kolejnych. Wiele z jego kompozycji stało się standardami. Był wyznawcą buddyzmu nichiren. Laureat NEA Jazz Masters Award w 1998.
Życiorys.
Urodził się w Newark w stanie New Jersey, uczęszczał do szkoły Newark Arts High School. Jako nastolatek był zachęcany przez swojego ojca do gry na saksofonie (jego brat Alan został trębaczem). Po ukończeniu New York University w 1956 spędził dwa lata w armii, gdzie przez krótki czas grał z Horace’em Silverem. Po odejściu z armii grywał z Maynardem Fergusonem.
W 1959 Shorter przyłączył się do zespołu Art Blakey and the Jazz Messengers. Pozostał z Blakeyem przez pięć lat, aż w końcu został dyrektorem muzycznym tej grupy.
Przez sześć lat, od roku 1964, współpracował z Milesem Davisem.

</doc>
<doc id="563157" url="https://pl.wikipedia.org/wiki?curid=563157" title="Bitwa morska w Cieśninie Dardanelskiej (1657)">
Bitwa morska w Cieśninie Dardanelskiej (1657)

Bitwa morska w Cieśninie Dardanelskiej – starcie zbrojne, które miało miejsce 17 lipca 1657 podczas wojny wenecko-tureckiej (1645–1669).
Bitwa stoczona została przy wejściu do Cieśniny Dardanelskiej. Flota wenecko-maltańsko-papieska licząca 31 okrętów (13 liniowców i fregat, w tym kilka wynajętych od Holendrów, 7 mniejszych żaglowców, 7 galeas i 4 galery) pod wodzą Lazzaro Mocenigo starła się z flotą turecką liczącą 58 okrętów (18 żaglowców, 10 galeas, 30 galer). Spośród tureckich żaglowców okręt flagowy oraz dwa inne żaglowce osiadły na mieliźnie w pobliżu Troi, gdzie zostały spalone. Jeden został zatopiony w pobliżu Tenedos, inny zdobyty przez wenecki okręt "Principessa piccola". Spośród okrętów wiosłowych 1 galeasa została zatopiona, 4 osiadły na mieliźnie (część z nich spalona została w 3 dni później), 1 galeasa zdobyta, a 1 galera wpadła w ręce Wenecjan następnego dnia. Zdecydowane zwycięstwo Wenecjan. Ci stracili jedynie jedną galerę, która za to była okrętem flagowym (wyleciała w powietrze następnego dnia po bitwie).
W bitwie zginął naczelny wódz floty weneckiej Lazzaro Mocenigo, na którego upadł walący się maszt okrętu flagowego.

</doc>
<doc id="563159" url="https://pl.wikipedia.org/wiki?curid=563159" title="Nowiny Codzienne (Opole)">
Nowiny Codzienne (Opole)

Nowiny Codzienne – czasopismo wydawane w Opolu w latach 1911–1920 pod nazwą „Nowiny”, następnie od 1921 do 1939 jako dziennik „Nowiny Codzienne”.
Od 1932 był to organ organizacji Związek Polaków w Niemczech. Po wybuchu II wojny światowej pracownicy gazety zostali uwięzieni przez Niemców w obozie koncentracyjnym w Buchenwaldzie.
W 1946 pismo reaktywowano pod nazwą „Nowiny Opolskie” jako organ organizacji Polski Związek Zachodni. Zaprzestano je wydawać w 1950.

</doc>
<doc id="563160" url="https://pl.wikipedia.org/wiki?curid=563160" title="1922 w muzyce">
1922 w muzyce



</doc>
<doc id="563161" url="https://pl.wikipedia.org/wiki?curid=563161" title="Numeryczna prognoza pogody">
Numeryczna prognoza pogody

Numeryczna prognoza pogody – ocena stanu atmosfery w przyszłości na podstawie znajomości warunków początkowych oraz sił działających na powietrze. Numeryczna prognoza pogody oparta jest na rozwiązaniu równań ruchu powietrza za pomocą ich dyskretyzacji i wykorzystaniu do obliczeń maszyn matematycznych.
Początkowy stan atmosfery wyznacza się na podstawie jednoczesnych pomiarów na całym globie ziemskim. Równania ruchu cząstek powietrza wprowadza się zakładając, że powietrze jest płynem. Równań tych nie można rozwiązać w prosty sposób. Kluczowym uproszczeniem, wymagającym jednak zastosowania komputerów, jest założenie, że atmosferę można w przybliżeniu opisać jako wiele dyskretnych elementów, na które oddziaływają rozmaite procesy fizyczne. Komputery wykorzystywane są do obliczeń zmian w czasie temperatury, ciśnienia, wilgotności, prędkości przepływu i innych wielkości opisujących element powietrza. Zmiany tych własności fizycznych powodowane są przez rozmaitego rodzaju procesy, takie jak wymiana ciepła i masy, opad deszczu, ruch nad górami, tarcie powietrza, konwekcję, wpływ promieniowania słonecznego, oraz wpływ oddziaływania z innymi cząstkami powietrza. Komputerowe obliczenia dla wszystkich elementów atmosfery dają stan atmosfery w przyszłości czyli prognozę pogody.
W dyskretyzacji równań ruchu powietrza wykorzystuje się metody numeryczne równań różniczkowych cząstkowych – stąd nazwa "numeryczna" prognoza pogody.

</doc>
<doc id="563162" url="https://pl.wikipedia.org/wiki?curid=563162" title="75 Pułk US Army Rangers">
75 Pułk US Army Rangers

75 Pułk Rangersów () – wyspecjalizowany oddział United States Army Rangers podlegający Dowództwu Operacji Specjalnych Armii Stanów Zjednoczonych (ang. "United States Army Special Operations Command", USASOC) z bazą w Fort Benning w stanie Georgia. Utworzono go w 1976 roku jako 75. Pułk Piechoty, obecną nazwę nosi od 17 kwietnia 1986 roku.
Pułk jest oddziałem powietrznodesantowym lekkiej piechoty złożonym z trzech batalionów piechoty i batalionu wsparcia, odpowiedzialnym za prowadzenie operacji specjalnych mających na celu wsparcie polityki rządu Stanów Zjednoczonych. Pułk Rangerów jest jednostką, która cały czas posiada bardzo wysoki stopień gotowości (18 godzin) do podjęcia działań w dowolnym obszarze świata, oraz zdolna jest prowadzić działania samodzielne przez okres pięciu dni.
Zadania Rangerów to m.in. prowadzenie akcji bezpośrednich, rajdów na teren przeciwnika, oraz wsparcia lub ubezpieczenia działań jednostek specjalnych takich jak Delta Force, podczas niektórych operacji, jak miało to miejsce w Somalii w roku 1993. Zadania pododdziałów Pułku obejmują zwłaszcza izolację rejonu działań innych jednostek, wsparcie ogniowe oraz zabezpieczenie ich ewakuacji. Jednostka zdolna jest do infiltracji oraz eksfiltracji drogą lądową, morską i powietrzną. Jednym z ważnych zadań Pułku jest zdobywanie lotnisk przeciwnika.
Umundurowanie i insygnia.
Każdy żołnierz nosi na ramieniu charakterystyczną czarno-czerwono-białą łukowatą odznakę batalionu Rangerów oraz naszywkę "75th Ranger Regiment" (po przeniesieniu do innej jednostki lub gdy był na misji bojowej z regimentem), a po ukończeniu specjalnego kursu naszywkę z żółtym napisem "Ranger".
Charakterystycznym elementem munduru wyjściowego Rangerów jest piaskowego koloru beret. Wcześniej beret był w kolorze czarnym. W czerwcu 2001 roku Szef Sztabu Armii Amerykańskiej generał Eric Shinseki wydał rozkaz pozwalający regularnym wojskom na noszenie czarnego beretu Rangerów. Spowodowało to falę protestów w środowiskach weteranów w postaci marszów byłych Rangerów z całego kraju do Waszyngtonu. Protest nie zmienił decyzji. Postanowiono jednak przyznać Rangerom beret w kolorze piaskowym (ang. "sand-coloured beret"). Beret w tym kolorze jest także noszony przez Brytyjskie Siły Specjalne: Special Air Service, The Special Reconnaissance Regiment, Nowozelandzki New Zealand SAS. W kanadyjskiej armii noszony jest przez: Canadian Special Operations Forces Command (CANSOFCOM) w tym Joint Task Force 2 (JTF2) oraz the Canadian Special Operations Regiment (CSOR) a także przez Joint Nuclear, Biological and Chemical Defence Company.
Operacje.
Wybrane działania 75 Pułku Rangerów:

</doc>
<doc id="563163" url="https://pl.wikipedia.org/wiki?curid=563163" title="Bitwa pod Wilhelmstahl">
Bitwa pod Wilhelmstahl

Bitwa pod Wilhelmsthal – starcie zbrojne, które miało miejsce 24 czerwca 1762 roku, podczas wojny siedmioletniej.
Wstęp.
Rok 1762 mógł przynieść kompletną zmianę toku wojny siedmioletniej. Nowy brytyjski rząd earla Bute nie podzielał entuzjazmu Pitta dla działań w Niemczech. Polityka wspierania Prus mogła być przeorientowana, zaś prawdopodobnym stawało się zawarcie pokoju brytyjsko-francuskiego.
Prusy bardzo już odczuwały tymczasem ciężar walk przeciwko skierowanemu przeciw sobie sojuszowi. Z powodu strat wojennych, stan pruskiej armii zmniejszył się do 70 000 ludzi. Tymczasem 5 stycznia 1762 roku zmarła caryca Elżbieta – największy, zaprzysiężony wróg Fryderyka II. Nowy car postanowił zawrzeć pokój z Prusami.
Dla Ferdynanda, Arcyksięcia Brunszwiku, sojuszniczego dowódcy w północno-zachodnich Niemczech dużą niewiadomą była przyszłość brytyjskiej części jego sił. Wzmocnienia dla jego brytyjskich regimentów napływały powoli z Anglii. Jego brytyjscy generałowie ociągali się z przybyciem z Londynu po zimie. Jednak Ferdynand był określany zdeterminowany wyruszyć w pole pierwszy, przed przeciwnikiem i miał zamiar przejąć inicjatywę dysponując najsilniejszą armią jaką do tej pory dowodził. 21 czerwca wysłane przez niego siły pod dowództwem Lückner zajęły twierdzę Sababurg.
Francuscy dowódcy: Soubise i D’Estrées ruszyli naprzód zajmując obszar wokół miast Grebenstein, Burguffeln, Meimbressen i Wilhelmsthal. Generał-porucznik markiz de Castries rozłożył się na wysuniętej pozycji na wzgórzu koło Carlsdorf. Stainville z dużymi siłami znalazł się na wysoczyźnie pod Westuffeln.
Ferdynand postanowił atakować francuską armię wraz z ruchem okrążającym rozpoczętym po przekroczeniu rzeki Diemel. Hanowerski generał Spörcken po przekroczeniu rzeki miał zaatakować siły generała Castries. Lückner miał wziąć siły lekkie, obejść francuską prawą flankę i zaatakować wroga od tyłu. Główne uderzenie miało spaść na siły Stainville'a. Generałowi Grandby przypadła rola obejścia francuskiej lewej flanki i ataku na francuskie tyły.
Bitwa.
Nocą 23 czerwca sojusznicze kolumny przekroczyły Diemel i ruszyły naprzód do ataku. W pierwszym starciu bitwy, hanowerska piechota i kawaleria Spörckena uderzyła na pozycje Castries'a. Francuska artyleria otworzyła ogień alarmując resztę francuskiej armii o sojuszniczym ataku. Pomimo zaskoczenia Castries kontratakował i zdołał odskoczyć ze swymi siłami ku głównym siłom armii. Lückner rozwijał swój atak na prawo od Spörckena. Było trochę zamieszania kiedy przez pomyłkę regimenty z dwóch jego kolumn otworzyły ogień do siebie nawzajem. Nie udało też mu się wykonać podstawowego zadania jakim było obejście sił przeciwnika i wyjście na jego tyły.
Główne uderzenie spadło na siły Stainville'a. Stały one na szczycie wzgórza i składały się z dobrych regimentów, pewnych, iż odeprą każdy atak. Jednakże pierwszy atak wykonała kolumna Granby'ego atakując przeciwnika od tyłu. Korpus Stainville'a zrobił "w tył zwrot" i stawił silny opór zmuszając brytyjskich i hanowerskich żołnierzy do odwrotu w dół wzgórza. Wkrótce jednak przybyły główne siły Ferdynanda i zaatakowały Francuzów z drugiej strony. Atakowane od czoła i z tyłu regimenty Stainville'a załamały się. Regiment Grenadiers de France i regiment Królewski poddały się przeciwnikowi. Stainville wywalczył sobie drogę odwrotu dla resztek jego sił, które składały się tylko z dwóch batalionów, i Francuzi odeszli daleko w kierunku Kassel i rzeki Fuldy.
Francuska armia kontynuowała odwrót przekraczając Fuldę. Jej plany ofensywne zostały skutecznie pokrzyżowane.

</doc>
<doc id="563164" url="https://pl.wikipedia.org/wiki?curid=563164" title="Awszalom Wilan">
Awszalom Wilan

Awszalom „Abu” Wilan (hebr. אבשלום וילן, ur. 11 lutego 1951 w Negbie) – izraelski polityk, publicysta, były członek Knesetu z ramienia partii lewicowej Merec-Jachad.
Życiorys.
Służbę wojskową zakończył w stopniu sierżanta. Ukończył studia na Uniwersytecie Hebrajskim na kierunku ekonomia i rolnictwo. W latach 1993–1996 był przedstawicielem ruchu Ha-Szomer Ha-Cair na Amerykę Północną. Później, w latach 1996–1999 pełnił stanowisko sekretarza w Narodowym Ruchu Kibucowym. Był także sekretarzem ugrupowania Mapam i jednym z założycieli pacyfistycznego ruchu Pokój Teraz. Opublikował wiele artykułów o tematyce społeczno-politycznej w izraelskiej prasie.
Po raz pierwszy wszedł do piętnastego Knesetu, zasiadał w wielu komisjach parlamentarnych, był m.in. przewodniczącym w komisji śledczej ds. przemocy w sporcie. W wyniku wyborów w 2009 roku nie dostał się do parlamentu.

</doc>
<doc id="563166" url="https://pl.wikipedia.org/wiki?curid=563166" title="Wyniki Grand Prix na żużlu">
Wyniki Grand Prix na żużlu



</doc>
<doc id="563168" url="https://pl.wikipedia.org/wiki?curid=563168" title="Ulica Chylońska w Gdyni">
Ulica Chylońska w Gdyni

Ulica Chylońska w Gdyni – ulica w gdyńskich dzielnicach: Chylonia i Cisowa. Stanowi wewnętrzną drogę średnicową dla tych dzielnic. Ma ona długość 3,6 km i przez większą część trasy prowadzi równolegle do ul. Morskiej, z którą też łączy się z obu stron.
Ludność.
Ulica Chylońska ma najwięcej mieszkańców w całym Trójmieście. W czwartym kwartale 2016 r. liczba osób zameldowanych wynosiła 7046.
Wydarzenia kulturalne.
6 czerwca 2009 zorganizowane zostało pierwsze Święto ulicy Chylońskiej, czyli przemarsz parady zakończony festynem i występami artystów w Parku Kilońskim. Przedsięwzięcie organizowane jest z inicjatywy i budżetu Rad Dzielnic Chylonia i Cisowa. Jest to największe wydarzenie tego typu w Gdyni. Bierze w nim udział wielu mieszkańców miasta. W 2017 w Radzie Dzielnicy Chylonia powstała komisja doraźna mająca na celu odświeżyć jego formułę – jej głównym zadaniem jest doprowadzenie do konkursu ofert, w którym wybrany zostanie nowy organizator przedsięwzięcia.
Historia.
Do roku 1930 ulica Chylońska była częścią "Szosy Gdańskiej". Wraz ze wzrostem natężenia ruchu i rozwojem dzielnicy Chylonia potrzebna była dla niej trasa obwodowa, dlatego też zdecydowano się na wybudowanie nowego fragmentu drogi. Przejął on rolę drogi z Wejherowa, Redy oraz Rumi do Gdyni oraz Gdańska (ulica Morska). Podczas okupacji Niemcy zmienili nazwę ulicy na "Neustädter Straße".
Zabytki oraz ważne budynki.
W związku z faktem, że przez długi czas ulica Chylońska była głównym traktem wsi – a później dzielnicy – Chylonia, znajdują się przy niej obiekty i zabytki:
Komunikacja miejska.
Na przystankach przy ulicy Chylońskiej zatrzymują się trolejbusy 20, 22, 27, 28, 710 oraz autobusy 159, 759, 770, N20. Po ulicy kursują także linie autobusowe 102, 114, 173, 191, 288, jednak nie zatrzymują się przy niej na żadnym przystanku.

</doc>
<doc id="563169" url="https://pl.wikipedia.org/wiki?curid=563169" title="Błędów (Dąbrowa Górnicza)">
Błędów (Dąbrowa Górnicza)

Błędów – wschodnia dzielnica Dąbrowy Górniczej, oddalona ok. 21 km od centrum miasta. Powierzchnia: 1891 ha, liczba mieszkańców wynosiła w 2004 roku 1742.
Historia dzielnicy.
W średniowieczu wieś w parafii Sławków, należąca do biskupów krakowskich (klucz sławkowski), w 1220 podarowana przez biskupa Iwona Odrowąża klasztorowi Świętego Ducha w Prądniku Białym pod Krakowem. W związku z przeniesieniem klasztoru do Krakowa w 1244 Błędów ponownie stał się własnością biskupią w kluczu sławkowskim, w parafii Chechło.
W XVI wieku do biskupów krakowskich należało w Błędowie 6 łanów, które zsekularyzowane zostały w XVIII wieku wraz z całym kluczem sławkowskim. Na początku XIX wieku Błędów istniał jako trzy wsie tj. Błędów, Kuźnica Błędowska oraz Górki z Zagórczem. Od 1867 w powiecie będzińskim, w gminie Łosień.
Od 1977 dzielnica Dąbrowy Górniczej. Przepływa przez nią Biała Przemsza. Od wschodu i południa graniczy z Błędowskimi Lasami, które przechodzą w Pustynię Błędowską.
Przez Błędów przechodzi czerwony „Szlak Szwajcarii Zagłębiowskiej” ze Sławkowa do Zawiercia przez Okradzionów i Chechło. Rozpoczyna się tu żółty „Szlak Pustynny” do Ryczowa przez Klucze. W pobliżu przebiega również pomarańczowy „Transjurajski Szlak Konny” z Nielepic do Częstochowy.
Komunikacja.
Komunikacja autobusowa obsługiwana jest przez linię 606 Zarządu Transportu Metropolitalnego.
Religia.
Rzymskokatolicka Parafia Trójcy Przenajświętszej w Błędowie przynależy do dekanatu łazowskiego diecezji sosnowieckiej. Posiada kościół parafialny oraz kaplicę pw. Matki Bożej Bolesnej.
Sport.
W dzielnicy Błędów działa klub piłkarski LKS Tęcza Błędów.

</doc>
<doc id="563171" url="https://pl.wikipedia.org/wiki?curid=563171" title="Świerki">
Świerki



</doc>
<doc id="563172" url="https://pl.wikipedia.org/wiki?curid=563172" title="Polski Związek Zachodni">
Polski Związek Zachodni

Polski Związek Zachodni (PZZ) – polska organizacja patriotyczna powstała w 1934 roku z przekształcenia Związku Obrony Kresów Zachodnich (ZOKZ).
Powstanie.
W sytuacji postępującego zbliżenia polsko-niemieckiego Związek Obrony Kresów Zachodnich stał się dla ówczesnych polskich czynników rządowych organizacją uciążliwą. W listopadzie 1933 r. na naradzie przedstawicieli MSZ i MSW podjęto decyzję o reorganizacji i przekształceniu ZOKZ od 1934 r. w Polski Związek Zachodni (PZZ). PZZ był silniej podporządkowany taktyce polskiego Ministerstwa Spraw Zagranicznych.
Lata II wojny światowej.
Po wybuchu II wojny światowej w 1939 r. związek zawiesił działalność, lecz od 1942 r. wznowił ją w konspiracji, opiekując się Polakami wywiezionymi do przymusowej pracy w Niemczech. Prowadził także działalność wywiadowczo-sabotażową.
Działaczy PZZ podczas okupacji dotknęły szczególne prześladowania i akty eksterminacji, których pierwsza fala miała miejsce już w październiku i listopadzie 1939 r., podczas ogólnopolskiej akcji gestapo przeciwko inteligencji polskiej (por. Intelligenzaktion Litzmannstadt, akcja AB, Sonderfahndungsbuch Polen). Najczęściej przynależność do Związku równała się wyrokowi śmierci (por. Radogoszcz (obóz przejściowy)).
Od roku 1944.
Związek został reaktywowany w listopadzie 1944 w Lublinie. Jego siedziba od 1945 r. mieściła się w Poznaniu. Związek propagował granicę na Odrze i Nysie Łużyckiej, a także przyłączenie Zaolzia do Polski i suwerenność Serbołużyczan. Od ok. końca 1945 r. został włączony w ogólnopolską akcję wynajdywania i weryfikacji polskich „volksdeutschów”.
W 1947 r. miał ponad 100 tys. członków. W kwietniu 1950 r. został zlikwidowany poprzez włączenie do Ligi Morskiej, potem cele PZZ realizowało Towarzystwo Rozwoju Ziem Zachodnich. Ponownie reaktywowany w 1989 r. W wyborach parlamentarnych w 1991 r. wprowadził do sejmu RP 4 posłów dzięki zblokowaniu list m.in. z KPN.

</doc>
<doc id="563173" url="https://pl.wikipedia.org/wiki?curid=563173" title="Związek Obrony Kresów Zachodnich">
Związek Obrony Kresów Zachodnich

Związek Obrony Kresów Zachodnich (ZOKZ) – polska organizacja patriotyczna założona w październiku 1921 roku przez działaczy Komitetu Obrony Górnego Śląska; w 1934 przekształcona w Polski Związek Zachodni.
Cele i zadania.
W dziedzinie politycznej współdziałano z władzami w zakresie zagadnień polsko-niemieckich, starano się o polityczne wyrobienie obywateli, broniono polskich praw narodowych, śledzono niemiecki ruch polityczny, walczono z przejawami separatyzmu na terenie Górnego Śląska i Pomorza.
Realizowano również zadania kulturalno-oświatowe i gospodarcze.
Zorganizowano m.in. 13.04. 1925 r. Dzień Obrony Granic Zachodnich, w 1926 r. Tydzień Obrony Kresów Zachodnich, w XI-XII 1930 r. Miesiąc Propagandy Pomorza.
Związek Obrony Kresów Zachodnich (ZOKZ).
Władze ZOKZ.
Organami władzy ZOKZ były: Zjazd Delegatów, Rada Naczelna (25 czł.), Komisja Rewizyjna, Zarząd Główny (7 osób). Organem wykonawczym Zarządu Głównego była Dyrekcja.
W skład Rady Nadzorczej wchodzili m.in. dr Juliusz Trzciński – prezes, dr M. Głowacki, Wojciech Korfanty, dr K. Maj, dr Tadeusz Michejda, dr L. Myciejski, ks. Antoni Stychel, B. Szymkowiakówna, ks. I. Czechowski, dr B. Hager, dr H. Jarczyk, ks. Ludwik Kojzar, dr R. Konkiewicz.
Funkcję dyrektora Zarządu Głównego nieprzerwanie do 1934 r. pełnił Mieczysław Korzeniewski, który kierował bezpośrednio również Wydziałem Organizacyjno-Politycznym. Kierownikami innych wydziałów byli m.in. Stefan Hulanicki (gospodarczy), Adam Bederski (prasowy), dr Maksymilian Hasiński (kulturalno-oświatowy), Wincenty Zenkteler (kasowo-administracyjny).
W roku 1934 na prezesa Polskiego Związku Zachodniego został powołany Kazimierz Stamirowski (rozstrzelany przez Niemców w 1943 w obozie koncentracyjnym Auschwitz).
Jednym z innych prezesów organizacji był Alojzy Nikodem Fizia.
Rozwój organizacyjny ZOKZ.
Na obszarze Polski zorganizowano początkowo cztery, a od 1930 r. pięć okręgów dzielonych na powiaty lub obwody.
Liczba członków w poszczególnych okręgach w październiku 1934 r.
Do członków ZOKZ oprócz wymienionych należeli m.in. także: Aleksander Majkowski, Teofil Bromboszcz, Franciszek Fesser, Stanisław Jędrzejek, Tadeusz Katelbach, Maria Piskorska, Wincenty Spaltenstein.
Wydawnictwa prasowe ZOKZ.
Organem prasowym była „Strażnica Zachodnia”, nosząca od 1934 r. tytuł „Front Zachodni”. Rolę informatora dla zarządów pełnił dwutygodnik o identycznym jak kwartalnik tytule Strażnica Zachodnia.
Wydział prasowy.
Specyfika pracy wydziału prasowego polegała również na organizowaniu ciągłej informacji prasowej w zakresie zagadnień polsko-niemieckich. W tym celu stale i systematycznie gromadzono materiał prasowy oraz kompletowano wydawnictwa periodyczne i książkowe.
Realizowano to m.in. poprzez codzienny przegląd prasy polskiej (ok. 40 tytułów) i niemieckiej (ok. 20 tytułów) oraz gromadzenie najważniejszych materiałów we własnym archiwum wycinków prasowych. 12 dzienników i 7 periodyków niemieckich kompletowano w całości, abonowano w biurze wycinkowym Schustermanna w Berlinie wycinki z prasy niemieckiej w Rzeszy.Liczba wycinków wzrosła z 13 tys. w roku 1923 do ponad 90 tys. w roku 1937.
Już w 1922 r. stworzono miesięczny przegląd prasy polskiej i niemieckiej w nakładzie 200 egz., z czego 135 rozsyłano m.in. do władz, urzędów cywilnych i wojskowych.Od roku 1928 były to przeglądy codzienne, a następnie w kwietniu 1930 r. utworzono Biuletyn Prasowy ZOKZ od lipca wydawany co 2–3 dni.
W 1931 r. Biuletyn Prasowy ZOKZ wysyłany był do 39 redakcji pism w całym kraju, materiały mogły być wykorzystywane przez odbiorców bezpłatnie w dowolny sposób. W okresie marzec-czerwiec 1931 zamieszczono w prasie 1379 przedruków z w/w biuletynu.
Duża przydatność „Biuletynu Prasowego ZOKZ” skłoniła związek do utworzenia w 1932 r. Zachodniej Agencji Prasowej (ZAP) w Poznaniu.
Działalność wydawnicza.
Wydawano przede wszystkim publikacje z zakresu historii ziem zachodnich oraz stosunków polsko-niemieckich, również materiały pomocnicze służące do organizowania uroczystości oświatowych i narodowych. Demaskowano antypolską działalność poszczególnych organizacji niemieckich i wykazywano, że Niemcy od chwili podpisania traktatu wersalskiego przygotowują się do wojny.
Ogółem wydano 34 publikacje książkowe m.in. prof. dr Józefa Kostrzewskiego, Kazimierza Tymienieckiego, Wacława Sobieskiego, Stanisława Srokowskiego, Kazimierza Nitscha, Konrada Górskiego.
Audycje radiowe.
Od maja 1927 r. ZOKZ miał do dyspozycji czas na antenie Polskiego Radia, najpierw w rozgłośni poznańskiej, a potem również w rozgłośniach warszawskiej, katowickiej, wileńskiej i krakowskiej. Nadawane były wiadomości polityczne z zakresu stosunków polsko-niemieckich, okolicznościowe odczyty i audycje propagandowe. W latach 1931–1934 na terenie Okręgu Śląskiego i Poznańskiego nadano ogółem ok. 200 audycji.
Działalność naukowa.
W ramach badań naukowych opracowywano zagadnienia historyczne, kulturalne i gospodarcze dotyczące ziem zachodnich. 24 kwietnia 1922 r. powołano Towarzystwo Miłośników Historii Ziem Zachodnich w Poznaniu. Z inicjatywy ZOKZ 31 sierpnia 1925 r. założony został Instytut Bałtycki w Toruniu. Zadaniem instytutu było prowadzenie prac badawczych dotyczących stosunków politycznych, gospodarczych i narodowościowych wybrzeża bałtyckiego pod kątem widzenia interesów polskich, duży nacisk położono na opracowanie gospodarczego znaczenia portu w Gdyni (jedyna możliwość wywozu polskiego węgla do innych krajów podczas wojny celnej z Niemcami). W 1934 r. powołano Instytut Śląski w Katowicach.
Działalność kulturalno-oświatowa.
Od początku istnienia ZOKZ podjął szeroką działalność kulturalno-oświatową popularyzującą wartości polskie oraz propagującą polskie interesy.
Organizowano objazdowe koncerty kameralne, uroczystości rocznicowe poświęcone m.in. bitwie pod Grunwaldem, Mikołajowi Kopernikowi (450-lecie urodzin), gen. Janowi Henrykowi Dąbrowskiemu, Józefowi Wybickiemu.
Prowadzono kursy dla teatrów ludowych, wycieczki i wykłady.
Kolonie letnie.
Przy niedostatkach szkolnictwa polskiego w Niemczech aby przeciwstawić się germanizacji ZOKZ rozpoczął akcję niesienia pomocy dzieciom polskim poprzez organizowanie dla nich kolonii letnich. Po 1926 r. akcja objęła również dzieci górnośląskie. Kolonie organizował odpowiedni komitet, honorowy patronat nad tym komitetem w latach 1927–1932 sprawowała żona Prezydenta RP Michalina Mościcka.
W latach 1923–1934 ZOKZ zorganizował kolonie dla ponad 87 tys. dzieci w tym dla ok. 34 tys. z Niemiec i ok. 50 tys. z Górnego Śląska.
Zagadnienia gospodarcze.
W związku z rolą mniejszości niemieckiej w gospodarce II RP (własność w wielkim przemyśle i handlu) ZOKZ zwracał również uwagę na problematykę ekonomiczną.
Początkowo podjęto tematy likwidacji mienia niemieckiego (m.in. kolonistów pruskich) oraz konwencji polityczno-gospodarczej z Niemcami (po wygaśnięciu art.264-267 traktatu wersalskiego Polska utraciła jednostronną klauzulę najwyższego uprzywilejowania). Po wygaśnięciu w/w zapisu zapoczątkowana została w 1925 r. polsko-niemiecka wojna celna zakończona układem handlowym w 1930 r. Układ ten nie został jednak ratyfikowany wskutek sprzeciwu junkrów pruskich.
W dziedzinie rolnictwa ZOKZ zajął się tematyką własności ziemi, jej wykupowania przez Niemców, kredytowania tego wykupu przez banki niemieckie.
Odnośnie do handlu w okresie trwania polsko-niemieckiej wojny celnej ZOKZ propagował zakup towarów pochodzenia krajowego, wzywał do bojkotu towarów niemieckich napływających przez Gdańsk i Górny Śląsk (ponownie hasło „Swój do swego po swoje”). Plakatowano dworce, urzędy i szkoły afiszami z danymi statystycznymi o napływie niemieckich towarów.
W lipcu 1924 r. komisja rządowa powołana w wyniku zabiegów ZOKZ wykryła poważne nadużycia finansowe w przemyśle górnośląskim na szkodę skarbu państwa (przelewanie dochodów na konto zakładów Ernemann-Bergwerke, fałszowanie bilansów m.in. Hohenlohego).
ZOKZ postulował budowę linii kolejowej Bydgoszcz-Gdynia dla ułatwienia eksportu polskiego węgla przez port morski oraz popierał rozbudowę portu i miasta Gdynia.
Opieka nad Polakami w Niemczech i Wolnym Mieście Gdańsk.
Poza działalnością wewnątrzkrajową jednym z zadań ZOKZ było udzielanie poparcia politycznego i pomocy Polakom w Niemczech. W tym celu ZOKZ nawiązał ścisłą współpracę ze Związkiem Polaków w Niemczech, finansował Dziennik Berliński.
Otoczono opieką polskie szkolnictwo w Niemczech, organizowano kolonie letnie dla dzieci, wycieczki krajoznawcze po Polsce, pielgrzymki do miejsc kultu religijnego (głównie na Jasną Górę).
Opieka kulturalna nad Polonią.
Współinicjator utworzenia w 1929 r. Światowego Związku Polaków z Zagranicy, który w 1937 r. liczył 45 tys. członków.
Współpraca zagraniczna.
ZOKZ organizował spotkania międzynarodowe z przedstawicielami podobnych organizacji z krajów objętych niemieckim ruchem mniejszościowym (głównie z Czechosłowacji, Danii, Francji), powołano Międzynarodowy Instytut do Badań Stosunków Narodowościowych.
Przekształcenie ZOKZ w Polski Związek Zachodni.
W sytuacji postępującego zbliżenia polsko-niemieckiego ZOKZ stał się dla ówczesnych polskich czynników rządowych organizacją uciążliwą. W listopadzie 1933 r. na naradzie przedstawicieli MSZ i MSW podjęto decyzję o reorganizacji i przekształceniu ZOKZ od 1934 r. w Polski Związek Zachodni (PZZ).

</doc>
<doc id="563174" url="https://pl.wikipedia.org/wiki?curid=563174" title="Asesino">
Asesino

Asesino, zespół muzyczny byłego gitarzysty Fear Factory i Brujeria, Dino Cazaresa, w którym grają członkowie Brujerii, oraz Static-X. Muzyka zespołu, którą można określić jako death metal/grindcore - jest podobna do tej granej przez Brujerię. Teksty są śpiewane po hiszpańsku i traktują o śmierci, przemocy, satanizmie i perwersji, ale w przeciwieństwie do wielu innych zespołów można je traktować trochę z przymrużeniem oka.

</doc>
<doc id="563175" url="https://pl.wikipedia.org/wiki?curid=563175" title="Dżuma na Warmii (1708–1711)">
Dżuma na Warmii (1708–1711)

Dżuma na Warmii (1708–1711) – największa epidemia dżumy w Prusach, która pochłonęła 200–250 tys. ofiar (1/3 ludności), odłam wielkiej dżumy w Europie (1708–1814).
Opis epidemii i jej tło.
Wiek XVIII przyniósł Warmii wojny, pożary, epidemie i tę najstraszniejszą śmierć – dżumę. Ludzie umierali w domach i w lasach, gdzie próbowali się chronić przed zarazą. Dżuma najpierw pojawiła się w Polsce. W 1707 r. epidemia w Krakowie i Warszawie zaostrzyła się na tyle, że w Prusach wprowadzono środki przeciwko jej przywleczeniu. Na nieszczelnej w owym czasie granicy podwojono patrole. Podróżnych przybywających z Polski objęto kwarantanną a ich bagaże dezynfekowano. Latem 1708 r. całkowicie wstrzymano ruch z Polską; pod groźbą śmierci nikt nie mógł przekraczać granicy. Królewiec został całkowicie odizolowany. Jesienią 1708 biskup Andrzej Chryzostom Załuski zapisał w swoim pamiętniku „Anioł śmierci przekroczył granicę biskupstwa”. Szły pielgrzymki do warmińskich sanktuariów. W kościołach lud błagał na kolanach i zanosił do Stwórcy suplikacje.
Dżuma pochłonęła na Warmii wiele istnień ludzkich. Tylko stołeczny Lidzbark Warmiński stracił przeszło tysiąc osób, prawie jedną trzecią mieszkańców. Wiele miast i wsi zostało całkiem wyludnionych. Licznych zmarłych pogrzebano przy kaplicy Świętego Krzyża w Braniewie. Dzięki zamknięciu bram miejskich przed zarazą uchronili się mieszkańcy Ornety, Dobrego Miasta, Jezioran, Bisztynka i Barczewa. Najbardziej wyludnione zostały miasta: Lidzbark Warmiński, Braniewo, Biskupiec, Reszel i Olsztyn. W parafii św. Jakuba w Olsztynie w 1710 zapisano, że zmarło 2000 osób. Wśród ofiar było wielu duchownych. W lipcu 1710 na dżumę zmarł proboszcz Jan Mateusz Grotkowski (ur. ok. 1658 w Sząbruku). Proboszczem w Olsztynie był zaledwie dwa lata. Pobożny lud warmiński szukał wsparcia u swoich świętych patronów: św. Rocha, św. Rozalii i św. Anny.
Ci, którzy przeżyli zarazę, jako wota dziękczynne budowali krzyże i kapliczki. Również kapituła warmińska i biskup Andrzej Chryzostom Załuski ślubowali, że dla oddalenia zarazy zbudują świątynie. Tak powstały warmińskie sanktuaria pasyjne w Lidzbarku Warmińskim i w Chwalęcinie. Epidemia dżumy wyludniła Olsztyn i okoliczne wioski. Kiedyś przy drodze z Olsztyna do Dywit, u ujścia rzeki Wadąg do Łyny, leżała wieś Sądyty (Sandyty). W tej wsi podczas zarazy 1710 roku wymarli wszyscy mieszkańcy. Opustoszałe domostwa popadły w ruinę. Na miejscu dawnej wsi, nigdy nie odbudowanej, dziś rośnie las.
Dla upamiętnienia tych smutnych wydarzeń w Olsztynie wzniesiono dwa pomniki:
W miarę upływu lat ożywały spustoszone wojną i zarazą warmińskie wsie i miasta. Zaczęto znowu organizować jarmarki i spotykać się na kiermasach. Warmia wracała do życia.

</doc>
<doc id="563176" url="https://pl.wikipedia.org/wiki?curid=563176" title="Grażyna Strachota">
Grażyna Strachota

Grażyna Strachota-Szpakowska (ur. 8 września 1960 w Warszawie) – polska aktorka teatralna, musicalowa i filmowa oraz wokalistka.
Życiorys.
Absolwentka Państwowej Wyższej Szkoły Teatralnej w Warszawie. Za rolę Zuzi w "Karierze Alfa Omegi" w reż. Tadeusza Łomnickiego otrzymała nagrodę aktorską na II Festiwalu Dyplomów Szkół Teatralnych w Łodzi. Od 2008 r. wykłada w Szkole Aktorskiej Haliny i Jana Machulskich.
Debiutowała w przedstawieniu "Brel" (1995) w reż. Wojciecha Młynarskiego i E. Kamińskiego. Od tego czasu stale współpracuje z Teatrem Ateneum w Warszawie. W jej dorobku artystycznym role dramatyczne przeplatają się z muzyczno-musicalowymi. Zagrała między innymi w "Wiśniowym sadzie", "Przeklętym tangu", "Niebie Zawiedzionych", "Hemarze", "Burzliwym Życiu Lejzorka Rojtszwańca", "Arkadii", "Człowieku z La Manchy", "Dymnym", a także w najnowszych produkcjach m.in. "Romeo i Julia" Janusza Józefowicza i Janusza Stokłosy, gdzie wcieliła się w Panią Capuleti i musicalu "Taniec Wampirów" Romana Polańskiego, gdzie zagrała postać Rebeki. Współpracuje z teatrem telewizji ("Staff", "Wierzyński", "Dacza", "I odpuść nam nasze winy", "Paryskie niebo"), jak również występuje w filmach i serialach, m.in. w "Złotopolskich", gdzie grała rolę Marity czy "BrzydUli", gdzie wcielała się w rolę Heleny Dobrzańskiej – żony Krzysztofa, matki Marka i byłej ambasador domu mody Febo&amp;Dobrzański.
Życie prywatne.
Jest żoną komentatora sportowego Dariusza Szpakowskiego. Mają dwie córki – Julię (ur. 1993) i Gabrielę (ur. 1999).

</doc>
<doc id="563177" url="https://pl.wikipedia.org/wiki?curid=563177" title="Dow Chenin">
Dow Chenin

Dow Chenin (hebr. דב חנין, ur. 10 stycznia 1958 w Petach Tikwie) – izraelski politolog i prawnik, polityk, członek partii Hadasz, poseł do Knesetu w latach 2006–2013 i 2015–2019.
Jest członkiem komitetu centralnego Komunistycznej Partii Izraela, jak również aktywistą na rzecz socjoekonomicznej równości i działaczem ekologicznym. Jego ojciec, Dawid Chenin, był jednym z liderów Komunistycznej Partii Izraela.
W 2003 roku Chenin na ochotnika zgłosił się do obrony przed trybunałem wojskowym pięciu izraelskich żołnierzy, którzy odmówili pełnienia służby na Zachodnim Brzegu Jordanu na znak protestu przeciwko łamaniu tam praw człowieka przez wojsko izraelskie.
W czasie wyborów w 2003 roku, Chenin otrzymał o 500 głosów za mało, aby dostać się do Knesetu z listy Hadasz-Ta’al. Wywierano więc presję na Muhammada Barakę, aby ten zrezygnował z mandatu, a na jego miejsce wszedłby wówczas Chenin, jako jedyny żydowski członek Hadasz w parlamencie. Jednak Baraka odmówił. Chenin trafił do Knesetu dopiero po wyborach w 2006 roku., zdobywał mandat także w wyborach w 2009 i 2013.
Jest doktorem nauk politycznych, autorem m.in. serii wykładów na temat globalizacji emitowanych w radiu Izraelskich Sił Obronnych. Do początku 2006 roku był przewodniczącym stowarzyszenia "Środowisko i Życie" (חיים וסביבה), złożonego z około 80 izraelskich organizacji ekologicznych.
W wyborach w 2015 został wybrany posłem ze Zjednoczonej Listy. W kwietniu 2019 utracił miejsce w parlamencie.

</doc>
<doc id="563179" url="https://pl.wikipedia.org/wiki?curid=563179" title="Christo Szopow">
Christo Szopow

Christo Naumow Szopow (ur. 4 stycznia 1964 w Sofii) – bułgarski aktor. Wystąpił m.in. w filmach: "Karol. Człowiek, który został papieżem" oraz w "Pasji" Mela Gibsona.

</doc>
<doc id="563180" url="https://pl.wikipedia.org/wiki?curid=563180" title="Hristo Shopov">
Hristo Shopov



</doc>
<doc id="563182" url="https://pl.wikipedia.org/wiki?curid=563182" title="The Secret of Monkey Island">
The Secret of Monkey Island

The Secret of Monkey Island – komputerowa gra przygodowa wyprodukowana i wydana przez LucasArts w 1990 roku. Gracz wciela się w postać Guybrusha Threepwooda – młodego człowieka pragnącego zostać piratem. W 2010 roku powstał remake gry pod tytułem: "The Secret of Monkey Island: Special Edition".
Produkcja.
"The Secret of Monkey Island" to gra zaprojektowana przez Rona Gilberta, Tima Schafera i Dave'a Grossmana. Pierwotnie prace nad tytułem Gilbert rozpoczął w 1988 roku, po zakończeniu gry Maniac Mansion, ale projekt został wstrzymany ze względu na rozpoczęcie prac nad inną grą przygodową – .
Fabuła.
Jest to pierwsza gra z rozbudowanego cyklu przygód Guybrusha Threepwooda, ambitnego młodzieńca, obdarzonego oryginalnym nazwiskiem, wrodzonym humorem i wybitnym talentem wpadania we wszelkie tarapaty. Guybrush od zawsze pragnął zostać piratem, w tym celu przybywa na Mêlée Island. Okazuje się jednak, że aby zostać piratem należy poddać się trzem próbom. W trakcie jednego z wyzwań bohater poznaje i zakochuje się z wzajemnością w pani gubernator "Elaine Marley". W chwili gdy wszystko zmierza w kierunku szczęśliwego zakończenia, na scenę wkracza poprzedni adorator atrakcyjnej gubernatorowej – demoniczny, widmowy i na wskroś przerażający pirat "LeChuck".
Gra charakteryzowała się bardzo specyficznym poczuciem humoru. Dla przykładu, dobry pirat powinien w odpowiednio "profesjonalny" sposób bluźnić – Guybrush musiał więc wykazać się talentem na tym polu.
Dystrybucja.
Gra była oryginalnie wydana na dyskietkach w 1990 roku na komputery: Atari ST, Macintosh i PC. Gra posiadała zabezpieczenie przed kopiowaniem pod nazwą "Dial-A-Pirate", dołączone do gry. Gracz, obracając dwa koncentryczne okręgi, musiał przestawić je w taki sposób, aby otrzymać rok powieszenia pirata przedstawionego na rysunku, odpowiadając tym samym pytaniu z ekranu komputera. Miesiąc po wydaniu wersji na PC, gra została wydana ponownie w wersji VGA oraz na Amigę w wersji EGA/VGA. W 1992 roku gra została wydana w wersji na CD.
15 lipca 2009 Lucas Arts wydał odświeżoną wersję zatytułowaną "The Secret of Monkey Island Special Edition" na platformach Microsoft Windows, Xbox 360, PlayStation 3 oraz iOS. Gra zawiera ulepszoną muzykę i grafikę w wysokiej rozdzielczości. Twórcy dali też możliwość przełączenia się w trakcie rozgrywki na pierwotną wersję.
Odbiór.
Gra spotkała się z pozytywnym odbiorem recenzentów, uzyskując według serwisu GameRankings średnią z ocen wynoszącą 81%. Brytyjskie czasopismo „Amiga Power” określiło produkcję jako „pierwszą w pełni dostępną przygodę”, przyznając grze ocenę 90%. Gra znajduje się w "Hall of Fame" czasopisma „Computer Gaming World” i w serwisie 1UP.com
Remake gry z 2009 roku również otrzymał wysokie oceny. W serwisie Metacritic i GameRankings gra otrzymała odpowiednio 86/100 i 86%.

</doc>
<doc id="563185" url="https://pl.wikipedia.org/wiki?curid=563185" title="Bitwa pod Freibergiem">
Bitwa pod Freibergiem

Bitwa pod Freibergiem – starcie zbrojne, które miało miejsce 29 października 1762 roku w czasie wojny siedmioletniej.
30-tysięczna armia pruska pokonała 40-tysięczną armię austriacko-sasko-cesarską. Była to ostatnia wielka bitwa tej wojny pomiędzy Prusami a Austrią.

</doc>
<doc id="563187" url="https://pl.wikipedia.org/wiki?curid=563187" title="Vitoria Guimarães">
Vitoria Guimarães



</doc>
<doc id="563189" url="https://pl.wikipedia.org/wiki?curid=563189" title="Polski Związek Obrony">
Polski Związek Obrony



</doc>
<doc id="563193" url="https://pl.wikipedia.org/wiki?curid=563193" title="Tolkmicko (przystanek kolejowy)">
Tolkmicko (przystanek kolejowy)

Tolkmicko – nieczynny przystanek kolejowy (do 2005 stacja kolejowa) w Tolkmicku, w województwie warmińsko-mazurskim, w Polsce, położony na linii kolejowej nr 254 – dawnej Kolei Nadzalewowej.
Historia.
W roku 1897 rozpoczęto budowę Kolei Nadzalewowej (niem. "Haffuferbahn – HUB") – linii kolejowej, która w zamyśle niemieckich projektantów miała połączyć Elbląg z Królewcem. W maju 1899 roku ukończono budowę odcinka z Elbląga do Fromborka, a we wrześniu oddano do użytku odcinek łączący Frombork z Braniewem. Secesyjny budynek dworca powstał w 1901.
Regularny ruch pociągów osobowych na trasie został zawieszony 1 kwietnia 2006. Od tego czasu kursowały tu tylko pociągi specjalne i towarowe. Jeszcze w latach 2010 i 2011 wznowiono, staraniem Pomorskiego Towarzystwa Miłośników Kolei Żelaznych, na czas wakacji, w soboty i niedziele kursy z Grudziądza i Elbląg do Braniewa, zatrzymujące się na tej stacji. Ostatni pociąg pasażerski zatrzymał się na stacji 7 lipca 2013.

</doc>
<doc id="563194" url="https://pl.wikipedia.org/wiki?curid=563194" title="Maia Morgenstern">
Maia Morgenstern

Maia Morgenstern (ur. 1 maja 1962 roku w Bukareszcie) – rumuńska aktorka filmowa i teatralna pochodzenia żydowskiego. Zawodowo związana z Narodowym Teatrem Żydowskim w Bukareszcie. Znana z roli Marii z Nazaretu w filmie Mela Gibsona "Pasja".

</doc>
<doc id="563195" url="https://pl.wikipedia.org/wiki?curid=563195" title="Elżbieta York">
Elżbieta York

Elżbieta York (ur. 11 lutego 1465&lt; lub 1466 w Westminsterze, zm. 11 lutego 1503) – królowa Anglii od 1486 r. jako żona Henryka VII.
Jedyna królowa, która była jednocześnie córką, siostrą, bratanicą, żoną oraz matką króla Anglii.
Jedna z niewielu królewskich małżonek, które zapisały się w pamięci angielskich poddanych z przydomkiem dobrej królowej – "dobra królowa Elżbieta".
Według tradycji wizerunek królowej Elżbiety jest pierwowzorem damy kier w angielskiej talii kart do gry.
Dzieciństwo i młodość.
Elżbieta była najstarszym dzieckiem króla Edwarda IV i Elżbiety Woodville. Małżeństwo jej rodziców wywołało skandal, ponieważ jej matka nie pochodziła z rodziny królewskiej. Związek jej rodziców stał się jedną z przyczyn konfliktu pomiędzy dotychczasowym doradcą króla Ryszardem Neville a Edwardem IV.
W 1470 r. na Anglię najechała Małgorzata Andegaweńska, która połączywszy swe siły z Ryszardem Neville oraz wujem Elżbiety Jerzym księciem Clarence, zamierzała strącić z tronu Edwarda IV. Elżbieta Woodville wraz ze swoją matką Jakobiną oraz trzema córkami: Elżbietą, Marią i Cecylią została zmuszona do schronienia się w opactwie westminsterskim. Tam na świat przyszedł następca tronu Anglii Edward V. W tym czasie król Edward IV i Antoni Woodville uciekli przez Niderlandy do Flandrii. Król Edward IV odzyskał władzę w połowie 1471 r.
W 1477 r. razem z matką i ciotką, Elżbietą York, księżną Suffolk została Damą Orderu Podwiązki. Po śmierci ojca w 1483 r. Elżbieta razem z młodszym rodzeństwem została uznana za nieślubne dziecko (Edward miał przed ślubem z Elżbietą ożenić się z lady Eleonorą Talbot) i odsunięta od dziedziczenia. Jej bracia - Edward V i Ryszard zaginęli (zginęli?) w niewyjaśnionych okolicznościach.
Na tron wstąpił jej stryj Ryszard III a Elżbieta wraz z matką i żyjącymi siostrami: Cecylią, Anną, Katarzyną i Brygidą schroniła się ponownie w opactwie westminsterskim. Około kwietnia 1484 r. Elżbieta Woodville pogodziła się z Ryszardem III w efekcie czego Elżbieta opuściła opactwo.
Kiedy w 1485 r. Ryszardowi zmarła żona Anna Neville, pojawiły się pogłoski, że Ryszard planuje ślub z Elżbietą.
Te plotki wzbudziły zaniepokojenie na kontynencie, gdzie przebywał Henryk Tudor, 2. hrabia Richmond, od 1471 r. kandydat stronnictwa Lancasterów na króla Anglii. Jego własne prawa do tronu były dość nikłe – jego matka, Małgorzata Beaufort, pochodziła od Jana, 1. hrabiego Somerset, nieślubnego syna Jana z Gandawy, młodszego syna Edwarda III. Hrabia Somerset został wprawdzie uznany za legalnego syna, ale odsunięty od dziedziczenia. Stąd, aby wzmocnić pretensje Henryka, jego zwolennicy zaplanowali małżeństwo pretendenta z Elżbietą, co pogodziłoby zwaśnione rody Lancasterów i Yorków. Dlatego Henryk po wstąpieniu na tron zatuszował sprawę nieprawomocności małżeństwa Edwarda IV i Elżbiety Woodville, gdyż to osłabiało jego i tak niezbyt mocną pozycję.
Tymczasem obawy Henryka okazały się płonne, ponieważ Ryszard nie miał raczej zamiaru poślubiać bratanicy. XVII-wieczny kronikarz sir George Buck twierdził jednakże, że widział list Elżbiety do księcia Norfolk, w którym deklarowała ona miłość do Ryszarda i chęć poślubienia króla. Jeśli korespondencja Elżbiety istniała jeszcze w XVII w., to później zaginęła. Nie wiadomo więc, na ile to wyznanie, jeśli list był autentyczny, można uznać za wyraz uczuć Elżbiety, a na ile za efekt działań jej matki, dążącej do wprowadzenia córki na tron, obojętnie przy boku jakiego króla.
Jeśli nawet istniały plany poślubienia Ryszarda przez Elżbietę, to Henryk Tudor je udaremnił. W sierpniu 1485 r. wylądował w Walii i 22 sierpnia, dzięki zdradzie w szeregach Ryszarda, wygrał bitwę pod Bosworth. Ryszard poległ, zaś Henryk koronował się w Westminsterze.
Królowa Anglii.
Nowy król zwlekał jednak z zawarciem małżeństwa i dopiero petycja Parlamentu doprowadziła do ślubu Henryka i Elżbiety 18 stycznia 1486 r., aczkolwiek Henryk dalej odwlekał koronację żony, która odbyła się dopiero 25 listopada 1487 r.
Ustawa, na mocy której Elżbieta i jej rodzeństwo zostały uznane za dzieci nieślubne, została uchylona przed zawarciem małżeństwa z Henrykiem VII.
Elżbieta nie miała wpływu na sprawy polityczne. Realna władza na dworze królewskim należała do matki króla, Małgorzaty Beaufort, co nie podobało się matce Elżbiety i m.in. to było przyczyną konfliktu pomiędzy Elżbietą Woodville a Henrykiem VII. 
Królowa Elżbieta przebywała głównie w Greenwich, gdzie jej własnością była posiadłość Placentia.
W czerwcu 1492 r. zmarła Elżbieta Woodville, natomiast z powodu zaawansowanej ciąży Elżbieta nie wzięła udziału w skromnym pogrzebie swojej matki
Perkin Warbeck w latach 90. XV wieku podawał się za jej młodszego brata, księcia Ryszarda i zgłaszał swe pretensje do tronu Anglii jako ocalały syn Edwarda IV, natomiast nie zapytano królowej Elżbiety, czy rozpoznaje w nim swego brata.
Henryk i Elżbieta tworzyli raczej zgodne i szczęśliwe małżeństwo. Królowa regularnie zachodziła w ciążę, dając mężowi 3 synów i 4 córki. Ciosem dla królowej była śmierć najstarszego syna Artura w 1502 r. Elżbieta zmarła rok później w dniu swoich 37 urodzin, wskutek gorączki poporodowej, 9 dni po narodzinach ostatniego dziecka. Z natury skąpy Henryk wyprawił żonie wspaniały pogrzeb, godny królowej. Elżbieta została pochowana w katedrze westminsterskiej, w kaplicy zwanej "Lady Chapel". W 1509 r. dołączył do niej król Henryk.
Genealogia.
Wywód przodków i potomstwo Elżbiety z Yorku według Charlesa Cawleya
Elżbieta w literaturze.
Elżbieta z Yorku jest tytułową bohaterką współczesnej sobie ballady "The song of Lady Bessy", napisanej prawdopodobnie przez Humphreya Breretona z Cheshire oraz tragedii "The English princess; or, The death of Richard the III" Johna Carylla, wystawionej po raz pierwszy w 1667 r. w Duke of York's Theatre, a także powieści Philippy Gregory "The White Princess."

</doc>
<doc id="563197" url="https://pl.wikipedia.org/wiki?curid=563197" title="Wronki (stacja kolejowa)">
Wronki (stacja kolejowa)

Wronki – stacja kolejowa we Wronkach, w województwie wielkopolskim, w Polsce. Według klasyfikacji PKP ma kategorię dworca lokalnego. Budynek dworca pochodzi z roku 1880, a w 2002 został wpisany do rejestru zabytków NID.
Opis.
Zespół stacji kolejowej zlokalizowany jest w ciągu ul. Dworcowej, w południowej części miasta na linii łączącej Poznań ze Szczecinem. Naprzeciwko dworca znajduje się przystanek komunikacji autobusowej utworzony w latach 70. XX wieku.
Usytuowany po północnej stronie torów kolejowych dworzec zawiera cechy stylowe eklektyzmu połączonego z elementami zapożyczonymi z architektury tyrolskiej. Charakter ten w szczególności obejmuje drewniane elementy dachu w postaci szerokich, dekoracyjnie potraktowanych okapów. Budynek zbudowano z ceramicznej cegły. Ściany na piętrze i poddaszu mają konstrukcję ryglową. W piwnicy znaleźć można stropy ceramiczne, wyżej drewniane belkowe, nad halą dworcową strop żelbetowy.
Historia.
W 1848 roku została uruchomiona pierwsza wielkopolska linia kolejowa z Poznania do Stargardu przez Krzyż. W roku 1880 wybudowano obecny dworzec kolejowy. W latach 1909–1910 włączono drugi tor i rozbudowano stację Wronki uzyskały połączenie z Obornikami Wielkopolskimi. Powstała wtenczas nastawnia i parowozownia z warsztatami remontowymi.
W roku 2018 stacja obsługiwała ok. 1500 pasażerów na dobę.
W latach 2012–2013 przeprowadzono kosztem 2,6 mln zł gruntowny remont dworca, przystosowując go dla potrzeb niepełnosprawnych. Prace trwały niemal półtora roku. W listopadzie 2013 otwarto dworzec dla podróżnych.

</doc>
<doc id="563198" url="https://pl.wikipedia.org/wiki?curid=563198" title="I dynastia z Ur">
I dynastia z Ur

I dynastia z Ur – panowała w latach ok. 2500-2400 p.n.e. Wspomina o niej "Sumeryjska lista królów". Czasy sprawowania władzy przez znanych z inskrypcji jej przedstawicieli Mesanepadę, Aanepadę i Meskiagannę charakteryzują się okresem świetności politycznej, gospodarczej i kulturalnej Sumeru. W archeologii rządy tej dynastii nazywane są okresem wczesnodynastycznym. Były to jednak czasy niespokojne, bowiem władcy ensi poszczególnych miast-państw po objęciu rządów w rodzinnym ośrodku zaczęli dążyć do zapewnienia sobie hegemonii nad całym krajem. Powodowało to ciągłe wojny i powstawanie najczęściej krótkich dynastii, znanych z "listy królów". Z zachowanych inskrypcji wiadomo, że Mesannepadda podbił Kisz i Uruk.
Najważniejsze pomniki z tego okresu wiążą się z tzw. grobami królewskimi z Ur. Trudno jest ustalić datę ich powstania. Z tego powodu niektórzy badacze wysuwają tezy, że zostały wzniesione tuż przed I dynastią z Ur. Są to bogato wyposażone, prostokątne komory o grubych murach i dają w przybliżeniu obraz sztuki, religii i osiągnięć cywilizacji sumeryjskiej z połowy III tysiąclecia p.n.e.
Odkrycia ich dokonał Leonard Woolley, który na cmentarzysku nieopodal Ur natknął się groby wyróżniające się wyposażeniem. Było ich około 16. Nazwał je „królewskimi”, choć są zdania, że mogły należeć do kapłanów z najwyższych kręgów Ur. Groby składały się z kilku komór, zbudowanych z kamienia i cegieł. Większość została splądrowana już w starożytności, ale kilka przetrwało, dzięki czemu możemy poznać obrzędy grzebalne i przedmioty z nim związane
Do najlepiej zachowanych należał grób „królowej” Pu-abi. Spoczywała na drewnianych narach. Zdobiła ją biżuteria: złota przepaska długa na 8 m owijana wokół peruki zwieńczona z naszyjników w formie kwiatów i liści ze złota. Całość była przetykana paciorkami z lapis lazuli. Wśród przedmiotów znalazły się: sztandar z Ur, harfa, wóz bojowy, posążek koziołka ze złota.
Największa tajemnica grobów królewskich z Ur wiąże się z osobami, które towarzyszyły Pu-abi. Obok „królowej” znaleziono ciała ok. 25 osób, w tym dam dworu, harfiarza, żołnierzy. W sąsiednim grobie Abargi orszak pogrzebowy liczył ok. 60 osób (jak przypuszczają archeolodzy głównie konkubiny).
Do dziś nie wyjaśniono dlaczego w tym okresie doszło do tak specyficznej ceremonii, która wcześniej ani później w Sumerze już nie wystąpiła. Jedynie kilka grobów z Kisz z tego samego okresu wskazują podobne cechy.
Wśród grobów odkryto też złoty hełm Meskalamduga.

</doc>
<doc id="563199" url="https://pl.wikipedia.org/wiki?curid=563199" title="Chester A. Arthur">
Chester A. Arthur



</doc>
<doc id="563200" url="https://pl.wikipedia.org/wiki?curid=563200" title="SSSE3">
SSSE3

Supplemental Streaming SIMD Extension 3 (SSSE3) - zestaw instrukcji SSE czwartej generacji, rozszerzenie SSE3. SSSE3 jest błędnie nazywane jako SSE4, Tejas New Instructions (TNI) lub Merom New Instructions (MNI).
Typy danych.
Rozkazy SSSE3 nie wprowadzają nowych typów danych. Wszystkie wykonują działania całkowitoliczbowe, operując na typach wektorowych 64-bitowych (rejestry MMX), albo 128-bitowych (rejestry XMM).
Nowe instrukcje.
SSSE3 wprowadza 16 nowych instrukcji w stosunku do swojego poprzednika SSE3. Wszystkie instrukcje działają na wektorach liczb całkowitych:

</doc>
<doc id="563201" url="https://pl.wikipedia.org/wiki?curid=563201" title="TNI">
TNI



</doc>
<doc id="563202" url="https://pl.wikipedia.org/wiki?curid=563202" title="Miejskie Przedsiębiorstwo Komunikacyjne – Rzeszów">
Miejskie Przedsiębiorstwo Komunikacyjne – Rzeszów

Miejskie Przedsiębiorstwo Komunikacyjne – Rzeszów Spółka z o.o. (w skrócie MPK Rzeszów) – miejski zakład obsługujący transport zbiorowy na terenie miasta Rzeszowa i aglomeracji rzeszowskiej. Siedziba przedsiębiorstwa wraz z zajezdnią znajduje się przy ul. Lubelskiej 54.
Historia.
W marcu 1948 roku decyzją Miejskiej Rady Narodowej utworzono miejskie przedsiębiorstwo o nazwie Miejska Komunikacja Samochodowa. Nowy zakład został wyposażony w pierwszy autobus marki Polski Fiat 621 R. Ten 22-osobowy pojazd rozpoczął próbnie jazdę końcem marca, aby w dniu 10 kwietnia 1948 roku wyjechać oficjalnie na trasę: Pobitno – Plac Wolności – Dworzec Kolejowy – ul. Grunwaldzka – Plac Farny. W 1949 roku rzeszowski przewoźnik wzbogacił się o 2 używane autobusy GMC. Na początku 1951 roku MKS stał się częścią wielobranżowego przedsiębiorstwa o nazwie Miejskie Przedsiębiorstwo Gospodarki Komunalnej w Rzeszowie. Ze względu na rosnące potrzeby mieszkańców miasta w 1952 roku MKS wydzierżawił od PKS dwa autobusy marki Chausson. W tym roku wprowadzono pierwsze bilety miesięczne, a także normalne i ulgowe. W 1956 roku MKS otrzymał od miasta część terenów i zabudowań dawnego folwarku Jędrzejowiczów przy ul. Partyzantów. Tam stworzono pierwszą zajezdnię. W skład taboru wchodziły wówczas 11 autobusy Star 52 i 4 autobusy Mavag odkupione od warszawskiego Miejskich Zakładów Komunikacyjnych.
Z dniem 1 stycznia 1958 roku MKS przekształcono samodzielną jednostkę gospodarczą – Miejskie Przedsiębiorstwo Komunikacyjne w Rzeszowie, zakład wzbogacił się przy tym o 6 nowych autobusów San. Trzy lata później przedsiębiorstwo poszerzyło zakres świadczonych usług o przewozy taksówkowe. Jednak działalność ta szybko upadła ze względu na konkurencję prywatnych taksówkarzy. Kolejne lata były dla rzeszowskiego MPK bardzo pomyśle. Wyremontowano stary tabor oraz zakupiono wiele nowych pojazdów. MPK obsługiwało 5 linii komunikacyjnych ogólnodostępnych i 12 tras przewozów zamkniętych, także do podmiejskich wsi. W 1969 roku oddano do użytku długo oczekiwaną zajezdnie przy ul. Zabłocie (obecnie Zajezdnia Nr 1 przy ul. Trembeckiego). W 1971 roku przewoźnik wzbogacił się o autobusy Karosa ŠM 11. W związku z przyrostem liczby ludności oraz poszerzeniem granic miasta w 1980 roku MPK obsługiwało: 33 dziennych linii komunikacyjnych; (13 miejskich i 20 podmiejskich), 1 linię nocną, 15 tras przewozów zamkniętych, 6 przewozów szkolnych. Załamanie gospodarcze, które dotknęło kraj w końcu lat 70. XX wieku dało się odczuć także miejskiemu przewoźnikowi. Zlikwidowano linie zamknięte, ograniczono liczbę kursów. Niespokojny był także czas przemian ustrojowych w Polsce.
W toku zamian w 1994 roku MPK wraz Miejskim Przedsiębiorstwem Energetyki Cieplnej, Miejskim Przedsiębiorstwem Wodociągów i Kanalizacji (wystąpiło ze spółki w 2004 roku) i Miejskim Zarządem Budynków Mieszkalnych z weszło w skład Rzeszowskiej Gospodarki Komunalnej. W marcu tego roku przedsiębiorstwo otrzymało nową zajezdnię zlokalizowaną przy ul. Lubelskiej (Zajezdnia Nr 2). Od 1995 rozpoczęto gruntowną wymianę taboru, zakupiono pierwsze autobusy niskopodłogowe (trzy Mercedesy O405N2, które jeździły w barwach MPK do lipca 2018 roku). Od 2004 roku przewoźnik postawił na autobusy ekologiczne napędzane sprężonym gazem ziemnym – CNG. I tak obecnie posiada ich najwięcej w Polsce – 70 sztuk. Na stanie MPK Rzeszów jest w sumie 212 autobusów miejskich (stan na 26.07.2019).
Od 1 stycznia 2008 roku po wydzieleniu z Rzeszowskiej Gospodarki Komunalnej przedsiębiorstwo znów działa jako samodzielna spółka pod nazwą MPK – Rzeszów Sp. z o.o. W 2009 został utworzony Zarząd Transportu Miejskiego w Rzeszowie. W 2012 roku zakupiono 80 nowoczesnych, klimatyzowanych i ekologicznych pojazdów. Pierwsze z nich to 30 sztuk Mercedes-Benz O530 Citaro, kolejne 30 to Mercedes-Benz O530 Citaro zasilane gazem ziemnym, a ostatnie 20 sztuk to Autosan Sancity M10LF. Wprowadzono również system biletów elektronicznych i nowoczesny system informacji pasażerskiej. W 2018 roku zakupiono w sumie 50 autobusów. Pierwsze 10 sztuk to Autosan Sancity M12LF, następne 30 to Solaris Urbino 18 (IV) i ostatnie 10 sztuk to Solaris Urbino 12 electric (IV), pierwsze autobusy elektryczne w rzeszowskim MPK. W 2020 roku zakupiono 60 nowych autobusów na gaz ziemny – były to Autosany M12LF CNG.
Zajezdnie.
Obecnie MPK posiada jedną zajezdnię:
Dawne zajezdnie MPK:
Oferta przewozowa.
MPK Rzeszów Sp. z o.o. prowadzi 60 linii autobusowych w tym:
Umowy na świadczenie usług przewozowych w gminach:
Usługi.
Podstawowym przedmiotem działalności Spółki jest wykonywanie w ramach zorganizowanej komunikacji miejskiej pasażerskiego transportu rozkładowego lądowego, w celu zaspokojenia zbiorowych potrzeb mieszkańców miasta Rzeszów i ościennych gmin. W ramach działalności podstawowej Spółka prowadzi sprzedaż i dystrybucję biletów na przewozy komunikacją miejską. Ponadto prowadzi:

</doc>
<doc id="563204" url="https://pl.wikipedia.org/wiki?curid=563204" title="Port lotniczy Vancouver">
Port lotniczy Vancouver

Port lotniczy Vancouver ("Vancouver International Airport") – międzynarodowy port lotniczy położony w Richmond, 15 km od centrum Vancouver, w Kanadzie. W 2005 obsłużył około 16,4 mln pasażerów.

</doc>
<doc id="563205" url="https://pl.wikipedia.org/wiki?curid=563205" title="Partij voor Naastenliefde, Vrijheid en Diversiteit">
Partij voor Naastenliefde, Vrijheid en Diversiteit



</doc>
<doc id="563207" url="https://pl.wikipedia.org/wiki?curid=563207" title="Rosalinda Celentano">
Rosalinda Celentano

Rosalinda Celentano (ur. 15 lipca 1968 w Rzymie) – włoska aktorka.
Jest córką słynnego piosenkarza, kompozytora, aktora, scenarzysty i reżysera Adriano Celentano i aktorki Claudii Mori.
Zagrała Szatana w filmie Mela Gibsona "Pasja".

</doc>
<doc id="563209" url="https://pl.wikipedia.org/wiki?curid=563209" title="Port lotniczy Mediolan-Malpensa">
Port lotniczy Mediolan-Malpensa

Port lotniczy Mediolan-Malpensa (MXP) – międzynarodowy port lotniczy położony w prowincji Varese, 48 km na północny zachód od Mediolanu. Jest jednym z dwóch największych portów lotniczych Włoch a także jednym z trzech portów obsługujących Mediolan – drugi to Linate a trzeci Mediolan-Bergamo. W 2015 roku obsłużył 18.6 mln pasażerów.
Mediolan Malpensa jest połączony z Mediolanem linią kolejową, pociąg Malpensa Express jeździ z portu lotniczego do stacji Milano Cadorna. Drugie połączenie z portu lotniczego Mediolan Malpensa obsługuje linia autobusowa do Dworca Kolejowego Milano Centrale. Takimi samymi połączeniami autobusowymi lotnisko Milano Malpensa jest połączone z dwoma pozostałymi mediolańskimi lotniskami Linate i Bergamo.

</doc>
<doc id="563213" url="https://pl.wikipedia.org/wiki?curid=563213" title="Claudia Gerini">
Claudia Gerini

Claudia Gerini (ur. 18 grudnia 1971 w Rzymie) – włoska aktorka.
Zagrała w filmie Mela Gibsona "Pasja". Jej mężem jest Alessandro Enginoli.

</doc>
<doc id="563215" url="https://pl.wikipedia.org/wiki?curid=563215" title="Powstańcy śląscy">
Powstańcy śląscy



</doc>
<doc id="563216" url="https://pl.wikipedia.org/wiki?curid=563216" title="Thoroughbred">
Thoroughbred



</doc>
<doc id="563217" url="https://pl.wikipedia.org/wiki?curid=563217" title="Still I Rise">
Still I Rise

Still I Rise – album 2Paca i jego zespołu Outlawz (z wyjątkiem Husseina Fatal, którego zwrotki zostały wycięte w wyniku sporu z wytwórnią Death Row). Pojawiły się na nim wcześniej niepublikowane utwory. Zwrotki biorących udział przy tworzeniu materiału członków grupy w większości różnią się od oryginalnych, nagranych jeszcze za życia 2Paca. Album został wydany 14 grudnia 1999 przez Interscope Records, za zleceniem wytwórni płytowej Death Row.
Album zawiera singel "Baby Don't Cry (Keep Ya Head Up II)", który brzmi jak popularne piosenki 2Paca "Brenda’s Got A Baby" i "Keep Ya Head Up".

</doc>
<doc id="563222" url="https://pl.wikipedia.org/wiki?curid=563222" title="Luca Lionello">
Luca Lionello

Gianluca Lionello, lepiej znany jako Luca Lionello (ur. 9 stycznia 1964 w Rzymie) – włoski aktor filmowy, telewizyjny i teatralny.
Urodził się jako jedno z trojga dzieci i jedyny syn aktora Oreste Lionello. Ma dwie siostry – Alessię i Cristianę. Był ateistą, kiedy przyjął rolę Judasza Iskarioty w filmie Mela Gibsona "Pasja" ("The Passion of the Christ", 2004), zdobywając nominację do nagrody Silver Ribbon podczas Sindacato Nazionale Giornalisti Cinematografici w Taorminie. Po zakończeniu zdjęć przeszedł na katolicyzm.

</doc>
<doc id="563225" url="https://pl.wikipedia.org/wiki?curid=563225" title="Sergio Rubini">
Sergio Rubini

Sergio Rubini, właśc. Sergio Giuseppe (ur. 21 grudnia 1959 w Grumo Appula) – włoski aktor i reżyser.
Kariera.
W 1978 przeniósł się do Rzymu, gdzie studiował aktorstwo w Accademia Nazionale d’Arte Drammatica Silvio D’Amico. Debiutował na dużym ekranie w dramacie "Fatalne pożądanie" ("Desiderando Giulia", 1985). W komediodramacie fantasy Federica Felliniego "Wywiad" ("Intervista", 1987) z udziałem Anity Ekberg i Marcello Mastroianniego pojawił się jako dziennikarz. 
Spróbował swoich sił po drugiej stronie ekranu jako reżyser komediodramatu "Stacja" ("La Stazione", 1990) ze swoją ówczesną żoną Margheritą Buy, a za swój debiut reżyserski otrzymał David di Donatello, Nastro d’argento, Globo d’oro i Ciak d’oro oraz był nominowany do David di Donatello za najlepszy film. Następnie wyreżyserował dreszczowiec "Blondyneczka" ("La Bionda", 1992) z Nastassją Kinski, a za komediodramat "Nasza ziemia" ("La terra", 2006) zdobył nominację do David di Donatello za najlepszą reżyserię.
Kreacja Joysticka w filmie sensacyjnym sci-fi "Nirvana" (1997) z udziałem Christophera Lamberta i Emmanuelle Seigner przyniosła mu nominację do David di Donatello dla najlepszego aktora.. 
Wcielił się w postać Bertuccia, intendent hrabiego Monte Christo w telewizyjnej ekranizacji słynnej powieści Aleksandra Dumasa "Hrabia Monte Christo" ("Le Comte de Monte Cristo", 1998).
Za drugoplanową rolę inspektora Roverini w dramacie kryminalnym "Utalentowany pan Ripley" ("The Talented Mr. Ripley", 1999) u boku Matta Damona, Gwyneth Paltrow i Jude’a Law zdobył Złoty Ciak dla najlepszego aktora drugoplanowego i był nominowany do Nastro d’argento. W filmie Mela Gibsona "Pasja" ("The Passion of the Christ", 2004) wystąpił jako Dobry Łotr.
Prowadził kilka lekcji kina dla studentów różnych włoskich uniwersytetów, w tym Politechniki w Bari i Alma Mater w Bolonii. - „"Aktor musi całkowicie polegać na reżyserze"” - powiedział w wywiadzie. - „"Musisz wciągnąć swoją duszę"”.
W 2012 został mianowany prezesem Foggia Film Festival.

</doc>
<doc id="563226" url="https://pl.wikipedia.org/wiki?curid=563226" title="Erich Kastner">
Erich Kastner



</doc>
<doc id="563233" url="https://pl.wikipedia.org/wiki?curid=563233" title="Matt Patresi">
Matt Patresi

Matt Patresi (ur. 21 października 1966 w Mediolanie) – włoski aktor filmowy i telewizyjny. Zagrał w filmie Mela Gibsona "Pasja" (2004).

</doc>
<doc id="563235" url="https://pl.wikipedia.org/wiki?curid=563235" title="Piotr Klatt">
Piotr Klatt

Piotr Jerzy Klatt (ur. 23 kwietnia 1964 w Płocku) – polski muzyk. 
Życiorys.
Lider, wokalista i autor tekstów zespołu Róże Europy, producent programów muzycznych w Telewizji Polskiej, dziennikarz Programu III Polskiego Radia (od 1990 roku do 2011 i od 2018 do 2020) i RDC (od 2016). Wielokrotny dyrektor Krajowego Festiwalu Piosenki Polskiej w Opolu oraz Krajowych Eliminacji do Konkursu Piosenki Eurowizji.
Grał m.in. w zespole Lalki Kaliguli oraz przez bardzo krótki czas w Kulcie.
Prowadził kilka audycji w Programu III Polskiego Radia: "Brum", "Pół perfekcyjnej płyty" (2000), "Ze środy na czwartek" (2002–2011) i "Radio młodych bandytów" (2018–2020).
W TVP2 prowadził program "Rocknoc".
Ma kuzyna Roberta, który jest również muzykiem i gra w zespole Classic.

</doc>
<doc id="563236" url="https://pl.wikipedia.org/wiki?curid=563236" title="Mączka drzewna">
Mączka drzewna

Mączka drzewna - tworzywo złożone z cząstek drewna rozdrobnionego i posegregowanego w specjalnych odsiewnikach. 
Podstawowymi pierwiastkami wchodzącymi w skład mączki drzewnej są węgiel (49,5%), tlen (43,8%), wodór (6,0%), azot (0,2%) i inne. Tworzą one związki organiczne, takie jak celuloza, hemiceluloza i lignina - są to związki podstawowe.
Ponadto w mączce drzewnej występują też węglowodany proste, białko, skrobia, garbniki, olejki eteryczne, kauczuk naturalny oraz sole mineralne, które po spaleniu dają popiół. Skład chemiczny zależy od rodzaju drzewa, klimatu, gleby itp.
Mączka drzewna jest wykorzystywana jako wypełniacz przy produkcji tworzyw sztucznych, takich jak bakelit czy linoleum oraz w pirotechnice. 

</doc>
<doc id="563241" url="https://pl.wikipedia.org/wiki?curid=563241" title="Rzecznik Saurona">
Rzecznik Saurona

Rzecznik Saurona – postać ze stworzonej przez J.R.R. Tolkiena mitologii Śródziemia. Był to człowiek, Czarny Númenorejczyk, posłaniec Saurona i komendant jego głównej twierdzy, Czarnej Wieży. Nazywany był Rzecznikiem Saurona, bowiem nikt nie znał jego imienia. Nawet on sam dawno zapomniał jak brzmiało. Pojawia się we "Władcy Pierścieni". Prawdopodobnie zginął 25 marca 3019 roku Trzeciej Ery.
W służbie Saurona.
Początki.
Na służbę Saurona wstąpił po jego powrocie do Śródziemia w Trzeciej Erze. Dzięki swym zdolnościom zajmował wysoką pozycję wśród podwładnych Saurona, był bowiem komendantem twierdzy Barad-dûr. 
Dzięki tajemnej czarnej magii mógł najprawdopodobniej wydłużać swoje życie i być może czynił tak już od Drugiej Ery. Nie był on upiorem, tak jak Nazgûle, lecz żywym człowiekiem. Jak większość żołnierzy Władcy Ciemności ubierał się na czarno.
Poseł do Ereboru?
Nieznane pozostają szczegóły jego działalności przed Wojną o Pierścień. Można przypuszczać, że był posłem wysłanym do Ereboru i Dale, gdzie w 3017 i 3018 roku Trzeciej Ery spotkał się z królem Brandem i Dáinem Żelazną Stopą. Wówczas to trzykrotnie nawiedzał państwo krasnoludów, dopytując się o kraj hobbitów oraz obiecując Dáinowi przyjaźń Saurona i nagrodę za odnalezienie dla Władcy Ciemności pierścienia Bilba lub choćby udzielenie informacji o nim. W razie odmowy współpracy groził mu, jak i Brandowi, wojną.
Utożsamienie tego posła z Rzecznikiem Saurona jest niepewne. Wiadomo jedynie, że ów wysłannik przybył konno nocą i nikt go dokładnie nie widział, a podczas rozmowy, według relacji Glóina:
Misja pod Morannonem.
Dokładnie znana jest ostatnia misja Rzecznika. 25 marca 3019 roku Sauron wysłał go jako posła na rozmowę z Gandalfem i wodzami Armii Zachodu, tuż przed bitwą pod Morannonem. 
Rzecznik Saurona zachowywał się wobec nich obelżywie i szantażował, twierdząc, że w niewoli przetrzymywany jest Frodo. By im to udowodnić, pokazał jego kolczugę, płaszcz oraz pozostawiony przez Sama miecz, rzeczy które z Wieży Cirith Ungol przyniósł Shagrat. W zamian za zwolnienie hobbita domagał się odwrotu Armii Zachodu za Anduinę i uznania zwierzchnictwa Władcy Ciemności przez ludzi z Gondoru i Rohanu. Jednak negocjacje te zakończyły się nie po myśli Rzecznika Saurona, bowiem Gandalf odrzucił jego żądania. Dalsze losy posła nie są znane.
Ekranizacja Petera Jacksona.
W ekranizacji "Władcy Pierścieni" w reżyserii Petera Jacksona w rolę Rzecznika Saurona wcielił się Bruce Spence. Scena z jego udziałem została włączona do wersji rozszerzonej filmu "", wydanej na DVD.
W filmie epizod z udziałem Rzecznika Saurona jest krótszy niż w powieści, a jego zakończenie jest zupełnie inne niż w książce Tolkiena. W filmie poseł wyjeżdża samotnie z Morannonu (w książce towarzyszą mu żołnierze Saurona) naprzeciw Gandalfa i jego towarzyszy. Nosi hełm, który zasłania mu całą twarz, z wyjątkiem nieco zniekształconych ust. Pokazuje przeciwnikom kolczugę Froda i dokucza im, że hobbit bardzo cierpiał. Gdy zaczyna zwracać się do Aragorna, ten podjeżdża do niego (obaj są na koniach) i odcina mu głowę, co Gimli komentuje słowami „No i koniec negocjacji”. Ta zmiana w stosunku do powieści spotkała się z dość krytycznymi ocenami.

</doc>
<doc id="563245" url="https://pl.wikipedia.org/wiki?curid=563245" title="Patesi">
Patesi



</doc>
<doc id="563253" url="https://pl.wikipedia.org/wiki?curid=563253" title="Tomyris">
Tomyris

Tomyris (od wschodnioirańskiego "Tahm-Rayiš" "Dzielna" lub scytyjskiego "*Tᵃumurī̆" bądź "*Θᵃumurī̆") - władczyni Masagetów, panująca w VI wieku p.n.e. Walczyła z Cyrusem Wielkim, królem Persji z dynastii Achemenidów. Według Herodota pokonała i zabiła tego władcę w 530 r. p.n.e.
Historia.
Imiona Tomyris i jej syna, Spargapisesa, są pochodzenia irańskiego. Zdecydowana większość informacji na jej temat pochodzi od historyków starożytnej Grecji, dlatego hellenistyczna forma jej imienia (Tomyris, Τόμυρις) jest używana najczęściej.
Historycy greccy - Herodot, Strabon i Poliajnos - są najważniejszymi źródłami informacji na jej temat. Zgodnie z ich przekazami Cyrus Wielki proponował królowej Tomyris małżeństwo. Gdy ta odmówiła, rozpoczął przygotowania do ataku. Doradcy króla doradzili mu zastawienie pułapki: przekroczył rzekę Jaksartes (obecnie Syr-Daria), rozbił obóz, a następnie pozostawił w nim niewielkie siły, a także spore zapasy żywności i wina. Wojska Masagetów pod wodzą Spargapisesa zdobyły obóz i upiły się do nieprzytomności winem, do picia którego nie byli przyzwyczajeni. Wtedy doszło do ataku Persów, którzy zabili wielu Masagetów, a jeszcze większą ich liczbę (łącznie ze Spargapisesem) wzięli do niewoli.
Dowiedziawszy się o ataku (oraz o samobójczej śmierci syna) Tomyris rzuciła Cyrusowi wyzwanie. Doszło do bitwy, która zakończyła się zwycięstwem Masagetów. Według Herodota Tomyris odcięła Cyrusowi głowę, którą następnie zanurzyła w bukłaku napełnionym krwią, wypowiadając te słowa: "Zgubiłeś mnie, choć pozostałam wśród żywych i zwyciężyłam Cię w bitwie, tak jak przebiegłością zgubiłeś mojego syna. Więc teraz ja, jak przyrzekłam, napoję Ciebie krwią".
W kulturze popularnej.
Literatura.
W literaturze średniowiecza Tomyris była zaliczana do Dziewięciu Bohaterek.
W sztuce "Henryk VI, część 1" Williama Szekspira Hrabina wypowiada te słowa:
"Zrobiona zasadzka."
"Jeżeli wszystko po mej pójdzie woli,"
"Tak sławną będę jak przez śmierć Cyrusa"
"Była Scytyjska królowa Thomyris"
Uważa się, że Szekspir opisał Tomyris jako królową Scytów (a nie Massagetów), opierając się na opisie zawartym w "Zarysie dziejów powszechnych starożytności na podstawie Pompejusza" Trogusa Justynusa.
W artykule "Wine, Women, and Revenge in Near Eastern Historiography" Johan Weststeijn zwraca uwagę na podobieństwo historii Tomyris do innych opowieści, w których istotną rolę odgrywa postać kobieca szukająca zemsty i wino (o biblijnej Judycie, o Zenobii, królowej Palmyry i Jalili, kuzynce al-Zîr Sâlima, bohatera arabskich opowieści).
Opera.
W 1707 r. na deskach Theatre Royal przy Drury Lane po raz pierwszy wystawiono operę "Thomyris, Queen of Scythia" (libretto Peter Anthony Motteux).
W 1717 r. w Hamburgu wystawiono operę "Die großmütige Tomyris" (muzyka: Reinhard Keiser, libretto: Johann Joachim Hoë).
Film.
W 2019 r. miała miejsce premiera kazachskiego filmu "Томирис" (Tomyris), opisującego historię Tomyris i Cyrusa Wielkiego. Rolę królowej Massagetów zagrała Almira Tursyn.
Astronomia.
Odkryta 4 marca 1906 r. planetoida nosi nazwę (590) Tomyris.
Gry komputerowe.
Tomyris jest przywódczynią cywilizacji Scytów w grze komputerowej Civilization VI.

</doc>
<doc id="563254" url="https://pl.wikipedia.org/wiki?curid=563254" title="Football Manager 2006">
Football Manager 2006



</doc>
<doc id="563255" url="https://pl.wikipedia.org/wiki?curid=563255" title="Football Manager 2005">
Football Manager 2005



</doc>
<doc id="563256" url="https://pl.wikipedia.org/wiki?curid=563256" title="Uniwersytet Padewski">
Uniwersytet Padewski

Uniwersytet Padewski () – włoski uniwersytet zlokalizowany w Padwie (Wenecja Euganejska). Założony w 1222 przez uczonych i profesorów, którzy opuścili Uniwersytet Boloński w poszukiwaniu wolności akademickiej (). Motto uniwersytetu „"Universa Universis Patavina Libertas"" (Wolność Padwy jest absolutnie dla każdego) podkreśla wolność myśli i opinii, które ma charakteryzować uniwersytet od jego powstania. Uniwersytet w Padwie jest drugim najstarszym uniwersytetem we Włoszech, a także piątym (zachowującym ciągłość instytucjonalną) na świecie. 
Historia.
Uniwersytet został założony w 1222 roku przez grupę studentów i profesorów, którzy opuścili Uniwersytet Boloński, poszukując większych swobód. Pierwszymi przedmiotami, które wykładano na tej uczelni, były nauki prawne i teologia. 
W 1399 uczelnia została podzielona na dwie instytucje: 
Ponowne połączenie w jedną uczelnię nastąpiło w 1813.
Studenci byli zrzeszeni w tak zwanych nacjach, które związane były z pochodzeniem studentów. Były dwie grupy nacji: cismontańskie, dla studentów włoskich, oraz ultramontańskie, dla studentów pozaalpejskich.
Od XV do XVIII wieku uniwersytet przeszedł odrodzenie, szczególnie w dziedzinach medycyny, astronomii, filozofii i prawa. Stało się tak głównie za sprawą protekcji ze strony Republiki Weneckiej, która dała uczelni swobodę i niezależność od wpływów Kościoła rzymskokatolickiego. W tym okresie uniwersytet przyjął motto: "Universa universis patavina libertas" (Wolność Padwy jest absolutnie dla każdego).
25 czerwca 1678 Elena Lucrezia Cornaro Piscopia została pierwszą kobietą w historii, która otrzymała stopień naukowy w dziedzinie filozofii.
Właściwą pozycję intelektualną uczelnia zyskała dopiero w 1873, zostając jednym z uniwersytetów zjednoczonego Królestwa Włoch, i od tej chwili stał się jednym z bardziej prestiżowych w kraju ze względu na zasługi naukowe i edukacyjne.
Przez ostatnie lata XIX i pierwszą połowę XX wieku miał miejsce proces decentralizacji: wykształciły się instytuty naukowe i przez to prawdziwe kampusy. 
W innej części miasta wybudowano nowy budynek dla Wydziału Sztuki i Filozofii ("Palazzo del Liviano", zaprojektowany przez Gio Ponti); Obserwatorium Astrofizyczne położone na wyżynach Asiago; a stary "Palazzo del Bo" został całkowicie przebudowany (1938-45). 
Znaczący wpływ na rozwój uczelni miały jej zmienne losy w okresie faszyzmu (wpływy polityczne, prawa rasy), zniszczenia podczas II wojny światowej, jak również późniejsze protesty studentów w latach 1968 i 1969 (gdy uczelnia pozostała bez odpowiedniej pomocy ze strony rządu). Gymnasium Omnium Disciplinarum kontynuowało jednak nieprzerwanie prace i rozwijało się przez całą drugą połowę XX wieku.
W 1990 powstał Instytut Inżynierii Zarządzania w Vicenzy i wtedy powtórnie zaczęły działać letnie studia w Bressanone. W 1995 otwarto centrum Agripolis w Legnaro – dla Wydziałów Nauk Rolniczych i Medycyny Weterynaryjnej. Rozwijają się również inne oddziały: w Rovigo, Treviso, Feltre, Castelfranco Veneto, Conegliano, Chioggia i Asiago.
Wydziały.
Na uniwersytecie działają następujące wydziały:
Kampusy i budynki uczelniane.
Założony przez Uniwersytet w 1545 roku ogród botaniczny w Padwie był drugim takim obiektem na świecie i obecnie jest najstarszym, który pozostał w nienaruszonym stanie. Uniwersytet kieruje także 9 muzeami, w tym Muzeum Historii Fizyki.
Absolwenci Uniwersytetu Padewskiego.
Na Uniwersytecie Padewskich studiowało wielu Polaków związanych z naukami medycznymi. Wśród nich można wymienić: Macieja z Miechowa (1457–1523), Walentego Sierpińskiego (XVI w.), Józefa Strusia (1510–1568), Stanisława Chrościejewskiego (1515–1583), Wojciecha Oczko (1537–1599), Stanisława Kołakowskiego (1565–1622), Joachima Oelhafa (1570–1610) i Hieronima Kołakowskiego (1600–1655).

</doc>
<doc id="563257" url="https://pl.wikipedia.org/wiki?curid=563257" title="Football Manager 2007">
Football Manager 2007



</doc>
<doc id="563259" url="https://pl.wikipedia.org/wiki?curid=563259" title="Trufla">
Trufla



</doc>
<doc id="563260" url="https://pl.wikipedia.org/wiki?curid=563260" title="Reprezentacja Indonezji w piłce nożnej mężczyzn">
Reprezentacja Indonezji w piłce nożnej mężczyzn

Reprezentacja Indonezji w piłce nożnej
Historia.
Swoje starty rozpoczęła w 1930, piętnaście lat przed uzyskaniem niepodległości przez kraj, jako reprezentacja Indii Holenderskich. W tym okresie zaliczyła swój jak do tej pory jedyny występ w Mistrzostwach Świata. Było to w 1938 roku. Indie Holenderskie o awans miały rywalizować z Japonią, jednak z powodu wycofania się jej z eliminacji mogły wziąć udział w Mistrzostwach bez rozgrywania jakiegokolwiek meczu. Stały się w ten sposób pierwszym zespołem z Azji i jedyną kolonią w historii, która zagrała na MŚ.
Na samym turnieju drużyna przegrała 6:0 z Węgrami i pożegnała się z turniejem (Mistrzostwa były wtedy rozgrywane systemem pucharowym, przegrana oznaczała odpadnięcie). Od tamtej pory Indonezja nie zagrała na Mistrzostwach Świata.
W Pucharze Azji reprezentacja uczestniczyła trzykrotnie, ale ani razu nie przeszła przez fazę grupową.
W 2007 roku wspólnie z Malezją, Tajlandią i Wietnamem, Indonezja była gospodarzem tej imprezy.

</doc>
<doc id="563263" url="https://pl.wikipedia.org/wiki?curid=563263" title="Hełm Meskalamduga">
Hełm Meskalamduga

Hełm Meskalamduga – wykonany ze złota z czasów I dynastii z Ur z ok. 2500 p.n.e.
Odnaleziony w tzw. "grobach królewskich" przez sir Leonarda Woolleya w czasie wykopalisk w latach 1923-1930. Znajdował się obok cylindrycznej pieczęci z inskrypcją: "Meskalamdug, bohater dobrego kraju" (lub "Meskalamdug, bohater dobrej ziemi").
Ów hełm ma kształt peruki, z przedziałkiem pośrodku i lokami misternie wyrzeźbionymi w metalu, opadającymi falami i puklami zwijającymi się wokół doskonale ukształtowanych uszu. Widać wyraźnie każdy włos, a całość została wykonana z jednego arkusza elektrum – 15-karatowego stopu złota i srebra. Napis na pieczęci cylindrycznej głosi, że małżonką Meskalamduga była Ninbanda.&lt;br&gt;Hełm daje obraz niezwykłych umiejętności sumeryjskich złotników.
Meskalamdug (albo Meskalamszar) był królem panującym w sumeryjskim mieście Ur ok. 2550 p.n.e.

</doc>
<doc id="563264" url="https://pl.wikipedia.org/wiki?curid=563264" title="Reprezentacja Indii Holenderskich w piłce nożnej">
Reprezentacja Indii Holenderskich w piłce nożnej



</doc>
<doc id="563266" url="https://pl.wikipedia.org/wiki?curid=563266" title="Farciarz Gilmore">
Farciarz Gilmore

Happy Gilmore – sportowy film komediowy z roku 1996. Występują Adam Sandler, Carl Weathers, Julie Bowen, Allen Covert, Frances Bay i Christopher McDonald.

</doc>
<doc id="563285" url="https://pl.wikipedia.org/wiki?curid=563285" title="Sobór bazylejsko-ferrarsko-florencki">
Sobór bazylejsko-ferrarsko-florencki

Sobór florencki, sobór ferraro-florencki, sobór w Bazylei, Ferrarze, Florencji i Rzymie – XVII sobór powszechny Kościoła katolickiego, zwołany 1 lutego 1431 roku przez papieża Marcina V do Bazylei i kontynuowany następnie w latach 1437–1439 w Ferrarze, 1439–1443 we Florencji i 1443–1445 w Rzymie.
Historia soboru.
W Bazylei.
Sobór w Bazylei został zwołany przez papieża Marcina V. Odbył się po jego śmierci, kiedy papieżem był Eugeniusz IV. Został otwarty 23 lipca 1431 r. Ze względu na małą liczbę uczestników pierwsze uroczyste posiedzenie odbyło się dopiero 18 grudnia 1431 r.
Cele soboru: rozwiązanie problemu husytyzmu, zaprowadzenie pokoju między władcami chrześcijańskimi oraz reforma Kościoła. 12 listopada 1431 r. papież Eugeniusz IV ze względu na rokowania w sprawie unii z Grekami przeniósł na 18 miesięcy obrady soboru do Bolonii.
Na soborze uchwalono dekret o wyższości soboru nad papieżem. Spowodowało to konflikt z papieżem Eugeniuszem IV, który ogłosił nieważność soboru i 8 sierpnia 1438 zwołał nowy sobór w Ferrarze.
W odpowiedzi sobór ekskomunikował Eugeniusza IV i wybrał antypapieża Feliksa V. Podczas soboru odbył się w Bazylei symboliczny pogrzeb króla Polski Władysława Jagiełły, zgodnie z ceremoniałem pogrzebowym Kazimierza Wielkiego opisanym przez Janka z Czarnkowa, wyprawiony przez biskupa poznańskiego Stanisława Ciołka, na którym obecny był także Paweł Włodkowic i nuncjusz papieski, pocieszający zapłakanych gości.
W Ferrarze.
Bullą z dnia 18 września 1437 roku "Doctoris gentium" papież Eugeniusz IV przeniósł obrady soboru bazylejskiego do Ferrary. Papież pragnął kontynuować obrady soboru w warunkach wolności od nadmiernej ingerencji czynników politycznych i radykalnych ruchów społeczno-politycznych. Koncyliarystyczny charakter orzeczeń soboru w Bazylei, który dał początek schizmie bazylejskiej oraz antypapieska postawa jego uczestników nie gwarantowały również powodzenia dziełu zawarcia unii z pojednawczo nastawionymi przedstawicielami chrześcijaństwa wschodniego, zagrożonego inwazją turecką. Zadaniem soboru miała być ponadto konsolidacja Kościoła zagrożonego tarciami wewnętrznymi i potwierdzenie stanowiska wobec zaburzeń społecznych wywołanych schizmą husycką. O wyborze Ferrary zadecydowała dostępność miasta zarówno dla papieża, jak i dla delegacji prawosławnej oraz gotowość, również finansowa, goszczenia delegatów przez markiza Mikołaja III d’Este. Do wybrania na miejsce obrad Ferrary skłoniło również papieża, kwitnące wówczas w Ferrarze studium języka greckiego, co dawało większe gwarancje porozumienia się z greckimi gośćmi soboru.
Obrady otwarto 8 stycznia 1438 roku w katedrze świętego Jerzego. Przewodniczył im delegat papieski, kardynał Mikołaj Albergati. W początkowej fazie w soborze brało udział 5 kardynałów i 20 biskupów z Włoch, Francji i Hiszpanii. Na uroczystej sesji w dniu 10 stycznia ogłoszono nieważność wszystkich orzeczeń soboru bazylejskiego z wyjątkiem dekretu dotyczącego husytów. 4 lutego przybyło do Wenecji 20 biskupów prawosławnych wraz z patriarchą Konstantynopola Józefem II i cesarzem Janem VIII Paleologiem i liczącą 700 osób delegacją. Według źródeł greckich cesarz wahał się czy przyjąć zaproszenie papieża do Ferrary, czy zaproszenie biskupów zgromadzonych w Bazylei. 15 lutego odbyła się trzecia sesja soboru pod przewodnictwem papieża Eugeniusza IV. Uchwaliła ona kary kościelne na uczestników obrad w Bazylei oraz zasady prowadzenia obrad w Ferrarze. Na pierwszej sesji unijnej w dniu 9 kwietnia ustalono powszechny charakter soboru oraz zasady uzgadniania kwestii spornych przez komisję mieszaną liczącą po dziesięciu przedstawicieli każdej ze stron. Na czele reprezentacji prawosławnej stanęli biskup Efezu Marek Eugenik i arcybiskup Nicei Bessarion, po stronie katolickiej główną rolę odegrali: kard. G. Cesarini, prawnik Andrzej da Santa Croce i teolog J. de Torquemada.
Komisja uzgodniła program dyskusji dopiero na swoim trzecim posiedzeniu. Zgodnie z życzeniem delegacji wschodniej rozpoczęto ją od kwestii czyśćca i stanu szczęśliwości zbawionych przed powszechnym zmartwychwstaniem. 17 lipca przyjęto wspólne stanowisko dogmatyczne. 9 października rozpoczęto dyskusję nad kwestią pochodzenia Ducha Świętego. Naciski ze strony papieża i cesarza, dążących do szybkiego zawarcia unii, nie wpłynęły na przyspieszenie obrad. Tymczasem wyczerpywały się zasoby pieniężne jakie papież i Mikołaj III d’Este przeznaczyli na podejmowanie uczestników soboru. W tej sytuacji Eugeniusz IV przyjął korzystną propozycję Kosmy Medyceusza przeniesienia obrad do Florencji.
We Florencji.
Bullą "Decet oecumenici consilii" wydaną podczas V sesji soborowej 10 stycznia 1439 roku papież przeniósł obrady soboru do Florencji. Wkrótce wybuch zarazy w Ferrarze skłonił do przeniesienia się do Florencji za papieżem również delegacji prawosławnej. 13–14 lutego przybyli do Florencji Jan VIII i Józef II. 28 lutego przyjęto dalszy porządek obrad. 9 czerwca delegacja prawosławnych metropolitów: Kijowa, Mityleny, Trebizondy i Nicei przyjęła w obecności papieża uzgodnioną formułę nauki o pochodzeniu Ducha Świętego oraz przedłożyła propozycję sformułowań nauki o czyśćcu, prymacie papieża i szczegółowych kwestii dotyczących sprawowania Eucharystii. Śmierć patriarchy Józefa II, 9 lub 10 czerwca, spolaryzowała stanowiska delegatów prawosławnych, szczególną nieufność opozycjonistów wywołał latynizujący testament patriarchy tak zwana "Extrema sententia" z 9 czerwca. 28 czerwca przystąpiono do pospiesznego redagowania bulli zjednoczeniowej "Laetentur caeli", zawierającej uzgodnienia w czterech dyskutowanych kwestiach teologicznych oraz uznanie unii obydwu Kościołów. Została ona podpisana 5 lipca 1439 roku; spośród delegatów greckich złożenia podpisu odmówił Marek Eugenik. 6 lipca bulla została uroczyście ogłoszona w katedrze florenckiej, po łacinie przez kardynała Cesariniego i po grecku przez arcybiskupa Bessariona.
Na podstawie potwierdzonych przez sobór uprawnień papieskich Eugeniusz IV próbował w następnych tygodniach przeprowadzić dalsze reformy w Kościele greckim. Delegaci bizantyńscy odrzucili jednak propozycję wyboru nowego patriarchy przez papieża, oparli się również naciskom, by dokonać jego wyboru we Florencji. Nie podjęli również dyskusji nad zniesieniem rozwodów w Kościele Wschodnim. Sprzeciwili się również sugestii potępienia Marka Eugenika. 26 lipca delegacja grecka odpłynęła z Włoch.
Po ogłoszeniu bulli zjednoczeniowej, w lipcu 1439 roku przybyła do Florencji delegacja Kościoła ormiańskiego wysłana przez katolikosa Cylicji Konstantyna VI (1429–1439). Delegacja ormiańska uznała formułę soborową dotyczącą kwestii "Filioque", postanowienia soboru chalcedońskiego o dwóch naturach w Chrystusie, uzgodniła ponadto szczegółowe kwestie liturgiczne i prawne. 22 listopada 1439 roku została promulgowana bulla "Exultate Deo" zwana również "Decretum pro Armeniis". Jej postanowienia przyjął 4 września 1440 roku nowy katolikos Cylicji Grzegorz, zapoczątkowując tym samym tradycję składania przez patriarchów tego Kościoła wyznania wiary na ręce papieży.
Ostatnim etapem obrad soboru we Florencji były uzgodnienia z delegatami Kościoła Koptyjskiego, które na polecenie patriarchy Jana XI i cesarza Etiopii Zery Jaykoba prowadzili opat klasztoru świętego Antoniego Andrzej, diakon Piotr i mnich z etiopskiego klasztoru w Jerozolimie Nikodem. Ogłoszona 4 lutego 1442 roku bulla "Cantate Domino" zwana również "Decretum pro Jacobitis" zawierała zachodnią interpretację unii hipostatycznej, naukę o roli Maryi w tajemnicy Wcielenia, potępienie nauki Nestoriusza i Eutychesa oraz odrzucenie niektórych żydowskich praktyk religijnych (między innymi obrzezania i zakazu spożywania pokarmów nieczystych).
W Rzymie.
28 września 1443 roku obrady soboru zostały przeniesione do Rzymu. I sesja obrad rzymskich odbyła się 14 października, jej akta zaginęły. Przebieg końcowego okresu soboru jest znany głównie z treści ogłaszanych wówczas bulli papieskich. W 1443 roku unię z Rzymem podpisał poseł króla Bośni Stefana Tomasza. 30 września 1444 roku na podstawie bulli "Multa et admirabilia" do unii przystąpił Kościół jakobicki Syrii i Mezopotamii reprezentowany przez arcybiskupa Abdallaha z Edessy wysłannika patriarchy Ignacego Behnama IX. Wysłanie przez papieża arcybiskupa Andrzeja Chryzobergesa do diaspory nestoriańskiej i maronickiej na Cyprze, spowodowało ich przystąpienie do unii, potwierdzone bullą "Benedictus sit Deus" 5 sierpnia 1445 roku, potwierdzoną przez metropolitę nestorian Tymoteusza z Tarsu i wysłannika biskupa maronickiego Eliasza.
Doktryna.
Filioque.
Sobór w swoich głównych dokumentach stworzył teologiczne podstawy doktrynalnej jedności chrześcijaństwa. Ze strony zachodniej, ich autorami byli teologowie skupieni wokół papieża: G. Cesarini, J. de Torquemada i I. J. Stojković, ze strony wschodniej: patriarcha Józef II, Bessarion, Marek Eugenik, Jerzy Scholar i Jerzy Gemist-Pleton. Ogólną cechą przyjętych uzgodnień było zachowanie sformułowań teologii zachodniej. W kwestii pochodzenia Ducha Świętego uznano, że w pismach Ojców Kościoła łacińskich i greckich nie występują różnice co do nauki o Trójcy Świętej, a zwłaszcza o pochodzeniu Ducha Świętego od Ojca i Syna. Spotykane u Ojców Greckich sformułowanie o pochodzeniu Ducha Świętego „od Ojca przez Syna”, zostało uznane za wyrażające tą samą treść co łacińskie "Filioque". Przyjęto, pochodzące od świętego Augustyna, a bliższe teologii zachodniej sformułowanie:
Uznano za uzasadnione i teologicznie poprawne dodanie przez Kościół katolicki "Filioque" do wyznania wiary.
Kwestie eschatologiczne.
Pod wpływem Kościoła Wschodniego do eschatologii wprowadzono naukę o proporcjonalności nagrody i kary wiecznej w zależności od zasługującej wartości czynów ludzkich. Potępienie nieochrzczonych, jak i tych którzy umierają w stanie grzechu śmiertelnego następuje bezpośrednio po śmierci. W kwestii czyśćca sobór przyjął za soborem lyońskim II, że dusze umierających w stanie łaski, ale bez pełnego zadośćuczynienia za popełnione grzechy muszą poddać się po śmierci oczyszczeniu. Żyjący wierni mogą je wspomagać ofiarą odpustów, uzyskiwanych według wskazań Kościoła, przez msze, modlitwy i jałmużny. W dokumencie końcowym przemilczano, dyskutowaną wcześniej kwestię kary ognia. Oglądanie Boga możliwe jest dopiero po oczyszczeniu, jedynie dusze błogosławionych dostępują go bezpośrednio po śmierci.
Kwestie liturgiczne.
Przyjęto ważność zarówno chleba przaśnego używanego w liturgii zachodniej, jak i chleba kwaszonego używanego na Wschodzie. W kwestii roli Ducha Świętego w przeistoczeniu, prawosławni, dążąc do zachowania własnej pneumatologii, uznawali konsekracyjną wartość samej anamnezy, podważaną w czasie dyskusji, i zgodzili się, by nie wydawano orzeczenia o epiklezie.
Prymat papieża.
Ojcowie soborowi stwierdzili przewodnią rolę biskupa rzymskiego wobec całego Kościoła, uznając go "prawdziwym zastępcą Chrystusa i następcą świętego Piotra". Uznali jednak, że funkcje pasterskie i kierownicze powinien pełnić uwzględniając postanowienia "soborów ekumenicznych i świętych kanonów". Przyjęto również następującą hierarchię stolic patriarszych: Rzym, Konstantynopol, Aleksandria, Antiochia i Jerozolima. W opinii ojców soborowych przyjęte postanowienia "znosiły mur dzielący Kościół".

</doc>
<doc id="563291" url="https://pl.wikipedia.org/wiki?curid=563291" title="Kajetan Garbiński">
Kajetan Garbiński

Kajetan Garbiński (ur. 7 sierpnia 1796 w Warszawie, zm. 6 maja 1847 tamże) – polski matematyk, dyrektor Szkoły Przygotowawczej do Instytutu Politechnicznego, prezes Rady Municypalnej powstania listopadowego, minister Oświecenia Narodowego. Dziadek rotmistrza armii rosyjskiej i prezydenta Kielc Władysława.
Życiorys.
Edukację rozpoczął w wieku 14 lat. Pierwsze nauki pobierał w Kolegium Pijarów. W roku 1815 przeniósł się do Liceum Warszawskiego. Tam po dwuletnim kursie, 20 września 1816 uzyskał świadectwo „dojrzałości akademickiej”. Wkrótce, dzięki poparciu rektora Uniwersytetu Warszawskiego – Bogumiła Lindego, Komisja Oświecenia zaaprobowała go „na kandydata do stanu nauczycielskiego”. Kurs przygotowawczy ukończył na Uniwersytecie Warszawskim zdając publiczny egzamin w obecności Stanisława Staszica. W roku 1817 na koszt rządu wyjechał do Paryża, gdzie uczęszczał na wykłady w College de France, Sorbonie i Szkole Politechnicznej. Miał tam okazję słuchać wykładów Augustina Cauchy’ego.
W roku 1820 powrócił do kraju i podjął pracę nauczyciela w Liceum Warszawskim, prowadząc zajęcia z matematyki elementarnej. Jednocześnie został wykładowcą na Królewskim Uniwersytecie Warszawskim gdzie uczył geometrii analitycznej oraz nowego przedmiotu – geometrii wykreślnej. W ciągu roku uzyskał tytuł magistra, po złożeniu egzaminów z matematyki i fizyki. W roku następnym zdobył tytuł doktora. W roku 1823 został mianowany profesorem nadzwyczajnym Uniwersytetu Warszawskiego, a rok później – profesorem zwyczajnym.
W roku 1824 przyjęto go do grona członków Towarzystwa Przyjaciół Nauk. Postanowieniem Komisji Wyznań Religijnych i Oświecenia Publicznego z 21 grudnia 1825 roku, został mianowany Dyrektorem Szkoły Przygotowawczej do Instytutu Politechnicznego, którą otwarto 4 stycznia 1826. Prowadził w niej kurs arytmetyki i algebry niższej stosowanej, „naukę utrzymywania xiąg kupieckich”, oraz „naukę o wexlach i wexlarstwie”. Dzięki staraniom Dyrektora, cztery wydziały miały pełny skład profesorski od roku 1828, jednak władze nigdy nie uznały Szkoły za uczelnię wyższą. Dzięki niej, niemal sto lat później powstała Politechnika Warszawska.
Gdy wybuchło powstanie listopadowe, Kajetan Garbiński wziął w nim czynny udział. Dowodził oddziałem a następnie został prezesem Rady Municypalnej. W czasie ostatnich tygodni powstania, sprawował urząd Ministra Oświecenia Narodowego. Po upadku powstania, w roku 1832 Garbiński został zwolniony ze wszystkich zajmowanych stanowisk a Szkołę Przygotowawczą zamknięto na ponad pół wieku.
W latach 1833-1839 mieszkał w Niedzieliskach i był zarządcą szczebrzeszyńskiego majątku Zamoyskich. Następnie przeniósł się do Jadowa, gdzie przez kilka lat zajmował się majątkiem hrabiego Andrzeja Zamoyskiego. Pod koniec życia redagował „Roczniki Gospodarstwa Krajowego”.
Zmarł w wieku 52 lat, w Warszawie. Został pochowany na cmentarzu Powązkowkskim (kwatera 13-6-9/10).

</doc>
<doc id="563296" url="https://pl.wikipedia.org/wiki?curid=563296" title="Anna Duńska">
Anna Duńska

Anna Oldenburg ang. "Anne of Denmark" (ur. 14 października 1574, zm. 4 marca 1619) – córka Fryderyka II – króla Danii i Norwegii oraz Zofii Mecklenburg-Schwerin. Królowa Anglii i Szkocji jako żona Jakuba I.
Życiorys.
Urodziła się w 1574, w zamku Skanderborg, w Danii. W sierpniu 1589 poślubiła Jakuba – młodego króla Szkocji. Jednak cała ceremonia zaślubin miała miejsce w Oslo, w Norwegii – 23 listopada 1589. Anna wyjechała następnie do Szkocji i tam została koronowana na królową, 17 maja 1590, w Holyrood Abbey.
Pod koniec małżeństwa Anna i Jakub byli bliskimi "przyjaciółmi", ale spędzali czas oddzielnie. Anna była luteranką, ale po ślubie przeszła na katolicyzm (który był bardzo niepopularny w prezbiteriańskiej Szkocji). Jej ekstrawagancje sprawiły, że miała coraz więcej wrogów w nowej ojczyźnie. 25 lipca 1603 została koronowana na królową Anglii, w Westminster Abbey (jej mąż odziedziczył koronę angielską po śmierci Elżbiety I). W tym czasie była już matką 3 dzieci (Henryka, Elżbiety i Karola) – zdarzyły jej się już poronienia, a aż 4 innych jej dzieci zmarło we wczesnym dzieciństwie. To dopiero Karol odziedziczył tron po swoim ojcu, Jakubie.
Anna zmarła w Hampton Court Palace, w wieku 44 lat. Została pochowana w Westminster Abbey.

</doc>
<doc id="563302" url="https://pl.wikipedia.org/wiki?curid=563302" title="FIFI Wild Cup">
FIFI Wild Cup

FIFI Wild Cup – turniej piłkarski dla reprezentacji narodowych niebędących członkami FIFA. Jego pierwsza edycja odbyła się w dniach 29 maja – 3 czerwca 2006 w Hamburgu (Niemcy). Uczestniczyło w nim pięć reprezentacji terytoriów zależnych oraz trzecioligowy niemiecki klub FC St. Pauli (pod nazwą „Republika St. Pauli”), na którego stadionie odbywały się wszystkie mecze.
Zwycięzcą została reprezentacja Tureckiej Republiki Cypru Północnego, która w finale pokonała Zanzibar. Mecz finałowy obserwowało 4000 kibiców.
Historia.
Do tej pory reprezentacje niezrzeszone w FIFA rozgrywały jedynie mecze towarzyskie, zazwyczaj niezbyt często. Pomysły zorganizowania dla nich regularnego Pucharu istniały od dawna, brakowało jednak funduszy do ich zrealizowania. W 2006 roku wyłożył je niemiecki portal bukmacherski My Bet, zajęto się także pozyskaniem innych sponsorów m.in. Burger Kinga. Patronat mediowy objęły stacje telewizyjne DSF i Pro Sieben.
FIFA usiłowała zablokować rozgrywanie turnieju, mimo iż żadna z biorących udział reprezentacji nie jest jej członkiem. Sprzeciw wobec mistrzostw wyraziła też Ambasada Chińska, żądająca wyrzucenia reprezentacji Tybetu z rozgrywek. Wystąpiły także problemy z wyrobieniem niemieckich wiz dla piłkarzy nieuznawanego przez społeczność międzynarodową państwa Cypru Północnego. Mimo tych problemów doszło jednak do rozegrania mistrzostw.
Cały turniej obserwowało dziesięć tysięcy kibiców, finałowy mecz – cztery tysiące. Organizatorzy liczyli na większe zainteresowanie. Ich zdaniem, na małą liczbę fanów wpłynął termin rozgrywek (bezpośrednio przed prawdziwymi Mistrzostwami Świata) oraz deszczowa pogoda.
Wild Cup był pierwszym w historii turniejem dla reprezentacji spoza FIFA. W listopadzie 2006 na Cyprze Północnym (ostatecznie w Oksytanii) odbyły się konkurencyjne „Mistrzostwa Świata” takich reprezentacji, VIVA World Cup.

</doc>
<doc id="563303" url="https://pl.wikipedia.org/wiki?curid=563303" title="Kim Kashkashian">
Kim Kashkashian

Kim Kashkashian (ur. 31 sierpnia 1952 w Detroit) – amerykańska altowiolistka ormiańskiego pochodzenia.
Jej płyty zdobyły wiele nagród, m.in. w 1999 była laureatką nagrody Edisona. Współpracuje z takimi kompozytorami jak: Sofija Gubajdulina, Linda Bouchard, Jan Garbarek, Peter Eötvös czy Krzysztof Penderecki. Obecnie jest wykładowcą w New England Conservatory of Music.

</doc>
<doc id="563310" url="https://pl.wikipedia.org/wiki?curid=563310" title="Superligaen">
Superligaen

Superligaen (Danish Superliga) – najwyższa w hierarchii klasa męskich ligowych rozgrywek piłkarskich w Danii, będąca jednocześnie najwyższym szczeblem centralnym (I poziom ligowy), utworzona w 1991 roku i od samego początku zarządzana przez Duński Związek Piłki Nożnej (DBU). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Danii, zaś najsłabsze drużyny są relegowane do 1. division (II ligi duńskiej).
Historia.
Mistrzostwa Danii w piłce nożnej rozgrywane są od 1889 roku. Do 1912 rozgrywane były turnieje nieoficjalne, zwane København A-Raeken. W rozgrywkach brały udział tylko drużyny z Kopenhagi. Od sezonu 1912/13 grano systemem pucharowym w Landsfodboldturneringen, a od 1927 prowadzono rozgrywki zwane Danmarksturneringen. W 1929 została zmieniona nazwa na Meistersklabsserien, a podczas okupacji niemieckiej w latach 1940-1945 rozgrywki nazywały się Krigsturneringerne. W 1945 została założona 1. division, rozgrywki której wystartowały po raz pierwszy w sezonie 1945/46.
Superligaen powstała po zakończeniu sezonu 1990. W ten sposób wiosną 1991 roku przeprowadzono pierwszy sezon Superligaen, a prestiż I ligi został obniżony do drugiego poziomu rozgrywkowego. Następnie od sezonu 1991/92 rozgrywki prowadzono systemem jesień-wiosna.
W sezonie 1995/96 po raz pierwszy pojawił się sponsor tytularny ligi, kiedy liczba rywalizujących ze sobą drużyn została zwiększona do 12, które grały ze sobą trzy razy, co dawało łącznie 33 mecze w jednym sezonie Superligi. Sponsorem tym został producent napojów gazowanych Coca-Cola, a liga została przemianowana na Coca-Cola Ligaen. Sponsoring ten trwał jeden sezon. W następnym sezonie 1996/97 sponsorem został browar Faxe, a liga zmieniła nazwę na Faxe Kondi Ligaen. Pod tą nazwą liga grała do sezonu 2000/01. Od sezonu 2001/02 sponsorem tytularnym stały się międzynarodowe skandynawskie linie lotnicze Scandinavian Airlines System, a nazwa rozgrywek zmieniła się na SAS Ligaen. Sezon 2010/11 był pierwszym od 1995/96 w którym liga pozbawiona była sponsora tytularnego i grała po prostu pod nazwą Superliga. Stan ten trwał do 31 grudnia 2015. 1 stycznia 2016, z początkiem nowego roku, w przerwie sezonu 2015/16 między rundami głównym sponsorem rozgrywek została firma ubezpieczeniowa Alka Forsikring, od której ligę nazwano Alka Superliga.
Od sezonu 2019/2020 sponsorem tytularnym ligi zostały związki zawodowe 3F, i nazwa została zmieniona na 3F Superliga.
System rozgrywek.
Reforma 2016/17.
Rozgrywki składały się z 26 kolejek spotkań rozgrywanych pomiędzy drużynami systemem kołowym. Każda para drużyn rozgrywała ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1-6 przystępowały do walki w trzeciej rundzie o mistrzostwo i europejskie puchary. Zespoły z miejsc 7-14 walczyły w trzeciej rudzie o utrzymanie. Pierwsza szóstka rozgrywała ze sobą mecze – u siebie oraz na wyjeździe. Dolna ósemka podzielona na dwie podgrupy również rozgrywała ze sobą mecze – u siebie oraz na wyjeździe. Potem dwie najlepsze drużyny z każdej podgrupy systemem pucharowym wyznaczały zwycięzcę, który w barażach grał z czwartą drużyną grupy mistrzowskiej o awans do Ligi Europy. Od sezonu 2016/17 w lidze występowało 14 zespołów. W przeszłości liczba ta wynosiła od 10 do 16. Drużyna zwycięska za wygrany mecz otrzymuje 3 punkty (do sezonu 1994/95 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznaczało zdobycie tytułu Mistrzów Danii w piłce nożnej. Mistrz Danii kwalifikował się do eliminacji Ligi Mistrzów UEFA. Druga oraz trzecia drużyna zdobywały możliwość gry w Lidze Europy UEFA. Również zwycięzca Pucharu Danii startował w eliminacjach do Ligi Europy lub, w przypadku, w którym zdobywca krajowego pucharu zajmował pierwsze miejsce w lidze – możliwość gry w eliminacjach do Ligi Europy otrzymywała również czwarta drużyna klasyfikacji końcowej (lub zwycięzca turnieju z dwóch najlepszych drużyn 2 podgrup spadkowych). Dwie najgorsze drużyny z każdej podgrupy systemem pucharowym wyznaczały trzech zwycięzców play-off, a przegrana drużyna spadała do 1. division.
W przypadku zdobycia tej samej liczby punktów, klasyfikacja końcowa ustalana była w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Aktualny system.
Obecny system rozgrywek obowiązuje od sezonu 2020/21.
Struktura rozgrywek została uproszczona w stosunku do reformy z sezonu 2016/17. W nowym formacie zmniejszono liczbę drużyn z 14 do 12. W pierwszej fazie zespoły rozgrywają 22 spotkania w systemie kołowym. Każda para drużyn dalej rozgrywa ze sobą dwa mecze – jeden jako gospodarz, drugi w roli gości. Po 22 meczach następuje podział na grupę mistrzowską (kwalifikują się do niej zespoły z miejsc 1-6) i spadkową (drużyny z miejsc 7-12). W obu grupach zespoły rozgrywają 10 spotkań. Każda para drużyn również gra ze sobą dwa mecze. Zwycięzca grupy mistrzowskiej zdobywa tytuł Mistrza Danii w piłce nożnej. Najsłabsze dwa zespoły w drugiej grupie spadają do 1. division, ich miejsce zajmują dwa najlepsze kluby tych rozgrywek. Najlepszy zespół grupy spadkowej rozgrywa 33 spotkanie z najlepszą drużyną grupy mistrzowskiej, która nie zdobyła prawa do gry w europejskich pucharach. Zwycięzca tego spotkania kwalifikuje się do eliminacji Ligi Konferencji Europy.
Od sezonu 2021/22 w europejskich pucharach Danię reprezentować będzie pięć drużyn. Zwycięzca oraz drugi zespół rozgrywek kwalifikują się do eliminacji Ligi Mistrzów. Trzeci w tabeli zespół oraz zwycięzca 33 spotkania będą występować w kwalifikacjach do Ligi Konferencji Europy. Natomiast do eliminacji Ligi Europy kwalifikuje się zwycięzca Pucharu Danii.
Statystyka.
Tabela medalowa (od sezonu 1991).
Mistrzostwo Danii zostało do tej pory zdobyte przez 20 różnych drużyn. 8 z nich zostało mistrzami od wprowadzenia obecnych zasad rozgrywek od sezonu 1991.
Stan po sezonie 2021/22.
Frekwencja.
Na mecze duńskiej ligi chodziło średnio między 2500-4000 widzów na mecz. Poziom rozgrywek był słaby, połowa ligi to były kluby stołeczne, które dzieliły kopenhaską publiczność na kilka „obozów”. Od końca lat 80. wysoką frekwencję notowano na stołecznym Brøndby. W 1992 r. połączyły się 2 stare kluby ze stolicy (Kjøbenhavns Boldklub i Boldklubben 1903) tworząc FC København. Odtąd mecze tych dwóch klubów przyciągają najliczniejszą widownię w kraju, która wzrasta do ok. 5000 na mecz. Z końcem lat 90. (tak jak w innych ligach skandynawskich) notuje się duży skok frekwencji. Obecnie na mecze duńskiej ekstraklasy przychodzi średnio 8000-8500 widzów. Nigdy wcześniej liga ta nie miała tak dużej widowni.

</doc>
<doc id="563316" url="https://pl.wikipedia.org/wiki?curid=563316" title="EN80">
EN80

EN80 – seria normalnotorowych elektrycznych wagonów silnikowych i doczepnych, eksploatowana przez Warszawską Kolej Dojazdową (wcześniej Elektryczną Kolej Dojazdową) w latach 1927–1972. Tabor wyprodukowany przez English Electric w liczbie 20 wagonów silnikowych i 20 doczep został po II wojnie światowej odbudowany i uzupełniony o 12 doczep przez Konstal Chorzów. Przestarzałe wagony konstrukcji drewnianej po 45 latach pracy zostały zastąpione przez składy EN94. Do dziś zachował się jeden wagon silnikowy o numerze 16, będący eksponatem muzealnym.
Geneza i produkcja.
W 1918 powstała spółka akcyjna Siła i Światło, która była inicjatorem i właścicielem przedsięwzięcia budowy Elektrycznych Kolei Dojazdowych i w której wiodącym kapitałem był kapitał angielski. W związku z budową tej pierwszej normalnotorowej elektrycznej kolei w Polsce potrzebny był nowy tabor, który specjalnie dla EKD zbudowały brytyjskie zakłady English Electric.
W 1927 wyprodukowano 20 wagonów silnikowych i 20 wagonów doczepnych. Wszystkie z nich zostały dostarczone do Polski przed uruchomieniem linii, co miało miejsce 11 grudnia 1927.
Po II wojnie światowej tabor odbudowano i zasilono dodatkowymi 12 wagonami doczepnymi, wyprodukowanymi w 1948 w zakładach Konstal w Chorzowie, zakupiono także nowe silniki o mocy 45 kW.
Konstrukcja.
Nadwozie.
Wagony serii EN80 były konstrukcji drewnianej czopowanej. Główne jej elementy (ściany i dach) były wykonane z afrykańskiego drewna "dabema". Na końcach wagonów, na wysokości 462 mm ponad główką szyny, umieszczono sprzęgi typu tramwajowego (dyszle), ponadto sprzęganie wagonów w składy odbywało się za pomocą sprzęgu elektrycznego i powietrznego.
Wnętrze i przestrzeń pasażerska.
Wnętrze wagonów wykonano z drewna dębowego i sosnowego. Ławki, mogące pomieścić 38 podróżnych, stworzono z dębowych listew, a drewniane stoliczki przy oknach okute były mosiężną blachą. Wnętrze wyposażone było także w wykonane z mosiądzu górną poręcz i popielniczki. Zastosowano ogrzewanie elektryczne.
Wagony silnikowe posiadały kabiny maszynistów na każdym z końców. Wyposażone były one w nastawnik umożliwiający uruchomienie pojazdu, koło hamulca ręcznego, konektorowy odłącznik prądu i zawór maszynisty.
Podwozie.
Każdy z wagonów serii EN80 był oparty na dwóch dwuosiowych wózkach – w wagonach silnikowych były to wózki napędne, natomiast w wagonach doczepnych toczne. Każdy z wózków posiadał rozstaw osi 1676 mm i koła o średnicy 851 mm w stanie nowym. Rozstaw czopów skrętu każdego z wagonów wynosił 5334 mm.
Zasilanie i napęd.
Prąd stały o napięciu 600 V, przesyłany linią napowietrzną, odbierany był przez odbierak prądu zamontowany na dachu wagonu silnikowego i napędzał cztery silniki trakcyjne znajdujące się na wózkach tego wagonu. Wagony doczepne nie posiadały pantografu i silników trakcyjnych.
Wagony były wyposażone w cięgłowy i powietrzny układ hamulcowy.
Eksploatacja.
Przed II wojną światową (1927–1939).
Wagony dostarczone EKD w 1927 były w pierwszej partii pomalowane na kremowo, w drugiej na kremowo-czerwono, w 1938 przemalowano je natomiast w kremowo-niebieskie barwy i takie pozostały do końca swojej służby. Z wagonów tych zestawiano pociągi, składające się z wagonu silnikowego i jednego bądź dwóch wagonów doczepnych. Składy te obsługiwały linię z Warszawy do Grodziska Mazowieckiego oraz zbudowane w latach 30. odcinki do Włoch i Milanówka z dopuszczalną prędkością 65 km/h. Stołeczny odcinek linii poprowadzono systemem tramwajowym ulicami Szczęśliwicką, Niemcewicza, Tarczyńską i Nowogrodzką do skrzyżowania z Marszałkowską.
W ostatnich latach przed II wojną światową (1938–1939) natężenie ruchu było znaczne – pociągi kursujące w składach trójwagonowych jeździły w godzinach szczytowych na trasach z Warszawy do Grodziska Mazowieckiego, Milanówka i Podkowy Leśnej z częstotliwością 10 minut, a na linii do Włoch co 20 minut. Do wybuchu wojny wagony serii EN80 przewoziły dziennie 40 000 pasażerów.
Okres wojny (1939–1945).
W okresie od sierpnia do grudnia 1944, gdy front zbliżał się do Warszawy, Niemcy rozpoczęli niszczenie i wywożenie taboru EKD. Dzięki postawie pracowników firmy, którzy starali się zapobiec działaniom okupanta, zostało wywiezionych tylko 10 pojazdów. Łącznie kompletnie zniszczonych lub wywiezionych zostało 18 wagonów serii EN80, w tym 6 silnikowych. W kwietniu 1945 wywiezione pojazdy powróciły do Polski i przystąpiono do ich naprawy i uruchamiania. W chwili uruchomienia pociągów na całej linii 19 maja 1945 sprawnych było 25 wagonów.
Po II wojnie światowej (1945–1972).
W 1948 wprowadzono do eksploatacji dodatkowych 12 doczep wybudowanych w chorzowskim Konstalu oraz odbudowano znacznie uszkodzone wagony silnikowe o numerach 01 i 13.
15 kwietnia 1951, kiedy to Elektryczna Kolej Dojazdowa zmieniła nazwę na Warszawska Kolej Dojazdowa i włączono ją do Dyrekcji Okręgowej Kolei Państwowych w Warszawie, na stanie przewoźnika znajdowało się 20 wagonów silnikowych i 30 wagonów doczepnych. 
Wagony przez cały czas ich eksploatacji były utrzymywane i naprawiane w grodziskiej elektrowozowni EKD, a w 1972, po dostarczeniu wszystkich 40 nowo kupionych jednostek serii EN94, zostały wycofane z eksploatacji. Ostatni wagon skasowano 1 marca 1973, pozostawiając jeden pojazd silnikowy jako eksponat.
Po wycofaniu z eksploatacji (od 1972).
W 1975 egzemplarz EN80-16s wziął udział w pożegnalnym przejeździe tej serii taboru, a dwa lata później w obchodach 50-lecia WKD. W 1980 został przekazany do Muzeum Kolejnictwa w Warszawie, gdzie do 1992 był eksponowany przy Dworcu Głównym. W maju 1994 pojazd w bardzo złym stanie technicznym został przekazany ZNTK Bydgoszcz (obecnie Pesa Bydgoszcz) w celu odrestaurowania. Pojazd był zniszczony w 85% – zdewastowane były górna część wagonu i wnętrze, połamane poszycie, uszkodzony dach nad kabiną maszynisty, instalacja elektryczna była w stanie szczątkowym, a silniki nie działały. Bez jakiejkolwiek dokumentacji, tylko na podstawie zdjęć i wspomnień maszynistów, rozpoczęto odbudowę wagonu. W czerwcu 1994 zdemontowano elementy starego wagonu, od września do przełomu listopada i grudnia 1994 odbudowywano ściany boczne, a następnie rozpoczęto prace nad dachem pojazdu. Do końca grudnia 1994 wyremontowano kabinę maszynisty, a w maju 1995 ukończono wszystkie prace renowacyjne. 14 czerwca 1995 pojazd został zaprezentowany na wystawie taboru w Warszawie, uświetniając obchody 150-lecia kolei w Polsce.
Wagon EN80-16s, jako czynny pojazd historyczny, brał udział w różnych imprezach okolicznościowych. 28 maja 2016, po zmianie napięcia w sieci trakcyjnej WKD z 600 do 3000 V DC, pojazd stał się obiektem muzealnym bez możliwości wyjazdu na linię WKD. Wagon znajduje się na terenie siedziby WKD.
Wagon potocznie nazywany jest "babcią".

</doc>
<doc id="563319" url="https://pl.wikipedia.org/wiki?curid=563319" title="Tygrysy">
Tygrysy



</doc>
<doc id="563322" url="https://pl.wikipedia.org/wiki?curid=563322" title="WXP">
WXP



</doc>
<doc id="563323" url="https://pl.wikipedia.org/wiki?curid=563323" title="Gladys Pyle">
Gladys Pyle

Gladys Pyle (ur. 4 października 1890, zm. 14 marca 1989) była amerykańską polityk związaną z Partią Republikańską, która do historii zapisała się jako pierwsza kobieta w dziejach USA, która została wybrana członkinią Senatu Stanów Zjednoczonych bez uprzedniego mianowania na to miejsce.
Urodziła się w Huron w Dakocie Południowej, gdzie uczęszczała do szkół publicznych. Ukończyła Huron College w 1911 roku.
Następnie była nauczycielką w szkołach w Miller, Wessington oraz rodzinnym Huron (1912-1918).
Gladys Pyle, jak i jej rodzina, była zwolenniczką ruchu na rzecz równouprawnienia kobiet.
Kariera polityczna przed wyborem na Senatora.
W latach 1923-1927 była pierwszą przedstawicielką płci pięknej, która zasiadała w stanowej legislaturze Dakoty Południowej (Izba Reprezentantów). Przez następne cztery lata (1927-1931) była stanową sekretarz stanu, co w owym czasie pierwszym stanowiskiem w stanowej administracji po gubernatorze, a pozostaje dalej pierwszym po nim i jego zastępcy wicegubernatorze. 
W roku 1930 bez powodzenia ubiegała się o nominację republikanów na stanowisko gubernatora. Zdobyła wówczas ponad 1/3 wszystkich głosów w prawyborach, ale przegrała w dopiero siódmen dogrywce.
W okresie 1931-1933 zasiadała w "State securities commission". Następnie związana była z prowadzeniem działalności gospodarczej.
Senator Stanów Zjednoczonych.
Gladys Pyle została pierwszą kobietą wybraną do Senatu Stanów Zjednoczonych bez uprzedniej nominacji na to stanowisko w listopadzie 1938. Jako kandydatka republikanów pokonała demokratę Herberta E. Hitchcocka, który został mianowany senatorem przez gubernatora Leslie Jensena (akurat republikanina) po śmierci zasiadającego dotychczas na tym fotelu Petera Norbecka (również republikanina).
Kadencja Gladys Pyle w Senacie trwała niespełna dwa miesiące, potrzebne do dokończenia resztki kadencji Norbecka (od 8 listopada 1938 do 3 stycznia 1939).
Pyle nie ubiegała się o ponowny wybór na pełne sześć lat. Jej następcą został kolega partyjny John Chandler Gurney.
Po zakończeniu senackiej kadencji.
W roku 1940 została pierwszą kobietą, która wygłosiła przemówienie na konwencji nominującej kandydata na prezydenta (republikańskim kandydatem został wtedy Wendell Willkie).
Była też członkinią South Dakota Board of Charities and Corrections (1943-1957), oraz przedstawicielką Northwestern Mutual Life Insurance Co. (1950-1986).
Zmarła w rodzinnym Huron. Jej ciało zostało spopielone, a prochy pochowano na Riverside Cemetery obok jej rodziny.
Jej ojciec, John Levi Pyle, był lokalnym politykiem i prawnikiem.

</doc>
<doc id="563324" url="https://pl.wikipedia.org/wiki?curid=563324" title="Ryszard Wójcik (sędzia piłkarski)">
Ryszard Wójcik (sędzia piłkarski)

Ryszard Piotr Wójcik (ur. 6 czerwca 1956 w Opolu) – polski były sędzia piłkarski. Był sędzią I-ligowym i międzynarodowym; obserwator piłkarski UEFA.
Absolwent Wydziału Turystyki i Rekreacji Akademii Wychowania Fizycznego we Wrocławiu. Sędziował ponad 300 meczów w polskiej ekstraklasie. Sędziował również m.in.: mecze Młodzieżowych Mistrzostw Świata 1991 w Portugalii, Ligi Mistrzów UEFA, Pucharu UEFA, Pucharu Zdobywców Pucharów oraz na Mistrzostwach Świata we Francji.
Debiut na boiskach ekstraklasy zaliczył 13 sierpnia 1988 roku w Krakowie, prowadząc mecz Wisła Kraków – GKS Jastrzębie (1:0). Prowadził również m.in.: I mecz finału Pucharu Polski 2000 (Wisła Kraków – Amica Wronki 2:2) i mecz Superpucharu Polski w 2001 roku (Wisła Kraków – Polonia Warszawa 4:3).
1 czerwca 1996 roku był głównym sędzią meczu towarzyskiego Niemcy – Francja rozgrywanego na Gottlieb-Daimler-Stadion w Stuttgarcie (1:0).
W 1998 roku znalazł się w gronie arbitrów mających sędziować mecze mistrzostw świata 1998 we Francji. Na tym turnieju prowadził jeden mecz: dnia 20 czerwca 1998 roku mecz grupy E Holandia – Korea Południowa rozgrywany na Stade Vélodrome w Marsylii (5:0). Na liniach pomagali mu Jacek Pocięgiel i Jurij Dupanow z Białorusi.
Sędziował również w 1999 roku mecz Superpucharu Europy: S.S. Lazio (zwycięzca Pucharu Zdobywców Pucharów) – Manchesterem United (triumfator Ligi Mistrzów) na Stade Louis II w Monako (1:0).
Ostatni mecz Wójcika na arenie międzynarodowej miał miejsce 16 grudnia 2001 roku w Lizbonie (Sporting CP – AC Milan 1:1) w ramach III rundy Pucharu UEFA.
Łącznie w rozgrywkach europejskich sędziował w 40 meczach (17 – Liga Mistrzów, 17 – Puchar UEFA, 5 – Puchar Zdobywców Pucharów, 1 – Superpuchar Europy), w których pokazał łącznie 48 żółtych i 7 czerwonych kartek.
Karierę sędziowską zakończył po sezonie 2001/02. Jego ostatnim meczem w karierze był II mecz finałowy Pucharu Ligi Polskiej (2001/2002) Wisła Kraków – Legia Warszawa (2:1, bramki: Frankowski 31' i 52' – Yahaya 76').
Ponadto jest właścicielem istniejącego od 1983 roku prywatnego biura podróży „Sindbad”.
Życie prywatne.
Żonaty. Ma syna Karola (ur. 1988) – prezesa Odry Opole.

</doc>
<doc id="563325" url="https://pl.wikipedia.org/wiki?curid=563325" title="Ogród Włoski w Kielcach">
Ogród Włoski w Kielcach

Ogród Włoski – ozdobny ogród znajdujący się po zachodniej stronie Pałacu Biskupów Krakowskich w Kielcach. Powstał razem z budowlą wzniesioną z inicjatywy biskupa Jakuba Zadzika na wzór zamkowych ogrodów, które sytuowano wewnątrz obronnych murów.
Ogród został zaprojektowany na przedłużeniu osi pałacowej budowli prowadzącym aż do Baszty Prochowej. Między skarpą, a basztą wykopano studnię. W centralnej części znajdowały się umieszczone symetrycznie cztery kwatery obsadzone ziołami i kwitnącymi kwiatami, a całość otoczono drzewami owocowymi. Do ogrodu prowadziły przylegające do pałacowej loggii jednobiegowe schody. Tuż przy ścianie pałacu mieścił się "giardino segreto" czyli wydzielony mały ogród ozdobny dostępny tylko właścicielowi, do którego można się było dostać z apartamentu poprzez znajdującą się w alkierzu klatkę schodową.
Wraz z biegiem czasu centralną część ogrodu wzbogacono szpalerami grabów, przy których umieszczono lipowe altany. Zostały także zasadzone małe drzewa owocowe takie jak pigwa, jabłoń czy wiśnia. Postawiono też kilka budynków: inspekty, lodownię, oranżerie oraz figarnię.
W 1789 roku władze cywilne przejęły wszystkie dobra biskupie, a teren ogrodu podzielono na działki przeznaczone dla urzędników, co spowodowało wraz z upływem czasu zanik oryginalnej roślinności oraz układu ogrodu.
W roku 2003 dokonano rekonstrukcji ogrodu przywracając mu układ z XVII wieku, zaś same kwatery zostały odtworzone do stanu jaki istniał w pierwszej połowie XVIII wieku. Wokół środkowej części ogrodu nasadzono jabłonie, a całość została otoczona grabowymi alejkami. Zainstalowano także instalację nawadniającą i odprowadzającą wody deszczowe oraz system oświetleniowy.
Teren ogrodu stanowi część zespołu pałacu biskupiego wpisanego do rejestru zabytków nieruchomych (nr rej.: A.336/1-4 z 28.01.1965).

</doc>
<doc id="563330" url="https://pl.wikipedia.org/wiki?curid=563330" title="Shutter-Widmo">
Shutter-Widmo



</doc>
<doc id="563331" url="https://pl.wikipedia.org/wiki?curid=563331" title="Shutter - Widmo">
Shutter - Widmo



</doc>
<doc id="563336" url="https://pl.wikipedia.org/wiki?curid=563336" title="Białka (dopływ Rawki)">
Białka (dopływ Rawki)

Białka – rzeka, prawy dopływ Rawki o długości 28,5 km.
Rzeka płynie w województwie łódzkim. Wypływa w gminie Biała Rawska, w okolicach wiosek Grzymkowice i Tuniki, a następnie płynie przez Białą Rawską, Dańków, Wólkę Lesiewską, Teodozjów, Jelitów, Przewodowice, Julianów Raducki. Wpada do Rawki w okolicach Wołuczy i Nowego Dworu.
Rzeka płynie niewielką doliną, nie jest uregulowana. Nad brzegami znajdują się łąki i zarośla przybrzeżne. W wodzie żyje kilka gatunków ryb oraz bezkręgowce. W swoim biegu Białka zbiera wody z kilku wpadających do niej strumieni. Nazwa rzeki pochodzi od miasta Biała Rawska, gdzie wody Białki pozyskiwane są do napełniania stawów.

</doc>
<doc id="563338" url="https://pl.wikipedia.org/wiki?curid=563338" title="Giacomo Battiato">
Giacomo Battiato

Giacomo Battiato (ur. 18 października 1943 w Weronie) – włoski scenarzysta i reżyser filmowy. Najbardziej znany jest z filmów o Karolu Wojtyle.
Życiorys.
Jako redaktor literacki w 1967 opublikował "Antologię literatury i poezji dekadentyzmu" dla wydawnictwa Mazzotta. W 1973 rozpoczął karierę w RAI, a dziesięć lat później zadebiutował jako reżyser kinowy. Przez lata pracował nad przygotowaniem niektórych oper, wyreżyserował filmy dokumentalne i reklamy, a także poświęcił się pisarstwu, zdobywając ważne nagrody w każdej dziedzinie. W latach 1998-1999 odbył kurs reżyserii w Eksperymentalnym Centrum Kinematografii. W książce "The History of the Italian Cinema" wydanej w 2009 przez Princeton University Press został opisany jako jeden z najbardziej uczonych i elastycznych reżyserów swojego pokolenia. W 2013 został uhonorowany francuskim Orderem Sztuki i Literatury. Po dziesięciu latach spędzonych w Paryżu, w 2017 powrócił do Włoch. Stwierdził, że pisanie to jego wolność, ponieważ może sobie wyobrazić, czego chce, bez ograniczeń budżetu i czasu realizacji.

</doc>
<doc id="563344" url="https://pl.wikipedia.org/wiki?curid=563344" title="Phryganea grandis">
Phryganea grandis

Phryganea grandis (chruścik wielki) – gatunek owada wodnego z rzędu chruścików i rodziny chruścikowatych (Phryganeidae). Jeden z największych chruścików w Polsce. Larwy budują przenośne domki z części roślinnych lub detrytusu. Należą do nielicznych chruścików budujących przenośne domki, mogących je opuścić (np. pod wpływem stresu) i przenosić się do innych (u większości jedynie pierwsze stadia larwalne potrafią zacząć budowę domku, kolejne jedynie go rozbudowują).
Larwy są drapieżne, w młodszych stadiach larwalnych odżywiają się także roślinnością. Zasiedlają litoral jezior oraz strefę roślinności przybrzeżnej dużych rzek nizinnych. Gatunek szeroko rozmieszczony w całej Europie.

</doc>
<doc id="563347" url="https://pl.wikipedia.org/wiki?curid=563347" title="Bran the Blessed">
Bran the Blessed



</doc>
<doc id="563348" url="https://pl.wikipedia.org/wiki?curid=563348" title="Reprezentacja Samoa Amerykańskiego w piłce nożnej mężczyzn">
Reprezentacja Samoa Amerykańskiego w piłce nożnej mężczyzn

Reprezentacja Samoa Amerykańskiego w piłce nożnej, członkiem FIFA i OFC została w 1998. Jest to jedna z najsłabszych drużyn na świecie. W całej swojej historii wygrała tylko trzy mecze (2:1 z Tonga w eliminacjach mistrzostw świata 2014 i po 2:1 z Tonga i Wyspami Cooka na el. MŚ 2018).
Samoa Amerykańskie jest „autorem” niechlubnego rekordu najwyższej porażki w historii oficjalnych meczów międzynarodowych. 11 kwietnia 2001 reprezentacja uległa Australii 0:31. Między innymi przez ten mecz przez kilka lat reprezentacja Samoa Amerykańskiego miała najgorszy na świecie bilans meczów w eliminacjach MŚ. W latach 2001–2007 rozegrała 11 meczów, strzelając jednego gola i tracąc 119 (prawie 11 na mecz), w kolejnych eliminacjach jednak dorobek zdecydowanie się poprawił – szczegóły.
Słaba gra zespołu wynika z małego zaludnienia wysp (niespełna sześćdziesiąt tysięcy mieszkańców), pośród których w dodatku popularniejsze są inne sporty, z futbolem amerykańskim na czele.

</doc>
<doc id="563350" url="https://pl.wikipedia.org/wiki?curid=563350" title="Galaktyka Wrzeciono">
Galaktyka Wrzeciono



</doc>
<doc id="563352" url="https://pl.wikipedia.org/wiki?curid=563352" title="Jarreth J. Merz">
Jarreth J. Merz

Jarreth J. Merz (ur. 1 maja 1970 w Zurychu) – szwajcarski aktor. Zagrał w filmie Mela Gibsona "Pasja".

</doc>
<doc id="563353" url="https://pl.wikipedia.org/wiki?curid=563353" title="Piesze i rowerowe ścieżki dydaktyczne Bogdałów">
Piesze i rowerowe ścieżki dydaktyczne Bogdałów

Piesze i rowerowe ścieżki dydaktyczne „Bogdałów” - piesze i rowerowe ścieżki dydaktyczne wiodące przez najciekawsze pod względem przyrodniczym i krajobrazowym tereny powiatu tureckiego (gminy: Brudzew, Turek, Władysławów i Przykona). Jednocześnie łączą te obszary z terenami przekształconymi przez przemysł wydobywczy – Kopalnię Węgla Brunatnego „Adamów”.
Informacje ogólne.
Wszystkie trasy mają swój początek i koniec na parkingu leśnym w Bogdałowie, położonym nad 10 hektarowym zbiornikiem wodnym powstałym w dawnym wyrobisku pokopalnianym.
Na trasach czterech szlaków turystycznych urządzono 13 punktów dydaktycznych:
Szlak niebieski.
Długość: 13,5 km
Przebieg: Bogdałów – Chlebów – Kalinowa – Bogdałów
Po drodze znajdują się 2 punkty dydaktyczne (numer 1 i 2) oraz 3 miejsca widokowe (numer 1, 2 i 3).
Szlak czerwony.
Długość: 43 km
Przebieg: Bogdałów – Chlebów – Kalinowa – Galew – Chrząblice – Polichno – Russocice – Smolina – Brudzyń – Brudzew – Bogdałów
Po drodze znajduje się 6 punktów dydaktyczne (numer 1–6) oraz 4 miejsca widokowe (numer 1–4).
Szlak zielony.
Długość: 27,5 km
Przebieg: Bogdałów – Krwony – Sacały – Koźmin – Kuźnica Koźmińska – pod wałem rzeki Warty – Kozubów – Posoka – Sacały – Bogdałów-Kolonia – Bogdałów
Po drodze znajduje się 7 punktów dydaktycznych (numer 1, 3 oraz 7–11), a także 3 miejsca widokowe (numer 1–3).
Szlak żółty – Pętla Brudzewska.
Długość: 9,4 km
Przebieg: Brudzew – Tarnowa – Brudzew
Po drodze znajdują się dwa punkty dydaktyczne (numer 12 i 13)

</doc>
<doc id="563356" url="https://pl.wikipedia.org/wiki?curid=563356" title="Pietro Sarubbi">
Pietro Sarubbi

Pietro Sarubbi (ur. 1961 w Mediolanie) – włoski aktor filmowy i teatralny.
Biografia.
Uczęszczał na kurs reżyserski w Civica scuola d’Arte drammatica del Piccolo Teatro w Mediolanie. Karierę artystyczną rozpoczął w 1979 roku od pracy w teatrze. W 1980 rozpoczął pracę w programach w RAI. Od 1985 roku występował w filmach. Grał również w sitcomach "Casa Vianello" i "Camera Caffé", występował także w kabarecie z teatrem Zelig. Regularnie pojawiał się w "Maurizio Costanzo Show". W 2001 roku wystąpił w filmie "Kapitan Corelli", a w roku 2004 w filmie "Pasja".
Jest autorem książki "Od Barabasza do Jezusa. Nawrócony jednym spojrzeniem".

</doc>
<doc id="563364" url="https://pl.wikipedia.org/wiki?curid=563364" title="Wełnianka szerokolistna">
Wełnianka szerokolistna

Wełnianka szerokolistna ("Eriophorum latifolium") – gatunek rośliny z rodziny ciborowatych ("Cyperaceae") (turzycowatych). Występuje w umiarkowanej strefie zarówno na niżu, jak i w górach w Europie, Ameryce Północnej i Azji. W Polsce jest dość rozpowszechniony (częstość występowania 3 w 5–stopniowej skali), jednak ostatnio liczebność tego gatunku maleje.
Biologia i ekologia.
Gatunek spotykany w szuwarach turzycowych, na torfowiskach niskich, rzadziej przejściowych. Rośnie w miejscach podmokłych, lekko kwaśnych, o dużej ilości światła. W górach występuje aż do piętra kosówki. Hemikryptofit. W klasyfikacji zbiorowisk roślinnych gatunek charakterystyczny dla O. "Caricetalia davallianae". Roślina żywicielska motyla strzępotka soplaczka.

</doc>
<doc id="563369" url="https://pl.wikipedia.org/wiki?curid=563369" title="Basjan">
Basjan

Basjan — imię męskie pochodzenia łacińskiego, wywodzące się od nazwy miejscowej "Basia". Wśród patronów tego imienia — św. Basjan, biskup Lodi w Lombardii, zm. w 413 roku.
Basjan imieniny obchodzi 19 stycznia.
Żeński odpowiednik: Basjana
Basjan w innych językach:
Znane osoby noszące imię Basjan:

</doc>
<doc id="563371" url="https://pl.wikipedia.org/wiki?curid=563371" title="Basjana">
Basjana

Basjana – imię żeńskie pochodzenia łacińskiego, wywodzące się od nazwy jednego z ludów. Patronem tego imienia jest św. Basjan, biskup Lodi w Lombardii, zm. w 413 roku.
Basjana imieniny obchodzi 19 stycznia.
Męski odpowiednik: Basjan

</doc>
<doc id="563373" url="https://pl.wikipedia.org/wiki?curid=563373" title="Wulstan">
Wulstan

Wulstan lub Wulfstan – imię męskie pochodzenia germańskiego, złożone z członów "wulf" = "wilk" i "stan" = "kamień".
Wulstan imieniny obchodzi 19 stycznia.
Znane osoby noszące imię Wulstan / Wulfstan:

</doc>
<doc id="563377" url="https://pl.wikipedia.org/wiki?curid=563377" title="Geroncjusz">
Geroncjusz

Geroncjusz – imię męskie pochodzenia łacińskiego, o etymologii niepewnej, być może wywodzące się od greckiego słowa "γερων (geron)" – "stary człowiek". Wśród patronow tego imienia — św. Geroncjusz, żyjący w VI wieku.
Geroncjusz imieniny obchodzi 19 stycznia, 5 maja i 9 maja.
Zob. też:

</doc>
<doc id="563379" url="https://pl.wikipedia.org/wiki?curid=563379" title="Tyrannosaurus rex">
Tyrannosaurus rex



</doc>
<doc id="563380" url="https://pl.wikipedia.org/wiki?curid=563380" title="PowerShell">
PowerShell

PowerShell (poprzednio Windows PowerShell, Microsoft Shell lub MSH, nazwa kodowa Monad) – interpreter poleceń opracowany przez firmę Microsoft. Początkowo był to składnik systemu Windows, znany jako Windows PowerShell. Wraz z wprowadzeniem PowerShell Core jest to oprogramowanie wieloplatformowe oraz open-source.
Jest znacznie bardziej rozbudowany w stosunku do wcześniejszych interpreterów COMMAND.COM i cmd.exe, stosowanych w systemach operacyjnych MS-DOS i Microsoft Windows. PowerShell został wydany w 2006 roku i jest dostępny dla Windows XP SP2, Windows Server 2003 i nowszych oraz Linux i OS X. Jest wbudowany w Microsoft Windows Server 2008 i Microsoft Windows Server 2012 jako cecha opcjonalna (nie instalowana automatycznie).
PowerShell jest zintegrowany z .NET Framework i dostarcza środowisko do wykonywania zadań administracyjnych wykonywanych poleceniami codice_1.
Od 2008 roku, "common criteria" (lista warunków, które muszą zostać spełnione) dla wszystkich produktów serwerowych Microsoft zawiera zarządzanie przez PowerShell. Oznacza to, że przy pomocy interpretera poleceń wykonać można każde działanie administracyjne na każdym współczesnym produkcie. Dzięki temu znacząco ujednolica i upraszcza się skryptowe zarządzanie środowiskiem.
Charakterystyczną cechą PowerShell, odróżniającą go od innych interpreterów poleceń, jest logika obiektowa. Wynikiem każdego polecenia nie jest ciąg znaków na ekranie, ale obiekt określonego typu. W przypadku braku wskazania, co z danym obiektem należy zrobić, część jego właściwości wyświetlana jest na ekranie. Możliwe jest jednak bardziej zaawansowane wykorzystanie metod i właściwości zwróconego obiektu. Przykładowo polecenie codice_2 (lub jego alias codice_3 albo codice_4) zwraca listę plików i katalogów w bieżącej lokalizacji. Z otrzymanej przez codice_5 listy, widać jednak, że można łatwo zastosować metodę codice_6, bądź sięgnąć do właściwości codice_7 czy codice_8.
Każda funkcja dostępna przez API systemu jest możliwa do wywołania z PowerShell. Oznacza to, że nie ma takiej opcji związanej z zarządzaniem systemem, której nie dałoby się wykonać poprzez skrypt PowerShell.
Projekt.
Polecenia cmdlet.
Cmdlety są specjalnymi komendami w środowisku PowerShell, które implementują konkretne funkcje. Są one rodzimymi komendami w stosie PowerShell. Ich nazwy są tworzone na zasadzie "Czasownik"-"Rzeczownik", np. "Get-ChildItem", przez co ich nazwa jednocześnie opisuje działanie komend. Cmdlety zwracają rezultaty w postaci obiektów lub ich zbiorów (także w postaci tablic) i mogą opcjonalnie odbierać dane wejściowe w tej formie, czyniąc je odpowiednimi do użycia w roli „odbiorców” w potoku. Gdy jednak PowerShell zezwala na zapisywanie w potoku tablic i innych zbiorów obiektów, cmdlety zawsze przetwarzają obiekty indywidualnie. W przypadku zbiorów obiektów, PowerShell kolejno wywołuje cmdlet'a na każdym obiekcie ze zbioru.
Cmdlety są wyspecjalizowanymi klasami .NET, których instancje są tworzone i wywoływane przez runtime PowerShella w trakcie działania środowiska. Cmdlety wywodzą się zcodice_9 lub z codice_10; PSCmdlet była używana gdy zachodziła konieczność interakcji cmdleta z runtime PowerShella. Te klasy bazowe definiowały konkretne metody - codice_11, codice_12 oraz codice_13 – które były przeciążane przez implementację cmdlet'a w celu zapewnienia funkcjonalności. Gdy tylko cmdlet był uruchamiany, PowerShell kolejno wywoływał te metody, a codice_12 była wywoływana gdy otrzymała dane wejściowe potoku. Jeśli wysłano kolekcję obiektów, metoda jest wywoływana osobno dla każdego z nich. Klasa implementująca Cmdlet'a musi mieć jeden atrybut .NET - codice_15 – określa on czasownik i rzeczownik, które tworzą nazwę cmdleta. Wspólne czasowniki są numerowane.&gt;
Jeśli cmdlet otrzyma dane wejściowe z potoku lub z parametru wiersza poleceń, w klasie musi być odpowiednia właściwość, wraz z zaimplementowanym mutatorem. PowerShell wywołuje mutatora poprzez wartość parametru lub przez dane wejściowe potoku, które mutator zapisuje jako zmienne w klasie. Następnie do tych wartości odnoszą się metody, które implementują tę funkcjonalność. Właściwości które mapują się do parametrów wiersza poleceń są oznaczone przez codice_16 i zdefiniowane, zanim nastąpi odwołanie do metodycodice_11. Te które odnoszą się do danych wejściowych potoku są również określone przez codice_16, ale mają zdefiniowany parametrcodice_19.
Implementacja takich klas cmdletów może odwołać się do dowolnego API w .NET i może być napisana w dowolnym języku .NET. Dodatkowo PowerShell udostępnia konkretne interfejsy, takie jak codice_20, używany do korzystania ze specyficznych funkcjonalności PowerShell, jak np. zapisywanie obiektów wynikowych do potoku. Cmdlety mogą uzyskać bezpośredni dostęp do danych .NET lub za pomocą infrastruktrury "Dostawców" PowerShella, dzięki którym zbiory danych są adresowalne przy użyciu unikalnych ścieżek. Te zbiory są oznaczone literami dysków (oraz zaadresowane jako katalogi). Usługodawcy PowerShella zapewniają dostęp do m.in. systemu plików, rejestru, zbioru certyfikatów, a także do przestrzeni nazw dla aliasów komend, zmiennych i funkcji. PowerShell zawiera także różnorodne cmdlety do zarządzania poszczególnymi systemami Windows, a także systemami plików. Ponadto mogą one wykorzystać narzędzie WMI do kontroli komponentów systemu Windows. Inne aplikacje mogą rejestrować cmdlety za pośrednictwem PowerShella, tym samym pozwalając środowisku na zarządzanie nimi.
PowerShell V2 zawiera nieco bardziej "przenośną wersję" Cmdletów, które są nazywane modułami. PowerShell V2 wydał następujące oświadczenie: "Moduły pozwalają programistom i administratorom skryptów na podział i organizację swojego kodu w PowerShell w samodzielne segmenty wielokrotnego użytku. Kod z segmentu wykonuje we własnym autonomicznym kontekście i nie wywiera wpływu na obiekty poza nim. Moduły pozwalają także definiować ograniczone środowisko za pomocą skryptu."
Potoki.
Podobnie jak w systemie Linux, cmdlety PowerShell można ze sobą łączyć za pomocą potoków (ang. "pipeline"). Łączenie polega na tym, że dane wyjściowe jednego polecenia są uwzględnione, lub będą działać jako wejście do innego polecenia. Przykładowo, rezultat polecenia Get-Process można doprowadzić za pomocą potoku do Where-Object w celu odfiltrowania każdego procesu który ma poniżej 10 MB pamięci stronicowanej, a następnie do komendy "Sort-Object" (by np. sortować obiekty na podstawie ilości operacji), i ostatecznie do komendy "Select-Object" w celu wybrania pierwszych 10 procesów.
Analogicznie jak w przypadku potoków Uniksowych, potoki PowerShell pozwalają na tworzenie złożonych komend, której poszczególne etapy są łączone za pomocą operatora codice_21. Różnica między potokami z obu środowisk polega na tym, że etapy komendy są wykonywane w ramach PowerShella, a nie jako zbiór procesów koordynowany przez system operacyjny, ponadto pomiędzy etapami przekazywane są obiekty .NET zamiast strumienia bajtów. Dzięki korzystaniu z obiektów i wykonywaniu etapów w ramach PowerShella nie ma potrzeby serializacji struktur danych, ani wyodrębniania ich przez bezpośrednie parsowanie tekstu wyjściowego. Obiekt może także enkapsulować konkretne funkcje działające na zawartych w nim danych, do których dostęp będzie miała docelowa komenda. W przypadku ostatniego cmdlet'a w potoku, PowerShell automatycznie łączy jego obiekty wyjściowe do cmdlet'a codice_22, który przekształca obiekty w strumień sformatowanych obiektów, a następnie wyświetla je na ekranie.
Ponieważ wszystkie obiekty PowerShella są obiektami typu .NET, współdzielą między sobą metodę codice_23, która zwraca dane z obiektu w formie tekstowej. Dodatkowo, PowerShell pozwala na zdefiniowanie sposobu formatowania: tekstowa reprezentacja obiektów może być skonfigurowana poprzez wybranie, jaki typ danych będzie wyświetlony i w jaki sposób to nastąpi. Jednak w celu zachowania kompatybilności wstecznej, jeśli dojdzie do sytuacji w której zewnętrzny plik wykonywalny zostanie użyty w potoku, otrzyma on strumień tekstu reprezentujący obiekt, zamiast bezpośrednio zintegrować się z systemem typu PowerShell.
Pożądany stan konfiguracji.
Pożądany stan konfiguracji (z ang. "Desired State Configuration" - DSC) pozwala na deklaratywne określenie sposobu, w jaki ma zostać skonfigurowane środowisko oprogramowania.
Po uruchomieniu "konfiguracji", DSC sprawdza, czy stan systemu jest zgodny ze stanem opisanym w konfiguracji. Konfiguracje DSC są idempotentne. Tzw. "Lokalny menedżer konfiguracji" (ang. " Local Configuration Manager " - LCM) okresowo wysyła zapytania do systemu za pomocą przepływu sterowania opisanego przez "zasoby" (nadrzędne kawałki DSC), aby upewnić się, że stan konfiguracji jest zachowany.
Cmdlets a inne komendy.
Poniższa tabela zawiera polecenia codice_24 dostarczane z PowerShell porównane do odpowiadających im komend z konkurencyjnych interpreterów komend. Każde polecenie składa się z dwóch części: czasownikowej (codice_25 itp.) oraz rzeczownikowej (codice_26 itp.). Dzięki temu nauczenie się dwóch stosunkowo niedługich list słów kluczowych pozwala na praktyczne użycie ponad stu dostępnych poleceń. Polecenia dotyczące zwykle plików i katalogów mają znacznie szersze działanie i dotyczą obiektów w dowolnej przestrzeni nazw. Przykładowo mogą dotyczyć równie dobrze plików jak i gałęzi w rejestrze.
Przykłady.
Jedne z najbardziej przydatnych:
 PS&gt; get-process c* | stop-process
 PS&gt; get-process | where-object { $_.WS -gt 300MB } | stop-process
 PS&gt; get-service | where-object { $_.Status -eq "Running" } | format-table name, displayname
 PS&gt; get-childitem C:\test\* -include *.xyz -recurse | remove-item
 PS&gt; get-alias
 PS&gt; get-command new*
 PS&gt; get-help get-command
Alternatywne implementacje.
Projekt "Pash" (nazwa jest grą słów Uniksowej powłoki "bash") był otwartym oprogramowaniem i wieloplatformową reimplementacją PowerShella zrobioną za pomocą frameworka Mono. Pash został napisany w języku C# przez Igora Moochnicka i wydany na licencji GNU. Rozwój tego projektu wstrzymano w roku 2008 i wznowiono w 2012.

</doc>
<doc id="563381" url="https://pl.wikipedia.org/wiki?curid=563381" title="Marek Matlak">
Marek Matlak

Marek Matlak (ur. 21 marca 1966 w Kętach) – polski szachista, trener szachowy ("FIDE Senior Trainer" od 2014) i sędzia klasy międzynarodowej ("FIDE Arbiter" od 2009), mistrz międzynarodowy.
Kariera szachowa.
W szachy zaczął grać w wieku 12 lat. W roku 1986 zdobył swój pierwszy tytuł mistrza Polski, wygrywając w Augustowie młodzieżowe (zawodników do lat 23) mistrzostwa kraju. W roku 1987 udanie zadebiutował w finale mistrzostw Polski seniorów, zajmując we Wrocławiu IV miejsce. W roku 1988 otrzymał tytuł mistrza międzynarodowego, po zwycięstwie w międzynarodowym turnieju w Bielsku-Białej. W następnym roku wystąpił w drużynie polskiej w XII drużynowym turnieju "Krajów Północy", w którym uzyskał na III szachownicy wynik 5 pkt z 7 partii. Do szczególnie udanych może zaliczyć rok 1992, w którym zdobył dwa złote medale w mistrzostwach Polski w szachach szybkich oraz w szachach błyskawicznych. W roku 1994 odniósł największy sukces na krajowej arenie, dzieląc I miejsce w finale mistrzostw Polski w Gdańsku. W meczu barażowym o złoty medal, który odbył się w Poznaniu, musiał uznać wyższość Włodzimierza Schmidta. W roku 1996 zwyciężył (wspólnie z Markiem Vokacem) w otwartym turnieju w Czeskich Budziejowicach.
Reprezentował Polskę na olimpiadzie szachowej w Moskwie w roku 1994, zdobywając na IV szachownicy 6½ pkt w 10 partiach
Sukcesy odniósł również w rozgrywkach korespondencyjnych, za osiągnięte wyniki otrzymał w 1995 r. tytuł mistrza międzynarodowego ICCF. Wystąpił w finale XI Olimpiady (1992–1997), zajmując V miejsce na II szachownicy (wynikiem tym wypełnił pierwszą normę arcymistrzowską). Na liście rankingowej ICCF posiadał w lipcu 2006 roku 2637 punktów i zajmował 2. pozycję wśród polskich szachistów korespondencyjnych.
Najwyższy ranking w szachach klasycznych osiągnął 1 lipca 2003 r., z wynikiem 2501 punktów zajmował wówczas 14. miejsce wśród polskich szachistów.
Osiągnięcia trenerskie.
Pracą szkoleniową zajmuje się od końca lat 80. XX wieku. Od 1996 r. uczestniczył, jako kapitan i trener kadry narodowej kobiet, w kilkudziesięciu turniejach najwyższej międzynarodowej rangi, a współpracujące z nim szachistki zdobyły kilkadziesiąt medali, w tym m.in. brązowe medale na olimpiadzie w 2002 r. oraz czterokrotnie medale na drużynowych mistrzostwach Europy (złote – 2005, srebrne – 2007, 2011 oraz brązowe – 2013). Wielokrotnie był trenerem prowadzącym na zgrupowaniach kadry narodowej oraz zgrupowaniach Młodzieżowej Akademii Szachowej. Jest autorem ponad 70 artykułów metodycznych oraz szkoleniowych, m.in. publikując w książkach Ryszarda Bernarda „Wybrane zagadnienia teorii i praktyki szachowej” (2002–2008) oraz Wojciecha Gryciuka „Ucz się od mistrzów” (2010). Oprócz tego, publikował w polskich czasopismach szachowych (m.in. „Mat”, „Przegląd Szachowy”, „Panorama Szachowa”, „Szachy” oraz „Szachista”). 
Za wybitne osiągnięcia trenerskie był dziesięciokrotnie wyróżniany przez Ministra Sportu i Turystyki.
Poza funkcją trenera i kapitana kadry narodowej kobiet, pełni również funkcję trenera koordynatora Młodzieżowej Akademii Szachowej, nadzorując i koordynując szkolenie najbardziej uzdolnionych polskich juniorek i juniorów. Oprócz tego, zajmuje stanowisko wiceprezesa do spraw szkoleniowych (młodzieżowych) Lubuskiego Związku Szachowego.

</doc>
<doc id="563384" url="https://pl.wikipedia.org/wiki?curid=563384" title="Reprezentacja Vanuatu w piłce nożnej mężczyzn">
Reprezentacja Vanuatu w piłce nożnej mężczyzn

Reprezentacja Vanuatu w piłce nożnej członkiem FIFA jest od 1988, ale swe mecze rozgrywała już trzydzieści lat wcześniej (do chwili uzyskania niepodległości w 1980 jako reprezentacja Nowych Hebrydów). W Pucharze Narodów Oceanii czterokrotnie zajmowała czwarte miejsce, do Mistrzostw Świata nie zdołała się jak dotąd zakwalifikować.
Obecnym selekcjonerem kadry Vanuatu jest Moise Poida.

</doc>
<doc id="563385" url="https://pl.wikipedia.org/wiki?curid=563385" title="Deluxe Ski Jumping">
Deluxe Ski Jumping



</doc>
<doc id="563387" url="https://pl.wikipedia.org/wiki?curid=563387" title="Poncjan (imię)">
Poncjan (imię)

Poncjan – imię męskie pochodzące od rzymskiej nazwy rodowej, prawdopodobnie wywodzącej się od nazwy starożytnej krainy Pont w Azji Mniejszej. Z kolei jej nazwa być może pochodziła od greckiego słowa " ποντος (pontos)" - "morze". Wśród patronów tego imienia - św. Poncjan, papież i inni święci.
Poncjan imieniny obchodzi 19 stycznia, 13 sierpnia, 25 sierpnia i 11 grudnia.

</doc>
<doc id="563389" url="https://pl.wikipedia.org/wiki?curid=563389" title="Bitwa morska pod Dungeness">
Bitwa morska pod Dungeness

Bitwa morska pod Dungeness – starcie zbrojne, które miało miejsce 10 grudnia 1652 podczas pierwszej wojny angielsko-holenderskiej (1652–1654).
Bitwa została stoczona w pobliżu przylądka Dungeness w hrabstwie Kent.
W październiku rząd angielski, uważając że po bitwie pod Kentish Knock Holendrzy przestali się liczyć jako poważna siła, podjął decyzję o wysłaniu części floty na Morze Śródziemne. To znacznie osłabiło siły angielskie na własnych wodach. W tym samym czasie Holendrzy dokonywali nadludzkich wysiłków, by wzmocnić swą flotę.
Dnia 1 grudnia 1652 admirał Maarten Tromp wyruszył z Hellevoetsluis z flotą liczącą 88 okrętów i 5 branderów, eskortująca potężny konwój (ok. 300 statków handlowych). Gdy konwój bezpiecznie przedostał się przez Cieśninę Kaletańską, Tromp zawrócił w poszukiwaniu Anglików, i 9 grudnia 1652 napotkał angielską flotę liczącą 42 okręty dowodzone przez Roberta Blake'a. Tego dnia zła pogoda uniemożliwiła rozpoczęcie bitwy, lecz następnego dnia Blake przystąpił do bitwy i dwie floty około 15:00 starły się blisko cyplu Dungeness.
Silny północno-wschodni wiatr przeszkodził wielkiej części holenderskiej floty zaangażować się w walkę z flotą Blake'a, którego flota o zmroku miała 5 straconych okrętów z których Holendrzy zdobyli 2, a uszkodzili znacznie więcej. Holendrzy stracili w wyniku wymiany ogniowej 1 okręt. Pobity Blake wycofał się pod osłoną nocy do swego portu macierzystego w Downs. Tromp nie mógł być w pełni zadowolony z wyników bitwy, gdyż Holendrom wymknęła się okazja całkowitego zniszczenia Anglików.
Zwycięstwo dało Holendrom tymczasową kontrolę na kanale La Manche a także kontrolę nad handlem morskim w tym rejonie. Legenda mówi, że Tromp przypiął miotłę do swego masztu jako znak, że wymiótł swych wrogów z morza.
Bitwa nie tylko wykazała głupotę dzielenia sił w czasie, gdy Holendrzy dysponowali wielką flotą, ale także liczne wady angielskiej marynarki wojennej. Kapitanowie wynajętych statków handlowych niechętnie ryzykowali własnymi statkami w bitwie, podczas gdy okręty państwowe cierpiały na brak ludzi chętnych do służby na nich. W czasie zimowym Blake i komisarze Marynarki Wojennej zreperowali flotę, a także przygotowali instrukcje walki na morzu ("Sailing and Fighting Instructions"), przekazane dowódcom w 1653, włączając pierwsze opisy taktyki liniowej. Około lutego 1653 Anglicy byli już gotowi do boju z Holendrami by odzyskać kontrolę na morzu. Następną bitwą miała być trzydniowa bitwa pod Portland

</doc>
<doc id="563392" url="https://pl.wikipedia.org/wiki?curid=563392" title="Stacey Farber">
Stacey Farber

Stacey Ann Farber (ur. 25 sierpnia 1987 w Toronto) – kanadyjska aktorka. 
Zagrała jako Eleonora 'Ellie' Nash w telewizyjnym serialu "Degrassi: Nowe pokolenie", który emitowano w "CTV" w Kanadzie i w programie "The N", w bloku "Noggin" w Stanach Zjednoczonych.

</doc>
<doc id="563393" url="https://pl.wikipedia.org/wiki?curid=563393" title="Kathy Hilton">
Kathy Hilton

Kathy Hilton, właśc. Kathleen Elizabeth Hilton, z domu Kathleen Avanzino, później Kathleen Richards (ur. 7 kwietnia 1959 roku w Whittier, w stanie Kalifornia) – amerykańska osobistość towarzyska i aktorka, żona milionera Richarda Hiltona.
Życiorys.
Jest córką Kennetha Richardsa (1932-1998) i Kathleen Fenton (zm. marzec 2003). Ma siostry aktorki – Kim Richards (ur. 1964) oraz Kyle Richards (ur. 1969).
24 listopada 1979 poślubiła właściciela sieci hoteli Hilton, Richarda Hiltona. Ma z nim czwórkę dzieci – Paris Hilton (ur. 17 lutego 1981), Nicky Hilton (ur. 5 października 1983), Barrona Hiltona (ur. 7 listopada 1989) i Conrada Hiltona (ur. 3 marca 1994).
W 2005 roku zorganizowała konkurs "Chcę żyć jak Hiltonowie" ("I want to be a Hilton"), w którym spośród 14 uczestników wybrała jedną osobę (według jej uznania) najodpowiedniejszą do „wejścia na salony”. Nagrodą był luksusowy apartament i 200 000 dolarów.

</doc>
<doc id="563394" url="https://pl.wikipedia.org/wiki?curid=563394" title="Kotlet mielony">
Kotlet mielony

Kotlet mielony, w południowej Małopolsce zwany sznyclem – potrawa wykonana najczęściej ze zmielonej surowej karkówki wieprzowej z dodatkiem surowego jajka i tartej bułki (bułka może być również świeża – namoczona w wodzie lub mleku i odciśnięta). Masę mięsną doprawia się do smaku solą i pieprzem oraz ewentualnie dodatkiem usmażonej osobno na maśle drobno posiekanej cebuli lub czosnku. Niektórzy dodają do tego kotleta świeżo posiekaną natkę pietruszki lub inne zioła, np. majeranek.
Wszystkie składniki zostają wymieszane ze sobą, przy czym bułki należy dodać tyle, aby otrzymana masa miała odpowiednią lepkość i dało się z niej formować kotleciki o owalnym kształcie. Na koniec kotlety można obtoczyć w tartej bułce, następnie smaży się je na patelni w niezbyt głębokim tłuszczu (oleju lub na smalcu). Potrawę tę zazwyczaj podaje się wraz z ziemniakami (lub kaszą) oraz surówką. Sznycle serwuje się również w przekrojonej bułce wraz z dodatkami (np. ogórek kiszony, cebula) podobnie jak maczanka krakowska czy hamburger.
Kotlety mielone często wykonuje się również z mięsa drobiowego (z kurczaka – zob. kotlet pożarski – lub indyka), wołowego, wieprzowiny (karminadle) lub z dziczyzny. Odmianą prostokątną z grzankami jest sznycel ministerski.
Kotlety mielone są bardzo popularne w Europie Środkowej, głównie w Polsce.
Ilustracje kolejnych etapów przygotowania potrawy:

</doc>
<doc id="563395" url="https://pl.wikipedia.org/wiki?curid=563395" title="Eutymiusz">
Eutymiusz

Eutymiusz — imię męskie pochodzenia greckiego, od gr. "Ευθυμιος (Euthymios)", które oznaczało: "w dobrym nastroju", wywodząc się od słowa "ευθυμος (euthymos)", stanowiącego złożenie członów "ευ" - "dobry" i "θυμος (thymos)" "dusza, duch". Imię to nosili liczni święci.
Eutymiusz imieniny obchodzi 20 stycznia, 11 marca, 5 maja, 29 sierpnia i 15 października.
Znane osoby noszące imię Eutymiusz:

</doc>
<doc id="563401" url="https://pl.wikipedia.org/wiki?curid=563401" title="Koszykówka na wózkach">
Koszykówka na wózkach

Koszykówka na wózkach – zespołowy sport dla niepełnosprawnych i sport integracyjny. 
Reguły gry są zbliżone do reguł koszykówki. Celem każdej z drużyn jest zdobywanie punktów za celne rzuty do kosza przeciwnika. Boisko ma wymiary 28 na 15 metrów. Czas gry wynosi 4 razy 10 minut. Drużyna składa się z pięciu zawodników.
Rozgrywki międzynarodowe rozgrywane są pod patronatem "International Wheelchair Basketball Federation", natomiast w USA, gdzie sport ten jest najbardziej rozwinięty podlega "National Wheelchair Basketball Association".
Od 1973 odbywają się mistrzostwa świata mężczyzn, a od 1990 kobiet. Od 1997 rozgrywane są mistrzostwa świata juniorów. Koszykówka na wózkach jest też sportem paraolimpijskim.
W kilku krajach (Anglia, Kanada, Australia) osoby sprawne mogą grać w zawodach koszykówki na wózkach w zespołach mieszanych. Gracze w koszykówce na wózkach są podzieleni na klasy w zależności od sprawności funkcjonalnej i rodzaju schorzenia. Jest pięć klas zawodników - klasa 1, 2, 3, 4 i 4.5. oraz 3 grupy pośrednie - 1.5, 2.5 i 3.5. Zawodnicy najmniej sprawni są klasyfikowani do niższych klas i dostają tyle samo punktów (np klasa 1 - 1pkt, klasa 2 - 2pkt. itp.). Im lepsze możliwości funkcjonalne zawodnika tym jest od zakwalifikowany do wyższej klasy. Suma punktów zawodników na boisku nie może przekroczyć 14 (IP, MŚ, ME). W rozgrywkach ligowych (w tym w Polsce) dopuszcza się 14,5 pkt. Limit punktowy dla drużyny stosuje się aby gracze z większym upośledzeniem narządu ruchu mogli grać razem z tymi najsprawniejszymi. W koszykówce integracyjnej zawodnicy sprawni dostają 5 punktów. Najlepsze na świecie drużyny w koszykówce na wózkach to: Kanada, USA, Australia, Holandia, Wielka Brytania, Japonia i Włochy.

</doc>
<doc id="563403" url="https://pl.wikipedia.org/wiki?curid=563403" title="Soccer Manager">
Soccer Manager

Soccer Manager – strategiczno-sportowa gra komputerowa.
Gracz wciela się w rolę trenera i menedżera wybranej drużyny. Do jego podstawowych obowiązków należą wybór składu, treningi, transfery, a także ustalanie taktyki. Troszczy się również o pozyskanie reklamodawców i rozbudowę stadionu.
Rozgrywki.
Rozgrywki krajowe.
Gracz ma do dyspozycji 10 rozgrywek ligowych, w których rozpocznie wraz z klubem pracę. Są to: Angielska ekstraklasa, Druga dywizja, Liga okręgowa, Niemiecka ekstraklasa, Hiszpańska ekstraklasa, Francuska ekstraklasa, Portugalska ekstraklasa, Szkocka ekstraklasa, Holenderska ekstraklasa i Włoska Serie A.
W każdym sezonie rozgrywane są:
Rozgrywki europejskie.
W trakcie danego sezonu drużyna piłkarska może wziąć udział w jednych rozgrywkach europejski, w Lidze Mistrzów bądź w Pucharze UEFA. Jeśli osiągnięcia danego sezonu kwalifikują klub do udziału w większej liczbie rozgrywek, bierze ona udział w turnieju o większym prestiżu. Miejsce takiej drużyny w drugich rozgrywkach zajmuje inny zespół. Rozgrywki europejskie są niezwykle opłacalne i wiążą się z nimi pokaźne wpływy do kasy klubu. Drużyny uczestniczące w prestiżowych rozgrywkach europejskich mogą również liczyć na większe zainteresowanie sponsorów.
Zawodnicy.
Siła zawodnika.
Podstawowym wyznacznikiem siły drużyny gracza są jej piłkarze. Spośród nich użytkownik gry wybiera wyjściową jedenastkę, która będzie walczyć o zwycięstwo w najbliższym spotkaniu.
Drużyna może rozwijać się poprzez zakupy nowych zawodników, solidnemu szkoleniu i wizytom w ośrodkach treningowych. Im lepiej gracz zadba o siłę swojego klubu, tym większe będą jego szanse na zwycięstwo na murawie. Siła drużyny wyliczana jest na podstawie sumy współczynników poszczególnych zawodników.
Każdy piłkarz charakteryzowany jest podstawowym współczynnikiem siły i trzema zdolnościami specjalnymi. Siła zawodnika przybiera wartości od 0,5 do 6,0, symbolizowane gwiazdkami.
Zdolności specjalne.
Piłkarze posiadają niektóre zdolności specjalne od początku gry, a w jej trakcie mogą nabyć nowe. Zdolności specjalne wywierają ogromny wpływ na przebieg gry i modyfikują ogólny wskaźnik zawodnika.
Zdolności specjalne wyświetlane są na wykresie w kształcie drzewka, a piłkarze nie mogą zwykle wyuczyć się ich wszystkich. Zdolności niedostępne dla danego zawodnika są zacieniowane. Te, które piłkarz już opanował obramowane są na zielono. Zdolności, których zawodnik może się wyuczyć są podświetlone.
Zdobycie niektórych zdolności wymaga uprzedniego opanowania innych, tak zwanych „zdolności wymaganych”. Na przykład zawodnik może opanować umiejętność „rzuty karne”, jeśli tylko posiądzie wcześniej zdolności: „strzelanie” i „opanowanie”.
Po opanowaniu wielu wymaganych zdolności specjalnych, piłkarz może zostać „Bogiem Futbolu”.
Zawodnicy nabywają nowych zdolności w toku odpowiedniego szkolenia. Każdy specjalny obóz treningowy jest płatny. Piłkarz zyskuje nową zdolność, gdy wskaźnik jego wyszkolenia w niej osiągnie 100%.
Nowych zdolności mogą wyuczyć się zawodnicy z określonego przedziału wiekowego. Przedział ten wyświetlany jest, wraz z innymi informacjami, w dolnej części ekranu, gdy wskaźnik myszki znajduje się nad odpowiednią ikoną. Tutaj zawarte są również informacje o korzyściach płynących z opanowania danej zdolności.
W grze istnieją także negatywne cechy, które zawodnik może posiadać od początku gry lub nabyć w jej trakcie. Takie cechy źle wpływają na grę piłkarza oraz uniemożliwiają mu pełny rozwój, blokując jedno z trzech miejsc przeznaczonych na zdolności specjalne.
Pasek menu.
Przy dolnej krawędzi ekranu znajduje się pasek narzędzi, zawierający wszystkie menu gry. Aby rozwinąć zawartość danego menu, należy umieścić wskaźnik myszy nad którymś z pól.
Drużyna.
W tym menu znajdują się opcje związane z zarządzaniem drużyną. Za pośrednictwem dostępnych tu opcji można wybrać wyjściową jedenastkę, określić strategię na najbliższe spotkanie, przygotować plan treningów, dokonywać transferów oraz sprawdzić informacje o dowolnym piłkarzu.
Skład.
W tej opcji gracz określa podstawowe parametry drużyny przed kolejnym spotkaniem. Tutaj wybiera 11 piłkarzy, którzy wybiegną na boisko w podstawowym składzie oraz dobiera zawodników na ławkę rezerwowych. Oprócz tego, ekran umożliwia użytkownikowi gry przekazywanie wskazówek taktycznych oraz zapoznanie się z drużyną najbliższego rywala.
Drużyna składa się zawsze z dwudziestu zawodników. Jeśli gracz sprzeda któregoś z nich, jego miejsce zajmie młody, niedoświadczony piłkarz.
Siła zawodnika ilustrowana jest gwiazdkami. Maksymalna wartość, jaką może osiągnąć ten współczynnik to sześć. Jeśli wyświetlane na ekranie gwiazdki nie są wypełnione, dany piłkarz może dzięki odpowiedniemu szkoleniu zwiększyć swoją siłę. Jeśli zawodnik wystawiony zostanie na pozycji, do której nie jest przyzwyczajony, część jego gwiazdek przybierze kolor szary. Szare gwiazdki oznaczają, że na wybranej pozycji dany zawodnik będzie mniej skuteczny niż zwykle. Siłę piłkarza na tej pozycji obrazują pozostałe, złote gwiazdki.
Transfery.
Zanim będziemy chcieli kogoś kupić to najpierw trzeba wybrać obserwatora, jego koszt znajduje się przy jego imieniu. Następnie klub, później zawodnika i wcisnąć start. Na górze po prawej stronie znajduje się wskaźnik powodzenia w negocjacjach, jeżeli dodasz więcej pieniędzy i podkreślisz, że stać cię na wszystkie wymogi danego piłkarza to pasek powodzenia osiągnie 100%!
Obóz szkoleniowy.
Wizyta w obozie szkoleniowym wpływa na wszystkich zawodników w drużynie. Nie wiadomo którzy piłkarze korzystają ze wspólnej sesji treningowej. Wizyta w obozie szkoleniowym wpływa na morale, kondycję i siłę zawodników. Zdolności specjalne nie ulegają żadnym zmianom.
Finanse.
Bank.
W tym dziale można brać pożyczki z banku lub od innych graczy jeżeli gra się w trybie gry wieloosobowej. Można ustawić detale pożyczek, czas na spłacenie, kwota itp.
Informacje o zawodniku.
W tych informacjach możemy znaleźć opis umiejętności, jego koszt, siłę i czy jest w stanie rozegrać następny mecz. Możemy go wysłać na trening, lecz musimy uważnie przyglądać się paskowi wyczerpania. Jeżeli dojdzie on do wykrzyknika to należy natychmiast zakończyć trening, bo jeżeli nie to nasz piłkarz nabawi się kontuzji lub będzie zbyt zmęczony, by grać w następnym meczu.

</doc>
<doc id="563404" url="https://pl.wikipedia.org/wiki?curid=563404" title="Kathy Richards">
Kathy Richards



</doc>
<doc id="563407" url="https://pl.wikipedia.org/wiki?curid=563407" title="Bogumiła Wander">
Bogumiła Wander

Bogumiła Wander (ur. 7 października 1943 w Kaliszu) – polska spikerka i prezenterka Telewizji Polskiej.
Życiorys.
Jest córką aktorki-malarki i multiinstrumentalisty. Miała starszego o cztery lata brata, Włodzimierza, członka zespołu Niebiesko-Czarni.
Ukończyła studia na Wydziale Filozoficzno-Historycznym Uniwersytetu Łódzkiego. Podczas trzeciego roku studiów w 1965 rozpoczęła karierę telewizyjną, zostając spikerką w Łódzkim Ośrodku TVP, do którego trafiła w drodze konkursu. Pięć lat później przeprowadziła się do Warszawy, gdzie wkrótce zaczęła pracę w stołecznym oddziale TVP. Od połowy lat 70. XX wieku zapowiadała na żywo programy w TVP1 i TVP2, a po zróżnicowaniu obu anten w latach 80. pozostała w TVP1. Ponadto była konferansjerką na Festiwalu Piosenki Radzieckiej w Zielonej Górze, Krajowym Festiwalu Piosenki Polskiej w Opolu i festiwalu w Sopocie.
W 1979 przerwała pracę w telewizji, wyjeżdżając z mężem do Brukseli. W 1982 wróciła do Polski i ponownie zaczęła występować w TVP, a także ukończyła podyplomowe studia dziennikarskie na Uniwersytecie Warszawskim. W późniejszych latach, obok pracy jako spikerka, zajęła się również produkcją telewizyjną o tematyce artystycznej, realizowała teleturniej "Panie na planie" i cykliczny magazyn baletowy "Życie na pointach". W 1987 wzięła udział w realizacji filmu Barbary Sass pt. "W klatce", grając w epizodzie samą siebie. W 1989 została członkinią Stowarzyszenia Dziennikarzy Polskich, a przez dziesięć lat pracowała w zarządzie warszawskim tej organizacji. W drugiej połowie lat 90. premierę miały jej dwa filmy dokumentalne: "Conrad Drzewiecki o sobie. To nie ja, to taniec" (1997) i "Andrzej Strumiłło. A-4 dziennik rysowany" (1998).
W 2003 zakończyła pracę w TVP jako prezenterka.
Życie prywatne.
Dwukrotnie zamężna. W 1970 poślubiła Zbigniewa Żołędziowskiego, z którym ma syna, Marka (ur. 1973). Od 2005 jest żoną żeglarza Krzysztofa Baranowskiego.
W 2020 media poinformowały o jej chorobie Alzheimera.

</doc>
<doc id="563408" url="https://pl.wikipedia.org/wiki?curid=563408" title="David Batty">
David Batty

David Batty (ur. 2 grudnia 1968 w Leeds) – angielski piłkarz grający na pozycji pomocnika.
Jest wychowankiem Leeds United. Zadebiutował w tym klubie w 1987. W 1992 roku zdobył z Leeds mistrzostwo Anglii, do tego dołożył z tym klubem dwa Superpuchary Anglii (1992,1993). W 1993 stał się piłkarzem Blackburn Rovers. W 1995 Batty został z tym klubem mistrzem Anglii. Z Blackburn występował w Champions League. W 1996 został piłkarzem Newcastle United. Od 1998 grał ponownie w Leeds United. Z tym klubem był półfinalistą Ligi Mistrzów w 2001. Karierę skończył w 2004 po spadku Leeds do The Championship.
W reprezentacji Anglii grał m.in. na Mistrzostwach Świata 1998. W meczu 1/8 finału z Argentyną nie wykorzystał decydującego karnego i w konsekwencji Anglia odpadła z turnieju.

</doc>
<doc id="563410" url="https://pl.wikipedia.org/wiki?curid=563410" title="Grzegorz Woźniak (prezenter)">
Grzegorz Woźniak (prezenter)

Marian Grzegorz Woźniak (ur. 1 lutego 1940 w Piotrkowie Trybunalskim) – polski dziennikarz telewizyjny, prezenter "Dziennika Telewizyjnego" w TVP w okresie propagandy sukcesu lat 70., były współpracownik Wojskowych Służb Informacyjnych i Służby Bezpieczeństwa (TW "Cezar").
Życiorys.
Pracę w Telewizji Polskiej rozpoczął w latach 60. jako prezenter i reporter "Dziennika Telewizyjnego". Przez pewien czas był głównym prowadzącym sztandarowy program informacyjny "Wieczór z Dziennikiem". W drugiej połowie lat 70. Mariusz Walter zaprosił go do przygotowywania i przedstawiania w mało oficjalny sposób i z dużą dozą humoru ostatnich, wieczornych "Wiadomości Dziennika" na antenie "Studia 2", gdzie również prowadził w ramach niedzielnego wydania "Dziennika Telewizyjnego" magazyn międzynarodowy "Świat", który również był emitowany w godzinach południowych.
W 1963 wstąpił do Polskiej Zjednoczonej Partii Robotniczej. Od 1979 do 1980 był I sekretarzem POP Redakcji "Dziennika Telewizyjnego". Od 1979 do 1980 wchodził w skład egzekutywy, a następnie został sekretarzem Komitetu Zakładowego PZPR w Radiokomitecie.
Po wprowadzeniu stanu wojennego został odsunięty od prowadzenia "Dziennika Telewizyjnego". W 1983 roku zaczął prowadzić boczne wydania "Dziennika" oraz był komentatorem głównego wydania "Dziennika".
W latach 1984–1988 był korespondentem Telewizji Polskiej w Nowym Jorku. W 1984 Stefan Kisielewski umieścił go na tzw. "liście Kisiela" jako osobę zajmującą się aktywnie propagandą w PRL.
Po powrocie do Polski w 1988 zaczął prowadzić, na zmianę z Markiem Tumanowiczem, niedzielne wydania "Dziennika Telewizyjnego"; prowadzone przez niego wydania miały formę "Magazynu Międzynarodowego" (ostatni raz "Dziennik…" poprowadził 5 listopada 1989), gdzie również był komentatorem wydarzeń międzynarodowych zarówno w "Dzienniku Telewizyjnym", jak i w programach Telewizji Polskiej (m.in. prowadził program "Komentarz dnia" w TVP2). Został zwolniony z TVP w listopadzie 1989, na wniosek ówczesnego prezesa Radiokomitetu Andrzeja Drawicza i Jacka Snopkiewicza.
W 1989 bezskutecznie kandydował do Senatu z listy PZPR w województwie piotrkowskim. W latach 90. był członkiem Sojuszu Lewicy Demokratycznej, gdzie w 1993 był doradcą ds. mediów w SLD podczas wyborów parlamentarnych.
Po 1990 przetłumaczył ok. 30 książek z języka angielskiego. Kilka z nich dotyczyło polityki USA. Był także przez pewien czas realizatorem i producentem programów telewizyjnych oraz pisał do kilku tytułów prasowych artykuły dot. tematyki międzynarodowej.
W 1995 był zaangażowany w kampanię wyborczą kandydata na Prezydenta RP Aleksandra Kwaśniewskiego, był również doradcą ds. mediów w sztabie wyborczym Kwaśniewskiego.
Nagrody i odznaczenia.
W 1988 roku został odznaczony medalem PRL z okazji 30-lecia "Dziennika Telewizyjnego". Był również nagrodzony Złotym Ekranem.
Życie prywatne.
Był mężem dziennikarki Ireny Falskiej. W 1988 ożenił się z dziennikarką TVP Barbarą Grad.

</doc>
<doc id="563411" url="https://pl.wikipedia.org/wiki?curid=563411" title="Eulogia (imię)">
Eulogia (imię)

Eulogia – imię żeńskie pochodzenia greckiego. Posiada licznych św. patronów.
Eulogia imieniny obchodzi 21 stycznia, 13 lutego, 1 marca, 11 marca, 5 maja, 25 czerwca, 13 września.
Męski odpowiednik: Eulogiusz
Zobacz też: Eulogia – błogosławieństwo.

</doc>
<doc id="563413" url="https://pl.wikipedia.org/wiki?curid=563413" title="Meinrad">
Meinrad

Meinrad – imię męskie pochodzenia germańskiego, złożone z członów "magin" – "siła, moc" i "rad" – "rada". Patronem tego imienia jest św. Meinrad, mnich benedyktyński z IX wieku.
Meinrad imieniny obchodzi 21 stycznia.

</doc>
<doc id="563415" url="https://pl.wikipedia.org/wiki?curid=563415" title="Bernard (książę Saksonii-Weimaru)">
Bernard (książę Saksonii-Weimaru)

Bernard (ur. 16 sierpnia 1604 w Weimarze, zm. 18 lipca 1639 w Neuenburgu) – książę sasko-weimarski, landgraf Turyngii, wódz protestancki z czasów wojny trzydziestoletniej.
Początki.
Był jedenastym z kolei synem Jana, księcia Saksonii-Weimaru. Otrzymał wyjątkowo dobrą edukację, studiował na uniwersytecie w Jenie, lecz wkrótce udał się na dwór saski księcia elektora, by zająć się ćwiczeniami rycerskimi. W momencie wybuchu wojny trzydziestoletniej stanął po stronie protestantów i służył pod grafem Ernstem von Mansfeldem w bitwie pod Wiesloch (1622), pod margrabią badeńskim Fryderykiem V bił się pod Wimpfen (1622), a ze swym bratem Wilhelmem pod Stadtlohn (1623). Niezniechęcony tymi porażkami wziął udział w kampaniach króla Danii Chrystiana IV, a gdy ten wycofał się z działań wojennych, Bernard udał się do Niderlandów, gdzie w 1629 r. uczestniczył w oblężeniu ’s-Hertogenbosch.
W służbie szwedzkiej.
Gdy w Niemczech wylądował król Szwecji Gustaw II Adolf, Bernard natychmiast dołączył do niego. Przez krótki czas był pułkownikiem w szwedzkiej gwardii konnej. Po bitwie pod Breitenfeld towarzyszył Gustawowi w jego marszu nad Ren. Do bitwy Gustawa Adolfa z Wallensteinem pod Alte Veste w 1632 r. Bernard dowodził licznymi ekspedycjami na obszarze od Mozeli do Tyrolu. Pod Alte Veste wykazał się najwyższą odwagą, a w bitwie pod Lützen w 1632 r., w której zginął Gustaw Adolf, Bernard objął dowództwo, zabijając pułkownika, który nie chciał pozwolić, by jego ludzi użyto do szarży, i na koniec dzięki wściekłej energii wygrał bitwę o zachodzie słońca.
Na początku podlegał swemu bratu Wilhelmowi, który u Szwedów miał stopień generała-lejtnanta. Jednak wkrótce potem stał się samodzielnym wodzem. Bernard organizował liczne zagony w południowych Niemczech, a ze szwedzkim wodzem gen. Gustafem Hornem zorganizował w 1633 udaną inwazję na Bawarię, bronioną przez cesarskiego wodza generała Johanna von Aldringen. Jeszcze w tym roku został nagrodzony, otrzymując dawne biskupstwa Würzburg i Bamberg wraz z tytułem księcia Frankonii. Gdy usadowił tam swoich braci w roli namiestników, wrócił do walki. Jako zatwardziały protestant, egzekwował ciężkie kontrybucje z tych zdobytych katolickich miast. Jego ciągłe zwycięstwa spowodowały, że niemieccy protestanci zaczęli uważać go za zbawcę ich religii. Jednak w 1634 r. Bernard doznał ciężkiej klęski pod Nördlingen.
W służbie francuskiej.
W 1635 r. wstąpił do służby w armii francuskiej, która właśnie przystąpiła do wojny. Był jednocześnie naczelnym wodzem sił Ligi z Heilbronn (liga była sojuszem Szwecji, Francji i książąt protestanckich zachodnich Niemiec – akt założenia podpisano w Heilbronn 23 kwietnia 1633) i jednocześnie generałem w służbie francuskiej. Ta podwójna rola była niezwykle kłopotliwa; w przyszłych kampaniach, prowadzonych z talentem i odwagą, Bernard czasami realizował czysto francuską politykę, podczas gdy innym razem używał francuskich najemników na korzyść książąt niemieckich. Z wojskowego punktu widzenia najbardziej znaczące sukcesy osiągnął podczas operacji nad górnym Renem, w Bryzgowii.
W swoich wielkich kampaniach w 1638 r. wygrał bitwy pod Rheinfelden, pod Wittenweier i Thann, zdobył Rheinfelden (Baden), Fryburg Bryzgowijski i Breisach, przy czym ta ostatnia miała reputację jednej z najpotężniejszych twierdz w Europie. Bernard uzyskał konkretne zapewnienia od Francji, że otrzyma Alzację i Haguenau. Miał nadzieję, że świeżo zdobyta twierdza Breisach stanie się stolicą jego nowego księstwa. Jednak zdrowie jego zaczęło nagle szwankować, stan jego bardzo szybko pogarszał się. Zmarł na początku nowej kampanii, a gubernator Breisach dał się przekupić Francuzom i oddał twierdzę pod ich zarząd. Bernard Weimarski pochowany został w Breisach, jednak później szczątki jego stopniowo przenoszono do Weimaru.

</doc>
<doc id="563417" url="https://pl.wikipedia.org/wiki?curid=563417" title="Patrokles (imię)">
Patrokles (imię)

Patrokles — imię męskie pochodzenia greckiego, od "Πατροκλος (Patroklos)", co oznacza "chwała ojca", będą złożone z "πατρος (patros)" "ojca, ojcowska" i "κλεος (kleos)" "chwała, sława". Patronem tego imienia jest m.in. św. Patrokles z Troyes. 
Patrokles imieniny obchodzi:
Znane postaci o tym imieniu:
Zobacz też:

</doc>
<doc id="563418" url="https://pl.wikipedia.org/wiki?curid=563418" title="Nikita Panin (1718–1783)">
Nikita Panin (1718–1783)

Nikita Iwanowicz Panin (ros. "Ники́та Ива́нович Па́нин"), (ur. 29 września 1718 w Gdańsku, zm. 11 kwietnia 1783 w Petersburgu) – polityk rosyjski, bliski współpracownik cesarzowej Katarzyny II, minister spraw zagranicznych Rosji w latach 1764–1780, zastępca wielkiego mistrza Wielkiej Loży Prowincjonalnej Iwana Perfiljewicza Jełagina.
Życiorys.
Urodził się w Gdańsku jako syn rosyjskiego gubernatora Parnawy.
W 1740 wstąpił do armii rosyjskiej. W 1747 został ministrem pełnomocnym w Kopenhadze, skąd po kilku miesiącach został przeniesiony do Sztokholmu, gdzie przez następne 12 lat (1747–1759) kierował nieformalnie partią antyfrancuską (tzw „partia czapek”) w Riksdagu. Po upadku jej wpływów, odwołany.
W 1760 został ochmistrzem dworu carewicza Pawła. W 1762 poparł przewrót pałacowy Katarzyny II. Jako nieformalny kierownik polityki rosyjskiej był twórcą tzw. Systemu Północnego, aliansu: Rosji, Prus, Rzeczypospolitej, Szwecji i Wielkiej Brytanii przeciwko koalicji państw Burbonów i Habsburgów (Francja, Hiszpania, Austria). Był zwolennikiem utrzymania rosyjskiego protektoratu w Polsce i przeciwnikiem jej rozbioru. Zawiązanie konfederacji barskiej i wybuch wojny rosyjsko-tureckiej, zakończone I rozbiorem Polski przyczyniły się do upadku jego koncepcji politycznych i utraty wpływów na dworze Katarzyny II.
Jego bratankiem był Nikita Pietrowicz Panin (1770–1837).

</doc>
<doc id="563420" url="https://pl.wikipedia.org/wiki?curid=563420" title="Grzyby marynowane">
Grzyby marynowane

Grzyby marynowane – leśne lub uprawiane grzyby jadalne zakonserwowane na różne sposoby przy pomocy octu i ewentualnie dodatkowo pasteryzowane; stosowane jako pikantny dodatek do jedzenia. 
Grzyby marynowane są tradycyjną potrawą kuchni polskiej oraz są charakterystyczne dla innych kuchni narodowych. 
Proces marynowania nadaje grzybom charakterystyczny kwaskowaty smak i atrakcyjny wygląd. Grzyby marynowane mogą być robione w warunkach domowych, jak i produkowane na skalę przemysłową. 
Przyrządzanie wg tradycji polskiej.
Grzyby marynowane przyrządza się ze świeżych grzybów, które są najpierw gotowane i następnie marynowane w zalewie octowej z przyprawami.
Marynowanie.
Marynowanie m.in. grzybów osiąga się przez zalewanie roztworem gorącego octu, co jest szybszą metodą konserwacji, dającą lepszą kontrolę nad teksturą i zawartością soli, ale i uboższy smak, niż kiszenie oparte na fermentacji. Końcowe stężenie octu to ok. 2,5%. Marynowane produkty poddaje się dodatkowo działaniu temperatury, by zapobiec ich psuciu się. Smak można wzmacniać dodając przyprawy lub cukier.
Do marynowania nadają się borowiki, rydze, maślaki, kozaki, opieńki, gąski, pieczarki, kurki, najlepiej małe, młode i jędrne.
Można też wykorzystać młode i zdrowe grzyby większe podzielone na połówki lub ćwiartki. Różne rodzaje grzybów należy marynować osobno. Należy je oczyścić, przyciąć nogi i opłukać z ziemi i piasku.
Receptura.
Proporcje składników na 1 kg grzybów to: 2 dag soli na 1 l wody w której obgotowuje się grzyby, 10 dag cebuli, 1¼ szklanki wody, 1¼ szklanki octu (10%), 5 dag cukru, 1 dag soli, ½ dag przypraw (pieprz, ziele angielskie, liście laurowe).
Grzyby należy wrzucić do niewielkiej ilości wody zagotowanej z solą i cebulą w całości lub połówkach. Po ugotowaniu prawie do miękkości trzeba je wyjąć, odsączyć, włożyć do słoików i poczekać na ostygnięcie. Zalewę octową wytwarza się zagotowując wodę z octem, cukrem, solą i przyprawami; do grzybów wlewa się ją po ostudzeniu. Do słoików można dołożyć sparzone wodą małe cebulki i blanszowane krążki marchewki. Następnie słoiki można zamknąć.
Wytwarzanie.
Oprócz indywidualnego wytwarzania tej potrawy przez konsumentów, grzyby marynowane są produkowane przemysłowo. W sprzedaży detalicznej są dostępne między innymi marynowane pieczarki, kurki, podgrzybki, borowiki, maślaki zwyczajne i rydze, wytwarzane przez różnych producentów. 
Po pasteryzacji ich czas przydatności do spożycia może zostać przedłużony nawet do 3 lat bez konieczności przechowywania w lodówce.
Najczęściej pasteryzowane grzyby marynowane są pakowane do szklanych słoików.
Inne metody konserwowania.
Obok grzybów zakonserwowanych przy pomocy octu lub kwasu octowego, grzyby mogą być zakonserwowane przez dodanie glukonolaktonu tymczasowo zakonserwowane przed dalszą obróbką przy pomocy stężonego roztworu soli kuchennej tzw. solanki. 
Grzyby marynowane mogą też zawierać inne dodatki np. olej. 
W języku angielskim odpowiednikiem polskich grzybów marynowanych są terminy "marinated", lub "pickled" odnoszące się do grzybów przygotowanych lub zakonserwowanych przy użyciu octu lub kwasu octowego. 
Odmiennym sposobem konserwowania świeżych grzybów jest ich kiszenie i ewentualne pasteryzowanie już ukiszonych grzybów.
Sposoby spożycia.
W Polsce wieku XXI grzyby marynowane mogą być dodatkiem do dań z dziczyzny, wieprzowiny, wołowiny i drobiu. Można spożywać jako przystawkę i zakąskę do napojów alkoholowych. Drobno pokrojone grzyby marynowane są też składnikiem sosu tatarskiego. Używa się ich także do garnirowania.
Polskie produkty tradycyjne.
Kilka wariantów grzybów marynowanych zostało zarejestrowanych przez Ministerstwo Rolnictwa i Rozwoju Wsi jako produkt tradycyjny.
W kuchniach różnych kultur kulinarnych.
Tradycja konserwowania grzybów przez ich marynowanie suszenie i kwaszenie funkcjonuje od dawna w kuchniach wielu kultur: europejskiej, azjatyckiej i latynoamerykańskiej. Marynowanie grzybów w occie jest charakterystyczne dla wielu kuchni narodowych, np. rosyjskiej, białoruskiej, estońskiej, żydowskiej (zarówno dla Żydów aszkenazyjskich, jak i sefardyjskich). W kuchni francuskiej do marynowania pieczarek wykorzystuje się winegret. Marynowane grzyby są chętnie nabywane przez chińskich i japońskich konsumentów. W kuchni japońskiej marynowane shiitake są dodawane do licznych już gotowych potraw jako jeden ze składników albo jako ich dekoracja (np. shiitake mogą być marynowane w roztworze octu ryżowego z dodatkiem cukru, soli i pieprzu). Marynowane pieczarki są także wytwarzane w Indiach. Popularyzatorem marynowania grzybów we współczesnej kuchni szwedzkiej jest kucharz-szef Per Morberg, który poleca ich podawanie do dziczyzny, wieprzowiny i rostbefu. Grzyby marynuje się tradycyjnie w krajach śródziemnomorskich, obok marynowania warzyw i ryb. W kuchni włoskiej są serwowane jako jeden z elementów antipasto. Dzikie lub hodowlane grzyby są marynowane w kuchni meksykańskiej, "setas con vinagre" czyli dzikie grzyby w occie są tradycyjną przystawką w Veracruz.
Historia.
Octu jako środka do konserwowania i marynowania żywności używali już Babilończycy – pierwsza wzmianka o tym pochodzi z około 3000 lat przed Chrystusem, natomiast pierwsze przepisy na sporządzanie grzybów marynowanych pojawiły się w książkach kucharskich w połowie XVII wieku.
Dawniej w kuchni angielskiej dodawano marynowane pieczarki do duszenia potraw z mięs, ptactwa, ryb i jajek, a w kuchni polskiej do pieczeni. 
W książkach kucharskich.
Mikołaj Rej w "Żywocie człowieka poczciwego" pisał o suszeniu i soleniu grzybów jako metodach ich przechowywania, ale nie wspominał o marynowaniu w occie, mimo że w tym samym akapicie opisał przygotowanie konserwowanej octem ćwikły z buraków oraz kopru włoskiego. 
W pierwszej polskiej książce kucharskiej "Compendium Ferculorum albo zebranie potraw" z roku 1682, autorstwa Stanisława Czernieckiego, kuchmistrza wojewody krakowskiego Aleksandra Michała Lubomirskiego, autor wymienił różne grzyby niezbędne wśród potrzeb domowych: „Grzyby świeże, Grzyby suche, Rydze świeże, Rydze słone, Pieczarki świeże, Pieczarki w maśle, Smarze świeże”, ale nie wspomniał żadnego rodzaju grzybów marynowanych. 
W książce Jakuba Kazimierza Haura "Oekonomika ziemiańska generalna" (pierwsze wydanie w 1675 roku; późniejsze w 1744 roku) nie ma informacji o marynowaniu grzybów, choć autor radzi w sierpniu grzyby solić i wędzić.
W tym czasie, w 1695 roku, we Francji wydano staraniem Akademii francuskiej słownik "Le dictionnaire de l'Académie françoise, dédié au Roy", który jako ilustrację użycia słowa "mariné" (marynować) podawał zwrot "des champignons marinez" (pieczarki marynowane). W Anglii marynowane grzyby zostały wspomniane w wydanym w 1704 roku słowniku wiejskim "Dictionarium Rusticum &amp; Urbanicum. Or, A Dictionary of All Sorts of Country Affairs, Handicraft, Trading, and Merchandizing" Johna Worlidge'a i Nathana Baileya.
W pierwszej połowie XVIII wieku liczne angielskie książki kucharskie zawierały przepisy marynowania pieczarek, czasem nawet po kilka różnych. Marynowanie grzybów było przy tym omawiane zarówno w podręcznikach gospodarstwa domowego dla kobiet, na przykład w "The Whole Duty of a Woman, Or, An Infallible Guide to the Fair Sex" z 1737 roku, jak też dla mężczyzn, na przykład w "The Complete family-piece; and, country gentleman, and farmer's, best guide", również wydanym w 1737 roku. Z tej ostatniej pochodzi specyficzny przepis z gotowaniem pieczarek w mleku i użyciem gałki muszkatołowej i kwiatu muszkatołowego jako przypraw. Przepis z książki dla kobiet jest co do słowa identyczny.
W wydanej w Berlinie niemieckiej, choć wydrukowanej po łacinie, książce Johanna Gottlieba Gleditscha o grzybach "Methodus fungorum" z 1753 roku wspomniane zostały grzyby marynowane. Także we współczesnym tej książce francuskim słowniku kulinarnym "Dictionnaire des alimens, vins et liqueurs, leurs qualité, leurs effets etc." z 1750 roku znajdował się przepis na marynowanie pieczarek. Po niemiecku przepis na pieczarki marynowane ukazał się w "Oekonomische Encyklopädie" Johanna Georga Krünitza w 1776 roku.
Wydana w 1797 roku angielska książka T. Williamsa, współpracującego z kucharzami londyńskich tawern, "The Accomplished Housekeeper, and Universal Cook", zawiera liczne przykłady wykorzystania marynowanych pieczarek w kuchni. Były one dodatkiem smakowym o charakterze przyprawy do dań z mięsa, ryb i drobiu, a nawet jaj.
W tym samym okresie w Polsce, w tłumaczonej i adaptowanej z francuskiego książce "Kucharz doskonały" Wojciecha Wielądki z 1783 roku nie było przepisu na marynowanie grzybów ani innej o nich wzmianki. Przepisy na grzyby marynowane w occie pojawiły się w polskiej książce kucharskiej z końca XVIII wieku: wydana po raz pierwszy w Dreźnie w 1790 roku anonimowa książka "Gospodarz doskonały" zawierała przepis na marynowane rydze.
W Rosji w 1792 roku wyszła drukiem książka "Новый совершенный российский повар и кандитер, или, Подробный поваренский и кандитерский словарь", zawierająca przepis na marynowanie grzybów z dodatkiem pieprzu, korzenia imbiru i goździków jako przypraw. Przepis zawierała także tłumaczona z niemieckiego broszurka "О грибах, употребляемых в пищу" z 1834 roku, która jako przyprawy proponowała pieprz, liście laurowe, gorczycę i goździki. Marynowanie grzybów leśnych, konkretnie prawdziwków, sugerowało także niemieckie dzieło "Neues auf Erfahrung gegründetes leichtfaßliches Kochbuch für jede Haushaltung" M. A. Salzmanna z 1835 roku.
W Polsce w XIX wieku anonimowa polska pozycja "Kucharka wiedeńska" podawała przepis na konserwowanie pieczarek.
Grzyby marynowane występowały też w książce kucharskiej Lucyny Ćwierczakiewiczowej z 1893 roku, w której autorka podawała sposób ich marynowania. Wskazywała także na alternatywny sposób marynowania grzybów, którego w jej opinii „zwykle używają kucharze”: opłukane grzyby należało wkładać do wrzącej, mocno osolonej wody, a po obgotowaniu odcedzić i zalać w słoju zimnym octem z małą ilością korzeni. 
Potrawa doczekała się także wzmiankowania w radzieckiej encyklopedii „Краткая энциклопедия домашнего хозяйства” (Moskwa, 1960) i w słowniku towarowym „Товарный словарь” (t.III, Moskwa 1957).
Odniesienia kulturowe.
O rożnych rodzajach grzybów marynowanych, np. w occie wiśniowym, z goździkami i włoskimi orzechami czy z porzeczkowym liściem i gałką muszkatołową, serwowanych na talerzach jako przekąski przez Pulcherię Iwanównę gościom, można przeczytać w "Powieściach mniejszych" Nikołaja Gogola, przedstawiających codzienne życie społeczeństwa, w którym żył pisarz.
W powieści Michaiła Bułhakowa "Mistrz i Małgorzata," Behemot zagryza wódkę marynowanymi borowikami, podczas gdy Woland rozmawia ze Stiopą Lichodiejewem w sypialni tego ostatniego, na Sadowej 302a. W tejże samej powieści Arkadiusz Apołłonowicz Siemplejarow, przewodniczący Komisji Akustycznej teatrów moskiewskich, zostaje na końcu przeniesiony na stanowisko kierownika punktu skupu runa leśnego w Briańsku, dzięki czemu mieszkańcy Moskwy „jedzą teraz solone rydze i marynowane prawdziwki, nie mogą się ich nachwalić i są rozentuzjazmowani tym, że Arkadiusz Apołłonowicz zmienił posadę”.
Marynowanymi prawdziwkami i smażoną szczuką zagryzał podczas picia wódki przy ognisku Mariusz Wilk podczas pobytu na Wyspach Sołowieckich w 1999 roku, co opisał w swoim reportażu podróżniczym pt. "Wołoka".
Bohater opowiadania Olgi Tokarczuk "Przetwory" ze zbioru "Opowiadania bizarne" (2018), pięćdziesięcioletni bezrobotny
mężczyzna, żywi się przetworami, które przygotowała przed śmiercią jego matka. Jego ostatni posiłek to zawartość słoika opisanego jako „Grzypki marynowane, 2005”. „Grzypki” były trujące – błąd w zapisie na etykiecie był ostrzeżeniem, które ten zignorował.

</doc>
<doc id="563422" url="https://pl.wikipedia.org/wiki?curid=563422" title="Hegemon">
Hegemon



</doc>
<doc id="563423" url="https://pl.wikipedia.org/wiki?curid=563423" title="Rozpustnik (film)">
Rozpustnik (film)

Rozpustnik (ang. "The Libertine") – film z 2004 roku w reżyserii Laurence’a Dunmore’a. Film jest adaptacją sztuki Stephena Jeffreysa o tym samym tytule, opartej na biografii angielskiego arystokraty i poety Johna Wilmota. Bohater filmu szuka sensu życia w transgresji.

</doc>
<doc id="563425" url="https://pl.wikipedia.org/wiki?curid=563425" title="Parfleche">
Parfleche

Parfleche (wym. parflesz, z – „strzec przed” i – „strzała”) – rodzaj pojemnika z surowej skóry, zwykle składany jak koperta i malowany z wierzchu, służący w przeszłości do przechowywania odzieży, żywności i różnych podręcznych drobiazgów przez wędrujące po Wielkich Równinach plemiona Indian Ameryki Północnej. 
Stosowany przez ponad 40 plemion Indian Ameryki Północnej, w przeszłości wykonywany zwykle przez kobiety. Określenie nawiązuje do indiańskich tarcz z takiej samej surowej skóry, służących do ochrony przed strzałami. 
Obecnie jeden z wyrobów tradycyjnego rzemiosła i sztuki Indian północnoamerykańskich, poszukiwany przez muzea, galerie i kolekcjonerów.

</doc>
<doc id="563427" url="https://pl.wikipedia.org/wiki?curid=563427" title="Coelesyria">
Coelesyria



</doc>
<doc id="563431" url="https://pl.wikipedia.org/wiki?curid=563431" title="Gontyna Kry">
Gontyna Kry

Gontyna Kry - polski zespół blackmetalowy w początkowym okresie działalności zaliczany do nurtu NSBM, obecnie członkowie grupy dystansują się od jakiejkolwiek polityki Gontyna Kry znajduje się na liście Anti-Defamation League wymieniającej zespoły wykonujące "muzykę nienawiści".
Historia.
Zespół powstał pod koniec 1993 w Koszalinie z inicjatywy dwóch osób - Warterza Neura oraz Komesa Lupula Kurhana. Niedługo później dołączył do nich perkusista "Wicher". Treści ich utworów miał charakter antychrześcijański. Pierwsze demo nagrane przez zespół nosi tytuł "Przebudzić ze snu" i pochodzi z 1994 roku; nie zostało ono wydane. Drugie demo "Pusty wieczór", na którym grało dwóch nowych muzyków - Genthar i Krut oraz gościnnie Ekrard, również nie zostało wydane z powodu złej jakości (materiał nie był nagrywany w studio). W 1996 roku zostaje wydane trzecie demo "Oblicza prawd zdradzonych dla krzyża". Z powodu konfliktów wewnątrz zespołu, odchodzi Krut. Materiał nie zostaje wydany dopiero wraz z kolejnym demem "Welowie" pod wspólnym tytułem "Na pohybel chrześcijaństwu". Kompilacja ta pochodzi z 1999 roku.
Podczas nagrywania czwartego dema do zespołu dołącza Thargelion. W 2000 roku grupa wydaje swój pierwszy album "Krew naszych ojców". Zaraz po jego nagraniu z zespołu zostaje wyrzucony K.L.Kurhan. Poza nowym albumem zespół wydał także wznowienie wybranych utworów ze wszystkich dem, w tym także z "Przebudzić ze snu" - pod wspólnym tytułem "Ścieżka zapomnianych prawd". Niedawno do zespołu dołączył kolejny muzyk, o pseudonimie Skowyt Wilcinus. W 2008 staraniem wydawnictwa Eastside ukazał się album "Arystokracja ducha".

</doc>
<doc id="563432" url="https://pl.wikipedia.org/wiki?curid=563432" title="Harry Hopman">
Harry Hopman

Henry Christian Hopman, Harry Hopman (ur. 12 sierpnia 1906 w Glebe, zm. 27 grudnia 1985 w Seminole) – australijski tenisista, zwycięzca siedmiu turniejów wielkoszlemowych w grze podwójnej i mieszanej, legendarny kapitan i twórca potęgi reprezentacji Australii w Pucharze Davisa.
Kariera tenisowa.
Syn dyrektora szkoły, w młodości oprócz tenisa z powodzeniem uprawiał krykiet i squasha (trzykrotnie zdobył mistrzostwo Australii). Był czołowym tenisistą australijskim na przełomie lat 20. i 30., trzykrotnym finalistą mistrzostw Australii w grze pojedynczej, reprezentantem w Pucharze Davisa (z bilansem 4 zwycięstw i 5 porażek w singlu, 4 zwycięstw i 3 porażek w deblu). W latach startów zawodniczych Hopmana w Pucharze Davisa (1928, 1930, 1932) Australia nie odgrywała pierwszoplanowej roli, a trofeum przypadało słynnym francuskim „Czterem Muszkieterom Tenisa”. Przypuszczalnie za największy sukces Hopmana w grze pojedynczej na arenie międzynarodowej można uznać ćwierćfinał mistrzostw USA w 1938, kiedy Australijczyk pokonał rozstawionego z piątym numerem Elwooda Cooke oraz przyszłego triumfatora tego turnieju Dona McNeilla, by ulec dopiero Donowi Budge’owi 3:6, 1:6, 3:6, który dwa mecze później zapewnił sobie pierwszego w historii tenisa Wielkiego Szlema.
Hopman wygrał dwa razy grę podwójną w mistrzostwach Australii, partnerując Jackowi Crawfordowi. W 1930 triumfował w tym turnieju po raz pierwszy w grze mieszanej. W meczu finałowym doszło do spotkania dwóch przyszłych par małżeńskich – z Hopmanem wystąpiła Nell Hall, z Jackiem Crawfordem Marjorie Cox. Kolejne tytuły mistrzowskie w grze mieszanej w Australii Hopman i Hall zdobyli już jako małżonkowie, w 1936, 1937 i 1939. W 1939 Hopman został również mikstowym mistrzem USA, w parze z reprezentantką gospodarzy Alice Marble. Kilkakrotnie przegrywał finały w imprezach wielkoszlemowych – w deblu w Australii w 1931 i 1932, we Francji w 1930 i 1948, w mikście na Wimbledonie w 1932 i 1935. W swoim jedynym wielkoszlemowym finale po II wojnie światowej na mistrzostwach Francji w 1948 uległ, grając w parze z Frankiem Sedgmanem, Jaroslavowi Drobnemu i Lennartowi Bergelinowi. Wymieniając sukcesy zawodnicze Hopmana warto wspomnieć o wygranej w międzynarodowych mistrzostwach Włoch w 1935, kiedy w mikście Australijczykowi partnerowała Jadwiga Jędrzejowska.
W historii tenisa Harry Hopman zapisał się jednak przede wszystkim nie jako zawodnik, a trener i kapitan reprezentacji Australii w Pucharze Davisa. Poprowadził swoich rodaków do szesnastu triumfów w tych prestiżowych rozgrywkach, pełniąc funkcję kapitana (z przerwą) w latach 1938–1969 (łącznie w 22 edycjach). Po raz pierwszy wystąpił w roli kapitana w 1938, powołując do ekipy Johna Bromwicha i Adriana Quista. Amerykanie zdołali w finale w Filadelfii obronić trofeum, dysponując silnym składem – w grze pojedynczej Don Budge i Bobby Riggs, w deblu para Don Budge-Gene Mako. Niezrażony Hopman w kolejnym finale również postawił na Quista i Bromwicha i tym razem odniósł pełny sukces. Wprawdzie osłabieni brakiem Budge’a (przeszedł na zawodowstwo) Amerykanie prowadzili po pierwszym dniu 2:0 (Riggs wygrał z Bromwichem, a Frank Parker z Quistem), ale kolejne punkty przypadły ekipie Hopmana – najpierw Bromwich i Quist pokonali w deblu Jacka Kramera i Joe Hunta, potem Quist odniósł pięciosetowe zwycięstwo nad Riggsem (wyrównując stan meczu), wreszcie Bromwich zadecydował o sukcesie ekipy z antypodów po łatwym zwycięstwie nad Parkerem.
Wybuch II wojny światowej przerwał rywalizację w Pucharze Davisa (chociaż rozgrywano w latach wojny mistrzostwa USA). Po wznowieniu rozgrywek federacja australijska zrezygnowała z usług Hopmana, który zajął się pracą dziennikarską. Cztery edycje z rzędu Pucharu Davisa (1946-1949) przyniosły jednak sukces Amerykanom i w tej sytuacji ponownie kapitanem Australii został Hopman. W 1950 oświeżył on skład, powołując młodszych Franka Sedgmana i Kena McGregora, którzy uzupełnieni o doświadczonego Bromwicha odzyskali trofeum. W kolejnych latach Australia, stale prowadzona przez Hopmana, niemal zmonopolizowała rozgrywki pucharowe. Między 1950 a 1967 jedynie trzy razy udało się Puchar Davisa przejąć Amerykanom (1954, 1958, 1963). Zdecydowana większość finałów w tym okresie toczyła się między Australią i USA, ale od lat 60. skutecznie do rywalizacji włączyły się także Włochy z Nicolą Pietrangeli, Hiszpania z Manuelem Santaną, Meksyk z Rafaelem Osuną, a także Indie z Ramanathanem Krishnanem.
Hopman kładł przede wszystkim nacisk na przygotowanie fizyczne swoich podopiecznych. Nazywany „Lisem” ("Fox") i „Cudotwórcą” ("Miracle Man"), miał opinię trenera, który potrafił uzyskać szczyt formy u zawodników, także tych najwybitniejszych. Do grupy „chłopców Hopmana”, dominujących w latach 50. i 60. na światowych kortów, a potem odgrywających wiodące role w tenisie zawodowym, zaliczano poza Sedgmanem i McGregorem Lew Hoada, Kena Rosewalla, Ashleya Coopera, Merva Rose, Rexa Hartwiga, Mala Andersona, Neale Frasera, Roya Emersona, Roda Lavera, Johna Newcombe, Freda Stolle, Tony’ego Roche. Z najmłodszymi zawodnikami – Johnem Alexandrem i Philem Dentem – Hopman nie zdołał już zdobyć Pucharu Davisa. Z funkcji kapitana reprezentacji zrezygnował w 1969, po niespodziewanej porażce z Meksykiem. Pożegnanie Hopmana z zespołem narodowym niemal zbiegło się z tragedią meksykańskiego bohatera pucharowego, Rafaela Osuny, który wkrótce potem zginął w katastrofie lotniczej.
Zakończywszy pracę z zespołem australijskim Hopman osiedlił się na stałe w USA. Został cenionym trenerem zawodowym, prezydentem Port Washington Tennis Academy. Doradzał takim zawodnikom, jak John McEnroe czy Vitas Gerulaitis. Później przeniósł się na Florydę, gdzie w Largo założył Hopman Tennis Academy. Szkołę tę prowadził z drugą żoną Lucy (Nell Hopman zmarła w 1968). W 1978 został wpisany do Międzynarodowej Tenisowej Galerii Sławy. Zmarł w grudniu 1985.
W uznaniu zasług Hopmana dla tenisa, a także jego sukcesów w grze mieszanej, jego imię nosi turniej nazywany nieoficjalnymi mistrzostwami świata w mikście. Puchar Hopmana zainaugurowano w 1991 w Perth, a regularnym gościem tej imprezy jest Lucy Hopman.

</doc>
<doc id="563433" url="https://pl.wikipedia.org/wiki?curid=563433" title="Yousuf Karsh">
Yousuf Karsh

Yousuf Karsh, właśc. Howsep Karshian (ur. 23 grudnia 1908 w Mardin w Turcji, zm. 13 lipca 2002 w Bostonie) – kanadyjski fotograf ormiańskiego pochodzenia. Specjalizował się w portretach. Zasłynął zdjęciami Winstona Churchilla ("The Roaring Lion", 1941) i Ernesta Hemingwaya (1957).

</doc>
<doc id="563435" url="https://pl.wikipedia.org/wiki?curid=563435" title="Ildefonsa">
Ildefonsa

Ildefonsa – imię żeńskie pochodzenia germańskiego. Wywodzi się od słów "hild" "walka, potyczka" i "funs " "gotowy", co mogło oznaczać "gotową do walki". Patronem tego imienia jest św. Ildefons z Toledo, zakonnik, biskup (VII wiek).
Ildefonsa imieniny obchodzi 23 stycznia.

</doc>
<doc id="563437" url="https://pl.wikipedia.org/wiki?curid=563437" title="Zauropodomorfy">
Zauropodomorfy

Zauropodomorfy (Sauropodomorpha) – grupa długoszyjnych, roślinożernych dinozaurów z rzędu gadziomiednicznych wśród których były największe zwierzęta, jakie kiedykolwiek chodziły po Ziemi.
Morfologia.
Ich długa szyja, zakończona małą głową, masywny tułów i długi ogon dla zrównoważenia, wskazują, że przystosowane były do pobierania pokarmu wysoko wśród drzew. Poruszały się na wszystkich czterech kończynach, chociaż pierwsze zauropodomorfy potrafiły chodzić na dwóch nogach i były wszystkożerne. Zęby miały kształt łyżkowaty lub kołkowaty. Ich szczęki pracowały jak nożyce odcinając roślinność. Nie żuły pokarmu zębami, tylko – podobnie jak to robią ptaki i krokodyle – połykały kamienie (kamienie żołądkowe czyli gastrolity), które działają jak żarna, miażdżąc twarde włókna roślinne na miał. Przód górnej szczęki zaginał się tworząc coś na kształt dzioba.
Najstarsze znane zauropodomorfy, takie jak "Panphagia" i "Saturnalia", były małe i smukłe (do 1,5 m długości), ale pod koniec triasu przedstawiciele tej grupy byli już największymi dinozaurami swoich czasów i dalej zwiększali rozmiary. Ostatecznie największe zauropody, jak superzaur, diplodok i argentynozaur, osiągnęły 30–40 m długości i 65–110 t wagi.
Pierwsze zauropodomorfy były dwunożne, ale z czasem, kiedy ich rozmiar powiększał się, dość szybko przyjęły pozycję czworonożną, a na tylnych nogach stawały tylko aby dosięgnąć wysokich gałęzi drzew. Niektóre wczesne zauropodomorfy mogły być zwierzętami wszystkożernymi – co wydaje się prawie pewne – a ich wspólny przodek z innymi Saurischia był mięsożercą.
Miały duże nozdrza ("nares") i zachowały kciuk ("pollux") z dużym pazurem, który mógł służyć do obrony – chociaż ich podstawową adaptacją obronną był zwykle rozmiar.
Filogeneza.
Uproszczony kladogram według "The Dinosauria":
Fragment kladogramu według Pisaniego i współpracowników z 2002 (zmodyfikowano):

</doc>
<doc id="563438" url="https://pl.wikipedia.org/wiki?curid=563438" title="Vic Seixas">
Vic Seixas

Elias Victor „Vic” Seixas (ur. 30 sierpnia 1923 w Filadelfii) – amerykański tenisista, zwycięzca 15 turniejów wielkoszlemowych w grze pojedynczej, podwójnej i mieszanej, zdobywca Pucharu Davisa.
Kariera tenisowa.
Praworęczny, wszechstronny tenisista, operujący zarówno solidnymi zagraniami z głębi kortu, jak i skutecznym wolejem, znany był z dobrego przygotowania fizycznego i waleczności na korcie. Do jego najlepszych uderzeń zaliczano zagrania kombinacyjne – topspinowego loba oraz dropszot. Pilot w czasie II wojny światowej, absolwent University of Southern California, największe sukcesy odniósł jako gracz dojrzały, 30-latek, wszystkie piętnaście tytułów wielkoszlemowych wygrywając w ciągu zaledwie pięciu lat (1952-1956). W mistrzostwach USA wystąpił między 1940 a 1969 rekordowe 28 razy, trzynaście razy znalazł się w czołowej dziesiątce rankingu amerykańskiego – na przestrzeni dwudziestu czterech lat (1942-1966, później rekord ten wyrównał Pancho González).
Po raz pierwszy wystąpił w wielkoszlemowym finale gry pojedynczej w 1951 na mistrzostwach USA, ale musiał uznać wyższość Australijczyka Franka Sedgmana. Dwa lata później lepszy w finale tego turnieju od Seixasa okazał się reprezentacyjny kolega Tony Trabert. Dopiero trzeci występ finałowy przyniósł mu końcowy sukces, kiedy w finale mistrzostw USA w 1954 Seixas pokonał w czterech setach Rexa Hartwiga. W 1953 Seixas triumfował w grze pojedynczej na Wimbledonie, rozstrzygając na swoją korzyść finał z Duńczykiem Kurtem Nielsenem. W finale mistrzostw Francji w tymże roku Amerykanin uległ Kenowi Rosewallowi.
W imprezach zaliczanych do Wielkiego Szlema gry podwójnej nie udało mu się wygrać jedynie na Wimbledonie (chociaż zaliczył dwa przegrane finały). Dwukrotnie triumfował w mistrzostwach USA, również dwukrotnie w mistrzostwach Francji, raz w mistrzostwach Australii. Deblowe niepowodzenie wimbledońskie powetował sobie w grze mieszanej, w której ustanowił rekord czterech wygranych z rzędu, trzykrotnie partnerując Doris Hart i raz w parze z Shirley Fry. Ponadto zdobył trzy razy tytuł mistrza USA i raz mistrza Francji w mikście (za każdym razem z Hart). Mistrzostwo USA zdobywał także w mniej prestiżowych turniejach na innych nawierzchniach – na kortach ziemnych w singlu (1953, 1957) i deblu (1949 z Samem Matchem i 1954 z Tonym Trabertem), na kortach twardych w deblu (1948 z Tedem Schroederem), w hali w deblu (1955 z Tonym Trabertem, 1956 z Samem Giammalvą).
W zespole narodowym w Pucharze Davisa zadebiutował w 1951. Rozpoczął wówczas finał z broniącymi trofeum Australijczykami od pokonania Mervyna Rose, ale w decydującym piątym meczu finału uległ Frankowi Sedgmanowi. Seixas występował nieprzerwanie do 1957 i we wszystkich tych edycjach Pucharu Davisa w finałach spotykali się Amerykanie z Australijczykami. Jedynie w 1954 Puchar zdobyli Amerykanie, rozstrzygając wówczas rywalizację już drugiego dnia w deblu. Na otwarcie finału w 1954 Trabert pokonał Hoada, potem Seixas wygrał z Rosewallem (który był jednym z jego najtrudniejszych rywali), a w deblu Seixas i Trabert wygrali z Hoadem i Rosewallem w czterech setach. W tej sytuacji bez znaczenia były już porażki Amerykanów ostatniego dnia (Seixas uległ Hartwigowi, Trabert Rosewallowi). W finałach w 1955 i 1956 Seixas pozostawał bez zdobyczy punktowej, ulegając w obu spotkaniach w singlu Rosewallowi i Hoadowi. W 1957 zdołał pokonać Mala Andersona, ale uczynił to dopiero trzeciego dnia finału, kiedy losy rywalizacji były już rozstrzygnięte na korzyść Australii. Trzykrotnie Seixas pełnił funkcję kapitana reprezentacji daviscupowej – w 1952, 1957 i 1964. Także w 1964 musiał uznać w finale wyższość Australii (powołał do ekipy Chucka McKinleya i Dennisa Ralstona). Bilans jego występów w Pucharze Davisa to 24 zwycięstwa i 12 porażek w grze pojedynczej, a w deblu 14 zwycięstw i 5 porażek. Pod względem liczby występów w Pucharze Davisa pozostawał rekordzistą do czasu Johna McEnroe.
Przez niemal całą aktywną karierę pozostawał amatorem, konsekwentnie odmawiając podpisania kontraktu zawodowego. Wygrał łącznie 56 turniejów amatorskich, jeszcze w 1966 rozstrzygając na swoją korzyść jeden z dłuższych pojedynków w historii tenisa z młodszym o 20 lat rywalem – pokonał na turnieju w Filadelfii Australijczyka Billa Bowreya 32:34, 6:4, 10:8. W nieoficjalnym rankingu światowym magazynu "Daily Telegraph" najwyżej znalazł się w 1953 – na 3. miejscu, za Trabertem i Rosewallem, a przed Drobným i Hoadem. Na zawodowe występy w gronie weteranów zdecydował się dopiero jako 50-latek (w ramach tzw. "Grand Masters Circuit"). Figurował już wówczas w Międzynarodowej Tenisowej Galerii Sławy, gdzie został wpisany w 1971.

</doc>
<doc id="563440" url="https://pl.wikipedia.org/wiki?curid=563440" title="Frank Sedgman">
Frank Sedgman

Frank Allan Sedgman (ur. 29 października 1927 w Mount Albert, Wiktoria) – tenisista australijski, zwycięzca 22 turniejów wielkoszlemowych w grze pojedynczej, podwójnej i mieszanej, w tym pięciu w singlu, zdobywca deblowego Wielkiego Szlema 1951, zdobywca Pucharu Davisa.
Kariera tenisowa.
Frank Sedgman, zawodnik praworęczny, słynął z waleczności na korcie, skutecznej gry wolejowej i silnego forhendu. Posiadał także intuicję tenisową, która pozwalała mu przewidywać zagrania rywali. Był pierwszym po II wojnie światowej australijskim mistrzem Wimbledonu, kiedy w finale w 1952 pokonał Jaroslava Drobnego. W tym samym roku jako ostatni dotychczas mężczyzna uzyskał na londyńskiej trawie „potrójną koronę”, wygrywając również debel z Kenem McGregorem i mikst z Doris Hart. Był również pierwszym powojennym zwycięzcą mistrzostw USA z Australii w 1951. Pokonał wówczas w finale Vica Seixasa, a rok później obronił tytuł kosztem amerykańskiego weterana Gardnara Mulloya. Również dwa razy triumfował w singlu w mistrzostwach Australii, w 1949 pokonując w finale Johna Bromwicha, a w 1950 Kena McGregora. Trzykrotnie w singlowych finałach wielkoszlemowych schodził z kortu pokonany, w tym w mistrzostwach Francji w 1952, kiedy lepszy w czterech setach okazał się Jaroslav Drobný. W tym samym roku w mistrzostwach Australii Sedgman uległ w finale McGregorowi, a w 1950 w swoim pierwszym wimbledońskim finale musiał uznać wyższość Amerykanina Budge’a Patty’ego.
Do pięciu wygranych singlowych Sedgman dołożył łącznie siedemnaście triumfów w grach podwójnych. Zanotował m.in. rekordową serię ośmiu z rzędu wygranych turniejów wielkoszlemowych w deblu, począwszy od mistrzostw USA w 1950. Turniej ten wygrał w parze z Johnem Bromwichem, a następne siedem imprez wspólnie z Kenem McGregorem, zaliczając klasycznego Wielkiego Szlema w 1951. Był to jedyny Wielki Szlem w grze podwójnej mężczyzn w dotychczasowej historii tenisa. Prawdopodobnie najbliżsi powtórzenia tego osiągnięcia byli sami Sedgman i McGregor już rok później, kiedy wygrali trzy pierwsze imprezy, a w finale mistrzostw USA ulegli po wyjątkowo wyrównanym meczu Mervowi Rose i Vicowi Seixasowi 6:3, 8:10, 8:10, 8:6, 6:8. Łącznie Sedgman wygrywał mistrzostwa Australii po dwa razy w deblu i mikście, mistrzostwa Francji i USA również po dwa razy w tych konkurencjach, Wimbledon trzy razy w deblu i dwa razy w mikście. Ponadto zaliczył cztery przegrane finały deblowe i trzy mikstowe. Łączna liczba triumfów – 22 – stawia go w gronie zwycięzców wielkoszlemowych na trzecim miejscu wśród mężczyzn, za rodakami Royem Emersonem i Johnem Newcombe, a przed Amerykaninem Williamem Tildenem i innym Australijczykiem Rodem Laverem.
Sedgman wygrywał również inne turnieje, m.in. w 1952 międzynarodowe mistrzostwa Włoch w grze pojedynczej i podwójnej. W 1949 po raz pierwszy pojawił się w czołowej dziesiątce nieoficjalnego rankingu światowego „Daily Telegraph”, by w 1951 i 1952 zajmować miejsce na szczycie. W 1949 także zadebiutował w reprezentacji Australii w Pucharze Davisa i rychło okazał się sztandarową postacią ekipy trenera Harry Hopmana. Wprawdzie w finale w 1949 Sedgman musiał uznać wyższość zarówno Pancho Gonzáleza, jak i Teda Schroedera, a trofeum pozostało przy Amerykanach, ale w pozostałych trzech edycjach w których brał udział – 1950, 1951, 1952 – Puchar przypadał Australijczykom. We wszystkich tych finałach ponownie rywalami ekipy australijskiej byli Amerykanie. W 1950 Sedgman, jako pierwszy reprezentant Australii od 1911, zdobył w finale komplet punktów, wygrywając dwa single i debel (w 1911 podobne osiągnięcie zanotował Norman Brookes). Równie skuteczny był w kolejnych dwóch finałach (zgodnie z ówczesnym regulaminem reprezentacja broniąca trofeum występowała jedynie w meczu o tytuł), pokonując w 1951 Schroedera i Seixasa, a w 1952 Seixasa i Tony Traberta. Zdobywał również punkty w deblu (w 1950 partnerował Bromwichowi, w dwóch pozostałych finałach McGregorowi). W deblu w Pucharze Davisa pozostał niepokonany (przy dziewięciu wygranych meczach), w grze pojedynczej bilans jego występów to 16 zwycięstw i 3 porażki.
Po dwuletnim przodownictwie w rankingach amatorskich Sedgman zdecydował się ostatecznie na przejście na zawodowstwo. Podobno opóźnił decyzję o rok po perswazjach kibiców australijskich, którzy nawet ufundowali swojemu idolowi stację benzynową, by miał się z czego utrzymywać i kontynuować występy amatorskie. W 1953 Sedgman został jednak tenisistą profesjonalnym i podpisał kontrakt z Jackiem Kramerem, z którym stoczył serię pojedynków (tzw. tour). Podobnie jak miało to miejsce w większości debiutów zawodowych, przyzwyczajony do ciągłej rywalizacji na najwyższym poziomie Kramer wyszedł z tej konfrontacji obronną ręką, wygrywając łącznie 54 spotkań (przy 41 wygranych Sedgmana). W 1954 Sedgman uczestniczył w serii pojedynków z dwoma rywalami, Pancho Gonzalezem i Pancho Segurą, z której zwycięsko wyszedł Gonzalez. Ten sam zawodnik był kilkakrotnie rywalem Australijczyka także w turniejach zawodowych, m.in. pokonał Sedgmana w finale profesjonalnych mistrzostw USA w 1954 i 1961. Gonzalez i Sedgman rozegrali także mecz na kortach Wimbledonu w 1956, stojący na bardzo wysokim poziomie i zakończony zwycięstwem Amerykanina 4:6, 11:9, 11:9, 9:7. W 1961 Sedgman został zawodowym mistrzem USA w deblu w parze z Andrésem Gimeno.
Pozostając przez większość zawodowej kariery w cieniu bardziej znanych rywali – Kramera, Gonzaleza czy Segury – Sedgman grał pierwszoplanową rolę dopiero w połowie lat 70. w cyklu rozgrywek weteranów (powyżej 45 lat) "Grand Masters Circuit", w którym triumfował w 1975, 1977 i 1978. Australijczyk zapisał się w historii tenisa także jako pierwszy zawodowiec, który w ciągu jednego sezonu zarobił ponad 100 tysięcy dolarów (1953). W 1979 został uhonorowany miejscem w Międzynarodowej Tenisowej Galerii Sławy.

</doc>
<doc id="563441" url="https://pl.wikipedia.org/wiki?curid=563441" title="Toxic (singel Britney Spears)">
Toxic (singel Britney Spears)

Toxic – utwór amerykańskiej wokalistki Britney Spears, zarazem drugi drugi singiel z jej czwartego albumu pt. "In the Zone", wydany w styczniu 2004 nakładem wytwórni Jive Records. Utwór napisali Cathy Dennis i Henrik Jonback oraz Christian Karlsson i Pontus Winnberg, którzy jako duet Bloodshy &amp; Avant zajęli się także produkcją piosenki.
Do utworu zrealizowano teledysk w reżyserii Josepha Kahna, w którym Spears występuje m.in. w roli stewardesy, rudowłosej kobiety jadącej na motocyklu oraz superbohaterki o czarnych włosach.
Piosenka opowiada o dziewczynie, która jest uzależniona od mężczyzny i za wszelką cenę chce go zdobyć.
Utwór pisano z myślą o Janet Jackson, jednak piosenkarka ostatecznie odrzuciła utwór. Nagrania utworu odmówiła także Kylie Minogue. Ostatecznie piosenkę nagrała Britney Spears.
Magazyn "Rolling Stone" umieścił utwór na 44. miejscu listy najlepszych piosenek dekady.

</doc>
<doc id="563442" url="https://pl.wikipedia.org/wiki?curid=563442" title="Sauropodomorpha">
Sauropodomorpha



</doc>
<doc id="563443" url="https://pl.wikipedia.org/wiki?curid=563443" title="Budge Patty">
Budge Patty

John Edward Patty, Budge Patty (ur. 11 lutego 1924 w Fort Smith, zm. 3 października 2021 w Lozannie) – amerykański tenisista, zwycięzca czterech turniejów wielkoszlemowych, w tym Wimbledonu i mistrzostw Francji w grze pojedynczej, reprezentant kraju w Pucharze Davisa.
Kariera tenisowa.
Jego przydomek „Budge” nie pochodził od nazwiska słynnego tenisisty Dona Budge, ale od angielskiego słowa „budge”. Jak wspominał Patty, określił go tak brat, co miało żartobliwie nawiązywać do lenistwa i bezruchu przyszłego sportowca. Patty wychowywał się w Los Angeles, tam także nauczył się grać w tenisa. W czasie II wojny światowej został powołany do wojska i służył w Europie. Po wojnie pozostał na tym kontynencie, osiągając szereg sukcesów sportowych i zyskując inny przydomek – „Amerykanina w Paryżu”.
Praworęczny Patty znany był ze skutecznej gry z głębi kortu (słynął m.in. z minięć) i cieszył się opinią jednego z najbardziej stylowych tenisistów swojej epoki. Dysponował również dobrym wolejem forhendowym. W czasie kariery amatorskiej wygrał łącznie 76 turniejów, figurując w latach 1947–1957 w czołowej dziesiątce nieoficjalnego rankingu światowego. Na czele tej klasyfikacji znalazł się w 1950, kiedy jako drugi Amerykanin w historii – po Donie Budge w 1938 – wygrał w jednym sezonie na mączce kortów Rolanda Garrosa i na trawie Wimbledonu. W Paryżu pokonał w finale Jaroslava Drobnego w pięciu setach, w Londynie zwyciężył w półfinale rozstawionego z numerem drugim Billa Talberta, a w finale najwyżej rozstawionego Franka Sedgmana w czterech setach. Obrona tytułów w 1951 nie powiodła się Patty’emu – w mistrzostwach Francji odpadł w 1/8 finału ze Szwedem Lennartem Bergelinem, na Wimbledonie w drugiej rundzie z Hamiltonem Richardsonem.
W 1948 Patty przegrał w półfinale paryskiej imprezy wielkoszlemowej z Drobnym w pięciu setach, a rok później doszedł do finału – w półfinale pokonał Pancho Gonzáleza, w finale uległ Frankowi Parkerowi. W półfinale w 1954 musiał uznać wyższość Tony’ego Traberta. Był również w półfinałach Wimbledonu w 1954 (porażka z Drobnym) i w 1955 (porażka z Trabertem). Słabiej wypadał w mistrzostwach USA, gdzie najwyżej doszedł do ćwierćfinału w 1951, ulegając Dickowi Savittowi. Europejskie korty ziemne przyniosły mu szczęście także w Rzymie, gdzie w 1954 triumfował w międzynarodowych mistrzostwach Włoch.
Na szczególną uwagę zasługują pojedynki Budge’a Patty’ego z reprezentantem Czechosłowacji (potem Egiptu) Jaroslavem Drobným. Spotykali się oni wielokrotnie w najważniejszych turniejach. W trzeciej rundzie Wimbledonu 1953 rywale stoczyli przeszło 4-godzinny pojedynek, który na swoją korzyść rozstrzygnął Drobný, chociaż – podobno pierwszy raz w życiu – musiał zmagać się ze skurczami mięśni, a także prowadzeniem Patty’ego 2:1 w setach, trzema piłkami meczowymi w czwartej partii i kolejnymi trzema w secie ostatnim. Mecz, przy zapadających ciemnościach, zakończył się wynikiem 8:6, 16:18, 3:6, 8:6, 12:10, a czas trwania – 4 godziny i 20 minut – pozostawał rekordem Wimbledonu do 1969 (5 godzin i 12 minut grali wówczas w pierwszej rundzie Pancho González i Charlie Pasarell). Inny mecz Patty i Drobný stoczyli 20 lutego 1955 w finale turnieju w Lyonie. Na długo przed wprowadzeniem tie-breaka tenisiści rozegrali równo sto gemów, by zrezygnować z kontynuowania meczu przy stanie 19:21, 10:8, 21:21 i podzielić się pierwszą nagrodą.
W 1957 Patty i starszy 10 lat Gardnar Mulloy (wówczas 43-letni) wygrali grę podwójną na Wimbledonie. W finale pokonali rozstawionych z pierwszym numerem dużo młodszych australijskich rywali – 22-letniego Lew Hoada i 23-letniego Neale’a Frasera 8:10, 6:4, 6:4, 6:4. Kilka miesięcy później weterani doszli także do finału mistrzostw USA, gdzie przegrali z Fraserem i Ashleyem Cooperem. Jedyny tytuł w grze mieszanej Patty zdobył w pierwszej powojennej edycji mistrzostw Francji, kiedy w parze z Pauline Betz pokonał w finale Toma Browna i Dorothy Cheney 7:5, 9:7.
Stale rezydujący w Europie Patty był pomijany w krajowych rankingach amerykańskich i jedyny raz w czołowej dziesiątce tej klasyfikacji znalazł się w 1951, kiedy był w ćwierćfinale mistrzostw USA oraz wystąpił w Pucharze Davisa. W ramach tych rozgrywek rozegrał dwa mecze – jeden w singlu i jeden w deblu – pozostając niepokonany, ale zabrakło go w składzie na finał 1951, w którym Amerykanie (Vic Seixas, Ted Schroeder, Tony Trabert) ulegli Australijczykom. Patty zdobył natomiast dwa tytuły halowego mistrza USA – w 1950 w mikście z Nancy Chafee i dwa lata później w deblu z Billem Talbertem.
W 1977, roku jubileuszu 100-lecia Wimbledonu, dawny triumfator tej imprezy został uhonorowany miejscem w Międzynarodowej Tenisowej Galerii Sławy.

</doc>
<doc id="563444" url="https://pl.wikipedia.org/wiki?curid=563444" title="Dick Savitt">
Dick Savitt

Dick Savitt, właśc. Richard Savitt (ur. 4 marca 1927 w Bayonne, zm. 6 stycznia 2023 w Nowym Jorku) – amerykański tenisista, zwycięzca mistrzostw Australii i Wimbledonu w grze pojedynczej, reprezentant kraju w Pucharze Davisa.
Kariera tenisowa.
Praworęczny Amerykanin znany był głównie z silnych uderzeń z głębi kortu (zwłaszcza bekhendu), które umiejętnie wykorzystywał na szybkich nawierzchniach, dysponując także skutecznym serwisem. W 1950 po raz pierwszy znalazł się w czołowej dziesiątce krajowego rankingu amatorskiego. W kolejnym sezonie uzyskał szczytową dyspozycję, wygrywając mistrzostwa Australii i Wimbledon. W finale australijskiej imprezy pokonał w czterech setach reprezentanta gospodarzy Kena McGregora, zostając pierwszym amerykańskim triumfatorem od 1938, kiedy wygrał Don Budge. Na Wimbledonie Savitt, który uczestniczył w turnieju jako debiutant, został rozstawiony z szóstym numerem i skorzystał z porażek swoich głównych rywali – Frank Sedgman (nr 1. rozstawienia) uległ w ćwierćfinale Herbertowi Flamowi, Jaroslav Drobný odpadł w trzeciej rundzie z Brytyjczykiem Tonym Mottramem, obrońca tytułu Budge Patty poniósł porażkę w drugiej rundzie z Hamiltonem Richardsonem. Herbert Flam okazał się dla Savitta najtrudniejszym przeciwnikiem, kiedy w meczu półfinałowym był o krok od wyniku 2:0 w setach – prowadził 6:1, 5:1. Savitt zdołał ostatecznie wygrać drugiego seta 15:13, ostatecznie kończąc rywalizację w pięciu setach. W finale ponownie zmierzył się z McGregorem i tym razem wygrał bez straty seta.
W pozostałych turniejach wielkoszlemowych w 1951 Savitt również dochodził do dalekich rund – w mistrzostwach Francji odpadł w ćwierćfinale z późniejszym triumfatorem Jaroslavem Drobným, w mistrzostwach USA uległ w półfinale Vicowi Seixasowi. Wyniki te dały mu pozycję wicelidera zarówno w klasyfikacji amerykańskiej (za Seixasem), jak i nieoficjalnym rankingu światowym (za Sedgmanem). W 1952 w obronie wielkoszlemowych tytułów Savitt przegrał w półfinale mistrzostw Australii z McGregorem i w ćwierćfinale Wimbledonu z Mervynem Rose. W półfinale mistrzostw USA był w 1950 (przegrał z Arthurem Larsenem), w ćwierćfinale w 1952, 1956 i 1958. W 1956 odpadł z późniejszym zwycięzcą Kenem Rosewallem 4:6, 5:7, 6:4, 10:8, 1:6.
W grze podwójnej nie udało się Savittowi triumfować w imprezie wielkoszlemowej – był dwukrotnie w finale mistrzostw Francji w parze z Gardnarem Mulloyem, za każdym razem przegrywając z Kenem McGregorem i Frankiem Sedgmanem. Trzykrotnie wygrywał w grze pojedynczej halowe mistrzostwa USA, w 1952 pokonując w finale Billa Talberta 6:2, 6:3, 6:4, w 1958 Budge’a Patty’ego 6:1, 6:2, 3:6, 12:10, w 1961 ówczesnego lidera rankingu amerykańskiego Whitneya Reeda 6:2, 11:9, 6:3. Savitt wystąpił jeszcze w dwóch finałach tego turnieju, w 1959 przegrywając z pochodzącym z Peru Alexem Olmedo 9:7, 3:6, 4:6, 7:5, 10:12.
Savitt, absolwent Uniwersytetu Cornella, w składzie amerykańskiej reprezentacji daviscupowej znalazł się w 1951, i to w meczach z mniej wymagającymi rywalami (Japonią i Kanadą). Bilans jego występów to trzy singlowe wygrane, bez porażki. Zabrakło go w przegranym finale z Australijczykami, w którym USA reprezentowali Vic Seixas, Ted Schroeder i Tony Trabert.
W 1976 Savitt został wpisany do Międzynarodowej Tenisowej Galerii Sławy. Uczestniczył w turniejach weteranów, zdobywając m.in. w 1981 mistrzostwo USA w kategorii „ojciec i syn” z synem Robertem.

</doc>
<doc id="563446" url="https://pl.wikipedia.org/wiki?curid=563446" title="Tony Trabert">
Tony Trabert

Tony Trabert, właśc. Marion Anthony Trabert (ur. 16 sierpnia 1930 w Cincinnati, zm. 3 lutego 2021 w Ponte Vedra Beach) – amerykański tenisista, zwycięzca 10 turniejów wielkoszlemowych w grze pojedynczej i podwójnej, zdobywca Pucharu Davisa.
Kariera tenisowa.
Był wszechstronnym sportowcem, w czasie studiów na University of Cincinnati reprezentował uczelnię w koszykówce. Również jako student tego uniwersytetu w 1951 zdobył tenisowe mistrzostwo międzyuczelniane USA w grze pojedynczej ("Intercollegiate"). W tym samym roku zadebiutował w reprezentacji USA w Pucharze Davisa oraz po raz pierwszy pojawił się w czołówkach rankingów amerykańskiego i światowego.
W początkowym okresie jego kariery opiekował się nim rodak Bill Talbert, z którym osiągnął pierwszy wielki sukces międzynarodowy – deblowe mistrzostwo Francji w 1950, po finałowym zwycięstwie nad Jaroslavem Drobným i Erikiem Sturgessem. W tym samym roku Trabert doszedł w deblu do półfinału Wimbledonu, tym razem w parze z Budge’em Pattym, w ćwierćfinale pokonując Talberta i Kena McGregora po niezwykle zaciętym meczu 6:4, 31:29, 7:9, 6:2. 60 gemów, jakie tenisiści rozegrali w drugim secie, przeszło do historii Wimbledonu jako rekord.
Dalsze indywidualne sukcesy nieco opóźniła służba wojskowa. Na wielkoszlemowy tytuł singlowy Tony Trabert czekał do 1953, kiedy w finale mistrzostw USA pokonał Vica Seixasa. Rok później triumfował na kortach im. Rolanda Garrosa, po trzysetowym finale z rodakiem Artem Larsenem. W 1955 Trabert zdominował tenis amatorski, wygrywając łącznie 18 turniejów w grze pojedynczej, w tym trzy imprezy wielkoszlemowe. Odniósł również 12 wygranych deblowych, głównie w parze z Vikiem Seixasem. Szansę na Wielkiego Szlema zrujnowała porażka z Kenem Rosewallem w półfinale mistrzostw Australii (6:8, 3:6, 3:6), któremu – w niemal identycznym stosunku 9:7, 6:3, 6:3 – Trabert zrewanżował się w finale mistrzostw USA. Ponadto w finale mistrzostw Francji pokonał Szweda Svena Davidsona, a na Wimbledonie zwyciężył Duńczyka Kurta Nielsena. Trabert zdobył również tytuły mistrza USA w hali i na kortach ziemnych. Rezultaty te dały mu pewne pierwsze miejsce w rankingu światowym (na czele tej klasyfikacji figurował również w 1953). Sukces w Paryżu był ostatnim zwycięstwem Amerykanina w mistrzostwach Francji aż do 1989, kiedy triumfował młody Michael Chang. Dominację Traberta w 1955 podkreśla także fakt, że zarówno na Wimbledonie, jak i mistrzostwach USA w drodze po tytuły nie stracił seta.
Poza 1950 w grze podwójnej na mistrzostwach Francji triumfował jeszcze dwukrotnie, w 1954 i 1955, w obu przypadkach z Seixasem. W 1954 wygrał ponadto mistrzostwa USA, a w 1955 mistrzostwa Australii, także z Seixasem i w obu turniejach po finałowych zwycięstwach nad Australijczykami Rosewallem i Hoadem. W finale Wimbledonu 1954 lepsi od Traberta i Seixasa okazali się Mervyn Rose i Rex Hartwig. Tony Trabert był jednym z nielicznych graczy, którzy mogli pochwalić się tytułami mistrza USA w grze pojedynczej na czterech nawierzchniach – na trawie triumfował w imprezie wielkoszlemowej (1953, 1955), w hali w 1955, na korcie betonowym w 1953, na korcie ziemnym w 1951 i 1955. Wygrywał również mistrzostwa USA w deblu – w hali w 1954 z Billem Talbertem i rok później z Vikiem Seixasem, na ziemi w 1951 i 1955 z Hamem Richardsonem, a z Seixasem w 1954, na betonie w 1950 i 1953 z Tomem Brownem.
Po niezwykle udanym sezonie 1955 Trabert zdecydował się na podpisanie kontraktu zawodowego. W 1956 odbył serię pojedynków (tzw. tour) z uznawanym za najlepszego tenisistę profesjonalnego Pancho Gonzálezem i uległ rywalowi zdecydowanie w bilansie spotkań (27 wygranych przy 74 porażkach). Zdobył w tym samym roku tytuł zawodowego mistrza USA w deblu w parze z Rexem Hartwigiem. W 1961 doszedł w mistrzostwach USA profesjonalistów do finału gry pojedynczej, w którym musiał uznać wyższość rezydującego w USA Peruwiańczyka Alexa Olmedo. Również w 1961 Trabert ponownie uczestniczył w zawodowym tourze, tym razem z udziałem większej liczby rywali (oprócz Gonzáleza Butch Buchholz, Barry McKay, Andrés Gimeno, Lew Hoad, Alex Olmedo, Frank Sedgman i Ashley Cooper). Także w tej rywalizacji najlepszy okazał się Pancho Gonzalez.
Jeszcze w okresie amatorskim Trabert odgrywał wiodącą rolę w amerykańskiej reprezentacji daviscupowej. Wystąpił w pięciu edycjach rozgrywek w latach 1951–1955. Wszystkie finały w tych latach rozstrzygały między sobą ekipy z USA i Australii, ze wskazaniem na Australijczyków, którzy ponieśli porażkę tylko w 1954. W finale 1951 Trabert ograniczył się do występu w deblu z Tedem Schroederem, zakończonego porażką z parą Sedgman-McGregor. W 1952 grał także w singlu, ale ponownie nie zdobył punktu (porażki z McGregorem i Sedgmanem oraz z tymi samymi rywalami w deblu razem z Seixasem). Jednym z najbardziej znanych pojedynków Traberta była porażka z Lew Hoadem w finale kolejnej edycji Pucharu Davisa w Melbourne (1953), kiedy dobrze dysponowany Amerykanin – wcześniej pokonał Rosewalla i zdobył punkt deblowy z Seixasem – mógł rozstrzygnąć na korzyść swojej reprezentacji losy rywalizacji. Hoad zdołał jednak wygrać 13:11, 6:3, 2:6, 3:6, 7:5, w obecności przeszło 17 tysięcy widzów, kryjących się pod gazetami przed deszczem. Ostatecznie trofeum obronili Australijczycy, po zwycięstwie w piątym meczu Rosewalla nad Seixasem (po raz pierwszy w historii Pucharu Davisa o losach prestiżowej rywalizacji zadecydowali nastoletni tenisiści).
Trabert doczekał się jednak swojego sukcesu w Pucharze Davisa. Rok później w finale w Sydney pokonał na otwarcie meczu Hoada, później Seixas dołożył zwycięstwo nad Rosewallem, a wreszcie obaj Amerykanie pokonali swoich przeciwników w deblu. Tym samym nie miały już znaczenia porażki Traberta i Seixasa ostatniego dnia rywalizacji. Australijczycy zrewanżowali się w 1955, pokonując w finale reprezentację amerykańską na ich terenie 5:0, a Trabert uległ Hoadowi i w deblu z Seixasem Hoadowi i Rosewallowi. Do drugiego meczu singlowego już nie przystąpił, zastąpiony przez Hama Richardsona. Występy w Pucharze Davisa zakończył bilansem 16 wygranych i 5 porażek w singlu oraz 11 wygranych i 3 porażek w deblu.
Zakończywszy aktywną karierę zawodniczą, Trabert pracował jako profesjonalny trener tenisa i udzielał się w roli komentatora telewizyjnego. Do reprezentacji daviscupowej powrócił w 1976 w charakterze niegrającego kapitana. Po jego kierownictwem – do 1980 – Amerykanie zanotowali bilans 14 wygranych spotkań międzypaństwowych i 3 porażek, a przede wszystkim dwa triumfy w Pucharze Davisa. W 1978 kierowana przez Traberta ekipa (John McEnroe, Brian Gottfried, Stan Smith, Bob Lutz) pokonała w finale Brytyjczyków, a rok później (Gottfrieda zastąpił Vitas Gerulaitis) Włochów.
W 1970 Trabert został uhonorowany miejscem w Międzynarodowej Tenisowej Galerii Sławy. Był członkiem władz tej instytucji (z siedzibą w Newport, Rhode Island).

</doc>
<doc id="563449" url="https://pl.wikipedia.org/wiki?curid=563449" title="Machine (minialbum Theatre of Tragedy)">
Machine (minialbum Theatre of Tragedy)

Machine – minialbum norweskiej grupy muzycznej Theatre of Tragedy.
Lista utworów.
Opracowano na podstawie materiału źródłowego.

</doc>
<doc id="563451" url="https://pl.wikipedia.org/wiki?curid=563451" title="Betty Nuthall">
Betty Nuthall

Betty Kay Nuthall, zamężna Shoemaker (ur. 23 maja 1911 w Surbiton, zm. 8 listopada 1983 w Nowym Jorku) – brytyjska tenisistka, zwyciężczyni dziewięciu turniejów wielkoszlemowych w grze pojedynczej, podwójnej i mieszanej, w tym mistrzostw USA w singlu.
Kariera tenisowa.
Do tenisa zachęcił ją ojciec, kiedy miała 7 lat. Wcześnie rozpoczęła starty turniejowe, zyskując popularność w Wielkiej Brytanii. Jako 14-latka doszła do ćwierćfinału mistrzostw Wielkiej Brytanii na kortach twardych, a w 1927 wygrała tę imprezę. W tym samym roku wzbudziła sensację na mistrzostwach USA, dochodząc do finału. Decydujący mecz przegrała z Amerykanką Helen Wills, ale przypadł jej tytuł najmłodszej finalistki turnieju w historii (była dokładnie w tym samym wieku co finalistka z 1892 Elisabeth Moore). Nuthall i Moore pozostały wspólnie rekordzistkami aż do 1978, kiedy do finału mistrzostw USA – wówczas już US Open – doszła Pam Shriver.
W 1928 doszła do ćwierćfinału Wimbledonu, eliminując m.in. słynną Amerykankę pochodzenia norweskiego Mollę Mallory, a przegrywając z Joan Fry. W 1930 przeniosła się na stałe do USA. W tym samym roku jako pierwsza zawodniczka spoza Ameryki od czasu Irlandki Mabel Cahill (1892) odniosła zwycięstwo na mistrzostwach USA, pokonując dwie najwyżej rozstawione rywalki – Midge Morrill i w finale Annę McCune Harper. Kolejny triumf Brytyjki w tej imprezie nastąpił dopiero w 1968, kiedy wygrała Virginia Wade. Broniąc tytułu w 1931 Nuthall doszła do półfinału, w którym uległa rodaczce Eileen Whitingstall. Ponownie była w półfinale mistrzostw USA w 1933, przegrywając z Helen Wills Moody.
W 1931 Nuthall doszła do finału mistrzostw Francji, pokonując m.in. Helen Jacobs i Hilde Krahwinkel. W decydującym meczu nie sprostała Niemce Cilly Aussem, ale udało się jej triumfować w mikście, w parze z Patrickiem Spence z RPA, oraz w deblu z Eileen Whitingstall. W grze mieszanej triumfowała w mistrzostwach Francji także w 1932 (z Fredem Perrym), a rok później przegrała dopiero w finale (także z Perrym musiała uznać wyższość Margaret Scriven i Jacka Crawforda). Pięciokrotnie wygrywała mistrzostwa USA w grach podwójnych, nie udało się jej natomiast nigdy triumfować w turnieju wimbledońskim.
Pięciokrotnie znalazła się w zestawieniu rankingowym najlepszych zawodniczek świata, prowadzonym przez „Daily Telegraph” (1927, 1929, 1930, 1931, 1933), najwyżej w 1929 – na 4. miejscu. Wystąpiła w ośmiu meczach o Puchar Wightman, już w debiucie w 1927 pokonując Helen Jacobs. Jedynie w 1928 trofeum przypadło Brytyjkom, w pozostałych meczach górą były Amerykanki (Nuthall zabrakło w składzie zwycięskiej ekipy brytyjskiej z 1930).
W 1977 Betty Nuthall została wpisana do Międzynarodowej Tenisowej Galerii Sławy. Brytyjka preferowała tenis z głębi kortu, a jej popisowym zagraniem był silny forhend. Pierwsze sukcesy (w tym finał mistrzostw USA w 1927) odnosiła bez prawidłowego serwisu.

</doc>
<doc id="563453" url="https://pl.wikipedia.org/wiki?curid=563453" title="Fred Stolle">
Fred Stolle

Fred Stolle, właśc. Frederick Sydney Stolle (ur. 8 października 1938 w Hornsby) – australijski tenisista, zwycięzca osiemnastu turniejów wielkoszlemowych w grze pojedynczej, podwójnej i mieszanej, trzykrotny zdobywca Pucharu Davisa.
Kariera tenisowa.
Przez pewien czas pracujący jako urzędnik bankowy, Stolle znany był na korcie z waleczności i temperamentu, który przyniósł mu przydomek „ognistego Freda” (ang. "Fiery Fred"). Praworęczny, dysponował skutecznym serwisem i preferował styl „serwis-wolej” na trawie, ale radził sobie także na nawierzchni ziemnej. Duże znaczenie dla sukcesów Australijczyka na obu tych nawierzchniach miały jego umiejętności returnu.
Przede wszystkim Stolle był skutecznym deblistą, ale miał na koncie również dwa wielkoszlemowe zwycięstwa w grze pojedynczej. W 1965 triumfował w mistrzostwach Francji, pokonując w półfinale Cliffa Drysdale, a w finale Tony’ego Roche. Rok później, nierozstawiony, okazał się najlepszy w mistrzostwach USA, po finałowym zwycięstwie nad Johnem Newcombe. W pozostałych imprezach zaliczanych do Wielkiego Szlema Stolle nie zdołał triumfować w grze pojedynczej, ale zaliczył dwa finały mistrzostw Australii i trzy z rzędu finały Wimbledonu (ponadto raz przegrał finał mistrzostw USA). W 1963 w finale wimbledońskim uległ Chuckowi McKinleyowi, w pozostałych finałach przegrywał z rodakiem Royem Emersonem. Trzema przegranymi finałami Wimbledonu wyrównał przedwojenne osiągnięcie Niemca Gottfrieda von Cramma.
Łączna liczba osiemnastu wygranych turniejów wielkoszlemowych stawia go na siódmym miejscu wśród mężczyzn, wspólnie z Kenem Rosewallem i Jeanem Borotrą. Na liczbę tę złożyły się, oprócz wygranych singlowych, dwie wygrane w deblu na mistrzostwach Francji, dwie wygrane w deblu i trzy w mikście na mistrzostwach USA, trzy wygrane w deblu i jedna w mikście na mistrzostwach Australii, dwie wygrane deblowe i trzy mikstowe na Wimbledonie. Partnerowali mu m.in. Roy Emerson, Bob Hewitt, Ken Rosewall, a w grze mieszanej Lesley Turner, Ann Jones, Margaret Smith. Grę podwójną i mieszaną Stolle wygrywał również w międzynarodowych mistrzostwach Włoch (w singlu był tam w finale w 1964, przegrywając ze Szwedem Janem-Erikiem Lundqvistem), a w 1966 triumfował w grze pojedynczej w międzynarodowych mistrzostwach Niemiec. Wszystkie te rezultaty dały Australijczykowi miejsce w czołowej dziesiątce rankingu światowego w latach 1963–1966, w tym pozycję wicelidera w 1964 i 1966.
W 1967 Stolle, zwycięzca 31 turniejów amatorskich, przeszedł do grona tenisistów zawodowych, co wykluczyło go z rywalizacji wielkoszlemowej i Pucharu Davisa. Wkrótce jednak okres podziału tenisa na zawodowy i amatorski zakończył się i Stolle zdobywał kolejne tytuły. Jako zawodowiec wygrał łącznie dwie imprezy w singlu i trzynaście w deblu. Po raz ostatni wystąpił w grze pojedynczej w mistrzostwach USA – wówczas już US Open – w 1972, dochodząc do ćwierćfinału po wyeliminowaniu rozstawionych Newcombe (nr 5.) i Drysdale (nr 11.) i przegrywając z Rumunem Ilie Năstase 4:6, 6:3, 3:6, 2:6. W latach 70. XX w. Stolle był zawodowym trenerem tenisa, m.in. w rozgrywkach drużynowych "World Team Tennis" poprowadził do zwycięstwa ekipę New York Apples (1976 i 1977).
Fred Stolle występował w reprezentacji Australii w Pucharze Davisa w latach 1964–1966. W zespole prowadzonym przez legendarnego Harry’ego Hopmana był przede wszystkim singlistą i w 1964 odegrał ważną rolę w odzyskaniu trofeum przez Australijczyków. W finale z USA przegrał na otwarcie z Chuckiem McKinleyem, a potem w deblu w parze z Royem Emersonem. Do pojedynku z Dennisem Ralstonem przystępował przy stanie 2:1 dla USA i jego porażka oznaczałaby zarazem przegraną Australii. Stolle jednak wygrał 7:5, 6:3, 3:6, 9:11, 6:4, chociaż w piątym secie Ralston, po odrobieniu dwusetowej straty, prowadził już z przewagą przełamania serwisowego. To zwycięstwo umożliwiło sukces Australii – w piątym meczu Emerson pokonał McKinleya. W 1965, przeciwko niespodziewanym finalistom Hiszpanom, Stolle zdobył dwa punkty singlowe. W pierwszym meczu finału odniósł kluczowe zwycięstwo nad czołowym tenisistą rywali Manuelem Santaną, mimo prowadzenia rywala 2:0 w setach (10:12, 3:6, 6:1, 6:4, 7:5). Również dwa punkty singlowe Stolle dołożył do zwycięstwa 4:1 nad Indiami w finale w 1966, pokonując m.in. Ramanathana Krishnana. Łącznie w ramach Pucharu Davisa wygrał 10 spotkań w singlu (przegrał 2) i 3 w deblu (1 porażka).
Po zakończeniu kariery zawodniczej oprócz pracy trenerskiej zajmował się komentowaniem tenisa w telewizji. W 1985 jego nazwisko wpisano do Międzynarodowej Tenisowej Galerii Sławy, a w 1997 do Australijskiej Tenisowej Galerii Sławy.
Znanym tenisistą był również jego syn Sandon, specjalista gry podwójnej, zwycięzca US Open 1998 w parze z Cyrilem Sukiem (mający również na koncie zwycięstwo nad ówczesnym liderem rankingu światowego Austriakiem Musterem w 1996).

</doc>
