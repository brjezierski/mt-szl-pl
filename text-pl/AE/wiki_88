<doc id="563455" url="https://pl.wikipedia.org/wiki?curid=563455" title="Manuel Santana">
Manuel Santana

Manuel Martínez Santana (ur. 10 maja 1938 w Madrycie, zm. 11 grudnia 2021 w Marbelli) – hiszpański tenisista, zwycięzca pięciu turniejów wielkoszlemowych w grze pojedynczej i podwójnej, reprezentant w Pucharze Davisa.
Kariera tenisowa.
Santana uczył się gry w tenisa w jednym z klubów madryckich, gdzie był chłopcem do podawania piłek. Praworęczny, wszechstronny, z powodzeniem radził sobie zarówno na nawierzchni ziemnej, jak i na trawie. Rod Laver nazwał go „czarodziejem mączki”, wysoko ceniąc grę kombinacyjną Hiszpana – ekstremalne kątowe uderzenia czy zaskakujące topspinowe loby. Australijczyk cenił także grę wolejową Santany, który jednak przede wszystkim chętnie operował zagraniami topspinowymi z głębi kortu. Hiszpan, często uśmiechający się na korcie i popularnie nazywany „Manolo”, był pierwszym europejskim tenisistą światowej klasy w okresie powojennym, zdominowanym przez Amerykanów i Australijczyków. Obudził także na nowo zainteresowanie tenisem w rodzinnym kraju, gdzie brakowało wiodących graczy od czasu finalistki Wimbledonu Lili de Alvarez czy współczesnego jej Manuela Alonso.
Dwukrotnie triumfował na paryskich kortach im. Rolanda Garrosa. W 1961 pokonał w półfinale Roda Lavera w pięciu setach, a w finale, również po pięciosetowym meczu, Włocha Nicolę Pietrangeli. W 1962 i 1963 występy w mistrzostwach Francji kończył na półfinałach, najpierw pokonany przez Roya Emersona, a rok później przez Pierre Darmona. W 1963 był również w półfinale Wimbledonu, w którym musiał uznać wyższość „wiecznego finalisty” tej imprezy, Australijczyka Freda Stolle. W 1964 w Paryżu zrewanżował się Darmonowi w półfinale, by w finale po raz drugi zmierzyć się z Pietrangeli i po raz drugi wygrać turniej. W 1965 sięgnął po trzecie singlowe zwycięstwo w Wielkim Szlemie, tym razem na trawie mistrzostw USA, po pokonaniu w półfinale Arthura Ashe’a i w finale Cliffa Drysdale’a. Wreszcie w 1966 Santana okazał się najlepszy na Wimbledonie – w półfinale pokonał znanego raczej z sukcesów w grze mieszanej Owena Davidsona, a w finale Amerykanina Dennisa Ralstona. W tym samym roku doszedł w obronie tytułu do półfinału mistrzostw USA, gdzie przegrał z Johnem Newcombe. Na nieoficjalnej liście światowej magazynu „Daily Telegraph” został uznany za pierwszą rakietę globu.
Santana był pierwszym Europejczykiem triumfującym po II wojnie światowej zarówno w mistrzostwach USA, jak i na Wimbledonie. Na sukces w Londynie Europa czekała od 1938, kiedy wygrywał tam Fred Perry, a w Nowym Jorku aż od 1928, kiedy najlepszy okazał się jeden z francuskich „Czterech Muszkieterów Tenisa” Henri Cochet. Obrona wimbledońskiego zwycięstwa przez Santanę zakończyła się całkowitym niepowodzeniem – w 1967 odpadł już w I rundzie, pokonany 8:10, 3:6, 6:2, 6:8 przez Charliego Pasarella.
Z innych sukcesów Manuela Santany można wymienić zwycięstwo w międzynarodowych mistrzostwach Afryki Południowej (1967), finał międzynarodowych mistrzostw Włoch (1965, porażka z Martinem Mulliganem), wreszcie jedyne wielkoszlemowe zwycięstwo w deblu (mistrzostwa Francji 1963 w parze z Royem Emersonem). Kariera Hiszpana dobiegła końca niemal jednocześnie z erą podziału na tenis amatorski i zawodowy. Santana zdołał jeszcze włączyć się na krótko do rywalizacji „open”, wygrywając w 1970 turniej w Barcelonie i trzy imprezy deblowe. Później zakończył występy na korcie, by jeszcze raz powrócić w 1973 jako gracz w ekipie pucharowej. U schyłku kariery opiekował się pierwszymi krokami w światowym tenisie młodszego rodaka Manuela Orantesa, a w 1974 został grającym trenerem zespołu nowojorskiego w drużynowych rozgrywkach zawodowych "World Team Tennis".
Santana zapisał bogatą kartę reprezentacyjną. W zespole hiszpańskim debiutował w 1958 i występował nieprzerwanie do 1970 (oraz po kilkuletniej przerwie w 1973). Zaliczał się do wąskiego grona graczy, którzy rozegrali w Pucharze Davisa ponad 100 pojedynków – więcej od niego grali jedynie Włoch Nicola Pietrangeli i Rumun Ilie Năstase. Santana rozegrał łącznie – w grze pojedynczej i podwójnej – 120 meczów, w singlu wygrywając 69 pojedynków i przegrywając 17, w deblu odnosząc 23 zwycięstwa przy 11 porażkach. Zaliczył 46 spotkań międzypaństwowych w Pucharze Davisa. W 1965 poprowadził Hiszpanię do sensacyjnego wyeliminowania Amerykanów, odgrywając szczególnie wiodącą rolę w kluczowym deblu. W parze z Luisem Arillą pokonał Dennisa Ralstona i Clarka Graebnera 4:6, 3:6, 6:3, 6:4, 11:9, nie tracąc wiary w zwycięstwo mimo prowadzenia rywali 2:0 w setach. Okrzyknięty po spotkaniu bohaterem narodowym Santana (odznaczony przez prezydenta Francisco Franco Medalem Izabeli) zdobył później dla Hiszpanii jedyny punkt w przegranym finale z Australią, pokonując Roya Emersona. Pucharu Davisa nie udało się Hiszpanom zdobyć również dwa lata później, i ponownie Santana zdobył jedyny punkt w decydującym meczu z Australijczykami, tym razem pokonując Johna Newcombe.
W 1984, jako drugi Hiszpan po Manuelu Alonso, „czarodziej mączki” znalazł się w Międzynarodowej Tenisowej Galerii Sławy.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="563458" url="https://pl.wikipedia.org/wiki?curid=563458" title="Maurice McLoughlin">
Maurice McLoughlin

Maurice Evans McLoughlin, „Kometa z Kalifornii” (ur. 7 stycznia 1890 w Carson City, zm. 10 grudnia 1957 w Hermosa Beach) – amerykański tenisista, zwycięzca mistrzostw USA w grze pojedynczej i podwójnej, zdobywca Pucharu Davisa.
Kariera tenisowa.
McLoughlin uczył się gry w tenisa na publicznych kortach w północnej Kalifornii. Wypracował ofensywny styl gry. Był pierwszym zawodnikiem, którego serwis określono mianem „armatniego”. Wykorzystując ofensywne podanie i ostry return skutecznie grał przy siatce wolejem i smeczem.
W latach 1911–1915 nieprzerwanie występował w finałach mistrzostw USA (obecnie US Open) w grze pojedynczej. Tytuły mistrzowskie zdobył w 1912 i 1913 roku. W 1912 roku pokonał w decydującym meczu Wallace’a F. Johnsona, a rok później Richarda N. Williamsa. W 1913 roku Amerykanin doszedł do finału na Wimbledonie.
W latach 1912–1914 McLoughlin zdobył tytuły mistrzostw USA w deblu, partnerując Tomowi Bundy’emu. Również trzykrotnie, jednak z różnymi partnerami, osiągał finał w tej konkurencji.
McLoghlin debiutował w reprezentacji w Pucharze Davisa w 1909 roku. W finale z ekipą Australazji uległ Anthony’emu Wildingowi, jak i Normanowi Brookesowi, nie zdobył także punktu w deblu partnerując Melvillowi Longowi. Wystąpił także w przegranym finale w 1911 roku (przegrał z Brookesem). W 1913 roku przyczynił się do zdobycia przez Amerykanów trofeum po finale z ekipą brytyjską. W singlu pokonał Charlesa Dixona i uległ Jamesowi Parke’owi, w deblu w parze z Haroldem Hackettem pokonał Charlesa Dixona i Herberta Ropera Barretta. Rok później McLoughlin pokonał w finale pomiędzy USA a Australazją zarówno Wildinga, jak i Brookesa, nie wystarczyło to jednak do sukcesu reprezentacji.
W nieoficjalnym rankingu światowym, publikowanym przez The Daily Telegraph, w 1914 roku był liderem klasyfikacji. Był również liderem rankingu amerykańskiego w latach 1912–1914. Jego karierę przerwała I wojna światowa, w czasie której służył w armii. Próbował jeszcze sił jako golfista.
Na kilka miesięcy przed śmiercią, w 1957 roku został uhonorowany miejscem w Międzynarodowej Tenisowej Galerii Sławy.
McLoughlin przyczynił się znacznie do popularyzacji tenisa w USA, a „Tennis Guide” w 1915 roku określił go jako „najwybitniejszego tenisistę amerykańskiego w historii”.

</doc>
<doc id="563461" url="https://pl.wikipedia.org/wiki?curid=563461" title="Błażej Jaszowski">
Błażej Jaszowski

Błażej Jaszowski (ur. 2 stycznia 1856 w Gródku koło Lwowa, zm. 23 kwietnia 1921 we Lwowie) – polski duchowny katolicki, teolog, profesor i rektor Uniwersytetu Lwowskiego.
Uczęszczał do gimnazjum we Lwowie, następnie studiował na Wydziale Teologicznym Uniwersytetu Lwowskiego. W 1880 otrzymał święcenia kapłańskie i wyjechał na dalsze studia do Wiednia, gdzie w wyższym zakładzie wychowawczym przy kościele św. Augustyna uzyskał doktorat teologii (rozprawa "De compositione et fine evangelii sancti Matthaei"). Powrócił do Lwowa w 1885. Pracował w kurii arcybiskupiej, był delegatem konsystorza do Rady Szkolnej okręgu miejskiego (od 1906 wiceprzewodniczącym Rady). Pełnił również funkcję kapelana i katechety Szkoły Rolniczej w Dublanach.
W październiku 1890 został adiunktem na Wydziale Teologicznym Uniwersytetu Lwowskiego. Prowadził zajęcia z teologii dogmatycznej, teologii moralnej oraz prawa kościelnego. Był również związany ze studium biblijnym Starego Testamentu. W 1896 otrzymał nominację na profesora nadzwyczajnego prawa kościelnego (zarazem został wykładowcą pedagogiki), trzy lata później na profesora zwyczajnego. Dwukrotnie pełnił funkcję dziekana Wydziału Teologicznego (1902/1903, 1909/1910), reprezentował Wydział w Senacie uczelni, w roku akademickim 1910/1911 był rektorem, a 1911/1912 prorektorem. W charakterze prorektora brał udział w pracach komitetu obchodów jubileuszu 250-lecia Uniwersytetu Lwowskiego. We wrześniu 1914 został wybrany członkiem galicyjskiej C. K. Rady Szkolnej Krajowej.
Opublikował tylko kilka prac naukowych ("De matrimonio impedimento quod dicitur error", 1896; "Pedagogia czyli nauka o wychowaniu dzieci ze szczególniejszym uwzględnieniem psychologicznych zasad dla nauczycieli, opracowana według trzeciego niem. wydania Henryka Baumgartnera", 1898), przygotował również wydanie wykładów swojego poprzednika na katedrze prawa kościelnego ks. Marcelego Paliwody (1901).

</doc>
<doc id="563462" url="https://pl.wikipedia.org/wiki?curid=563462" title="Henryk Jaśkiewicz">
Henryk Jaśkiewicz

Henryk Jaśkiewicz (ur. 12 listopada 1898 w Gorlicach, zm. 26 października 1937 w Katowicach) – polski inżynier górniczy.
W 1917 ukończył II Gimnazjum Klasyczne w Rzeszowie i podjął studia na Akademii Handlowej w Wiedniu. W 1919 przeniósł się na Akademię Górniczą w Krakowie, gdzie był jednym z pierwszych studentów. Po przerwie spowodowanej służbą wojskową ukończył Akademię z dyplomem inżyniera górniczego (3 czerwca 1924). Początkowo pracował jako asystent w szybach naftowych w okręgu jasielskim, następnie przeszedł do pracy w przemyśle węglowym na Górnym Śląsku. Był kolejno związany z kopalniami księcia pszczyńskiego Jana Henryka von Pless, kopalnią "Jerzy" w Małej Dąbrówce (asystent ruchu), kopalnią "Michał" w Michałkowicach (kierownik działu robót górniczych), kopalnią "Hohenlohe-Fanny" w Wełnowcu (kierownik ruchu), od 1934 kopalnią "Wujek" w Katowicach. Działał społecznie m.in. w Związku Rezerwistów i Lidze Morskiej.
W kopalni "Wujek" również pracował w charakterze kierownika ruchu. 26 października 1937 kierował skuteczną akcją ratowniczą, w czasie której uwolniono po tąpnięciu trzech robotników. Jaśkiewicz poniósł śmierć już po akcji ratowniczej po powtórnym wstrząsie. Został pośmiertnie odznaczony Medalem za Ratowanie Ginących i uhonorowany manifestacyjnym pogrzebem.

</doc>
<doc id="563463" url="https://pl.wikipedia.org/wiki?curid=563463" title="Liga Światowa w Piłce Siatkowej 2006">
Liga Światowa w Piłce Siatkowej 2006

Liga Światowa w Piłce Siatkowej 2006 (ang. 2006 FIVB Volleyball World League) – 17. edycja międzynarodowego turnieju siatkarskiego zorganizowanego przez Międzynarodową Federację Piłki Siatkowej (FIVB) dla 16 narodowych reprezentacji.
W stosunku do poprzedniej edycji liczba drużyn została zwiększona do 16. Do rozgrywek powróciły reprezentacje Korei Południowej, Rosji oraz Stanów Zjednoczonych. W Lidze Światowej zadebiutowała reprezentacja Egiptu jako pierwszy reprezentant Afryki.
Rywalizacja składała się z dwóch faz: fazy interkontynentalnej oraz turnieju finałowego. Faza interkontynentalna trwała od 14 lipca do 20 sierpnia. Turniej finałowy rozegrany został w dniach 23–27 sierpnia w małej sportowej arenie „Łużniki” w Moskwie.
Zwycięzcą Ligi Światowej 2006 została po raz szósty i czwarty raz z rzędu reprezentacja Brazylii, która w finale pokonała reprezentację Francji. Brązowy medal zdobyła reprezentacja Rosji.
Pula nagród wyniosła 20 milionów dolarów. Zwycięzca otrzymał milion dolarów.
System rozgrywek.
Faza interkontynentalna.
W rozgrywkach uczestniczy 16 reprezentacji, które zostają podzielone na cztery grupy (A, B, C i D). W ciągu sześciu tygodni w każdej grupie drużyny rozgrywają między sobą po cztery spotkania (dwa jako gospodarz i dwa jako gość). W sumie w ramach fazy interkontynentalnej odbywa się 96 spotkań.
Awans do turnieju finałowego uzyskują:
Turniej finałowy.
6 drużyn, które zaklasyfikowały się do turnieju finałowego, zostają podzielone na dwie grupy (E i F) systemem serpentyny. Drużyny rozstawione zostają na podstawie liczby punktów zdobytych w fazie interkontynentalnej. Gospodarz automatycznie trafia do grupy E, natomiast drużyna, która otrzymała dziką kartę – do grupy F.
W ramach grup drużyny rozgrywają między sobą po jednym spotkaniu. Dodatkowo każda z drużyn rozgrywa jedno spotkanie z zespołem z przeciwnej drużyny według następującego klucza:
Do półfinałów awans uzyskują dwie najlepsze drużyny z poszczególnych grup. Pary półfinałowe tworzone są według klucza:
Zwycięzcy półfinałów grają o zwycięstwo w całych rozgrywkach, natomiast przegrani – o brązowy medal.
Faza interkontynentalna.
Wszystkie godziny według czasu lokalnego. 
Grupa A.
1. kolejka.
Miejsce spotkań: E Center, West Valley City / Sun Arena, Ise
2. kolejka.
Miejsce spotkań: Centar Milenijum, Vršac (21 lipca), Hala Pionir, Belgrad (22 lipca) / Hiroshima Green Arena, Hiroszima
3. kolejka.
Miejsce spotkań: Hala Sportowa MOSiR, Łódź / Target Center, Minneapolis
4. kolejka.
Miejsce spotkań: Spokane Arena, Spokane / Funabashi Arena, Funabashi
5. kolejka.
Miejsce spotkań: Spodek, Katowice / SPC „Wojwodina”, Nowy Sad (12 sierpnia), Centar Milenijum, Vršac (13 sierpnia)
6. kolejka.
Miejsce spotkań: Hala Pionir, Belgrad (18 sierpnia), SPC „Wojwodina”, Nowy Sad (19 sierpnia) / Hala Arena, Poznań
Grupa B.
1. kolejka.
Miejsce spotkań: Hala lodowa Oulu, Oulu / Estadio Aldo Cantoni, San Juan
2. kolejka.
Miejsce spotkań: Mineirinho, Belo Horizonte / Centro de Desportos e Congressos, Matosinhos
3. kolejka.
Miejsce spotkań: Hala lodowa Kuopio, Kuopio / Pavilhão Atlântico, Lizbona
4. kolejka.
Miejsce spotkań: Hala lodowa Tampere, Tampere / Centro de Desportos e Congressos, Matosinhos
5. kolejka.
Miejsce spotkań: Ginásio Nilson Nelson, Brasília / Estadio Cubierto Claudio Newell, Rosario
6. kolejka.
Miejsce spotkań: Ginásio Paulo Sarasate, Fortaleza / Polideportivo Fray Mamerto Esquiu, Catamarca
Grupa C.
1. kolejka.
Miejsce spotkań: Pałac Sportu „Dinamo”, Moskwa / Sichuan Gymnasium, Chengdu
2. kolejka.
Miejsce spotkań: PalaOlimpia, Werona (21 lipca), PalaTrento, Trydent (22 lipca) / Sichuan Gymnasium, Chengdu
3. kolejka.
Miejsce spotkań: Mazda Palace, Genua (28 lipca), PalaRuffini, Turyn (30 lipca) / Sichuan Gymnasium, Chengdu
4. kolejka.
Miejsce spotkań: Pałac Sportu „Urałoczka”, Jekaterynburg / La Palestre, Le Cannet
5. kolejka.
Miejsce spotkań: PalaCatania, Katania / Palais des sports Pierre-de-Coubertin, Montpellier
6. kolejka.
Miejsce spotkań: Palais des sports de Beaublanc, Limoges / Mała sportowa arena „Łużniki”, Moskwa
Grupa D.
1. kolejka.
Miejsce spotkań: Chungmu Gymnasium, Daejeon / Pałac Kultury i Sportu, Warna
2. kolejka.
Miejsce spotkań: Coliseo de la Ciudad Deportiva, Hawana / Jeonju Gymnasium, Jeonju
3. kolejka.
Miejsce spotkań: Kompleks hal sportowych przy Stadionie Międzynarodowym, Kair / Coliseo de la Ciudad Deportiva, Hawana
4. kolejka.
Miejsce spotkań: Kompleks hal sportowych przy Stadionie Międzynarodowym, Kair / Pałac Kultury i Sportu, Warna
5. kolejka.
Miejsce spotkań: Donghae Gymnasium, Donghae / Pałac Kultury i Sportu, Warna
6. kolejka.
Miejsce spotkań: Kompleks hal sportowych przy Stadionie Międzynarodowym, Kair / Coliseo de la Ciudad Deportiva, Hawana
Turniej finałowy.
Miejsce turnieju: Rosja – Mała sportowa arena „Łużniki”, Moskwa
Wszystkie godziny według strefy czasowej .
Rozgrywki grupowe.
Grapa E.
Tabela
Wyniki spotkań
Grupa F.
Tabela
Wyniki spotkań

</doc>
<doc id="563465" url="https://pl.wikipedia.org/wiki?curid=563465" title="Wilhelm Rolny">
Wilhelm Rolny

Wilhelm Adolf Władysław Rolny (ur. 11 maja 1872 we Lwowie, zm. 15 maja 1941 we Lwowie) – historyk polski, wicedyrektor Biblioteki Uniwersytetu Lwowskiego, wydawca źródeł historycznych.
Uczęszczał do IV Gimnazjum we Lwowie, w latach 1889-1895 studiował na Wydziale Prawa i Filozofii Uniwersytetu Lwowskiego, uzyskując w marcu 1896 dyplom doktora praw. W czasie studiów był aplikantem w Krajowym Archiwum Akt grodzkich i ziemskich we Lwowie, na polecenie Wydziału Krajowego porządkował archiwalia miasta Bełz. Od 1893 pracował w Bibliotece Uniwersytetu Lwowskiego, początkowo jako wolontariusz, potem praktykant i od 1905 skryptor. Pracę kontynuował także w okresie I wojny światowej jako kustosz, a w 1920 został mianowany wicedyrektorem. Przeszedł na emeryturę w 1925.
Był m.in. sekretarzem Towarzystwa Kursów Akademickich dla Kobiet, sekretarzem Powszechnych Wykładów Uniwersyteckich, honorowym członkiem Towarzystwa Biblioteki Słuchaczów Prawa we Lwowie, członkiem komisji egzaminacyjnej dla nauczycieli szkół powszechnych, działaczem Związku Katolickich Towarzystw i Zakładów Dobroczynnych we Lwowie. Należał do grona współzałożycieli lwowskiego koła Związku Bibliotekarzy Polskich i wspólnie z Ludwikiem Bernackim, Przemysławem Dąbkowskim i Franciszkiem Smolką wszedł w skład komisji statutowej. Od 1935 był członkiem przybranym Towarzystwa Naukowego we Lwowie.
Uczeń Ksawerego Liskego, prowadził badania naukowe z dziejów nowożytnych, publikując na łamach „Kwartalnika Historycznego”, „Przeglądu Prawa i Administracji”, „Muzeum”, „Biblioteki Warszawskiej”. Ogłaszał także zestawienia bibliograficzne. Wydał m.in. lwowskie akta konsystorskie z końca XV w. ("Acta officii consistorialis Leopoliensis antiquissima", 1927-1930). Kilka publikacji poświęcił dziejom Lwowa. Z prac Rolnego można wymienić "Epizod z życia ks. Piotra Skargi" („Kwartalnik Historyczny”, 1893), "Kiedy umarł arcybiskup lwowski Jan Wątróbka?" („Kwartalnik Historyczny”, 1926), "Krótki opis Lwowa" (1894).
Został pochowany na cmentarzu Łyczakowskim.

</doc>
<doc id="563466" url="https://pl.wikipedia.org/wiki?curid=563466" title="Anastazja Siczek">
Anastazja Siczek

Anastazja Siczek (ur. 3 marca 1906 w Sankt Petersburgu, zm. 31 grudnia 1980) – polska działaczka społeczna, nauczycielka, bibliotekarka.
Życiorys.
W latach 1925–1943 pracowała jako nauczycielka w województwie lubelskim. Od listopada 1945 mieszkała w Koszalinie, początkowo pracując w administracji służby zdrowia. Brała udział w organizacji wielu ośrodków zdrowia w Koszalinie i okolicy w okresie powojennym. W latach 1953–1955 pracowała w Prezydium Wojewódzkiej Rady Narodowej w Koszalinie, następnie przeszła do pracy w Wojewódzkiej Bibliotece Publicznej, gdzie była kolejno bibliotekarzem, instruktorem i starszym bibliotekarzem. Kontynuowała pracę w bibliotece także po przejściu na emeryturę (w niepełnym wymiarze godzinowym).
Od 1947 była sekretarzem, potem przewodniczącą Powiatowego Komitetu Stronnictwa Demokratycznego w Koszalinie. W latach 1950–1954 pełniła mandat radnej Wojewódzkiej Rady Narodowej w Koszalinie, w latach 1958–1973 radnej Miejskiej Rady Narodowej. Była również społecznym kuratorem sądowym dla nieletnich. W grudniu 1974 należała do grona współzałożycieli Wojewódzkiego Oddziału Towarzystwa Przyjaciół Pamiętnikarstwa w Koszalinie i pełniła funkcję skarbnika tego oddziału.
Od 1954 działała w koszalińskim oddziale Polskiego Towarzystwa Turystyczno-Krajoznawczego, pełniąc liczne funkcje (m.in. przewodniczyła Komisji Rewizyjnej). Była przodownikiem turystyki pieszej, instruktorem krajoznawstwa Polski, społecznym opiekunem zabytków, wchodziła w skład Komisji Turystyki Pieszej Zarządu Głównego PTTK. W rajdach turystycznych uczestniczyła niemal do końca życia.
Została odznaczona m.in. Złotym i Srebrnym Krzyżem Zasługi, Krzyżem Kawalerskim Orderu Odrodzenia Polski, Medalem 10-lecia Polski Ludowej, odznaką 1000-lecia Państwa Polskiego, Medalem 30-lecia Polski Ludowej, medalem "Za zasługi dla Koszalina", "odznaką honorową "Za zasługi dla województwa koszalińskiego", odznaką "Zasłużony Działacz Kultury". Posiadała również liczne odznaczenia ruchu turystycznego, m.in. Złotą Odznakę PTTK, srebrną i złotą odznaką "Zasłużony Działacz Turystyki", tytuł Honorowego Przodownika Turystyki Pieszej.
Bernard Konarski w opracowaniu poświęconym wiodącym postaciom koszalińskiego ruchu turystycznego "Ich pasją była turystyka" (1983) wspominał "Panią Natkę – bo tak ją nazywano wśród bliskich i znajomych – znałem od wielu lat. Doskonale pamiętam jej wyprostowaną, mimo wieku, postać, energiczne ruchy i uśmiechniętą twarz. Serdeczność, życzliwość, energia – wprost z niej promieniowały. Nigdy nie skarżyła się, nie mówiła o swych kłopotach. Chętna natomiast była do niesienia pomocy innym, do działania społecznego. Zawsze znajdowała na to czas i chęci".
Anastazja Siczek zmarła po krótkiej chorobie w 31 grudnia 1980 i została pochowana na cmentarzu w Koszalinie.

</doc>
<doc id="563467" url="https://pl.wikipedia.org/wiki?curid=563467" title="Roman Sierociński">
Roman Sierociński

Roman Sierociński (ur. 19 czerwca 1893 w Sorokotiahach koło Białej Cerkwi, Ukraina, zm. 5 października 1976 w Koszalinie) – polski działacz społeczny, nauczyciel, kapitan Wojska Polskiego.
Życiorys.
Był synem Jana (leśnika) i Bronisławy z Gruczyńskich, uczęszczał do średniej szkoły realnej w Kijowie. W czasie nauki szkolnej należał do harcerstwa, nielegalnej organizacji oświatowej „Filarecja”, potem także Polskiej Organizacji Wojskowej. W 1912 zdał maturę i rozpoczął studia na Wydziale Budowy Maszyn Politechniki Kijowskiej. Wybuch I wojny światowej zastał go na praktykach w Warszawie. Roman Sierociński powrócił na studia do Kijowa, a w 1915 został powołany do armii rosyjskiej w stopniu chorążego. Służył w oddziale saperów, ukończył w Kijowie szkołę oficerską. W 1917 trafił do polskich oddziałów generała Józefa Dowbor-Muśnickiego. Po rozbrojeniu tych oddziałów przez Niemców udał się do rodziców do Lublina, a następnie do Lwowa. Po uzyskaniu przez Polskę niepodległości zgłosił się do dyspozycji władz polskich. Walczył na froncie ukraińskim, m.in. pod Rawą Ruską, Bełzem i Żółkwią. Był ciężko ranny w prawą rękę i dłuższy czas spędził w szpitalach polowych. Skutkiem odniesionej w tym okresie kontuzji była także późniejsza stopniowa utrata słuchu.
W czasie pobytu na leczeniu otrzymał awans na podporucznika. Po wyjściu ze szpitala otrzymał początkowo przydział na oficera liniowego w Radomsku, ale wkrótce ze względu na stan zdrowia został oficerem oświatowym. Ukończył w Warszawie kurs dla oficerów oświatowych i został skierowany do korpusu kadetów w Modlinie. W 1925 uzyskał awans na kapitana i rozpoczął studia geograficzne na Uniwersytecie Warszawskim. Dyplom magistra geografii i geologii uzyskał w 1930 na podstawie pracy "Dolina dolnej Wisły pod względem geograficznym". Służył już wówczas w korpusie kadetów w Chełmnie (od 1926), a od 1935 w korpusie kadetów we Lwowie. We wrześniu 1939 został skierowany do Dowództwa Okręgu Korpusu Lublin w charakterze kuriera wojskowego. Był internowany na Węgrzech, od 1944 w Austrii i Niemczech, gdzie 17 kwietnia 1945 pod Berlinem doczekał wyzwolenia.
Po wojnie osiadł w Koszalinie. Początkowo pracował w administracji urzędu powiatowego i wojewódzkiego. Następnie zajął się organizacją pierwszego liceum ogólnokształcącego w Koszalinie (obecnie im. Stanisława Dubois) i został jego pierwszym dyrektorem. Po przeniesieniu liceum do nowego budynku w 1946 przekazał kierowanie szkołą innemu nauczycielowi i pracował nad powołaniem liceum dla dorosłych, a potem liceum korespondencyjnego z punktami konsultacyjnymi w Słupsku, Sławnie i Kołobrzegu. Jednocześnie był licealnym nauczycielem geografii oraz nauczycielem w Studium Nauczycielskim w Słupsku. Pracę nauczyciela kontynuował także po przejściu na emeryturę.
Był aktywnym działaczem społecznym. W okresie międzywojennym zarówno w korpusie kadetów w Modlinie, jak i później we Lwowie, organizował wojskowe ogniska geograficzne. W grudniu 1945 został członkiem Stronnictwa Demokratycznego, przez pewien czas kierował Kołem Miejskim partii w Koszalinie. W ramach działalności Towarzystwa Wiedzy Powszechnej wygłaszał liczne odczyty popularyzujące ziemię koszalińską m.in. w zakładach pracy, za co w 1959 otrzymał odznakę „Zasłużony Popularyzator Wiedzy”. Należał do Ligi Ochrony Przyrody i Związku Nauczycielstwa Polskiego. Zorganizował w Koszalinie oddział Towarzystwa Przyjaciół Pamiętnikarstwa. Był radnym Powiatowej i Miejskiej Rady Narodowej w Koszalinie oraz ławnikiem Sądu Wojewódzkiego.
Publikował artykuły w „Poznaj świat”, „Czasopiśmie Geograficznym”, „Głosie Koszalińskim”, „Pobrzeżu”, głównie artykuły poświęcone regionowi koszalińskiemu. W 1973 otrzymał nagrodę za wspomnienia w konkursie „Moje związki, moje spotkania z Ziemią Koszalińską” miesięcznika „Pobrzeże”.
Od 1921 był żonaty z Leokadią z domu Zielonka. Małżonkowie mieli dwoje dzieci (syna Macieja, ur. 1925, ekonomistę i córkę Janinę ur.1929, lekarkę), w 1971 uroczyście obchodzili 50-lecie ślubu (otrzymując Medal za długoletnie pożycie małżeńskie). Leokadia Sierocińska zmarła rok później. Roman Sierociński niemal do końca życia aktywnie uprawiał turystykę, zmarł w wieku 83 lat wskutek obrażeń odniesionych w wypadku ulicznym. Został pochowany na cmentarzu w Koszalinie w alei zasłużonych. Był odznaczony m.in. Srebrnym Krzyżem Zasługi, Krzyżem Kawalerskim Orderu Odrodzenia Polski, odznaką „Za zasługi dla województwa koszalińskiego”. W 1958 otrzymał nagrodę miasta Koszalina za pracę zawodową i działalność społeczną.

</doc>
<doc id="563469" url="https://pl.wikipedia.org/wiki?curid=563469" title="Aleksander Stafiński">
Aleksander Stafiński

Aleksander Józef Stafiński (ur. 3 lipca 1899 w Łańcucie, zm. 7 grudnia 1968 w Szczecinku) – polski działacz społeczny, nauczyciel, archeolog amator, regionalista.
Życiorys.
Uczył się w szkole ludowej św. Antoniego we Lwowie. Szkołę średnią i maturę zdał w Rzeszowie. Ukończył austriacką szkołę oficerów rezerwy. Pod koniec I wojny światowej (w latach 1915–1917) służył w armii austriackiej i walczył na froncie włoskim. Od 21 czerwca 1919 służył w 4 pułku strzelców konnych ziemi łęczyckiej. Z wojska odszedł w styczniu 1921. Po wojnie osiadł we Lwowie, gdzie podjął studia na wydziale lekarsko-weterynaryjnym Uniwersytetu Lwowskiego. Naukę przerwał po dwóch latach w 1924 po śmierci ojca i podjął pracę zarobkową jako wiejski nauczyciel w województwie białostockim. Był nauczycielem szkoły powszechnej w Surażu (1929–1937). Napisał monografię "Z przeszłości Suraża". Przez dwa lata był nauczycielem w Turośni Dolnej. Krótko przed wybuchem II wojny światowej został kierownikiem szkoły w Czerwinie k. Ostrołęki. Pod wpływem profesorów Romana Jakimowicza i Konrada Jażdżewskiego rozwijał swoje zainteresowania archeologiczne i regularnie brał udział w terenowych badaniach w okresach wakacyjnych. 
Brał udział w wojnie obronnej 1939. W 1941 został razem z żoną wywieziony na roboty przymusowe do Austrii, potem do Czechosłowacji. Zaraz po wojnie znalazł się w Bydgoszczy. Wkrótce mianowany pełnomocnikiem ds. kultury na województwo szczecińskie i zielonogórskie, aktywnie włączył się w akcję ratowania zabytków, m.in. eksponatów muzealnych z placówek Szczecina, Świnoujścia, Drawska, Szczecinka. Współpracował z ówczesnym dyrektorem Muzeum Archeologicznego w Poznaniu Józefem Kostrzewskim.
Pod koniec 1945 osiadł na stałe w Szczecinku, gdzie podjął pracę przy organizacji placówek służby zdrowia jako kierownik Wydziału Zdrowia Powiatowej Rady Narodowej. Organizował m.in. oddziały Polskiego Czerwonego Krzyża w Szczecinku i Koszalinie. Następnie został kierownikiem Wydziału Kultury Powiatowej Rady Narodowej w Szczecinku, przeszedł na emeryturę w 1958. Działał na rzecz utworzenia Muzeum Ziemi Szczecineckiej, był członkiem Społecznego Komitetu Organizacyjnego, a po otwarciu placówki (28 lutego 1958) przez kilka lat pełnił funkcję kierownika. Kontynuował także swoje amatorskie badania archeologiczne, osiągając cenne wyniki naukowe (m.in. umiejscowił wszystkie grodziska wczesnośredniowieczne regionu). Zasilił Muzeum Ziemi Szczecineckiej eksponatami z własnych zbiorów, wygłaszał prelekcje, organizował i był wiceprezesem oddziału Polskiego Towarzystwa Archeologicznego w Szczecinku. Działał także w Polskim Towarzystwie Turystyczno-Krajoznawczym.
Opracował pierwszy powojenny przewodnik regionalny "Szczecinek i okolice" (1958). Publikował na łamach „Zapisków Koszalińskich”, „Z otchłani wieków”, „Materiałów Zachodnio-Pomorskich”, „Literatury Ludowej”, „Biblioteki Słupskiej”. W 1966 otrzymał nagrodę Prezydium Wojewódzkiej Rady Narodowej w Koszalinie za upowszechnianie kultury.
Zmarł w Szczecinku. Pochowany na miejscowym Cmentarzu (Aleja Zasłużonych-2-56).

</doc>
<doc id="563470" url="https://pl.wikipedia.org/wiki?curid=563470" title="Henryk Stępiński">
Henryk Stępiński

Henryk Ryszard Stępiński (ur. 11 listopada 1908 w Parznie koło Piotrkowa Trybunalskiego, zm. 27 maja 1979 w Łebie), polski działacz turystyczny.
Ukończył średnią szkołę handlową w Piotrkowie Trybunalskim oraz kurs rybaka-ichtiologa. W tym zawodzie pracował do wybuchu II wojny światowej w Parznie. W 1941 został wywieziony na roboty przymusowe w okolice Płotów (późniejsze województwo szczecińskie). Po wojnie pracował w gospodarstwie rybackim w Łodzi, w latach 1948-1951 w gospodarstwie rybackim w Bobrowie koło Złocieńca. W 1951 został dyrektorem Państwowego Gospodarstwa Rybackiego w Czaplinku, w 1969 przeszedł na analogiczne stanowisko w Łebie.
Był aktywnym działaczem turystycznym. W połowie lat 50. zainicjował działalność koła Polskiego Towarzystwa Turystyczno-Krajoznawczego w Czaplinku, przy którym zorganizował aktywną działalność turystyki kajakowej, liczne spływy, wczasy. Po nadaniu kołu statusu oddziału PTTK Stępiński był jego prezesem w latach 1960-1969, a w 1969 otrzymał tytuł prezesa honorowego. Należał do Zjednoczonego Stronnictwa Ludowego, był prezesem Koła Miejskiego w Czaplinku, następnie prezesem Miejskiego Komitetu w Czaplinku. Pełnił mandat radnego Miejskiej Rady Narodowej w Czaplinku i Powiatowej Rady Narodowej w Szczecinku.
Zmarł w Łebie i tam został pochowany. Był odznaczony m.in. Złotym Krzyżem Zasługi oraz Złotą Odznaką PTTK. Żonaty (żona Janina), miał syna Bogdana (ur. 1937).
Według wspomnień w publikacji Bernarda Konarskiego "Ich pasją była turystyka" (1983) Henryk Stępiński "należał do ludzi mówiących otwarcie i w oczy. Pracę zawodową i społeczną wykonywał nadzwyczaj sumiennie, stanowił przykład i wzór. Był uzdolnionym organizatorem. Z konsekwencją, przemyśleniem i uporem realizował zamierzenia. Potrafił zjednywać ludzi do współpracy".

</doc>
<doc id="563471" url="https://pl.wikipedia.org/wiki?curid=563471" title="Betty Nuthall Shoemaker">
Betty Nuthall Shoemaker



</doc>
<doc id="563473" url="https://pl.wikipedia.org/wiki?curid=563473" title="Sarah Palfrey Danzig">
Sarah Palfrey Danzig



</doc>
<doc id="563474" url="https://pl.wikipedia.org/wiki?curid=563474" title="Maurice E. McLoughlin">
Maurice E. McLoughlin



</doc>
<doc id="563475" url="https://pl.wikipedia.org/wiki?curid=563475" title="Harry C. Hopman">
Harry C. Hopman



</doc>
<doc id="563478" url="https://pl.wikipedia.org/wiki?curid=563478" title="E. Victor Seixas Jr.">
E. Victor Seixas Jr.



</doc>
<doc id="563481" url="https://pl.wikipedia.org/wiki?curid=563481" title="Bitwa pod Wittenweier">
Bitwa pod Wittenweier

Bitwa pod Wittenweier – starcie zbrojne, które miało miejsce 9 sierpnia 1638 roku podczas wojny trzydziestoletniej.
Bernard Weimarski (6 600 piechoty, 5 860 jazdy) od kilku miesięcy oblegał potężną twierdzę Breisach w Badenii, położoną na prawym brzegu Renu. Dnia 7 sierpnia 1638 przybył wódz cesarski książę Savello (18 500 żołnierzy). Bernard wziął ze sobą 10 000 żołnierzy. Gdy dotarł pod Wittenweier (dziś część gminy Schwanau) 9 sierpnia zauważył, że armia cesarska zajęła dogodną pozycję. Upozorował wówczas odwrót, a gdy nieprzyjaciel opuścił pozycje, napadł go w marszu i rozbił.

</doc>
<doc id="563482" url="https://pl.wikipedia.org/wiki?curid=563482" title="Nikolina">
Nikolina

Nikolina – imię żeńskie, powstałe poprzez zdrobnienie imienia Nikola, dokonane na gruncie języków romańskich.
Nikolina imieniny obchodzi: 26 lutego.
Zobacz też: Mikołaj, Nikoleta.

</doc>
<doc id="563484" url="https://pl.wikipedia.org/wiki?curid=563484" title="Baretka">
Baretka



</doc>
<doc id="563487" url="https://pl.wikipedia.org/wiki?curid=563487" title="Bóbr kanadyjski">
Bóbr kanadyjski

Bóbr kanadyjski, bóbr amerykański ("Castor canadensis") – gatunek dużego gryzonia z rodziny bobrowatych (Castoridae), blisko spokrewniony z bobrem europejskim ("Castor fiber"). Jest jednym z dwóch współcześnie żyjących gatunków bobrów. Dawniej bóbr europejski i bóbr kanadyjski uważane były za jeden gatunek.
Gatunek inwazyjny.
Zasięg występowania.
Bóbr kanadyjski występuje w Ameryce Północnej od delty rzeki Mackenzie w Terytoriach Północno-Zachodnich w Kanadzie, na południe przez całą Kanadę i Stany Zjednoczone, z wyłączeniem półwyspu Floryda i suchych części południowego zachodu, do północnego Meksyku (od Kalifornii Dolnej do Tamaulipas). Wprowadzony do Europy (Finlandia, Rosja, środkowa Europa), na Rosyjski Daleki Wschód (Kamczatka i Sachalin) oraz na Ziemi Ognistej w Argentynie.
Taksonomia.
Gatunek po raz pierwszy naukowo opisał w 1820 roku niemiecki przyrodnik Heinrich Kuhl nadając mu nazwę "Castor canadensis". Holotyp pochodził z Cieśniny lub Zatoki Hudsona, w Kanadzie. 
W przeszłości opisano i stosowano podział na dwadzieścia cztery podgatunki, ale ekstremalna eksploatacja i mieszanie populacji podczas reintrodukcji wydaje się czynić ten podział bezsensownym. Do ponownej oceny podgatunków geograficznych na podstawie różnic morfologicznych wymagana będzie dalsza analiza mtDNA i nDNA. Obecnie nie ma dowodów genetycznych na poparcie istnienia podgatunków "C. canadensis". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Wyglądem bóbr kanadyjski przypomina swojego europejskiego kuzyna i przez długi czas uważany był za jego podgatunek. Jednak badania genetyczne wykazały odmienność obu form. Gatunki te różnią się m.in. liczbą chromosomów (bóbr kanadyjski ma ich 40, a nie jak europejski – 48), co powoduje, iż oba gatunki nie mogą się krzyżować.
Tułów bobra kanadyjskiego jest mniej smukły niż europejskiego, także jego klatka piersiowa jest szersza. Nogi ma krótkie, biega ociężale, palce stopy tylnej pary nóg są złączone błoną (co ułatwia pływanie). Głowa krótka z ciemnymi, niewielkimi małżowinami usznymi i położonymi blisko siebie małymi, wypukłymi oczami.
Długość ciała (bez ogona) 80–90 cm, długość ogona 20–30 cm; masa ciała 15–20 kg (rzadko 30–40 kg). Ogon jest szeroki na 13–15 cm (forma europejska posiada węższy ogon), owalny, spłaszczony, z lekko zaostrzonym końcem, pokryty czarnymi, zrogowaciałymi łuskami. Sierść czerwono- lub czarnobrązowa. Duże (do 20–25 mm długości, i do 5 mm szerokości), stale rosnące siekacze, służące do ścinania drzew. Zamykające się uszy i nozdrza są przystosowaniem do trybu życia. U nasady ogona u obu płci gruczoł zapachowy, którego wydzielina służy do oznaczania terenu.
Ekologia.
Zwierzęta te prowadzą ziemno-wodny tryb życia zbliżony do bobra europejskiego. Zamieszkują zalesione pobrzeża rzek. Najczęściej są aktywne nocą, w ciągu dnia pojawiają się rzadko. Zwykle nie oddalają się od wody. Świetnie pływają i nurkują; pod wodą mogą przebywać do 15 minut. Żyją w rodzinach do 8 osobników: pary dorosłych i młodych (do dwóch lat). Bobry kanadyjskie są zwierzętami terytorialnymi: rodziny bronią swojego terytorium i odpędzają od niego innych przedstawicieli gatunku. Granice swojego obszaru bobry oznaczają wydzieliną gruczołów okołoodbytowych, umieszczaną na specjalnie w tym celu usypanych niewielkich kopczykach z błota i mułu.
W razie niebezpieczeństwa ostrzegają się uderzeniami ogona o wodę.
Podobnie jak bobry europejskie żyją w żeremiach, zbudowanych z gałęzi, traw, błota i gliny. Prowadzą do nich podwodne wejścia (zwykle dwa); podłoga pokryta jest korą, trawą i strużynkami drewna. W norach bóbr kanadyjski zamieszkuje znacznie rzadziej niż jego europejski kuzyn. W celu zapewnienia stałego poziomu wody jak szybkości jej przepływu bobry budują na rzekach tamy z pni drzew, gałęzi, kamieni, błota i gliny. Kanadyjskie bobry odznaczają się wielkimi zdolnościami w tym zakresie, to ich budowle są rekordowe pod względem rozmiarów, np. tama na rzece Jefferson w Montanie miała 700 m. długości i utrzymywała ciężar konia wraz z jeźdźcem.
W 2007 r. w Kanadzie, na północy stanu Alberta, na południowym krańcu Buffalo National Park, odkryto największą na świecie tamę zbudowaną przez bobry, liczącą 850 metrów długości. Drugą co do wielkości znaną budowlą tych gryzoni jest licząca 652 metry tama w Three Forks w amerykańskim stanie Montana.
Przewód pokarmowy bobra kanadyjskiego jest dłuższy niż u jego europejskiego kuzyna, co pozwala mu żywić się grubszą karmą. Bobry zjadają głównie korę i łyko miękkich drzew liściastych:
wierzby, klonu, topoli, brzozy, оlchy, оsiki. Spożywają także trawiastą roślinność, przybrzeżną i wodną. W ogrodach zoologicznych chętnie jedzą także bataty, ziemniaki, marchew i sałatę. Bobry robią zapasy na zimę.
Na młode bobry polują wilki, kojoty, baribale, niedźwiedzie grizzli, rosomaki, rysie i wydry. Osobniki dorosłe rzadko są przedmiotem polowań ze strony drapieżników.
Bobry kanadyjskie są monogamiczne, dopiero po ewentualnej śmierci partnera szukają nowego. Samce i samice pełną dojrzałość osiągają w 3 roku życia. Rozmnażają się raz w roku, w zależności od zamieszkiwanego terytorium: w końcu listopada/grudniu – na południu i w styczniu/lutym – na północy. Ciąża trwa 105-107 dni, bobrzęta rodzą się pomiędzy kwietniem a czerwcem. W miocie rodzi się od 1 do 4 młodych, które są dość samodzielne: od razu po urodzeniu widzą, a po 24 godzinach od porodu potrafią pływać. Po urodzeniu młody bóbr waży 250–600 g i ma do 38 cm długości. Matka karmi je mlekiem do 90 dni, choć już w drugim tygodniu życia zaczynają przyjmować pokarm roślinny. Z rodzicami młode pozostają do 2 roku życia, po czym udają się na poszukiwanie własnego terytorium.
Długość życia bobra kanadyjskiego wynosi od 10 do 19 lat.
Liczebność i znaczenie dla człowieka.
W odróżnieniu od bobra europejskiego, który na początku XX w. był gatunkiem praktycznie wytępionym, populacja bobra kanadyjskiego nigdy nie była zagrożona wyginięciem. W Ameryce bóbr kanadyjski nie jest zwierzęciem chronionym; jego liczebność szacuje się na 10–15 mln osobników, choć do czasu rozpoczęcia europejskiej kolonizacji Ameryki zwierząt tych było znacznie więcej. Na bobry w Kanadzie intensywnie polowano dla pozyskania mięsa, a zwłaszcza futra (w okresie największego nasilenia polowań do samej tylko Europy eksportowano średnio 200 tys. bobrowych skórek rocznie). Doprowadziło to w XIX w. do drastycznego spadku liczebności i ograniczenia zasięgu występowania gatunku. W okresie późniejszym dzięki ograniczeniu polowań ich liczebność wzrosła. W ostatnich latach nadmiar bobrów doprowadził na niektórych obszarach do wyrządzania przez nie szkód w środowisku: tamy powodują zalewanie terenów i niszczenie biotopów innych gatunków zwierząt i roślin, uszkadzany lub niszczony jest przybrzeżny drzewostan. Tam jednak, gdzie liczba bobrów jest redukowana przez drapieżniki, ich umiarkowana obecność ma korzystny wpływ na środowisko naturalne, stwarzając możliwości rozwoju różnym gatunkom roślin i zwierząt.
W Europie, gdzie bobrów jest znacznie mniej, zwykle podlegają one ochronie.
Bóbr kanadyjski w Polsce.
W XX w. bobry kanadyjskie pojawiły się w Polsce. Żyły one zapewne tylko w obecnym województwie warmińsko-mazurskim, nad rzeką Pasłęką. Sytuacja ta powstała w wyniku tego, że w 1928 r. Adalbert zu Dohna-Lauck, ówczesny właściciel majątku Reichertswalde, sprowadził z Kanady 6 par bobrów, które umieszczono następnie w hodowli w jednym z leśnych jeziorek, ogrodzonym metalowa siatką. Wiosną 1932 lub 1933 roku, na skutek uszkodzenia ogrodzenia przez krę lodową, kilka osobników wydostało się na wolność. Zwierząt tych nie udało się odłowić. Zadomowiły się w stanie dzikim i szybko zaczęły się rozmnażać na swobodzie. Lokalne populacje powstały na Pasłęce w rejonie Kudyp oraz pomiędzy miejscowościami Szatanki i Gamerki Wielkie. W 1940 r. stwierdzono nawet występowanie bobrów nad Jeziorem Kielarskim, ok. 10 km na południe od Olsztyna.
Do 1945 r. pewna ilość osobników została zabita przez miejscową ludność lub odłowiona (wyznaczona została premia 50 marek za sztukę), jednak prawdopodobnie część tych zwierząt przeżyła. Dodatkowo w 1945 r. kilka bobrów pozostawało w hodowli w Markowie i być może i one wydostały się na wolność w trakcie przejścia frontu.
Bezpośrednio po II wojnie polska służba leśna i pracujący na Warmii przyrodnicy stwierdzili istnienie na Pasłęce kilku stanowisk bobrów. Początkowo przyjęto, że chodzi o bobra kanadyjskiego, jednak badania prowadzone w następnych dziesięcioleciach nie potwierdziły tego. W chwili obecnej bobra kanadyjskiego należy uznać za gatunek prawdopodobnie wymarły na terenie Polski, ponieważ badania kariologiczne wykazały obecność nad Pasłęką jedynie bobra europejskiego.
W Polsce bobry kanadyjskie nie podlegają ochronie gatunkowej.
Bóbr kanadyjski jako symbol.
Bóbr kanadyjski uważany jest za jeden z symboli Kanady (jego wizerunek znajduje się na kanadyjskiej monecie pięciocentowej), ale mimo to w niektórych rejonach tego kraju jest traktowany jako szkodnik. Ponadto uznawany jest także za symbol stanów Oregon i Nowy Jork.

</doc>
<doc id="563488" url="https://pl.wikipedia.org/wiki?curid=563488" title="Jadwiga Witkiewiczowa">
Jadwiga Witkiewiczowa

Jadwiga Witkiewiczowa, z domu Unrug, „Nina” (ur. 24 sierpnia 1893 w Moikijówce na Podolu, zm. 28 grudnia 1968 w Warszawie) – żona Stanisława Ignacego Witkiewicza i kustoszka jego spuścizny.
Życiorys.
Jej matka Jadwiga, była córką malarza Juliusza Kossaka i siostrą Wojciecha. Wyszła za mąż za Zygmunta Unruga, zarządcę majątku Mokijówka na Podolu. Pochodził on z rodu Unrugów stanowiącego gałąź arystokratycznego rodu niemieckiego von Unruh. Polska gałąź wywodzi się od Krzysztofa Unruga, który w 1597 przeniósł się do Wielkopolski. Rodzice Jadwigi rozstali się w 1912 i matka wraz z córkami przeniosła się do Warszawy, gdzie na ulicy Brackiej prowadziła pensjonat. Jadwiga otrzymała staranne wykształcenie (ukończyła szkołę średnią A. Wereckiej w Warszawie). W czasie wojny zmarła matka i siostra. Jedynym oparciem dla Jadwigi byli Maria i Wojciech Kossakowie. W 1922 w Zakopanem, gdzie była na kuracji, poznała Witkacego. Po raz drugi przyjechała do Zakopanego w lutym 1923, a 30 kwietnia 1923 odbył się jej ślub ze Stanisławem Ignacym Witkiewiczem. Świadkiem na ślubie był August Zamoyski. Małżeństwo Witkiewiczów przechodziło różne okresy. Tych złych było coraz więcej. W 1925 Jadwiga wyprowadziła się na stałe do Warszawy (zamieszkała przy Brackiej 23).
Od tej pory Witkacy przyjeżdżał do Warszawy dwa razy do roku – wczesną wiosną i jesienią, a Jadwiga latem lub zimą. Jadwiga stała się jego pełnomocniczką w Warszawie. Kontaktowała się z redakcjami czasopism, z wydawcami, osobami, które były właścicielami jego obrazów, kiedy były organizowane wystawy, przepisywała na maszynie jego utwory, robiła korekty artykułów. Była pierwszą czytelniczką większości tekstów literackich i publicystycznych. Witkacy pisał do żony prawie codziennie. Prosił ją wprawdzie, by niszczyła jego listy, ale chyba sam w to nie wierzył.
Mąż chętnie portretował ją – zachował się duży portret pastelowy z 1925 oraz liczne fotografie artystyczne czarno-białe i kolorowane, ujęte jak studium psychologiczne.
Mimo II wojny światowej, okupacji i powstania udało jej się ocalić większość rękopisów Witkacego. Znaczną część listów od niego miała zawsze przy sobie. Resztę już w pierwszych dniach września zakopała w piwnicy kamienicy przy Brackiej, część oddała na przechowanie znajomym. Po wojnie przez długi czas była praktycznie bez środków do życia. Starała się dorabiać przepisywaniem na maszynie. Bardzo długo jedyne pieniądze pochodziły z wrocławskiej Biblioteki Ossolineum, której sprzedała część posiadanych rękopisów Witkacego. Z praw autorskich korzystała jedynie 3 lata bo od października 1956 do 1959, kiedy wygasły w 20 lat po śmierci Witkacego.
W 1961 dzięki interwencji Xawerego Dunikowskiego otrzymała kawalerkę w Warszawie i rentę; żyła dotąd bardzo skromnie. Zmarła na chorobę nowotworową, do końca troszcząc się o spuściznę po mężu. Po śmierci zgodnie z jej wolą została pochowana na Cmentarzu Zasłużonych na Pęksowym Brzyzku. Na grobie Halina Leszczyńska (córka Marii Flukowskiej z pierwszego małżeństwa) umieściła tablicę ze słowami: „Ona ocaliła spuściznę literacką St. I. Witkiewicza z pożogi wojennej. Chwała jej za to”.
Zaprzyjaźniona z Marią Flukowską, żoną poety, przekazała obojgu w testamencie archiwum Witkacego (w tym: zespół listów od niego, portrety). Prace te nabyła od Flukowskiej obecna Książnica Pomorska im. Stanisława Staszica w Szczecinie, gdzie są przechowywane.
Jest pochowana na Cmentarzu Zasłużonych na Pęksowym Brzyzku w Zakopanem (kw. P-III-22).

</doc>
<doc id="563489" url="https://pl.wikipedia.org/wiki?curid=563489" title="Efrem Syryjczyk">
Efrem Syryjczyk

Efrem Syryjczyk, św. Efrem (, "Ap̄rêm Sûryāyâ"; , "Efraim ho Syros"; , ; ur. ok. 305 w Nisibis, zm. 9 czerwca 373 w Edessie) – kaznodzieja, diakon, poeta, komentator Pisma Świętego, piszący w języku syryjskim, święty Kościoła katolickiego i prawosławnego, Wyznawca, święty mnich i Doktor Kościoła, zaliczany do wielkich Ojców Kościoła oraz pustyni, przez swoją działalność poetycko-teologiczną kojarzony zwłaszcza z Wielkim Postem.
Życiorys.
Jego ojcem był pogański kapłan. W młodości św. Efrem został wygnany z domu za sympatię do chrześcijan. Otrzymał schronienie u św. Jakuba, a w wieku 18 lat przyjął chrzest. Następnie podjął życie zakonne i został wyświęcony na diakona. Nauczał w szkole teologicznej w Nisibis. Zwalczał m.in. poglądy manichejczyków. Ułożył pieśni, nazwane "Carmina Nisibena", wśród których kantyki nr 43–51 bronią wiary w zmartwychwstanie przeciw Bardesanowi, a także Manesowi i Marcjonowi.
W 363 roku przeniósł szkołę do Edessy z powodu zajęcia jego rodzinnego miasta przez Persów.
Efrem krzewił kult maryjny oraz kierował ruchem monastycznym na Wschodzie, zwalczał też istniejące wówczas herezje, szczególnie orygenizm i arianizm. Był pierwszym wielkim pisarzem wczesnochrześcijańskim, który opowiedział się za uznaniem dogmatu o niepokalanym poczęciu Maryi. Był autorem wielu pism egzegetycznych, dogmatyczno-polemicznych, ascetycznych i liturgicznych. Nazywany Prorokiem Syryjczyków, syryjskim Eliaszem, Kolumną Kościoła, Harfą Ducha Świętego.
W latach 1732–1736 ukazały się drukiem główne jego prace (w sześciu tomach pod redakcją Assemaniego) pt. "Opera omnia graeca, latina et syria" („Dzieła wszystkie greckie, łacińskie i syryjskie”).
Kult.
Efrem został ogłoszony doktorem Kościoła przez papieża Benedykta XV.
Jego wspomnienie liturgiczne w Kościele katolickim obchodzone jest w dzienną rocznicę śmierci (9 czerwca) zaś w nadzwyczajnej formie rytu rzymskiego 18 czerwca. Cerkiew prawosławna wspomina świętego mnicha 28 stycznia (10 lutego według kalendarza gregoriańskiego).

</doc>
<doc id="563499" url="https://pl.wikipedia.org/wiki?curid=563499" title="Adam Strzembosz">
Adam Strzembosz

Adam Justyn Strzembosz (ur. 11 września 1930 w Warszawie) – polski prawnik, sędzia, profesor nauk prawnych. Nauczyciel akademicki związany głównie z Katolickim Uniwersytetem Lubelskim. Wiceminister sprawiedliwości w rządzie Tadeusza Mazowieckiego (1989–1990), pierwszy prezes Sądu Najwyższego i z urzędu przewodniczący Trybunału Stanu (1990–1998), przewodniczący Krajowej Rady Sądownictwa (1994–1998). Kawaler Orderu Orła Białego.
Życiorys.
Wczesne lata.
Urodził się z ciąży trojaczej (wraz z Teresą – zm. 1970, i Tomaszem – zm. 2004) 11 września 1930 w Warszawie. Jego ojciec Adam był adwokatem i urzędnikiem państwowym, należał do Związku Ludowo-Narodowego. Jego matką była Zofia Strzembosz z domu Gadomska.
Wychował się w mieszkaniu przy ul. Mokotowskiej 19 w Warszawie. Wraz z rodzeństwem uczęszczał do szkoły powszechnej przy ul. 6 Sierpnia. Po wybuchu II wojny światowej kontynuował naukę w szkole przy ul. Romualda Traugutta, a następnie od 1943 kształcił się na tajnych kompletach.
Po wojnie działał w Związku Harcerstwa Polskiego (aż do jego rozwiązania w 1949). Za namową nauczyciela w klasie maturalnej zapisał się również do Związku Młodzieży Polskiej. W 1949 zdał maturę w Gimnazjum i Liceum Samorządowym w Falenicy.
Studia i początki pracy zawodowej.
Po egzaminie dojrzałości wraz z bratem przeprowadził się do Krakowa, gdzie rozpoczął studia prawnicze na Uniwersytecie Jagiellońskim. Pierwszy etap zakończył z wyróżnieniem i po trzech latach powrócił do stolicy. W 1953 uzyskał tytuł zawodowy magistra ze specjalnością w zakresie prawa międzynarodowego publicznego na Wydziale Prawa Uniwersytetu Warszawskiego.
Po studiach, otrzymawszy nakaz pracy, podjął zatrudnienie w centrali Zakładu Ubezpieczeń Społecznych w Warszawie. Początkowo pracował w Biurze Świadczeń Zagranicznych, a następnie w Wydziale Rent Wyjątkowych. Urzędnikiem ZUS był do 1956, kiedy to rozpoczął aplikację sądową.
Praca w wymiarze sprawiedliwości do lat 80..
Aplikację sądową odbywał w Sądzie Wojewódzkim dla m.st. Warszawy. W 1958 zdał egzamin sędziowski i został mianowany asesorem w Sądu Powiatowego dla Warszawy-Pragi, podejmując pracę w Wydziale Ksiąg Wieczystych. W styczniu 1961 otrzymał nominację na sędziego, przeniesiono go do nowo tworzonego Wydziału dla Nieletnich w tym samym sądzie.
W 1966 został sędzią Sądu Wojewódzkiego dla m.st. Warszawy, a także wizytatorem. Nominację otrzymał jednak dopiero dwa lata później, a opóźnienie wynikało z przyczyn światopoglądowych. W sądzie wojewódzkim zajmował się sprawami dotyczącymi osób nieletnich. Sprawował nadzór nad sądami niższego szczebla, a także kontrolował legalność pobytu podopiecznych w schroniskach i zakładach poprawczych.
Działalność naukowa.
W 1961 rozpoczął badania naukowe dotyczące nieletnich sprawców kradzieży na warszawskiej Pradze. Analizował m.in. ich sytuację społeczną, rozwój psychofizyczny oraz wcześniejsze konflikty z prawem. Prace prowadził pod nadzorem profesora Stanisława Batawii, kryminologa z Uniwersytetu Warszawskiego.
W 1969 na Uniwersytecie Warszawskim obronił pracę doktorską, wykorzystując przeprowadzone badania. W 1979 habilitował się w Polskiej Akademii Nauk. Za obie rozprawy będące podstawą otrzymania stopni naukowych otrzymał II nagrody w konkursie miesięcznika „Państwo i Prawo”.
W 1974 został oddelegowany do pracy w Instytucie Badań Prawa Sądowego działającym przy Ministerstwie Sprawiedliwości. Do jego zadań należało opracowywanie poszczególnych wątków orzecznictwa i tworzenie artykułów naukowych.
W marcu 1982 został nauczycielem akademickim na Katolickim Uniwersytecie Lubelskim – zaczynał jako adiunkt, po dwóch miesiącach przeszedł na stanowisko docenta. W 1986 został profesorem nadzwyczajnym. Na uczelni pozostawał do 1989, gdy objął stanowisko wiceministra. W 1998 powrócił do pracy dydaktycznej na KUL, gdzie w 2000 został powołany na stanowisko profesora zwyczajnego. Rozpoczął też nauczanie w Akademii Polonijnej w Częstochowie. Na Katolickim Uniwersytecie Lubelskim pracował do 2004, kiedy to zrezygnował z powodów zdrowotnych. Uzyskał status emerytowanego profesora tego uniwersytetu.
Działalność opozycyjna.
W 1980 zaangażował się w organizację niezależnych struktur związkowych w Ministerstwie Sprawiedliwości. W marcu na zebraniu Związku Zawodowego Pracowników Państwowych i Społecznych wystąpił publicznie z krytyką władz PRL w kwestiach społeczno-politycznych. W kolejnych miesiącach został wybrany do prezydium Komisji Koordynacyjnej NSZZ „Solidarność” i na przewodniczącego Komisji Zakładowej w ministerstwie, a na początku 1981 wszedł w skład zarządu Regionu Mazowsze.
Na początku lat 80. uczestniczył w pracach Centrum Obywatelskich Inicjatyw Ustawodawczych Solidarności. Odpowiadał za opracowanie reformy prawa o ustroju sądów powszechnych. Był również jednym z delegatów na I Krajowy Zjazd Delegatów NSZZ „Solidarność” w Gdańsku, gdzie został wybrany do Krajowej Komisji Rewizyjnej. Współtworzył tam "Samorządną Rzeczpospolitą" – przewodni program, w którym odpowiadał za fragment dotyczący sądownictwa.
W 1981, po wprowadzeniu stanu wojennego, dzięki immunitetowi sędziowskiemu uniknął internowania. Został jednak zwolniony z sądu wojewódzkiego, a kilka dni później z Instytutu Badań Prawa Sądowego. Pozostał w kontakcie z warszawskimi sędziami związanymi z „Solidarnością”, organizując spotkania poświęcone toczącym się procesom dotyczącym stanu wojennego. Ich głównym zadaniem było doprowadzenie do uniewinnień osób oskarżanych w sprawach politycznych.
Od 1988 brał udział w pracach przygotowawczych do obrad Okrągłego Stołu. Odpowiadał za opracowanie proponowanych zmian w prawie, w tym przede wszystkim w prawie karnym oraz dotyczących gwarancji niezawisłości sędziów i niezależności sądów. Ponadto od 1989 należał do Komitetu Obywatelskiego „Solidarność” przy Lechu Wałęsie. W samych obradach plenarnych Okrągłego Stołu nie wziął udziału, przewodniczył natomiast podzespołowi ds. reformy prawa i sądów oraz był członkiem podzespołu ds. reform politycznych. Od Bronisława Geremka otrzymał propozycję startu do Senatu w wyborach czerwcowych w 1989. Odmówił, będąc krytycznym wobec działań Komitetu Obywatelskiego. Uważał bowiem, że decyzje forsowane wówczas jako stanowisko opozycji podejmowane były w zbyt małym gronie i winny być konsultowane z większą liczbą osób.
Wiceminister sprawiedliwości.
Po wyborach parlamentarnych dostał propozycję objęcia stanowiska podsekretarza stanu w Ministerstwie Sprawiedliwości. Jego przełożonym miał zostać Aleksander Bentkowski z ZSL. Adam Strzembosz zgodził się, zaznaczając, że chce pełnić nadzór nad Departamentem Prawnym, Departamentem Nadzoru Sądowego i Komisją Reformy Prawa Karnego.
Za cel obrał szeroko pojętą reformę sądownictwa opartą na postanowieniach Okrągłego Stołu. Umożliwiła mu to ustawa z 20 grudnia 1989 zmieniająca ustawy regulujące ustrój organów wymiaru sprawiedliwości. Na jej podstawie dokonał m.in. zmian prezesów poszczególnych sądów.
W czerwcu 1990 ustąpił z zajmowanej funkcji w ministerstwie. Jako powód odejścia podał ograniczony wpływ na politykę resortu oraz brak możliwości przeprowadzenia dogłębnej wymiany kadrowej.
Pierwszy prezes SN.
Pod koniec czerwca 1990 został powołany na sędziego Sądu Najwyższego, a już 1 lipca 1990 na stanowisko pierwszego prezesa SN i z urzędu na przewodniczącego Trybunału Stanu. Dzień później w rozmowie z „Gazetą Wyborczą” mówił o celach, które chciałby zrealizować:
Do jego głównych zadań należało także zorganizowanie pracy Sądu Najwyższego na nowo oraz reprezentowanie instytucji za granicą. Korzystał też z uprawnień rewizji nadzwyczajnej, wówczas funkcjonującego środka prawnego umożliwiającego wnoszenie rewizji od prawomocnych wyroków, co umożliwiło ponowne rozpatrzenie spraw zamkniętych w okresie PRL.
Na początku czerwca 1992, w związku z podjętą przez Sejm uchwałą lustracyjną, został poproszony przez ministra Antoniego Macierewicza o powołanie komisji nadzorującej ujawnianie nazwisk znajdujących się na tzw. liście Macierewicza. Zwrócił się do ówczesnego marszałka Sejmu Wiesława Chrzanowskiego o akceptację funkcji kontrolnych, jednak uzyskał ją po kilku tygodniach już po ujawnieniu listy.
Jako pierwszy prezes SN pisał comiesięczne felietony dla „Rzeczpospolitej”. Zainicjował również zmianę siedziby Sądu Najwyższego, mieszczącego się dotychczas w gmachu Sądu Wojewódzkiego przy ul. Solidarności. Podczas trwania jego kadencji rozpoczęto budowę nowego budynku przy pl. Krasińskich. Ostatniego dnia urzędowania mianował Bogusława Nizieńskiego na funkcję rzecznika interesu publicznego.
Od września 1990 do października 1998 z urzędu był członkiem Krajowej Rady Sądownictwa, której przewodniczył od 24 marca 1994 do 24 marca 1998.
Pełniąc funkcję pierwszego prezesa SN, w marcu 1995 zapowiedział start w wyborach prezydenckich. Jego kandydaturę jako pierwszy zgłosił Jarosław Kaczyński, po czym wycofał swoje poparcie. Kandydaturę tę poparły wówczas m.in. Porozumienie Centrum, Partia Konserwatywna, PSL-PL i Stronnictwo Ludowo-Chrześcijańskie. Adam Strzembosz swoją decyzję motywował m.in. przekonaniem, że ówczesnej prawicy przyda się jeden wspólny bezpartyjny kandydat, który połączy rozdrobnione ugrupowania. Początkowo jego kampanię finansowało głównie Porozumienie Centrum, które jednak już w czerwcu wycofało swoje poparcie, wystawiając Lecha Kaczyńskiego. We wrześniu Adam Strzembosz zrezygnował ze startu, popierając Hannę Gronkiewicz-Waltz.
W 1998 zakończył kadencję na stanowisku pierwszego prezesa Sądu Najwyższego, przeszedł wówczas w stan spoczynku.
Działalność publiczna od 1998.
W latach 2002–2004 zasiadał w Radzie Konsultacyjnej Centrum Monitoringu Wolności Prasy Stowarzyszenia Dziennikarzy Polskich. Powołany w skład rady programowej Fundacji Academia Iuris oraz rady patronackiej Instytutu Jagiellońskiego. W 2002 ukazała się na jego cześć księga jubileuszowa "Ius et lex. Księga jubileuszowa ku czci profesora Adama Strzembosza".
Od 2015 w swoich wypowiedziach publicznych krytykował działania Prawa i Sprawiedliwości podczas kryzysu wokół Trybunału Konstytucyjnego. W 2017 występował podczas protestów przeciwko planowanym zmianom w sądownictwie. W tym samym roku w Wydawnictwie Więź ukazała się książka "Między prawem i sprawiedliwością" – wywiad rzeka Stanisława Zakroczymskiego z Adamem Strzemboszem. W 2020 określił Izbę Dyscyplinarną Sądu Najwyższego jako działającą bezprawnie, krytycznie ocenił też sytuację w Trybunale Konstytucyjnym oraz Krajowej Radzie Sądownictwa.

</doc>
<doc id="563504" url="https://pl.wikipedia.org/wiki?curid=563504" title="Bitwa pod Thann">
Bitwa pod Thann

Bitwa pod Thann – starcie zbrojne, które miało miejsce 13 października 1638 roku podczas wojny trzydziestoletniej.
W październiku obleganej od pół roku wielkiej twierdzy Breisach przybyła z odsieczą armia cesarska pod wodzą księcia Lotaryńskiego (6000 żołnierzy). Bernard Weimarski z 4 regimentami jazdy i 4 działami zaskoczył go w marszu pod Thann i rozbił.

</doc>
<doc id="563505" url="https://pl.wikipedia.org/wiki?curid=563505" title="Phil Neville">
Phil Neville

Philip John Neville (ur. 21 stycznia 1977 w Bury) – angielski piłkarz występujący na pozycji obrońcy i pomocnika.
Kariera.
Karierę zaczynał w swoim rodzinnym klubie Bury. W 1991 trafił do szkółki Manchesteru United razem ze swoim bratem Garym. W 1994 podpisał prosfesjonalny kontrakt i zadebiutował w barwach Manchesteru United. Jednym z jego pierwszych sukcesów było zwycięstwo w Młodzieżowym Pucharze Anglii. To właśnie z Manchesterem odnosił największe sukcesy w karierze. Zdobywał mistrzostwo Anglii (1996, 1997, 1999, 2000, 2001, 2003), Puchar Anglii (1996, 1999, 2004), wygrał Ligę Mistrzów 1999, a także Puchar Interkontynentalny 1999. Od 2005 do 2013 roku reprezentował barwy Evertonu. W czerwcu 2013 roku ogłosił zakończenie kariery piłkarskiej.
W reprezentacji Anglii wystąpił w 59 meczach. Zadebiutował w reprezentacji w 1996 w meczu z Chinami. Trzykrotnie uczestniczył w finałach mistrzostw Europy w latach 1996, 2000 i 2004.
Latem 2013 roku ogłosił zakończenie kariery zawodnika. Postanowił skoncentrować się na karierze menadżerskiej, rozpoczynając egzamin na licencję UEFA-A. W lipcu 2013 został członkiem sztabu szkoleniowego Manchesteru United, gdzie pełnił funkcję trenera.

</doc>
<doc id="563506" url="https://pl.wikipedia.org/wiki?curid=563506" title="Wojna rosyjsko-turecka (1768–1774)">
Wojna rosyjsko-turecka (1768–1774)

Wojna rosyjsko-turecka 1768–1774 – wojna pomiędzy Imperium Rosyjskim a Imperium Osmańskim, doprowadziła do zdobycia przez Rosję południowej Ukrainy, Krymu i północnego Kaukazu.
Bezpośrednim pretekstem do wypowiedzenia wojny przez Turcję, stało się
naruszenie terytorium tureckiego przez oddział Kozaków, ścigających konfederatów barskich i spalenie Bałty. Powołując się na ten casus belli sułtan Mustafa III wypowiedział wojnę Rosji 25 września 1768.
Rzeczywistym celem Turcji było w tej wojnie wsparcie konfederacji barskiej i wypędzenie wojsk rosyjskich z Rzeczypospolitej. 16 grudnia 1768 pod gwarancją Francji konfederaci barscy zawarli nieformalny traktat przymierza polsko-tatarsko-tureckiego, którego artykuł 4. zobowiązywał Turcję i Chanat Krymski do niezawierania pokoju z Rosją aż do czasu przywrócenia poprzedniego systemu rządów w Rzeczypospolitej. Państwa te miały też zagwarantować niepodległość Polski zgodnie z klauzulami traktatu pruckiego z 1711.
Rosja wspierana była nieformalnie przez Wielką Brytanię, która przysłała swoich wojskowych doradców dla rosyjskiej floty wojennej. Turcja rozpoczęła działania wojenne, początkowo z powodzeniem, a jej terytorium było bazą logistyczną dla konfederatów barskich, skąd przeprowadzali oni niespodziewane ataki na wojska rosyjskie, okupujące Rzeczpospolitą. Jednak wkrótce wojska rosyjskie zajęły Azow i Taganrog. Główne siły rosyjskie wkroczyły do Mołdawii. Potem Rosjanie opanowali Chocim i Jassy. W 1770 Rosjanie pobili Turków pod Largą i Kagułem, docierając do Dunaju. W celu destabilizacji imperium osmańskiego Rosjanie wywołali antytureckie powstania Arabów w Syrii i Egipcie i szczególnie okrutnie stłumione powstanie w Grecji. Dla poparcia tych dywersji na Morze Śródziemne wpłynęła rosyjska flota bałtycka pod wodzą Aleksieja Orłowa, pokonując flotę turecką w wielkiej bitwie pod Czesmą u wybrzeży Azji Mniejszej.
W 1771 Rosjanie zajęli Krym. 19 maja 1772 zawarto rozejm, jednak w kwietniu 1773 po klęsce konfederacji barskiej wojna znów się zaczęła. Pogromca konfederatów generał Aleksandr Suworow przeniósł działania wojenne do Turcji. W 1774 Rosjanie wkroczyli do Bułgarii. Aleksandr Suworow 20 czerwca 1774 pobił Turków pod Kozłudżą.
Pobita na lądzie i morzu Turcja zmuszona była podpisać 21 lipca 1774 niekorzystny dla niej pokój w Küczük Kajnardży, mocą którego musiała zagwarantować niepodległość Chanatu Krymskiego, oddając Rosji twierdze Azow, Kercz, Kinburn i Jenikale wraz z ziemiami między Dnieprem a Bohem, a także Kabardię na Kaukazie Północnym. Mołdawia i Wołoszczyzna miały uzyskać autonomię pod protektoratem rosyjskim, a flota rosyjska miała prawo przepływania przez cieśniny tureckie. Przyłączenie Chanatu do Rosji w roku 1783 wywołało później kolejną wojnę rosyjsko-turecką.

</doc>
<doc id="563510" url="https://pl.wikipedia.org/wiki?curid=563510" title="Zbigniew Suski (muzyk)">
Zbigniew Suski (muzyk)

Zbigniew Suski (ur. 11 sierpnia 1978) – polski muzyk, gitarzysta zespołów Szymon Wydra &amp; Carpe Diem i Ira.
Od 1996 roku gitarzysta zespołu Szymon Wydra &amp; Carpe Diem. W latach 2001–2002 członek zespołu Ira, z którym zagrał trasę koncertową, a rok później nagrał swoją pierwszą płytę („Tu i teraz”) z zespołem Artura Gadowskiego. Postanowił jednak powrócić do swego macierzystego zespołu. Z zawodu inżynier telekomunikacji.

</doc>
<doc id="563514" url="https://pl.wikipedia.org/wiki?curid=563514" title="Karol Sionek">
Karol Sionek

Karol Sionek (ur. 24 stycznia 1975 w Opocznie) – polski muzyk i nauczyciel muzyki.
Wychował się w Przysusze. Ukończył Liceum Muzyczne im. Karola Szymanowskiego w Warszawie a następnie studiował edukację artystyczną w Akademii Muzycznej w Łodzi.
W latach 1997–2011 grał w zespole Szymon Wydra &amp; Carpe Diem. 

</doc>
<doc id="563515" url="https://pl.wikipedia.org/wiki?curid=563515" title="Bagnica torfowa">
Bagnica torfowa

Bagnica torfowa, błotnica sitowa ("Scheuchzeria palustris" ) – gatunek rośliny, jedyny przedstawiciel rodzaju bagnica ("Scheuchzeria") w monotypowej rodzinie bagnicowatych ("Scheuchzeriaceae"). Roślina występuje na mokradłach w strefie klimatu chłodnego półkuli północnej. W południowej części zasięgu jest reliktem glacjalnym. Z powodu degradacji siedlisk bagiennych roślina ta na wielu obszarach jest zagrożona, m.in. w Polsce, gdzie objęta została ochroną gatunkową. Nazwę naukową temu gatunkowi i rodzajowi nadał szwedzki botanik Karol Linneusz dla uczczenia szwajcarskiego uczonego – Jana Jakuba Scheuchzera.
Rozmieszczenie geograficzne.
Występuje w strefie umiarkowanej i subarktycznej półkuli północnej, na terenie Europy, Ameryki Północnej i Azji. W Europie zwarty obszar zasięgu tego gatunku obejmuje południową część Półwyspu Skandynawskiego, wschodnią część Niżu Środkowoeuropejskiego, Alpy i Niż Wschodnioeuropejski. Na rozproszonych, nielicznych stanowiskach rośnie w północnej części Półwyspu Skandynawskiego, w Szkocji, we Francji (po Pireneje), w Karpatach i na Kaukazie. W Azji poprzez Syberię sięga po zachodnie i północne Chiny, Mongolię, Półwysep Koreański i Wyspy Japońskie. Rozprzestrzeniony jest także w Ameryce Północnej od południowej Alaski po Nowej Fundlandii, na południu sięgając do północnej Kalifornii, Illinois i Nowego Jorku.
W Polsce gatunek ten jest dość rzadki. Najliczniej występuje w województwie lubuskim, na Pomorzu, Pojezierzu Mazurskim, Polesiu i Roztoczu. Na pozostałych obszarach niżu i w Sudetach występuje na rozproszonych stanowiskach, brak go zupełnie w środkowej części kraju. W Karpatach jest bardzo rzadki i występuje tylko na kilku stanowiskach w Kotlinie Orawsko-Nowotarskiej i na jednym stanowisku w Tatrach (Toporowy Staw Wyżni).
Ekologia.
Rośnie na torfowiskach wysokich i przejściowych, na mszarach torfowcowych tworzących się na brzegach jezior, na źródliskach i nizinach zalewowych. Występuje na mszarach w tundrze, gdzie wnika także do tundry mszysto-porostowej (na wschód od Jeniseju), w dolinkach torfowisk aapa, jest znaczącym składnikiem torfowisk przejściowych i dolinek na torfowiskach wysokich w obrębie tajgi, rosnąc także w jej obrębie na torfowiskach porastających rzadkimi i luźnymi lasami. Dalej na południe rośnie najczęściej w dolinkach torfowisk wysokich oraz na mszarach przejściowych zarastających jeziora. Na obszarach górskich sięga do ok. 2000 m n.p.m. W Europie Środkowej gatunek uznawany jest za relikt glacjalny.
Wymaga stanowisk podmokłych i dobrze naświetlonych, choć może się utrzymywać także w miejscach lekko zacienionych. Gleba na stanowiskach bagnicy jest zawsze torfowa, organiczna. Poziom wód musi być niezmiennie wysoki przez cały rok – roślina źle znosi nawet krótkie susze. Jest gatunkiem związanym z siedliskami oligotroficznymi i silnie kwaśnymi. Wchodzi w skład zbiorowisk emersyjnych – darni roślin tworzonych przez splątane kłącza i korzenie niekotwiczące się w dnie, lecz unoszące w formie rusztowania na powierzchni zarastającego zbiornika. Bagnica często tworzy zwarte skupienia.
Gatunek jest w Europie Środkowej charakterystycznym dla związku zespołów "Rhynchosporion albae" i zespołu "Caricetum limosae", częsty także w mszarach związku "Sphagnion magellanici" ("Sphagnion medii"). Od gatunku tego utworzono nazwę klasy zespołów – "Scheuchzerio palustris-Caricetea fuscae" obejmującej roślinność turzycowo-mszarną źródlisk i torfowisk przejściowych strefy arktycznej, borealnej i umiarkowanej półkuli północnej. 
Bagnica rośnie najczęściej w towarzystwie takich roślin jak: modrzewnica pospolita "Andromeda polifolia", turzyca bagienna "Carex limosa", dzióbkowata "Carex rostrata", siwa "Carex canescens", nitkowata "Carex lasiocarpa", strunowa "Carex chordorrhiza", rosiczka "Drosera" spp., wełnianka "Eriophorum" spp., skrzyp bagienny "Equisetum fluviatile", bobrek trójlistkowy "Menyanthes trifoliata", siedmiopalecznik błotny "Comarum palustre", przygiełka "Rhynchospora" spp., na kożuchu torfowców (zwykle: spiczastolistnego "Sphagnum cuspidatum", magellańskiego "Sphagnum magellanicum" i czerwonawego "Sphagnum rubellum").
Na bagnicy żerują mszyce "Aphis triglochinis". Jej nasionami w Ameryce Północnej żywi się brązówka. Tam też z gatunkiem tym związane są ważki: "Lestes disjunctus" i "Lestes forcipatus".
Systematyka.
Gatunek jest izolowany taksonomicznie – należy do monotypowego rodzaju bagnica ("Scheuchzeria" ), który jest jedynym rodzajem rodziny bagnicowatych ("Scheuchzeriaceae" ). W dawniejszych systemach klasyfikacyjnych rodzaj "Scheuchzeria" włączany był zwykle do rodziny świbkowatych "Juncaginaceae" z powodu podobieństw w budowie i chemizmie. Odrębność rodzaju wykazały badania morfologiczne i molekularne w latach 80. XX wieku i późniejsze. W systemie Cronquista z 1981 rodzina bagnicowatych zaliczana była do rzędu "Najadales". Taką samą pozycję zajmują w systemie Dahlgrena. W systemie Takhtajana z 2009 rodzina włączana jest do rzędu "Potamogetonales". Według APweb (aktualizowany system APG IV z 2016) bagnica i rodzina bagnicowate zaliczane są do rzędu żabieńcowców (tak sytuowana rodzina była także przez różnych autorów w XIX i XX wieku) i zajmują w jego drzewie filogenetycznym następującą pozycję:
Zaznaczony barwą bladozieloną klad, którego rodziną bazalną są bagnicowate, datowany jest na 100 milionów lat. Ślady kopalne bagnicowatych znane są z kredy i paleogenu, a szczątki czwartorzędowe są łatwo i często rozpoznawalne w torfach.
Niektórzy autorzy proponowali wyodrębnienie taksonomiczne populacji amerykańskiej i euroazjatyckiej ze względu na rejestrowane niewielkie różnice w budowie kwiatów i owoców, ale różnice są tak nieznaczne i niejednoznaczne, że koncept wyróżniania odrębnych taksonów nie jest akceptowany (takson amerykański był opisywany jako: var. "americana" , subsp. "americana" , "Scheuchzeria americana" ). Nie są znane żadne mieszańce tego gatunku i ich uzyskanie jest nieprawdopodobne ze względu na jego izolowaną pozycję taksonomiczną.
Nazewnictwo.
Nazwę naukową rodzajowi i gatunkowi nadał szwedzki botanik Karol Linneusz dla uczczenia szwajcarskiego uczonego – Jana Jakuba Scheuchzera. Epitet gatunkowy w nazwie naukowej oznacza „bagienny, rosnący na bagnie”.
W języku polskim roślina w XIX wieku opisana została jako błotnica sitowa przez Krzysztofa Kluka i bagnica przez Jakuba Wagę. Poza tym różni autorzy spolszczali nazwę naukową w postaci: szeycerya błotna (Bonifacy Jundziłł w 1791), szeuchcera, szajchcerya. W pierwszym wydaniu „Roślin polskich” (1924) i kolejnych ustalona i utrwalona została nazwa bagnica torfowa, używana także współcześnie.
Zagrożenia i ochrona.
Gatunek ze względu na rozległy zasięg i wielkie zasoby nie jest uznawany za zagrożony w skali globalnej i na liście IUCN ma status gatunku najmniejszej troski (LC). Regionalnie jednak w skali krajów, prowincji czy stanów bywa uznawany za zagrożony w różnym stopniu. Gatunek jest bardzo wrażliwy na wszelkie zmiany w siedlisku.
W Polsce gatunek jest rzadko spotykany, narażony na wyginięcie, objęty ochroną ścisłą. W ostatnich dziesięcioleciach obserwuje się spadek liczby stanowisk. Ginie wskutek osuszania i eksploatacji torfowisk. 
Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia E). W wydaniu z 2016 otrzymała kategorię VU (narażony).

</doc>
<doc id="563517" url="https://pl.wikipedia.org/wiki?curid=563517" title="Droga wojewódzka nr 103">
Droga wojewódzka nr 103

Droga wojewódzka nr 103 (DW103) – droga wojewódzka klasy G w północnej części woj. zachodniopomorskiego o długości 36 km łącząca Kamień Pomorski z Trzebiatowem. Droga przebiega przez dwa powiaty: kamieński (gminy: Kamień Pomorski i Świerzno), gryficki (gminy: Karnice i Trzebiatów).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na całej długości drogi dopuszczalny był ruch pojazdów o maksymalnym nacisku na oś nie przekraczającym 8 ton.

</doc>
<doc id="563518" url="https://pl.wikipedia.org/wiki?curid=563518" title="Mustafa III">
Mustafa III

Mustafa III (arab.: مصطفى الثالث) (ur. 28 stycznia 1717 – zm. 21 stycznia 1774) – sułtan Imperium Osmańskiego w latach 1757-1774.
Był synem sułtana Ahmeda III. Był wielkim reformatorem państwa Osmanów. Przeprowadził reorganizację armii i artylerii. Założył sieć akademii wojskowych, których adepci zgłębiali nauki matematyczne, nawigację i inne nauki ścisłe.
Naruszenie terytorium tureckiego przez oddział Kozaków, ścigających konfederatów barskich i spalenie Bałty oraz rozpoczęcie przez Katarzynę II dławienia konfederacji barskiej, zmusiło władcę do wypowiedzenia Rosji wojny 25 września 1768. Zakończył ją traktat w Küczük Kajnardży.
Mustafa III był obiektem drwin ze strony Woltera, który w listach do Katarzyny II, określił go jako "grubego i ignoranckiego".

</doc>
<doc id="563519" url="https://pl.wikipedia.org/wiki?curid=563519" title="Lugalbanda">
Lugalbanda

Lugalbanda (sum. lugal-banda3, tłum. „"młody król"”; zapisywane w piśmie klinowym ) – król sumeryjskiego miasta Uruk, panujący w 1 poł. III tys. p.n.e. W „"Sumeryjskiej liście królów"” występuje po Enmerkarze jako trzeci władca I dynastii z Uruk. Według tejże Listy - która nazywa go „pasterzem” a nie „królem” - panować miał on przez 1200 lat. Podobnie jak wielu archaicznym władcom Sumeru, Lugalbandzie przypisano z czasem status boski, uznając go za syna boga Urasza. Za żonę Lugalbandy uważano boginię Ninsun, a z ich związku narodzić miał się słynny heros Gilgamesz. Królowie III dynastii z Ur składali ofiary boskiemu Lugalbandzie w Nippur, a w poezji pochwalnej skierowanej do tych władców powszechnie spotyka się Lugalbandę i Ninsun, opisanych jako ich boskich „rodziców”.
Do naszych czasów zachowały się dwa heroiczne poematy narracyjne opisujące niezwykłe czyny Lugalbandy - „"Lugalbanda w Jaskini Górskiej"” oraz „"Lugalbanda i Ptak Anzu"”. Występuje on w nich nie jako władca, lecz jako dowódca oddziałów sumeryjskich wysłanych przez Enmerkara przeciw odległemu, górskiemu miastu-państwu Aratta. Przypuszcza się, że opisywane tu dokonania są odzwierciedleniem prawdziwych wydarzeń historycznych. Zawierają one w sobie echa dalekich wypraw po towary nieosiągalne w Sumerze i próby wytyczenia nowych szlaków handlowych.

</doc>
<doc id="563520" url="https://pl.wikipedia.org/wiki?curid=563520" title="Lokry">
Lokry



</doc>
<doc id="563523" url="https://pl.wikipedia.org/wiki?curid=563523" title="Zbawiciel">
Zbawiciel



</doc>
<doc id="563524" url="https://pl.wikipedia.org/wiki?curid=563524" title="Zdzisław Kapka">
Zdzisław Kapka

Zdzisław Ryszard Kapka (ur. 7 grudnia 1954 w Krakowie) – polski piłkarz, reprezentant kraju. Zdobywca trzeciego miejsca na Mistrzostwach Świata 1974.
Kariera zawodnicza.
Kariera klubowa.
Napastnik, pomocnik. Wychowanek Wisły Kraków, której zawodnikiem był w latach 1968–1983 i 1987. W pierwszym zespole Wisły zadebiutował w wieku 17 lat podczas tournée po USA. W latach 1980–1983 nosił kapitańską opaskę zespołu Wisły. W lidze w trakcie 13 sezonów rozegrał w pierwszej lidze 327 meczów i strzelił 93 gole. W sezonie 1973/1974 został królem strzelców polskiej ligi. Natomiast w sezonie 1977/1978 zdobył z Wisłą tytuł Mistrz Polski. W latach 1983–1986 był zawodnikiem amerykańskiego klubu Pittsburgh Spirit. Do Wisły powrócił wiosną 1987 roku. Wystąpił w czterech meczach drugiej ligi. po czym zakończył karierę zawodniczą.
Kariera reprezentacyjna.
14-krotny reprezentant kraju w latach 1973–1981. Z seniorską reprezentacją Polski zajął 3. miejsce na Mistrzostwach Świata 1974. Grał również w drużynie do lat 18, z którą zajął 3. miejsce na mistrzostwach Europy U-18 w 1972 roku.
Działacz sportowy.
Był menedżerem, wiceprezesem, pełnił obowiązki prezesa Wisły Kraków; ostatecznie znalazł się na stanowisku doradcy zarządu ds. kontaktów z klubami. Doprowadził do rezygnacji Grzegorza Mielcarskiego z funkcji dyrektora sportowego Wisły. Z ramienia niemieckiej firmy menedżerskiej avancesport GmbH (związanej z Adamem Mandziarą) zaangażowany był w utworzenie sportowej spółki akcyjnej w Lechii Gdańsk. Od sierpnia 2007 do stycznia 2008 był menedżerem Łódzkiego Klubu Sportowego. We współpracy z Tadeuszem Dąbrowskim i Adamem Mandziarą doprowadził do zakupu 20 lutego 2008 udziałów w KSZO Ostrowiec Świętokrzyski przez należącą do Wolfganga Vöge niemiecko-szwajcarską firmę „Vöge”. Wskutek wycofania się firmy Vöge z ostrowieckiej spółki, 27 listopada 2008 podał się do dymisji.
Życie prywatne.
Ukończył Technikum Kolejowe w Krakowie.
Zdzisław Kapka, w wyborach w 2004, startował do Europarlamentu z trzeciej pozycji na liście Socjaldemokracji Polskiej. W oświadczeniu lustracyjnym napisał, że pracował w organach bezpieczeństwa PRL. W późniejszym wywiadzie prasowym wyjaśnił, że grając w Wiśle, miał tzw. lewy etat w milicji. W tamtych czasach na takich zasadach byli zatrudnieni wszyscy piłkarze Wisły. Kapka podkreślił, że na nikogo nie donosił, nie inwigilował, ani nie podsłuchiwał.

</doc>
<doc id="563525" url="https://pl.wikipedia.org/wiki?curid=563525" title="Droga wojewódzka nr 102">
Droga wojewódzka nr 102

Droga wojewódzka nr 102 (DW102) – droga wojewódzka klasy G w północnej części woj. zachodniopomorskiego o długości 89,4 km łącząca drogę krajową nr 3 koło Międzyzdrojów z Rościęcinem i drogą ekspresową S6. Do 2019 roku trasa kończyłą się w Kołobrzegu.
Droga przebiega przez 3 powiaty: kamieński (gminy: Międzyzdroje, Wolin i Dziwnów), gryficki (gminy: Rewal, Karnice i Trzebiatów) i kołobrzeski (gmina wiejska Kołobrzeg, dawniej również przez miasto Kołobrzeg).
Pomiędzy Łukęcinem a Pobierowem na drodze zlokalizowany jest drogowy odcinek lotniskowy „Łukęcin” o długości 2200 metrów. Pośrodku jezdni znajduje się linia pojedyncza przerywana, więc przepisy traktują ją jako jednojezdniową drogę o dwóch pasach ruchu, z jednym pasem na kierunek, posiadającą szerokie pobocze. Kierowcy natomiast zazwyczaj poruszają się po niej jak po drodze o dwóch pasach ruchu w każdą stronę.
Trasa podlega Rejonowi Dróg Wojewódzkich Gryfice oraz RDW Białogard.
Zachodniopomorski Zarząd Dróg Wojewódzkich w Koszalinie określił ją jako drogę klasy G.
Droga na odcinku Rościęcino (skrzyżowanie z drogą wojewódzką nr 162) – Kołobrzeg (skrzyżowanie z drogą krajową nr 11 – ul. Kupiecką) pozbawiona została kategorii drogi wojewódzkiej na mocy uchwały 1932/19 Zarządu Województwa Zachodniopomorskiego z 12 listopada 2019 roku. Tym samym uległa skróceniu z 94,736 do 89,4 km.
W latach 2006–2008 w ramach budowy obwodnicy Międzyzdrojów w ciągu planowanej drogi ekspresowej S3 przebudowano jednopoziomowe skrzyżowanie drogi wojewódzkiej nr 102 z drogą krajową nr 3 do postaci częściowo bezkolizyjnego węzła.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku pojedynczej osi do 8 ton.

</doc>
<doc id="563528" url="https://pl.wikipedia.org/wiki?curid=563528" title="Prawosławny">
Prawosławny



</doc>
<doc id="563529" url="https://pl.wikipedia.org/wiki?curid=563529" title="Christiano Vieri">
Christiano Vieri



</doc>
<doc id="563532" url="https://pl.wikipedia.org/wiki?curid=563532" title="Zjednoczenie Robotnicze">
Zjednoczenie Robotnicze

Zjednoczenie Robotnicze – polska organizacja socjalistyczna działająca w Warszawie w latach 1891-1892.
Zjednoczenie Robotnicze zostało założone w 1891 roku przez członków II Proletariatu, zwolenników Ligi Polskiej przeciwnych stosowaniu przemocy w walce politycznej. W 1892 r. członek założyciel Polskiej Partii Socjalistycznej. Przewodniczącym zjednoczenia był Edward Abramowski, do czołowych działaczy należał Stanisław Wojciechowski.

</doc>
<doc id="563533" url="https://pl.wikipedia.org/wiki?curid=563533" title="Stephen O’Malley">
Stephen O’Malley

Stephen O’Malley (ur. 15 lipca 1974) – amerykański gitarzysta z Seattle w stanie Waszyngton. Rozpoczął i był członkiem wielu projektów i zespołów głównie grających doom metal i drone doom. Obecnie jest członkiem zespołów Khanate, Sunn O))) oraz Lotus Eaters. O’Malley jest również grafikiem, projektował okładki albumów i plakaty między innymi dla takich grup jak Earth, Emperor, Zyklon, Boris oraz Probot.
Współpraca z innymi artystami.
Stephen O’Malley w swoich projektach współpracował z wieloma artystami reprezentującymi różne gatunki muzyczne. Najważniejszymi z nich są:

</doc>
<doc id="563536" url="https://pl.wikipedia.org/wiki?curid=563536" title="Neko">
Neko



</doc>
<doc id="563537" url="https://pl.wikipedia.org/wiki?curid=563537" title="Skracanie adresów internetowych">
Skracanie adresów internetowych

Skracanie adresów internetowych – zazwyczaj umożliwienie utworzenia krótkiego aliasu dla długiego adresu URL.
Skrócone adresy znajdują zastosowanie tam, gdzie długość tekstu z przyczyn technicznych jest ograniczona:
Prawidłowe postępowanie to skracanie jedynie w niezbędnych przypadkach i umieszczanie w miarę możliwości oprócz wersji skróconej również odsyłacza oryginalnego. Takie możliwości istnieją np. w wiadomościach internetowych, gdzie nawet mimo połamania cały oryginalny odsyłacz będzie widoczny i czytelnik będzie mógł się upewnić, że rzeczywiście chce przejść na daną stronę. Nie ma żadnego uzasadnienia, by stosować skrócone adresy w kodzie HTML.
Niektóre serwisy umożliwiają użytkownikowi wybór ciągu znaków, który identyfikuje URL (część skrótu po ukośniku). Dzięki temu można skonstruować skrót, który będzie łatwy do zapamiętania i będzie niósł choćby podstawową informację o docelowym pliku względnie serwisie. Z drugiej strony próba przekazania informacji może pociągać za sobą znaczne wydłużenie skróconego linka, co pozbawia skrót jego jedynej zalety, jaką jest mała długość (mała liczba znaków).
Skracanie adresów często bywa ich zaciemnianiem:
Niedogodności te tylko częściowo usuwa możliwość obejrzenia adresu docelowego w serwisie skracania czy dodania do słów kluczowych do skrótu, podważenie zaufania do skróconego adresu pozostaje faktem.
Wadą skracania jest również uzależnienie możliwości otwarcia adresu docelowego od działania dodatkowych serwerów i łączy do nich. Po wygaśnięciu skrótu odnalezienie treści oryginalnej jest praktycznie niemożliwe, gdyż nie wiadomo, na jakim serwerze była umieszczona.
Zaletą zastosowania systemów skracających adresy internetowe jest możliwość uaktualniania, edycji adresów docelowych (w rozwiązaniach w których możemy posiadać indywidualne konto i zalogować się). Jeśli np. podamy skrócone adresy w publikacjach drukowanych, książkach to w przypadku, gdy zmienią się adresy docelowe, będzie można je uaktualnić. Dodatkowa funkcjonalność oferowanych rozwiązań to liczniki lub statystyki zliczające ilość wywołań adresu URL
Przykład długiego adresu:
Przykład skróconego adresu:
Skracanie adresów jest możliwe dzięki bazom danych, w których zapisuje się długi adres oraz jego skrót. Następnie poprzez wpisanie adresu skróconego do paska adresu przeglądarki skrypt, uruchamiany najczęściej przez plik konfiguracyjny .htaccess (dotyczy serwerów Apache), przekierowuje użytkownika na adres podany w bazie danych zapisany po odpowiednim identyfikatorem (skrótem).

</doc>
<doc id="563538" url="https://pl.wikipedia.org/wiki?curid=563538" title="Greg Anderson">
Greg Anderson

Greg Anderson (ur. 1970 w Seattle) – amerykański gitarzysta i współzałożyciel wytwórni płytowej Southern Lord Records. Członek zespołu Goatsnake, znany również ze współpracy ze Stephenem O’Malleyem w projektach takich jak Burning Witch, Sunn O))), Thorr's Hammer oraz Teeth of Lions Rule the Divine. Współpracuje też z Engine Kid, zespołem grającym heavy metal z elementami hardcore.

</doc>
<doc id="563540" url="https://pl.wikipedia.org/wiki?curid=563540" title="Michał Szembek">
Michał Szembek

Michał Szembek (ur. 1650 w Morawicy, zm. w czerwcu 1726) – od 1706 biskup pomocniczy krakowski, opat komendatoryjny mogilski w latach 1720-1726, dziekan krakowskiej kapituły katedralnej od 28 lipca 1703 roku do 1726 roku.
Brat prymasa Stanisława Szembeka.
Był synem Franciszka Szembeka burgrabiego 1655, kasztelana krakowskiego 1685, kasztelana kamienieckiego 1688, starosty bieckiego zmarłego w 1693 r. i Zofii Pieniążek.
Kształcił się w Akademii Krakowskiej, gdzie uzyskał doktorat obojga praw. Kanonik warmiński i krakowski. W 1714 sprowadził do Krakowa zakon szarytek i powierzył im opiekę nad porzuconymi dziećmi. Ufundował szpital przy ulicy św. Jana oraz dom dla sierot. Był jednym z fundatorów kościoła Misjonarzy na Stradomiu.

</doc>
<doc id="563543" url="https://pl.wikipedia.org/wiki?curid=563543" title="Enmerkar">
Enmerkar

Enmerkar – według "Sumeryjskiej listy królów" drugi władca I dynastii z Uruk, syn i następca Mesz-ki-ag-gaszera. Dotyczący go fragment brzmi następująco:
Jego wielkim czynom i osiągnięciom poświęcone zostały dwa sumeryjskie eposy: "Enmerkar i Pan Aratty" oraz "Enmerkar i Ensuhkeszdana". Opisują one dyplomatyczne zabiegi Enmerkara, mające na celu zapewnienie sobie zwierzchnictwa nad odległym, bogatym w surowce naturalne, górskim miastem-państwem Aratta. Pomimo tego, iż władcy Aratty uznali w końcu wyższość Enmerkara, to wydaje się, iż w ostatecznym rozrachunku dyplomacja zawiodła, gdyż w innym sumeryjskim eposie "Lugalbanda i Ptak Anzu" opisane zostaje oblężenie Aratty przez sumeryjskie wojska Enmerkara.

</doc>
<doc id="563546" url="https://pl.wikipedia.org/wiki?curid=563546" title="Nieustraszeni pogromcy wampirów">
Nieustraszeni pogromcy wampirów

Nieustraszeni pogromcy wampirów (znany także pod tytułem Bal wampirów) (ang. "The Fearless Vampire Killers") – film koprodukcji brytyjsko-amerykańskiej z 1967 roku w reżyserii Romana Polańskiego. Na podstawie filmu powstał musical – "Taniec Wampirów".
Fabuła.
Do pogrążonej w śniegu wioski gdzieś w Europie Wschodniej przybywa profesor Abronsius, łowca wampirów, i jego asystent Alfred. Mieszkańcy wprawdzie milczą na temat krwiopijców, jednak Abronsius stwierdza ich obecność. Tymczasem Alfred zakochuje się w pięknej Sarze, córce karczmarza, która zostaje porwana. Trop prowadzi do zamczyska hrabiego von Krolocka.

</doc>
<doc id="563547" url="https://pl.wikipedia.org/wiki?curid=563547" title="IX wojna rosyjsko-turecka">
IX wojna rosyjsko-turecka



</doc>
<doc id="563549" url="https://pl.wikipedia.org/wiki?curid=563549" title="Azrael">
Azrael

Azrael ( – „ten, któremu pomaga Bóg”), również: Azra'il, Izra'il, Azraiel – anioł śmierci w islamie. Występuje w legendzie o cudownym wniebowstąpieniu proroka (Miradżu). Według mitów ludowych kultury islamskiej strzeże tablicy, na której zapisane są imiona i losy wszystkich ludzi, którzy żyli, żyją i będą żyć – od pierwszej pary aż do końca świata.
W mistyce żydowskiej Azrael jest wcieleniem zła.
W "Koranie" pojawia się jako "Malaikat Maut" (dosłownie: „anioł śmierci”) (Koran 32:11).
W islamie bywa utożsamiany też z archaniołem Rafałem.
Jego funkcja anioła śmierci wiąże się z mitem o stworzeniu człowieka. Allah zamierzał stworzyć najwyższą po sobie istotę – człowieka – z prochu ziemi. Iblis, dowiedziawszy się o tym i zazdrosny o swoją uprzywilejowaną pozycję, przekonał ziemię, by ta błagała każdego, kogo Allah pośle, by nic z niej nie zabierał. Pierwszym posłańcem był Dżibril, lecz dał się ubłagać ziemi i wrócił bez niczego. Dopiero Azrael, rzekłszy „Nie będę nieposłuszny rozkazom mego Pana”, wziął po garści z każdego z rodzajów ziemi, z ziemi wszystkich kolorów i odcieni (w ten sposób mit tłumaczy różnorodność gatunku ludzkiego). W nagrodę Bóg dał mu władzę nad ludzkimi duszami po ich śmierci.

</doc>
<doc id="563551" url="https://pl.wikipedia.org/wiki?curid=563551" title="Reprezentacja Wysp Cooka w piłce nożnej mężczyzn">
Reprezentacja Wysp Cooka w piłce nożnej mężczyzn

Reprezentacja Wysp Cooka w piłce nożnej rozegrała swój pierwszy mecz we wrześniu 1971 roku. Przegrała z reprezentacją Tahiti aż 0–30. Potem jeszcze siedmiokrotnie zdarzało się jej przegrać spotkanie dwucyfrowym wynikiem. Sama nie zdołała nigdy wygrać z rywalem innym niż reprezentacja Samoa, reprezentacja Samoa Amerykańskiego, reprezentacja Tonga i nie należące do Międzynarodowej Federacji Piłki Nożnej (FIFA) reprezentacje Wallis i Futuny, Tuvalu oraz Kiribati. Nie wystąpiła do tej pory na Mistrzostwach Świata, trzykrotnie zakwalifikowała się do Pucharu Narodów Oceanii, ale ani w 1996, 1998, ani 2008 roku nie osiągnęła znaczących wyników. Obecnie nie jest sklasyfikowana w rankingu FIFA.

</doc>
<doc id="563552" url="https://pl.wikipedia.org/wiki?curid=563552" title="Khanate">
Khanate

Khanate ("Chanat") to amerykański zespół grający drone doom. Jego członkami są James Plotkin, Alan Dubin (przedtem OLD), oraz Tim Wyskida (Blind Idiot God, Manbyrd) i Stephen O’Malley. Brzmienie zespołu jest bardzo powolne i surowe, piosenki mają często ponad 10 minut. Posiadają też bardzo nietypowe sygnatury czasowe, a niekiedy nie mają ich wcale. Całości dopełnia ostry, ochrypły i przenikliwy głos wokalisty, który jest bardzo nieprzyjemny (zarówno dla słuchacza i prawdopodobnie również dla Dubina). Khanate czerpie z bluesa, hard rocka i doom metalu. Nazwa pochodzi od chanatu.

</doc>
<doc id="563554" url="https://pl.wikipedia.org/wiki?curid=563554" title="Uskedalen">
Uskedalen

Uskedalen, Uskedal – miasto w Norwegii w gminie Kvinnherad nad fiordem Hardanger. Zamieszkałe przez 739 mieszkańców (2016).

</doc>
<doc id="563556" url="https://pl.wikipedia.org/wiki?curid=563556" title="Wojna rosyjsko-turecka (1735–1739)">
Wojna rosyjsko-turecka (1735–1739)

Wojna rosyjsko-turecka 1735–1739 – wojna pomiędzy Imperium Rosyjskim a Imperium Osmańskim.
Główną przyczyną wojny było wmieszanie się Turcji w politykę Rosji, która interweniowała zbrojnie w wewnętrzne sprawy Rzeczypospolitej podczas polskiej wojny sukcesyjnej oraz nasilenie najazdów Tatarów krymskich na południowe granice Rosji. Wojna była przedłużeniem walk Rosji o umocnienie swoich wpływów nad Morzem Czarnym. Rosja w tym czasie posiadała sprzyjającą sytuację, w związku z podpisaniem traktatów pokojowych z Iranem (prowadził w latach 1730–1736 wojnę z Turcją) i elekcją w Rzeczypospolitej Augusta III (1735) zamiast stronnika Francji Stanisława Leszczyńskiego, którego popierała związana z Francją Turcja. Bezpośrednią przyczyną wypowiedzenia wojny były ataki Tatarów krymskich w końcu 1735 na Ukrainę i wyprawa chana krymskiego na Kaukaz. Plan dowództwa rosyjskiego na 1736 r. przewidywał zajęcie Azowa i Krymu. 
Rozpoczęta w 1735 roku wojna toczyła się głównie nad Morzem Czarnym, początkowo głównie na Krymie. 31 maja 1736 Armia Dnieprowska feldmarszałka Burkharda Münnicha (62 tys. żołnierzy) szturmem zdobyła Perekop, a 28 czerwca Bachczysaraj. W związku z brakami żywności, wody i zaczynającą się epidemią, Münnich zmuszony był wycofać się na Ukrainę. 30 czerwca 1736 rosyjska Armia Dońska gen. Piotra Lacy'ego (28 tys. żołnierzy), współdziałając z Flotyllą Dońską dowodzoną przez wiceadmirała P. P. Bredala zdobyła Azow. W lipcu 1737 armia Münnicha (60–70 tys. żołnierzy) szturmem opanowała twierdzę Oczaków, a armia Lacy'ego (ok. 40 tys. żołnierzy) w lipcu przeprawiła się przez Cieśninę Geniczeską na Mierzeję Arabacką, sforsowała Siwasz i weszła na terytorium Krymu. W wyniku tych działań wojska rosyjskie odniosły szereg zwycięstw i zadały wysokie straty wojskom chana krymskiego oraz zajęły Karasubazar, jednak ponownie brak wody i żywności zmusił je do wycofania się z Krymu. W lipcu 1737 roku przystąpiła do wojny Austria, jednak jej wojska poniosły kilka klęsk. 
W sierpniu w Niemirowie rozpoczęły się rozmowy pokojowe pomiędzy Rosją, Austrią i Turcją, które zakończyły się bez rezultatów. W 1738 nie prowadzono działań bojowych. W związku z epidemią dżumy armia rosyjska wycofała się z Oczakowa i Kinburna. W 1739, 58-tysięczna armia Münnicha przeprawiła się przez Dniestr i wkroczyła do Mołdawii, gdzie 28 sierpnia 1739 odniosła zwycięstwo pod Stawuczanami, zajęła Chocim (kapitulował 28 sierpnia) i Jassy. Armia austriacka jednak znowu poniosła klęskę i 18 września podpisała separatystyczny pokój. To, jak i groźba najazdu Szwedów zmusiło Rosję do rozmów pokojowych. Niepowodzenia Turcji także zmusiły ją do rokowań. Rokowania zakończyły się podpisaniem 18 września 1739 r. pokoju belgradzkiego, w którym Rosja musiała zrezygnować z roszczeń do Krymu i Mołdawii, uzyskując prawo budowy portu w Azowie, jednak bez prawa budowy fortyfikacji i prawa żeglugi na Morzu Czarnym.

</doc>
<doc id="563563" url="https://pl.wikipedia.org/wiki?curid=563563" title="Fiat Bravo">
Fiat Bravo

Fiat Bravo – samochód osobowy klasy kompaktowej produkowany przez włoską markę Fiat w latach 1995–2001 oraz ponownie w latach 2007–2014.
Fiat Bravo (1995).
Fiat Bravo został zaprezentowane po raz pierwszy w sierpniu 1995 roku w Turynie.
Pojazd był następcą modelu Tipo i zarazem trzydrzwiową odmianą modelu Brava. Projekt auta został opracowany przez amerykańskiego stylistę, Chrisa Bangle'a (jego dziełem był też m.in. Fiat Coupé).
Nazwa "bravo" oznacza w języku włoskim: "dobry", "zdolny" Samochód był skierowany do osób młodych, ceniących pojazdy o sportowych walorach – w porównaniu z większym bratem był wyposażony w mocniejsze silniki. Brava była za to przestronniejsza, mająca odgrywać rolę auta rodzinnego (jej bagażnik był pojemniejszy o 100 l od trzydrzwiowego odpowiednika). 
Bravo (wspólnie z bliźniaczym Brava) otrzymał tytuł Samochód Roku 1996 ("Car of the Year"). Zastąpiony w 2001 roku przez Fiata Stilo.
Miejsce produkcji.
Pojazd produkowano w latach 1995-2001 we Włoszech, w fabryce Stabilimento Fiat di Cassino w Piedimonte San Germano (niedaleko miasta Cassino i wzgórza Monte Cassino).
Montaż Bravo (wraz z modelami: Punto, Brava, Marea i Ducato) odbywał się również w Polsce. W latach 1996-2000 w tyskich zakładach Fiat Auto Poland zmontowano 3842 sztuki tego modelu. Samochody powstawały w systemie SKD (montaż z gotowych podzespołów).
Charakterystyka pojazdu.
Nadwozie.
Bravo było oferowane wyłącznie jako 3-drzwiowy hatchback. Długość nadwozia przy rozstawie osi 2,54 m wynosiła 4,03 m, szerokość 1,76 m, a wysokość 1,42 m.
Charakterystyczne elementy nadwozia to długie boczne drzwi, wąskie przednie reflektory położone na zderzaku (identycznie jak we Fiacie Brava) oraz owalne tylne światła w kształcie łezki, ustawione pod kątem, pomiędzy bokami samochodu a pokrywą bagażnika. Linia boczna samochodu – z gumowymi listwami i zaokrągleniami karoserii – oraz przód – z dużą szybą przednią, połączoną z maską silnika, ustawioną pod dosyć ostrym kątem – podkreślały lekko sportowy charakter Bravo.
Nadwozie zostało zabezpieczone przed korozją przez cynkowanie. Oznaki starzenia pojawiały się zazwyczaj tylko na pokrywie silnika, w okolicach błotników i na progach. Słabym punktem nadwozia były też klamki i wsporniki lusterek, z których po kilku latach używania złuszczało się tworzywo sztuczne&lt;ref name="Auto Tip - Fiat Bravo/Brava"&gt;&lt;/ref&gt;&lt;ref name="Używany Fiat Bravo/Brava (1995-2001)"&gt;&lt;/ref&gt;.
Pojazd dostępny był w jedenastu wersjach kolorystycznych nadwozia, osiem z nich to lakiery metalizowane:
Wnętrze.
Wnętrze Bravo pierwszej generacji pozwalało na podróż pięciu osobom. Wyprofilowane fotele przednie zapewniały odpowiednie trzymanie boczne (szczególnie w usportowionych odmianach GT i HGT). Fotel kierowcy wyposażono w regulację ustawienia wysokości, odchylenia oparcia pleców i podgrzewanie (w zależności od wersji, dotyczy również przedniego fotela pasażera). Długie przednie drzwi ułatwiały zajęcie miejsca pasażerom tylnej kanapy (dzielona).
Deska rozdzielcza zawierała przyrządy takie jak: prędkościomierz, obrotomierz, wskaźnik temperatury silnika oraz poziomu paliwa. Kierowca do dyspozycji miał przełączniki świateł przeciwmgielnych, a także sterowania ogrzewaniem i nawiewami, które zapewniały dobrą wentylację wnętrza. Szyby oraz lusterka były sterowane elektrycznie (standardowo lub opcjonalnie, w zależności od wersji wyposażenia). Standardem Fiata Bravo był wbudowany na stałe w deskę rozdzielczą radioodtwarzacz z RDS i autorewersem. 
Mankamentem była jakość zastosowanych tworzyw, które dość łatwo było zarysować, złamać, czy – w przypadku tapicerki – trwale zaplamić lub podrzeć. Wyciszenie przestrzeni pasażerskiej było niewystarczające, przez co do wnętrza dostawały się odgłosy pracy silnika Diesla, czy szum powietrza przy szybszej jeździe.
Bagażnik, jak na segment C był średniej wielkości, jego pojemność to 280 dm³, po złożeniu tylnej kanapy wzrastała do 1030 dm³.
Zawieszenie.
Zawieszenie w Bravo dość dobrze radziło sobie z tłumieniem nierówności, zapewniając przy tym wystarczające właściwości jezdne. Trwałość była jednak przeciętna, najszybciej zużywały się łączniki stabilizatora oraz metalowo-gumowe elementy wahaczy. Często wymieniać też było trzeba końcówki drążków kierowniczych. Koszty części zamiennych nie były jednak wysokie. Stosunkowo droga była jedynie regeneracja łożysk tylnych wahaczy.
Tylne amortyzatory mocowane były obok sprężyn, co ułatwiało ich ewentualną wymianę. W zawieszeniu przednim łączniki czy wahacze należało wymieniać co 30-40 tys. przejechanych kilometrów, w tylnym wystarczyło raz na 80-100 tys.
Układ hamulcowy.
Z przodu stosowano hamulce tarczowe (wentylowane w JTD oraz nowszych 1,6 16v i 1,8 16v), a z tyłu bębnowe. Wyjątkiem był Bravo HGT 2,0 20v z dwulitrowym pięciocylindrowym 
silnikiem, w którym także z tyłu stosowano hamulce tarczowe.
W skład układu uruchamiającego hamulce wchodził pedał hamulca, pompa hamulcowa ze zbiornikiem płynu hamulcowego oraz urządzenie wspomagające (serwo). Dwuobwodowy układ hydrauliczny, wraz z podciśnieniowym urządzeniem wspomagającym, uruchamiał hamulce krzyżowo. W przypadku uszkodzenia jednego z obwodów, uruchamiane były hamulce diagonalnie: koła przedniego prawego i tylnego lewego lub przedniego lewego i tylnego prawego. W układzie zastosowano korektor siły hamowania, działający na koła tylne. Jego zadaniem było utrzymanie odpowiedniej różnicy ciśnień w obwodzie kół przednich i tylnych, zależnie od obciążenia samochodu. 
Tylne hamulce tarczowe (stosowane w samochodach z silnikami 2,0 20v) były zbudowane podobnie do hamulców przednich, z tym że w cylinderku hamulcowym stosowano dodatkowy samoczynny mechanizm automatycznej regulacji luzu pomiędzy wkładkami ciernymi hamulców a tarczą hamulcową.
Wyposażeniem dodatkowym (seryjnym w wersji 2,0 20v) niektórych wersji samochodu był układ przeciwblokujący ABS, typu Teves Mk 20.
Hamulec postojowy (pomocniczy; awaryjny; potocznie: ręczny), sterowany mechanicznie dźwignią ręczną za pośrednictwem linki, działał na koła osi tylnej. Linka była połączona z obejmą, która z kolei w górnej części łączyła się przegubowo ze szczęką hamulcową oraz z mechanizmem automatycznej regulacji luzu.
Silniki.
Benzynowe.
Stosowane w Bravo silniki benzynowe były silnikami czterosuwowymi, rzędowymi, umieszczonymi poprzecznie z przodu samochodu. Pojemność tych jednostek zaczynała się od 1,2 a kończyła na 2,0 l. Z mniejszych początkowo popularny był oferowany od 1995 roku silnik 1,4 12v (80 KM). Była to konstrukcja dość nieudana, zbudowana ze słabych materiałów, mająca opinię najbardziej awaryjnej wśród motorów dostępnych w Bravo. Nie poradzono sobie w niej ze smarowaniem wałka rozrządu, czego konsekwencją była powtarzająca się potrzeba czyszczenia i wymiany magistrali olejowych w głowicy, a także dość kosztownej wymiany wałków i dźwigienek. Ciekawszą propozycją był wprowadzony w I kwartale 1999 roku silnik 1,2 16v (80 KM), w miarę oszczędny, mniej awaryjny i zapewniający względnie dobre osiągi: przyspieszenie do 100 km/h trwało 12,5 s, a prędkość maksymalna wynosiła ok. 170 km/h. Flagową propozycją w gamie był pięciocylindrowy 2,0 20v, oferowany w wersji HGT. Moc tego silnika różniła się w zależności od rocznika, mogła mieć 147 lub 155 KM (Vis). Ten najmocniejszy pozwalał uzyskać 100 km/h w 8 s oraz rozpędzić Bravo do 213 km/h&lt;ref name="Fiat Bravo/Brava (1995–2002)"&gt;&lt;/ref&gt;. 
W silnikach stosowano elektroniczne układy wtrysku paliwa i zapłonu zintegrowane w ramach systemu sterowania silnika. Ich opracowanie oraz produkcję powierzono firmom: Bosch (80 16v, 1.4 12v, 2.0 20v), Weber-Marelli (100 16v i 1.6 16v) oraz Hitachi (1.8 16v).
W 1999 roku wprowadzono zmiany w silniku 2.0 20v. Zmniejszono objętość komory spalania, co pozwoliło zwiększyć stopień sprężania silnika. Zoptymalizowano elementy elektronicznego systemu sterowania wtryskiem i zapłonem.
W 2001 roku pojawiły się silniki 80 16v i 100 16v, w których zastosowano system kontroli emisji zanieczyszczeń EOBD. Silnik 100 16v o pojemności 1596 cm³ był modernizacją silnika o pojemności 1581 cm³. Zmieniono w nim zespół tłokowo-korbowy, stosując wydłużone korbowody i zmniejszone średnice tłoków, uzyskując nieco większy stopień sprężania.
Początkowo wszystkie odmiany miały skrzynie manualne pięciobiegowe, później pojawił się też czterobiegowy automat.
Wysokoprężne.
Silniki o zapłonie samoczynnym były jednostkami czterocylindrowymi, o cylindrach ustawionych rzędowo, poprzecznie do osi samochodu. Na każdy cylinder przypadały dwa zawory (dolotowy i wylotowy). Na początku produkcji, do połowy 1996 roku oferowano jedynie, pochodzący z modeli Tipo/Tempra, wolnossący silnik o pojemności 1929 cm³ (65 KM). W 1996 roku zaoferowano nowe silniki o pojemności 1910 cm³ oraz mocy 75 i 100 KM. Oba silniki z wtryskiem pośrednim były wyposażone w turbosprężarkę, a mocniejszy dodatkowo w intercooler i elektronicznie sterowaną pompę wtryskową. Silnik wolnossący wycofano z oferty. 
W 1999 roku wprowadzono do modelu diesel o pojemności 1910 cm³ JTD. Wyposażony był on w bezpośredni wtrysk paliwa common rail, wyróżniał się cichą pracą, bardzo niskim zużyciem paliwa oraz dobrymi osiągami.
We wszystkich samochodach, niezależnie od mocy i pojemności silnika, stosowano pięciobiegowe skrzynie przekładniowe.
Modyfikacje (facelifting).
W 1999 Fiat wprowadził w modelu Bravo kilka zmian (facelifting), po których nieznacznie zmienił się wlot powietrza oraz wystrój wnętrza. Zmieniono także gamę silników. Silnik 1.4 został zastąpiony przez 16-zaworowy silnik o pojemności 1.2, natomiast mocniejszy silnik Diesla zastąpił nowoczesny, turbodoładowany silnik z bezpośrednim wtryskiem paliwa, należący do rodziny JTD. Pięciocylindrowy silnik o pojemności 2,0 l został także zmodernizowany, dzięki czemu wzrosła moc i poprawiono przebieg momentu obrotowego.
Wersje wyposażenia.
Bravo było dostępne w następujących wariantach wyposażenia:
Poza standardowym dostępne było także wyposażenie dodatkowe, m.in. radioodtwarzacz wysokiej klasy z CD i sześcioma głośnikami, podgrzewane fotele, skórzana tapicerka, kierownica i gałka zmiany biegów obciągnięte skórą, poduszki powietrzne przednie (po stronie kierowcy i pasażera) i przednie boczne, dach otwierany elektrycznie, klimatyzacja z filtrem przeciwpyłowym, układ ABS, koła ze stopu aluminium, przednie światła przeciwmgłowe, spryskiwacze reflektorów oraz lakier metalizowany.
Fiat Bravo (2007).
Fiat Bravo został zaprezentowany po raz pierwszy 29 stycznia 2007 roku w Rzymie.
Pojazd był następcą modelu Stilo, który to z kolei zastąpił Bravo/Bravę pierwszej serii, a następnie w marcu 2007 podczas 77. Salonu Samochodowego w Genewie. W Polsce pojawił się w salonach 21 kwietnia 2007 roku. W Australii oferowany pod nazwą Ritmo (prawa do nazwy Bravo na Antypodach posiada producent samochodów Mazda).
Miejsce produkcji.
Pojazd produkowano od 2007 do 2014 roku we Włoszech, w fabryce Stabilimento Fiat di Cassino w Piedimonte San Germano (niedaleko Cassino) w prowincji Frosinone. W momencie uruchomienia produkcji, w wyżej wymienionym zakładzie były wytwarzane również i inne modele, Croma i Stilo Multiwagon. Później produkowano tam także bazującą na podzespołach Bravo (głównie płycie podłogowej) Lancię Delta. Zdolność produkcyjna zakładu wynosiła ok. 250 tys. samochodów rocznie. 
W listopadzie 2010 roku produkcję Fiata Bravo uruchomiono także w zakładzie firmy Fiat Automóveis w Betim w Brazylii (zastąpił on produkowany tam model Fiat Stilo). Pojazd skierowany jest do bardziej wymagającej klienteli, Fiat Automóveis liczył na to, że modelowi uda się odnieść sukces w segmencie, w którym zawiodła Linea. Samochód dostępny był początkowo z dwoma silnikami benzynowymi, 1.8 16V E.torQ (132 KM, 134 na etanolu) i 1.4 T-Jet (154 KM) zblokowany z 6-biegową skrzynią biegów. Oferowane były trzy warianty Bravo: Essence, Absolute i T-Jet, wszystkie bogato wyposażone. W wersji z silnikiem T-Jet występowała funkcja overbooster, po jej aktywowaniu moment obrotowy wzrasta z 207 do 225 Nm.
Historia powstania auta.
Zaprojektowanie i wdrożenie do produkcji Bravo kosztowało koncern z Turynu ok. 350 mln euro, czyli ponad dwukrotnie mniej, niż było to w przypadku jego poprzednika – Stilo (ok. 850 mln euro). Wynikało to z decyzji dyrekcji Fiata, aby nowy samochód wyposażyć tylko w takie elementy, za które użytkownik będzie gotów zapłacić. To właśnie zbyt duża liczba elementów wyposażenia oraz wdrożenie wielu, ale podnoszących koszt produkcji nowatorskich rozwiązań technicznych, omal nie doprowadziło do bankructwa włoskiego koncernu. Cena Stilo okazała się za wysoka dla tego segmentu samochodów, przez co model sprzedawał się słabo. 
Kolejne oszczędności uzyskano poprzez ograniczenie oferty jedynie do wersji pięciodrzwiowej (Stilo produkowano w wersji pięciodrzwiowej, trzydrzwiowej i kombi), a także dzięki wykorzystaniu platformy oraz wielu komponentów z poprzednika Bravo. Wszystko to sprawiło, że nowy model opracowany został w rekordowo krótkim czasie – 1,5 roku, o osiem miesięcy krócej niż jego poprzednik. Było to możliwe także dlatego, że zastosowano zaawansowane programy komputerowe, które pozwoliły nawet na sprawdzenie zachowania się pojazdu w ruchu. Potwierdził to Marek Handzlik (szef Centrum Sprzedaży Fiat Auto Poland w Bielsku-Białej), zdradzając kulisy projektowania modelu:
Nie zwolniło to producenta od przeprowadzenia badań pojazdów w postaci fizycznej (naturalnej). Wykonano je jednak dopiero w końcowej fazie projektu, dopracowując szczegóły.
Przód auta został zainspirowany stylistyką Maserati i Grande Punto, a tył pierwszego Fiata Bravo – pierścieniowe światła. Za projekt samochodu odpowiadała firma Italdesign Giugiaro oraz biuro Fiat Style Centre. Przy pracy nad projektem samochodu brali udział m.in.: Giorgetto Giugiaro, Gianfranco Romeo, Frank Stephenson, Alberto Delillo oraz Emanuele Bomboi.
Charakterystyka pojazdu.
Nadwozie.
Bravo było oferowane wyłącznie w wersji z pięciodrzwiowym nadwoziem typu hatchback, zamiast jak w pierwszej generacji – trzydrzwiowym. Nadwozie było jednym z najdłuższych w swojej klasie, mierzyło 4,34 m przy rozstawie osi ponad 2,5 m. Szerokość sięgała 1,79 m, a wysokość prawie 1,50 m.
Charakterystyczne elementy nadwozia to łagodne i obłe kształty, długa, lekko wybrzuszona pokrywa silnika, mocno pochylona przednia szyba, wąska osłona chłodnicy, na której centralnie umieszczono nowe logo Fiata (po raz pierwszy użyte w tym modelu), zaprojektowane przez firmę Robilant Associati, we współpracy z Centro Stile Fiat) i przednie reflektory o wydłużonym kształcie (na podobieństwo tych w Maserati), które zachodziły na maskę oraz nieco do tyłu, podkreślając wydatne błotniki. Okrągłości dominowały też z tyłu auta, gdzie zastosowano pierścieniowe lampy, podobne do tych jakie miało Bravo pierwszej generacji. Wzrok przyciągał też wysoko uniesiony zderzak – z "podwiniętą" centralną częścią, jak w autach sportowych. Z boku samochód cechował się smukłą sylwetką (o korzystnym kształcie pod względem aerodynamicznym, współczynnik oporu powietrza Cx – 0,30), przypominającą coupé. Linia okien zwężałała się i wznosiła ku tyłowi, pod opadającym dachem. Dynamikę linii podkreślało charakterystyczne wcięcie, biegnące nad klamkami.
Nadwozie prawidłowo zabezpieczono przed szkodliwym działaniem warunków atmosferycznych. Do jego budowy zastosowano blachy ocynkowane dwustronnie. Tak zabezpieczone komponenty stanowiły 90% masy nadwozia, a dolne elementy samonośnego nadwozia w 100% wykonano z blach ocynkowanych. Miejsca mające bezpośredni wpływ na bezpieczeństwo konstrukcji nadwozia, np. mocowania zawieszeń i pasów bezpieczeństwa, wykonano z blachy o dużej grubości powłoki cynkowej – do 20 mikronów. 
Pojazd dostępny był w siedemnastu wersjach kolorystycznych nadwozia, jedenaście z nich to lakiery metalizowane.
Wnętrze.
Kokpit Bravo drugiej generacji cechował się dobrym rozmieszczeniem poszczególnych elementów. Dźwignie zmiany biegów oraz hamulca ręcznego znajdowały się w tradycyjnych miejscach, podobnie jak zwrócone w stronę kierowcy zegary. Spory prędkościomierz i obrotomierz zatopiono głęboko w okrągłe tuleje. Trójramienna kierownica (z regulacją ustawienia w dwóch płaszczyznach), w zależności od wersji, mogła być obszyta skórą i wyposażona w układ sterowania radiem i telefonicznym zestawem głośnomówiącym. Tablicę przyrządów pokrywało ryflowane tworzywo o wyglądzie przypominającym laminat z włókien węglowych. Podświetlenie zegarów, radia i wyświetlacza utrzymano w czerwono-pomarańczowym kolorze. Silnik uruchamiany był tradycyjnym, choć ergonomicznym (składany sztyfcik) kluczykiem.. 
W centralnej części deski rozdzielczej umiejscowiono ekrany – większy, obsługujący system muzyczny czy nawigację, znajdował się na wysokości kierownicy, mniejszy, poniżej, należał do klimatyzacji. W wyposażeniu znaleźć można było również m.in. dwustrefową klimatyzację. 
Opcjonalnie był także dostępny system Blue&amp;Me Nav, którym sterowało się za pomocą większego z ekranów lub też głosem (rozpoznawanie mowy także po polsku). To system kontroli niektórych funkcji samochodu, powstały we współpracy z firmą Microsoft – połączenie m.in. telefonu, nawigacji, odtwarzacza CD, MP3 (jest wejście USB). System umożliwiał, po skojarzeniu z telefonem poprzez Bluetooth, wybieranie głosowe liczb (numeru telefonu), pozycji z książki telefonicznej – po skopiowaniu jej do pamięci urządzenia, czy odczytywanie treści nadchodzących wiadomości SMS.
Bravo charakteryzowało się jednym z największych bagażników w segmencie – 400 dm³, a po złożeniu tylnej kanapy (dzielonej na dwie części w proporcji 60:40) – 1175 dm³. Wadą był wysoki – na około 20 cm – próg bagażnika, utrudniający wyjmowanie przewożonych przedmiotów. Pod podłogą bagażnika znalazło się miejsce na koło zapasowe.
Zawieszenie.
W przeciwieństwie do wielu konkurentów europejskich, którzy stosowali tylne zawieszenie wielowahaczowe, Fiat w Bravo kontynuował stosowanie konstrukcji znanej z poprzedniego modelu Stilo – z tyłu pracowała prosta i tania w obsłudze belka skrętna. Dodatkowo, amortyzatory były zamocowane niezależnie od sprężyn, co obniżało koszty ich ewentualnej wymiany. 
Z przodu wykorzystano kolumny MacPhersona z wahaczami trójkątnymi, w których można było wymieniać sworznie (w niektórych innych modelach Fiata ta operacja jest niemożliwa).
Układ hamulcowy.
Samochód wyposażono w przednie i tylne hamulce tarczowe (przednie samowentylowane). Dwuobwodowy układ hydrauliczny uruchamiał hamulce diagonalnie. Wyposażeniem wspomagającym układ hamulcowy był system zapobiegający zablokowaniu kół – ABS, z elektronicznym rozdziałem siły hamowania pomiędzy koła przednie i tylne – EBD oraz ESP, system stabilizujący tor jazdy. Ponadto ESP zawierał dodatkowe systemy: ASR, MSR, przeciwdziałający poślizgowi kół napędowych w czasie hamowania silnikiem i HBA, urządzenie hydrauliczno-elektroniczne, zwiększające ciśnienie w układzie hamulcowym, działające podczas hamowania awaryjnego.
Hamulec postojowy, sterowany mechanicznie dźwignią ręczną za pośrednictwem linki, działał na koła osi tylnej.
Testy przeprowadzone przez redakcję czasopisma Motor w 2011 roku wykazały, że Fiat Bravo – w wersji 1,4 "T-Jet" 120 KM – odnotował drogę hamowania (ze 100 km/h) 38,5 m (przy zimnych tarczach hamulcowych) i 39,4 m (przy ciepłych tarczach). W podobnym teście, przeprowadzonym przez redakcję czasopisma Auto Świat, samochód w wersji 1,9 "MultiJet" 150 KM odnotował drogę hamowania (ze 100 km/h) 37,8 m (przy zimnych tarczach hamulcowych) i 38,3 m (przy ciepłych tarczach).
Silniki.
Benzynowe.
Nabywcy mieli do wyboru trzy motory benzynowe w czterech wariantach mocy: 1.4 (90 KM), 1.4 "T-Jet" (120 i 150 KM) i 1.4 "MultiAir" Turbo (140 KM). Wszystkie miały pojemność skokową 1368 cm³. Podstawową jednostką w gamie był ekonomiczny silnik 1.4 16v o mocy 90 KM. Jego zaletą była trwałość i dobra współpraca z instalacją LPG. W 2010 roku została włączona do oferty wersja 1,4 "MultiAir" 16v o mocy 140 KM (w miejsce 1,4 "T-Jet" 150 KM). Był to jeden z najlepszych na świecie silników benzynowych pod względem ograniczenia emisji (132 g/km w cyklu mieszanym), będący oprócz tego jednym z najlepszych w klasie jeśli chodzi o zużycie paliwa i wartości momentu obrotowego (230 Nm/1750 obr./min).
W motorach benzynowych właściwie nie odnotowano większych usterek, jedynym ich mankamentem było podwyższone zapotrzebowanie na olej silnikowy.
Silniki benzynowe mogły współpracować z 6-biegową skrzynią ręczną i z 6-stopniową przekładnią zautomatyzowaną Dualogic (w modelu 1,4 120 KM).
LPG.
W 2009 roku Fiat wprowadził do oferty samochody 1.4 16v 90 KM, zasilane podwójnym rodzajem paliwa: benzyną i gazem płynnym LPG. Butle z gazem, o pojemności 41 l, zostały umieszczone w bagażniku, w miejscu pierwotnie przeznaczonym na koło zapasowe. Samochody z tym silnikiem mogły rozwijać prędkość maksymalną do 179 km/h i były dostępne w wersji wyposażenia Active i Dynamic (od 2010 także Emotion). Partnerem technologicznym Fiata przy opracowywaniu tej wersji była firma Landi Renzo, dostarczająca elementy instalacji LPG.
Wysokoprężne.
W ofercie Fiata było też kilka diesli z rodziny "MultiJet": 1.6 (105 i 120 KM), 1.9 (120 i 150 KM) oraz 2.0 (165 KM). Zastosowano w nich bezpośredni wtrysk paliwa systemu "common rail" w najnowszej wersji (zwiększona możliwa liczba etapów dozowania paliwa, zmienna w zależności od obciążenia silnika, obrotów itp.) 
Zalety jednostek napędowych montowanych w tym modelu to niskie zużycie paliwa i dobra dynamika. Topowa wersja 2.0 16v 165 KM, włączona do oferty we wrześniu 2008 roku, przyśpieszała od zera do 100 km/h w niewiele ponad 8 s.
W Fiacie Bravo z jednostkami wysokoprężnymi sporadycznie pojawiały się jedynie problemy z zaworem EGR i pocącą się turbosprężarką. W najmocniejszej odmianie 2.0 zdarzały się też kłopoty z oprogramowaniem silnika.
Silniki o zapłonie samoczynnym mogły współpracować z 5-biegową (w modelu 1,9 120 KM) lub 6-biegową skrzynią ręczną albo z 6-stopniową przekładnią zautomatyzowaną Dualogic (w modelu 1,6 120 KM).
Bezpieczeństwo.
Fiat Bravo uzyskał maksymalną liczbę pięciu gwiazdek w teście zderzeniowym (w kategorii bezpieczeństwa kierowcy i pasażera), przeprowadzonym przez organizację ds. oceny bezpieczeństwa Euro NCAP. Aby osiągnąć taki wynik wykonano 150 symulacji zderzeń z uwzględnieniem różnych sytuacji drogowych, ok. 100 testów na elementach i podzespołach oraz 60 prób zderzeniowych pojazdu, tzw. crash-testów. Przetestowano wszelkie możliwe rodzaje potencjalnych wypadków: zderzenia czołowe, uderzenia z boku, dachowanie, uderzenia w tył i pożar. Zostały wzięte pod uwagę zderzenia przy różnej prędkości, różne rodzaje przeszkód, oraz ochrona osób siedzących w aucie o różnej budowie fizycznej.
W celu poprawy bezpieczeństwa projektanci Fiata zmodernizowali płytę podłogową z modelu Stilo, tak, aby w większym stopniu niż dotychczas pochłaniała energię powstałą w wyniku zderzenia. Tym samym lepiej chroniła jadących przed skutkami wypadku. Zastosowano też wiele urządzeń mających za zadanie chronić kierowcę i pasażerów (w wyposażeniu seryjnym lub na zamówienie, w zależności od wersji samochodu), m.in. 2 poduszki powietrzne przednie (poduszka kierowcy z dwustopniowym systemem Smart Dual Stage, napełniająca się w stopniu zależnym od energii zderzenia), 2 poduszki powietrzne przednie boczne, poduszkę zabezpieczającą kolana kierowcy, kurtynę powietrzną (dodatkowa poduszka powietrzna wystrzeliwana z krawędzi dachu samochodu), trzypunktowe pasy bezpieczeństwa z napinaczami, ograniczonym napięciem i czujnikami zapięcia (z regulacją wysokości przednich pasów), pięć zagłówków (w tym aktywne zagłówki przednie z systemem anti-whiplash), instalację przeciwpożarową FPS. Wkład w bezpieczeństwo pasywne miały też inne elementy, takie jak fotele czy kolumna kierownicy, zaprojektowane pod kątem ich zachowania w razie ewentualnego wypadku.
Ponadto samochód zapewniał korygowanie niewielkich błędów kierowcy i ułatwiał wyjście z trudnych sytuacji. Konstruktorzy, poza wydajnym układem hamulcowym, zainstalowali urządzenia elektroniczne, służące kontroli dynamiki samochodu: ABS z elektroniczną korekcją siły hamowania EBD oraz ESP, system stabilizujący tor jazdy, interweniujący w sytuacjach ekstremalnych, kiedy zagrożona jest stabilność samochodu. Ponadto ESP proponowany w Fiacie Bravo zawierał dodatkowe systemy ASR, ograniczający zjawisko poślizgu kół napędzających podczas przyspieszania (objawiającego się ich buksowaniem) oraz w przypadku zmniejszonej przyczepności podłoża; MSR, przeciwdziałający poślizgowi kół napędowych w czasie hamowania silnikiem (w przypadku gwałtownej zmiany biegu podczas redukcji), zwiększając prędkość obrotową silnika i zapobiegając zbytniemu obciążeniu kół napędzających; HBA, urządzenie hydrauliczno-elektroniczne, działające podczas hamowania awaryjnego. Bezpieczeństwo poprawiał również system Hill-Holder, pomagający ruszać na wzniesieniach oraz przednie światła przeciwmgłowe, służące do oświetlenia drogi w warunkach niedostatecznej przejrzystości powietrza, głównie podczas mgły.
Modyfikacje (facelifting).
Na początku 2010 roku Fiat wprowadził w modelu Bravo kilka zmian, mających na celu odświeżenie. Zmieniono design dwuczęściowego grilla (osłona chłodnicy zyskała kolor czarny lub metalizowany, ramę osłony pomalowano na kolor metalizowany we wszystkich wersjach, z wyjątkiem wersji Emotion, w której była chromowana), klosze reflektorów otrzymały nowy przyciemniony kolor, pomalowano także osłony lusterek i klamki na kolor nadwozia (oprócz wersji Fresh).
W marcu 2012 roku podczas 82. Salonu Samochodowego w Genewie zaprezentowano nową wersję Fiata Bravo o nazwie Street. Zmiany nie były duże, ale widoczne. Szczególnie w oczy rzucał się nowy krój felg w kolorze czarnym i srebrnym. Spod ich ramion widać czerwone zaciski hamulców. Podobnie jak felgi, czarny lakier zyskał dach, obudowy lusterek, atrapa chłodnicy oraz obudowy świateł przeciwmgielnych. Wersję Street wyposażono w system audio z ośmioma głośnikami i subwooferem.
Pod koniec 2014 roku, podczas targów motoryzacyjnych w São Paulo, Fiat zaprezentował Bravo po kolejnym face liftingu. Zmieniła się przede wszystkim przednia część pojazdu. Modyfikacjom poddano wlot powietrza, zderzak i przednie reflektory. Niewielkim zmianom poddano także tylną część nadwozia oraz wnętrze pojazdu, które otrzymało nowy system multimedialny z ekranem dotykowym. Bogatsze odmiany otrzymały także nawigację GPS oraz kamerę cofania. Do napędu zmodyfikowanego Fiata Bravo oferowane są dwie jednostki napędowe do wyboru – czterocylindrowe benzynowe 1.8 16V i 1.4 T-Jet. Pierwszy może być dostępny z robotyzowaną pięciostopniową przekładnią Dualogic Plus, a T-Jet z sześciostopniową przekładnią C635, znaną z Alfa Romeo Giulietta. Nowe wersje samochodu produkowane będą w Brazylii i dedykowane na rynki Ameryki Południowej.
Wersje wyposażenia.
Przez prawie cały czas produkcji były dostępne następujące wersje wyposażenia:
Gwarancja.
Podczas debiutu na rynku w 2007 roku samochody objęte zostały pełną 3-letnią gwarancją, do przebiegu miliona km. W 2009 roku Fiat wprowadził zmiany w ofercie gwarancyjnej. Objął samochody Bravo (sprzedane po 1 sierpnia 2009):
Wersje specjalne.
Bravo Tour de Pologne.
Od 2007 roku dostępne były limitowane serie samochodów pod nazwą: Bravo Tour de Pologne. Ich przygotowaniem zajmował się Fiat Auto Poland, główny sponsor Wyścigu Dookoła Polski. Auta te wyróżniały się bogatym wyposażeniem, a dodatkowo posiadały grawerowaną tabliczkę z limitowanym numerem serii oraz autografem wicemistrza olimpijskiego – Czesława Langa, dyrektora TDP. Tabliczki umieszczano pod dźwignią hamulca ręcznego. Modele te posiadały także dywaniki z wyszytym logo Tour de Pologne oraz okolicznościowe naklejki zewnętrzne na klapie i błotnikach. W 2007 roku przygotowano 40 takich samochodów na bazie wersji 1.4 T-Jet Sport 150 KM. W 2008 były to samochody 1.4 T-Jet Sport 120 KM.
Bravo w policji.
Na bazie Fiata Bravo skonstruowano radiowozy dla policji. Od wersji cywilnej samochody różnią się dodatkowym wyposażeniem, np. radiostacją, wideorejestratorem, systemem identyfikacji tablic rejestracyjnych, czy systemem ostrzegania świetlnego i dźwiękowego (charakterystycznym dla pojazdów uprzywilejowanych). Mogą mieć również specjalne malowanie karoserii.
We Włoszech korzysta z nich policja (policja państwowa, wł. Polizia di Stato), Korpus Straży Skarbowej (wł. Guardia di Finanza), policja więzienna (wł. Polizia Penitenziaria), policja lokalna (wł. Polizia locale) oraz żandarmeria (wł. Arma dei Carabinieri), pełniąca także część obowiązków charakterystycznych dla jednostek policji. Pojazdy należące do Carabinieri nazywane są potocznie Gazzella.
W Polsce używane są przez policję z wydziałów drogowego, kryminalnego i prewencyjnego. Funkcjonariusze poruszają się w nieoznakowanych pojazdach po cywilnemu, jak i umundurowani (z wydziału drogowego), używając w razie potrzeby będących na wyposażeniu wideorejestratorów. W 2008 roku, w ramach programu modernizacji sprzętu transportowego, policja zakupiła 910 egzemplarzy Fiat Bravo. Zakupu dokonała Komenda Główna Policji oraz KWP w Lublinie, KWP w Radomiu i KWP w Szczecinie.
Bravo w straży miejskiej.
W straży gminnej (miejskiej) są wykorzystywane m.in. we Włoszech (wł. Polizia municipale) i w Polsce, gdzie w postaci radiowozów zostały skierowane do służb patrolowych w Łodzi. 
W latach 2008–2009 straż miejska w Łodzi zakupiła osiem egzemplarzy Fiat Bravo (trzy w 2008 i pięć w 2009 roku). Samochody wyposażono w silniki benzynowe z turbodoładowaniem, klimatyzację i polakierowano na kolor szary. Na bokach (poniżej linii klamek) przyklejono pomarańczowe pasy, na których umieszczono emblemat gminy (z odblaskowym napisem w kolorze żółtym – „Straż Miejska Łódź”) oraz czarne napisy informujące o numerze alarmowym i służbowym bocznym. Na dachu zamontowano niebieskie belki z systemem ostrzegania świetlnego.
Bravo w straży pożarnej.
W straży pożarnej służą jako samochody operacyjne m.in. we Włoszech (np. w Trydencie) i w Polsce (np. w Komendzie Miejskiej Państwowej Straży Pożarnej w Żorach).
Prototypy.
Fiat Bravo Xtreme.
W 2012 roku na 27. Międzynarodowym Salonie Samochodowym w São Paulo w Brazylii zaprezentowano koncepcyjną, usportowioną wersję Fiata Bravo o nazwie Xtreme. Samochód bazował na wersji seryjnej Bravo, lecz odróżniał się od niej stylistyką nadwozia i wnętrza oraz zwiększoną mocą jednostki napędowej. Zaprojektowano go w centrum stylistycznym Fiata LATAM w Belo Horizonte w Brazylii (Style Center Latin America).
Nadwozie Fiata Bravo Xtreme było zaopatrzone w fabryczny zestaw komponentów, poprawiających jego aerodynamikę, a przy okazji także nadających mu ciekawszy wygląd. Charakterystycznym elementem był przedni zderzak, z powiększonym centralnym wlotem powietrza do chłodnicy oraz mniejszymi po jego bokach. Środek maskownicy zdobił duży napis z nazwą producenta. Przeprojektowaniu uległy także reflektory, w które wbudowano lampy LED (LED-y otrzymały też światła do jazdy dziennej). Z tyłu samochodu zwracał uwagę zderzak, z umiejscowionym pod nim dyfuzorem z włókna węglowego (ten sam materiał ciągnął się również wzdłuż progów czy wokół niektórych obrysów zderzaków), dwie symetryczne końcówki układu wydechowego oraz światła LED. Samochód wyposażono także w duże aluminiowe felgi i nowe listwy progowe. Na bokach nadwozia naklejono okolicznościową kalkomanię. 
Modyfikacji uległo także zawieszenie pojazdu, które obniżono o 5 mm. Tył samochodu usztywniono, a z przodu zastosowano twardsze o jedną dziesiątą sprężyny.
We wnętrzu również zaszło sporo zmian. Zamontowano cztery indywidualne fotele (dwa z przodu i dwa z tyłu, w miejsce tradycyjnej płaskiej kanapy), ekrany LCD zintegrowane z zagłówkami przednich foteli, system audio firmy ASK, zmodyfikowaną deskę rozdzielczą oraz nową konsolę środkową, z dużym zintegrowanym ekranem oraz centralnym podłokietnikiem.
Układ napędowy modelu Xtreme zaadaptowano z wyścigowego modelu Linea, startującego w Brazylii w pucharze Copa Fiat. Silnik to 1,4-litrowa, 16-zaworowa jednostka z rodziny "T-Jet". Jej moc to 253 KM przy 6600 obr./min (maksymalny moment obrotowy o wartości 332 N•m osiągany był przy 5000 obr./min).
W reklamach.
Wprowadzeniu modelu Bravo na rynek towarzyszyła reklama telewizyjna. Użyto w niej single w wersji akustycznej włoskiej piosenkarki Gianny Nannini – Meravigliosa creatura (wspaniałe stworzenie) oraz Aria.

</doc>
<doc id="563564" url="https://pl.wikipedia.org/wiki?curid=563564" title="Bartek">
Bartek



</doc>
<doc id="563566" url="https://pl.wikipedia.org/wiki?curid=563566" title="Jodła balsamiczna">
Jodła balsamiczna

Jodła balsamiczna ("Abies balsamea" (L.) Mill.) – gatunek drzewa należący do rodziny sosnowatych. Nazwa gatunkowa pochodzi od jasnej, delikatnej żywicy wytwarzanej przez pień. W Ameryce Północnej jest najbardziej rozpowszechnionym gatunkiem jodły.
Rodzimy obszar występowania to Ameryka Północna: wschodnia część Kanady (Nowa Fundlandia na zachód do prowincji Alberta), jak również wschodnia część Stanów Zjednoczonych (Wisconsin na wschód do Maine, w kierunku południowym Appalachy do Wirginii Zachodniej). W uprawie gatunek ten został rozprzestrzeniony w Europie, na Filipinach oraz w Australii. 

</doc>
<doc id="563570" url="https://pl.wikipedia.org/wiki?curid=563570" title="Gimnàstic Tarragona">
Gimnàstic Tarragona

Gimnàstic de Tarragona – hiszpański klub piłkarski z siedzibą w katalońskim mieście Tarragona. Klub został założony w 1886 i jest uznawany za jeden z najstarszych klubów w Hiszpanii. Obecnie występujący w Segunda División. Inne sekcje klubu to gimnastyka, lekkoatletyka, koszykówka, tenis, tenis stołowy oraz futsal.
Historia.
Klub założony został 1 marca 1886 przez grupę kilkunastu ludzi chcących promować gimnastykę oraz rozwój sportu w mieście. Z początku klub rozwijał sekcję boksu, kolarstwa oraz szermierki. W 1914 powstała oficjalna sekcja piłkarska "Club Olímpic de Tarragona" rozgrywająca swoje mecze na stadionie "Avenida Catalunya", aż do roku 1972 kiedy to drużyna przeniosła się na obecny obiekt "Nou Estadi".
W swojej historii Gimnástic spędził tylko 4 sezony w najwyższej klasie rozgrywkowej w Hiszpanii. W sezonie 1946/1947 drużyna zajęła 2. miejsce w Segunda División i po raz pierwszy awansowała do Primera División. W tym samym sezonie klub dotarł do półfinału Pucharu Króla eliminując w ćwierćfinale FC Barcelonę. W półfinale "Nàstic" przegrał w dwumeczu z innym klubem z Barcelony - RCD Espanyol 5:4, osiągając jednak swój najlepszy rezultat w historii tych rozgrywek.
Klub zakończył sezon na 7. miejscu w swoim debiucie w Primera División wygrywając m.in. na Estadio Santiago Bernabéu z Realem Madryt 3:1, 11 stycznia 1948. W sezonie 1948/1949 "Nàstic" zakończył rozgrywki na 9. miejscu, zaś sezon później na 13., co oznaczało spadek do Segunda División.
W latach 1951–2005 klub występował w Segunda División, Segunda División B oraz Tercera División. Dopiero w sezonie 2006/2007 klub pod wodzą Luisa Césara Sampedro powrócił po 56 latach do najwyższej klasy rozgrywkowej zajmując jednak ostatnie, dwudzieste, miejsce oznaczające ponowną relegację do niższej ligi.
Skład.
"Stan na: 26 września 2021"

</doc>
<doc id="563576" url="https://pl.wikipedia.org/wiki?curid=563576" title="Radziecka wojna w Afganistanie">
Radziecka wojna w Afganistanie



</doc>
<doc id="563579" url="https://pl.wikipedia.org/wiki?curid=563579" title="Dorota Janowska">
Dorota Janowska

Dorota Janowska (ur. 15 listopada 1984) – polska tancerka, wielokrotna mistrzyni świata w tańcu integracyjnym.
Tańczy od października 1992. Jest partnerką Piotra Iwanickiego, w parze jest zawodnikiem sprawnym. Należy do warszawskiego klubu tanecznego Swing-Duet.

</doc>
<doc id="563580" url="https://pl.wikipedia.org/wiki?curid=563580" title="Bitwa morska pod Dover">
Bitwa morska pod Dover

Bitwa morska pod Dover (lub pod Goodwin Sands) – starcie zbrojne, które miało miejsce 29 maja 1652 podczas wojny angielsko-holenderskiej (1652–1654).
Po ogłoszeniu Aktu Nawigacyjnego w 1651 i konfiskacie 27 holenderskich statków handlowych koło Barbadosu, Holandia i Anglia rozpoczęły intensywne przygotowania do wojny.
Dnia 29 maja 1652 w okolicach cieśniny Kaletańskiej doszło do bitwy pomiędzy holenderskim konwojem eskortującym 40 statków dowodzonym przez admirała Maartena Trompa (44 okręty,1342 działa) a angielską eskadrą złożoną dowodzoną przez Roberta Blake’a (24 okręty, 908 dział).
Rozporządzenie Cromwella wymagało od wszystkich zagranicznych flot na Morzu Północnym i kanale La Manche obniżyć flagę w salucie, jednak Tromp nie miał zamiaru tego przestrzegać. Blake trzykrotnie wystrzelił ostrzegawczo. Gdy trzeci pocisk uderzył w okręt, raniąc kilku marynarzy, Tromp odpowiedział ostrzegawczą salwą burtową ze swego okrętu flagowego "Brederode". Blake odpowiedział salwą burtową i rozpoczęła się 5-godzinna bitwa. Obie floty doznały uszkodzeń, lecz gdy ciemność zapadła, holenderska flota wycofała się zachowując defensywną linię mającą ochraniać konwój. Anglicy zdobyli dwa holenderskie marudery: "Sint Laurens" i "Sint Maria" (opuszczony w stanie tonącym, odzyskany przez Holendrów i odprowadzony do portu macierzystego). Tromp zaoferował przeprosiny dla Blake’a i poprosił o zwrot zdobytego okrętu, jednak Blake odmówił.
Anglia oficjalnie wypowiedziała wojnę 10 lipca 1652.

</doc>
<doc id="563583" url="https://pl.wikipedia.org/wiki?curid=563583" title="FC Lorient">
FC Lorient

Football Club de Lorient-Bretagne Sud – francuski klub piłkarski z siedzibą w Lorient.
Historia.
Klub FC Lorient założony został w 1926 roku. Największy sukces to zdobycie Pucharu Francji w 2002. W sezonie 2006/2007 klub wystąpił jako beniaminek w Ligue 1.

</doc>
<doc id="563584" url="https://pl.wikipedia.org/wiki?curid=563584" title="Igrzyska paralimpijskie">
Igrzyska paralimpijskie

Igrzyska paralimpijskie (pot. igrzyska paraolimpijskie, paraolimpiada) – drugie pod względem wielkości zawody sportowe w wielu dyscyplinach dla zawodników z niepełnosprawnościami fizycznymi, w tym także niepełnosprawnych z problemami mobilności, po amputacjach kończyn, z utratą wzroku i porażeniem mózgowym.
Igrzyska paralimpijskie odbywają się co cztery lata, zazwyczaj kilka dni po igrzyskach olimpijskich, i są organizowane przez Międzynarodowy Komitet Paralimpijski (ang. "International Paralympic Committee"). Organizowane są zawody letnie i zimowe.
Igrzyska paralimpijskie zrodziły się z małego spotkania brytyjskich weteranów II wojny światowej w 1948 roku, aby stać się jednym z największych międzynarodowych wydarzeń sportowych początku XXI wieku. Paralimpijczycy dążą do traktowania na równi z pełnosprawnymi sportowcami olimpijskimi, jednakże istnieje duża różnica w finansowaniu sportowców olimpijskich i paralimpijskich.
W 1960 r. z inicjatywy sir Ludwiga Guttmanna odbyły się pierwsze letnie igrzyska paralimpijskie, zimowe w 1976 roku. Na igrzyskach paralimpijskich można wystartować pod warunkiem uzyskania kwalifikacji, podobnie jak na igrzyskach olimpijskich. Każdoroczne minima są podwyższane ze względu na podnoszenie się poziomu sportowego. Począwszy od letnich igrzysk w 1988 roku i zimowych w 1992 roku igrzyska paralimpijskie odbywają się w tym samym miejscu co igrzyska olimpijskie.
Historia.
Prekursorzy.
Sportowcy niepełnosprawni startowali w igrzyskach olimpijskich przed powstaniem igrzysk paralimpijskich. Pierwszym niepełnosprawnym zawodnikiem, który wziął udział w igrzyskach olimpijskich był niemiecko-amerykański gimnastyk George Eyser w 1904, który miał jedną sztuczną nogę. Węgier Károly Takács startował w imprezach strzeleckich zarówno w 1948 roku, jak cztery lata później. Miał on amputowane prawe ramię, ale mógł strzelać używając lewej ręki. Innym niepełnosprawnym sportowcem, który wystąpił na olimpiadzie zanim odbyła się pierwsza paralimpiada, była Lis Hartel, duńska jeździec, która cierpiała na polio i która w 1952 w Helsinkach i w 1956 w Sztokholmie gdzie odbywały się konkurencje jeździeckie Olimpiady w Melbourne zdobyła dwa srebrne medale w ujeżdżeniu.
Pierwsze zorganizowane sportowe wydarzenie dla niepełnosprawnych sportowców odbyło się w dniu otwarcia Letnich Igrzysk Olimpijskich 1948 w Londynie. Urodzony w Niemczech dr Ludwig Guttmann ze Stoke Mandeville Hospital, który uciekł z nazistowskich Niemiec dzięki pomocy Council for Assisting Refugee Academics w 1939 roku, zorganizował zawody sportowe dla brytyjskich weteranów II wojny światowej z urazami rdzenia kręgowego. Pierwsze zawody w 1948 roku zostały nazwane międzynarodowymi grami dla wózków inwalidzkich, i miały być zbieżne z igrzyskami olimpijskimi. Celem dr Guttmana było stworzenie równoważnej z igrzyskami olimpijskimi, elitarnej konkurencji sportowej dla osób niepełnosprawnych. Zawody odbywały się ponownie w tym samym miejscu w 1952 roku, gdzie weterani holenderscy uczestniczyli u boku Brytyjczyków. Był to pierwszy międzynarodowy turniej tego rodzaju. Pierwsze zawody, znane także jako Stoke Mandeville Games, zapoczątkowały igrzyska paralimpijskie.
Klasyfikacja.
Biorąc pod uwagę szeroki zakres niepełnosprawności na igrzyskach paralimpijskich, istnieje kilka kategorii, w których zawodnicy rywalizują. Dopuszczalne niepełnosprawności są podzielone na sześć głównych kategorii. Kategorie te są następujące: po amputacji, porażenie mózgowe, niepełnosprawność intelektualna, wózek inwalidzki, niewidomi oraz „Les Autres” (dosł. „inni”). Do ostatniej z tych kategorii należą sportowcy z niepełnosprawnością, która nie należy do pozostałych pięciu kategorii, jak m.in. karłowatość, stwardnienie rozsiane i wrodzone zaburzenia. Kategorie te są w dalszym podziale na klasyfikacje, które zależne są od dyscypliny.
Kategorie.
Międzynarodowy Komitet Paralimpijski ustanowił sześć kategorii niepełnosprawności. Zawodnicy mający jedna z tych niepełnosprawności są w stanie konkurować na Igrzyskach Paralimpijskich, choć nie każdy sport może umożliwić start w danej kategorii niepełnosprawności. Kategorie te odnoszą się zarówno do Igrzysk odbywających się latem, jak i zimą.
Nazwa i symbole.
Formalnie nazwa „Paraolimpiada” pochodzi od greckiego przyimka παρά, "para" („przy” lub „obok”), a więc odnosi się do konkursu organizowanego równolegle z igrzyskami olimpijskimi. W Rzymie w 1960 roku odbyły się pierwsze letnie igrzyska, na których po raz pierwszy użyto nazwy „Paraolimpiada”. W 2023 roku zmieniono oficjalne tłumaczenie nazwy na „igrzyska paralimpijskie”.
„Dusza w ruchu” to motto ruchu paralimpijskiego. Symbolem ruchu paralimpijskiego są trzy znaki Agito (łac. "jestem w ruchu") w kolorach najczęściej występujących na flagach świata: czerwonym, niebieskim i zielonym. Symbol Agito jest silnie związany z mottem Międzynarodowego Komitetu Paralimpijskiego: "Dusza w ruchu".
Poziom sportowy.
Paralimpijczycy mimo ograniczeń w pewnych aspektach życia są mocno wytrenowani w robieniu tego, co u danej jednostki niepełnosprawności nie przeszkadza. Charakteryzują się więc wydolnością fizyczną i możliwościami znacznie przewyższającymi możliwości człowieka, który nie jest sportowcem. Skutecznie potrafią nawiązać rywalizację z pełnosprawnymi sportowcami. Przykłady:
Dyscypliny paralimpijskie.
Igrzyska letnie:
Igrzyska zimowe:

</doc>
<doc id="563585" url="https://pl.wikipedia.org/wiki?curid=563585" title="P-40 Warhawk">
P-40 Warhawk



</doc>
<doc id="563586" url="https://pl.wikipedia.org/wiki?curid=563586" title="World Games 2005">
World Games 2005

World Games 2005 – 7. edycja World Games, która została rozegrana były w Duisburgu (Niemcy) w dniach 14-24 lipca 2005 roku. Udział wzięło ponad 3000 zawodników, którzy startowali w 39 nieolimpijskich dyscyplinach sportowych.

</doc>
<doc id="563587" url="https://pl.wikipedia.org/wiki?curid=563587" title="Galimatias, czyli kogel-mogel II">
Galimatias, czyli kogel-mogel II

Galimatias, czyli kogel-mogel II – polski film fabularny, druga część komedii obyczajowej "Kogel-mogel" w reżyserii Romana Załuskiego. Film miał premierę 20 listopada 1989 roku.
Większość scen nagrywano w miejscowości Nowe Ręczaje oraz we wsi Roszczep (filmowe Grabowo), a także w Warszawie i na stacji kolejowej Jeżewice.
Fabuła.
Kasia i Paweł po ślubie zamieszkują we wsi Brzózki, w odległości 10 kilometrów od Grabowa. Kasia pragnie wrócić na studia pedagogiczne, dlatego nie chce jeszcze mieć dzieci. Ojciec Kasi, Zenon Solski, obiecuje przepisać na małżonków swą ziemię, jeśli doczeka się wnuków. Paweł oświadcza, że chce zerwać z tradycyjną wiejską gospodarką, nastawiając się na specjalistyczną hodowlę owiec, co wywołuje rodzinną sprzeczkę. Kolejna awantura wybucha po tym, gdy Paweł, już jako właściciel hodowli owiec, w wywiadzie dla „Nowej Wsi” oświadcza przejęcie gospodarstwa należącego do teścia. Między małżonkami również dochodzi do kłótni, a Kasia wypomina mężowi to, że chce on mieć z nią dzieci po to, by przejąć gospodarstwo należące do teścia.
Do Grabowa przyjeżdżają Barbara i Marian Wolańscy z synem Piotrusiem i oferują Kasi pomoc w powrocie na studia, na co dziewczyna przystaje. W trakcie wizyty u państwa Wolańskich w Warszawie Kasia dowiaduje się tego, że docent Marian Wolański wylatuje do Londynu, gdzie otrzymał miesięczne stypendium naukowe. Kasia zgadza się ponownie zaopiekować Piotrusiem na czas nieobecności państwa Wolańskich, a także przyjąć pod swój dach babcię Wolańską. Później dowiaduje się tego, że wraz z mężem musi wyjechać do Holandii po to, by odebrać sadzonki, które załatwiła im Paulina, koleżanka Pawła. W rozwiązaniu problemu pomaga małżonkom matka Kasi, która wmawia swojemu mężowi Zenonowi to, że Piotruś i babcia Wolańska to letnicy. Po jakimś czasie babcia wraca do Warszawy, zostawiając Piotrusia na wsi.
Kasia i Paweł oraz państwo Wolańscy wracają z zagranicznych wyjazdów. Kasia odwozi Piotrusia do Warszawy, gdzie Barbara Wolańska nakrywa ją w trakcie kolacji z Marianem. Wyrzucony z mieszkania docent zamieszkuje w domu państwa Zawadów, gdzie pracuje nad swą książką. W trakcie pobytu na wsi wdaje się w romans z Pauliną. Na wieś przyjeżdża Barbara Wolańska razem z teściową i przyłapują Paulinę i Mariana Wolańskiego podczas pocałunku. Po kłótni rodzina wraca do Warszawy.
Kasia odwiedza rodziców i ogłasza im, że jest w ciąży.
Obsada.
Spis sporządzono na podstawie materiału źródłowego:

</doc>
<doc id="563591" url="https://pl.wikipedia.org/wiki?curid=563591" title="Forefather">
Forefather

Forefather - angielska grupa muzyczna wykonująca viking metal z wpływami black metalu. Powstała 1997 roku z inicjatywy braci Athelstana oraz Wulfstana. Muzycy założyli iż twórczość grupy będzie rodzajem hołdu dla ich praprzodków Anglosasów.
W 1998 roku instrumentaliści rozpoczęli realizacje pierwszego studyjnego albumu pt. "Deep Into Time" nagranego w ich domowym studio "The Croft". Album ukazał się w marcu 1999 roku dzięki Angelisc Records. Niespełna rok później powstał kolejny album zatytułowany "The Fighting Man" zrealizowany na przestrzeni maja i sierpnia. Wydany został ponownie przez Angelisc Records w październiku 2000 roku. Ponadto w 2000 roku niemiecka wytwórnia płytowa Millennium Metal Music wydała limitowany album zatytułowany "Legends Untold" zawierający pochodzący z pięciu wydawnictw materiał demo.
W październiku 2001 roku Athelstan i Wulfstan przystąpili do prac nad kolejnym albumem zatytułowanym "Engla Tocyme" prace zakończono ostatecznie w grudniu. Po krótkim opóźnieniu album wydano w marcu 2002 roku wraz z reedycja albumu "Deep Into Time" opatrzonego nowa szatą graficzną oraz utworami dodatkowymi. W 2003 roku grupa podpisała kontrakt płytowy z Hammerheart Records (obecnie Karmageddon Media) na mocy którego w 2004 toku wydany został album pt. "Ours Is the Kingdom". Tego samego roku wytwórnia wydała również reedycje wszystkich dotychczasowych wydawnictw Forefather.

</doc>
<doc id="563595" url="https://pl.wikipedia.org/wiki?curid=563595" title="Anne Hilarion de Tourville">
Anne Hilarion de Tourville

Anne Hilarion de Contentin (albo de Costentin), hrabia de Tourville (ur. 24 listopada 1642 w zamku rodziny Tourville w pobliżu Coutances, zm. 23 maja 1701 w Paryżu) – francuski admirał i marszałek.
Anne Hilarion de Contentin de Tourville był najwybitniejszym obok Abrahama Duquesne francuskim admirałem w okresie panowania Ludwika XIV. Pierwsze morskie doświadczenia zdobywał w Zakonie Kawalerów Maltańskich, gdzie wyróżnił się odwagą w walkach z berberyjskimi piratami i Turkami. Jego kariera w marynarce francuskiej nabrała blasku w trakcie wojny Francji z koalicją, podczas której uczestniczył w ekspedycji Francuzów na Sycylię, gdzie dał się poznaċ nie tylko jako oficer pełen brawury, ale także znakomity taktyk. W roku 1675 został komandorem, w roku 1682 kontradmirałem, a w roku 1689 wiceadmirałem, czyli "de facto" naczelnym dowódcą floty. W roku 1690 pobił flotę angielsko-holenderską w bitwie pod Beachy Head, zapewniając Francuzom panowanie w kanale La Manche. Jednak po bitwie pod Barfleur i La Hougue, w której z niezwykłą odwagą i taktyczną zręcznością zaatakował liczącą 92 liniowce flotę nieprzyjaciela, mimo że sam posiadał ich tylko 44, lecz ostatecznie uległ liczebnej przewadze i poniósł klęskę, szala wojny morskiej zdecydowanie przechyliła się na rzecz sprzymierzonych. W roku 1693 zniszczył jeszcze bogaty angielski konwój lewantyński, ale wkrótce dowodzona przez niego francuska marynarka, której budżet był sukcesywnie redukowany, zdecydowanie oddała panowanie na morzu przeciwnikowi. Sam Tourville, w roku 1693 mianowany przez króla marszałkiem, stał się jednak legendą francuskiej marynarki, i w chwili śmierci był powszechnie uważany za bohatera. 
Od Kawalera Zakonu do admirała.
Tourville był potomkiem normandzkiej szlachty - jego ojciec, Cesar de Contentin, służył na dworach królewskim i księcia Kondeusza. Rodzina Tourville’a zaangażowała się po stronie Frondy, co miało ten tragiczny skutek, że jego ojciec zginął kiedy miał on 5 lat. Jak wielu oficerów XVII i XVIII-wiecznej francuskiej marynarki wojennej rozpoczął on swoją morską karierę stając się w wieku lat 14 kawalerem maltańskim, by w wieku lat 17 na pokładzie maltańskiej fregaty wziąć udział w swej pierwszej bitwie morskiej, a następnie walczyć przeciwko berberyjskim piratom. W roku 1665, w trakcie wojny kandyjskiej, wyróżnił się odwagą w potyczce samotnej fregaty z 24 tureckimi galerami, przyczyniając się do udanej obrony okrętu. Kiedy powrócił do Francji pod koniec roku 1666, by zaciągnąċ się do rozbudowywanej po latach upadku przez Ludwika XIV marynarki, został kapitanem, i w takim charakterze wziął udział w latach 1668-1669 we francuskiej interwencji w wojnie kandyjskiej.
Brał udział w wojnie Francji z koalicją, początkowo przeciwko Holandii, wyróżniając się w bitwie pod Solebay, następnie zaś uczestnicząc w dwuletnich (1675-1677) walkach francuskiej ekspedycji na Sycylię. Tam właśnie odznaczył się po raz kolejny, w lipcu 1675 r. niszcząc mały konwój z niemieckimi najemnikami, by następnie 20 tego miesiąca, będąc w okolicy Reggio przypartym do brzegu przez 10 hiszpańskich galer, tak umiejętnie podpalić swoją fregatę, że pożar objął pozostające w rękach nieprzyjaciela zabudowania portowe i część jego jednostek. Tourville po tym wyczynie powrócił do Mesyny na branderze którego użył. Wręcz brawurą wykazał się także w szturmie Augusty w sierpniu 1675 r. We wrześniu tego roku został mianowany komandorem. To także za jego radą marszałek Vivonne zdecydował o użyciu branderów w bitwie pod Palermo, który to plan, znakomicie zrealizowany przez admirała Abrahama Duquesne i samego Tourville’a, dowodzącego jednym z dywizjonów, dał flocie francuskiej druzgocące zwycięstwo.
W przeciwieństwie do wielu oficerów pośpiesznie rozbudowywanej marynarki Ludwika XIV, z których niektórzy byli wręcz byłymi żołnierzami armii lądowej (najsłynniejsze przykłady to Jean d’Estrées i Château-Renault), Tourville był prawdziwym człowiekiem morza, który wiedział wszystko zarówno o okrętach, jak i nawigacji. Jak pisał Saint-Simon: „posiadał [on] w stopniu doskonałym wszystkie dziedziny wiedzy morskiej od właściwych cieśli aż do potrzebnych znakomitemu admirałowi. Jego poczucie sprawiedliwości, dobroć, zimna krew, uprzejmość, dokładność rozkazów i sygnałów i wiele innych cech, jakich tylko można by sobie życzyć, zdolności organizacyjne, dokładność, umiejętność przewidywania [...] wszystko to sprawiało, iż chciano służyć pod nim i uczyć się odeń”. To z tych powodów był on popierany osobiście przez samego ministra marynarki, markiza de Seignelaya, i w roku 1682 został kontradmirałem ("Lieutanant-ġénéral"). Tourville brał udział w bombardowaniach Algieru w latach 1682, 1683 i 1688, jak również w bombardowaniu Trypolisu w roku 1686, oraz bombardowaniu Genui w roku 1684. Drażliwości na punkcie własnego honoru, jak i wybitnym umiejętnościom zarówno Tourville’a, jak i jego podkomendnych, daje świadectwo incydent, który miał miejsce w czerwcu 1688 r. koło Alicante. Kiedy hiszpański wiceadmirał Papachino, ufny w przewagę swych dwóch liniowców, zażądał od Tourville’a, prowadzącego tylko liniowiec i dwie fregaty, oddania honorów, wywiązała się prawdziwa bitwa, w której Tourville zmusił przeciwnika do poproszenia o przerwanie ognia, podczas gdy jego dowodzący fregatami podwładni Château-Renault i Victor d’Estrées rozprawili się z drugim liniowcem.
Wojna Francji z Ligą Augsburską.
Sławę i najwyższe godności miała Tourville'owi przynieść wojna Francji z Ligą Augsburską, jednak jej początek nie był dla niego zbyt obiecujący. Mimo że w roku 1689 operując z Morza Śródziemnego ostatecznie zdołał wymanewrować nieprzyjaciela i połączyć się z flotą atlantycką, to niechętny do walki w oddaleniu od nadmorskich baz, nie wykonał swojego głównego zadania, polegającego na przechwyceniu oranżystowskich konwojów zmierzających do Anglii i Irlandii. Nie przeszkodziło to Ludwikowi XIV w mianowaniu go w listopadzie tego roku wiceadmirałem Lewantu ("Vice-amiral du Levant"), czyli dowódcą sił morskich Francji w basenie Morza Śródziemnego. Ponieważ posiadacz drugiego równorzędnego najwyższego stopnia oficerskiego, wiceadmirał Atlantyku ("Vice-amiral du Ponant") Jean d’Estrées był faktycznie odsunięty od komendy, w praktyce oznaczało to, że Tourville został naczelnym dowódcą francuskiej marynarki wojennej.
Trafność królewskiego wyboru Tourville potwierdził już w następnym roku, zadając 10 lipca dotkliwą klęskę połączonej flocie angielsko-holenderskiej w bitwie pod Beachy Head. W wyniku tej batalii flota francuska zdobyła panowanie nad kanałem La Manche, jedyny raz w historii dając Francuzom realną szansę inwazji na Wyspy Brytyjskie. Do inwazji tej jednak nie doszło, przede wszystkim z braku odpowiednio licznych w stosunku do takiego przedsięwzięcia sił lądowych, ponieważ te były zaangażowane na kontynencie. Co więcej, następnego dnia po zwycięstwie Tourville’a oranżyści odnieśli w Irlandii decydujące zwycięstwo w bitwie nad Boyne. Resztę roku Tourville, wbrew swoim chęciom zmuszony do tego przez de Seignelaya, poświęcił na bardzo niemrawe ataki na angielskie wybrzeża, by w sierpniu ostatecznie zdecydować o powrocie do baz, co miało ten skutek, że uwolnieni od presji francuskiej floty Anglicy 9 października zdobyli Cork, ostatecznie odcinając walczące jeszcze w Irlandii wojska jakobitów od Francji.
W roku 1691 Tourville otrzymał zadanie zawładnięcia bogatym angielskim konwojem smyrneńskim (wartość przewożonych przez niego towarów szacowano na około 30 mln ludwików), jednak z powodu silnej eskorty, liczącej blisko 100 okrętów, posiadając jedynie 72 liniowce zrezygnował z ataku, zadowalając się uszczknięciem kilkunastu statków płynących z Jamajki, a następnie zręcznie uchylając się przed starciem z przeważającym przeciwnikiem. Wyprawa ta wzbudziła we Francji mieszane odczucia - z jednej strony podziwiano kunszt nawigacyjny admirała, z drugiej jednak nie wykonał on swojego zadania. W tymże roku w Irlandii padł Limerick, ostatni punkt oporu jakobitów, co zmusiło Francuzów do zrewidowania swojej strategii.
Król wraz z ministerstwem marynarki podjęli decyzję o konieczności dokonania inwazji na Anglię, a ponieważ zdawano sobie sprawę z przewagi liczebnej nieprzyjacielskiej floty, zdecydowano, że marynarka francuska wejdzie do akcji najpóźniej w połowie kwietnia 1692 r., zanim przeciwnik zdąży zmobilizować wszystkie siły. Decyzje te zostały podjęte całkowicie za plecami Tourville’a, który był przeciwnikiem jakiejkolwiek ofensywy. Zdawał on sobie bowiem sprawę, że flota jest wyczerpana dotychczasowymi kampaniami. Brakowało mu tysięcy marynarzy, a z racji brakujących funduszy, także odpowiedniego wyposażenia i okrętów, z których część została przesunięta do rezerwy. W dodatku, eskadra Château-Renault nie mogła się połączyć z siłami głównymi, ponieważ nie otrzymała odpowiedniego ekwipunku, a płynący z Morza Śródziemnego Victor d’Estrées został zatrzymany przez burze. Tymczasem król, odpowiednio urabiany przez niechętnego Tourville'owi następcę de Seignelaya na stanowisku ministra marynarki, markiza de Pontchartrain, naciskał na wydanie bitwy przeciwnikowi. Tym, co ostatecznie sprawiło, że Tourville podjął taką decyzję, był obelżywy rozkaz ministra, w którym sugerował on mu tchórzostwo, z osobistą adnotacją króla nakazującą wykonanie go. W konsekwencji, 29 maja 1692 roku, wbrew opinii wszystkich wyższych oficerów Tourville stanął do walki z liczącą 92 liniowce flotą angielsko-holenderską, mimo że sam dysponował jedynie 44 okrętami tej klasy. W rozpoczętej w wyniku tej decyzji bitwie pod Barfleur, dzięki znakomitym manewrom Tourville’a i jego podkomendnych, jak również ich wspaniałemu wyszkoleniu artyleryjskiemu i odwadze, flota francuska nie dała się rozbić, nie tracąc żadnego okrętu i zadając uszkodzenia przeciwnikowi. Jednak po kilku dniach część francuskich okrętów, uszkodzonych po bitwie i zakotwiczonych u brzegów francuskich, została przechwycona i spalona przez Anglików pod Cherbourgiem i w zatoce La Hougue, tak, że ostatecznie Francuzi stracili 15 liniowców, w tym wspaniały okręt flagowy Tourville’a, "Soleil Royal".
Pomimo bezprzykładnej klęski, nie zawinionej przez Tourville’a, dwór był pod wrażeniem jego postawy podczas bitwy. Król, przyjąwszy go w Wersalu, obsypał go komplementami: „Jestem bardzo zadowolony z Pana i całej marynarki. Zostaliśmy pobici, ale okrył Pan sławą siebie i naród. Kosztowało to kilka okrętów, ale szkody zostaną naprawione w ciągu roku i z pewnością pobijemy nieprzyjaciela”. Sława i chwała, jaką w bitwie pod Barfleur zdobył Tourville i cała marynarka, a także mianowanie admirała marszałkiem Francji w marcu 1693 roku nie mogły jednak zmienić faktu, że Francuzi utracili panowanie na Atlantyku - i mieli nie odzyskać go już nigdy.
Chociaż słabsza od sprzymierzonych, marynarka francuska była jednak nadal zdolna do zadawania dotkliwych ciosów. Po starannie zaplanowanej operacji 27 czerwca 1693 Tourville z 72 liniowcami przechwycił angielski konwój lewantyński, zatapiając 2 liniowce eskorty i paląc lub zajmując 92 statki z ładunkiem szacowanym na 6 milionów funtów. Bitwa pod Lagos była „największą klęską, jaką naród angielski poniósł w ciągu całego stulecia”. Doszło do zachwiania ekonomicznych podstaw państwa, a giełda w Londynie zawiesiła przejściowo wypłaty.
Paradoksalnym skutkiem tego sukcesu było jednak dalsze osłabienie francuskiej marynarki. Król i jego doradcy uznali bowiem, że dowodzi on, iż nie warto utrzymywać wielkiej i kosztownej floty liniowej, a należy się skoncentrować na działaniach krążowniczych przeciwko handlowi nieprzyjaciela. W związku z powyższym liczbę czynnych liniowców zmniejszono do 55. W roku 1694 Tourville z około 20 jednostkami działał na Morzu Śródziemnym przeciwko Hiszpanii, wspierając francuską ofensywę na lądzie, musiał jednak się wycofać, kiedy w celu wsparcia hiszpańskiego sojusznika przybyła licząca 50 okrętów flota angielska.
Zakończenie.
Pod koniec wojny, po blisko 40 latach spędzonych na morzu, Tourville faktycznie złożył komendę. Zajmował się jednak jeszcze przygotowaniem obrony śródziemnomorskich wybrzeży przed ewentualnym atakiem nieprzyjaciela.
Już za życia był legendą francuskiej marynarki. Umarł w Paryżu 23 maja 1701, powszechnie uważany za bohatera. Pozostawił po sobie jedną córkę ze związku jaki w 1690 roku zawarł z Louise-Françoise d'Hymbercourt, wdową i córką bogatego dzierżawcy podatków.
Jego imieniem nazwano szereg okrętów Marynarki Francuskiej. Jego nazwisko nosi także Lester Tourville, oparta na nim postać z cyklu science-fiction Honorverse.

</doc>
<doc id="563600" url="https://pl.wikipedia.org/wiki?curid=563600" title="Leszek Grot">
Leszek Grot

Leszek Grot (ur. 18 stycznia 1933 w Puchaczowie, zm. 25 grudnia 2005) – polski historyk wojskowości, oficer polityczny, pułkownik, doktor nauk historycznych.
Życiorys.
Do czternastego roku życia mieszkał w Puchaczowie koło Łęcznej, gdzie jego rodzice, Franciszka i Henryk, posiadali gospodarstwo rolne. W 1947 patrol bojowy Wolności i Niepodległości zabił – podobno w jego obecności – matkę i siostrę (wyrok podziemia wykonany przez pomyłkę na niewłaściwych osobach).
Ojciec skierował go do kompanii małoletnich w Legnicy, jednak wkrótce rozpoczął naukę w Liceum Ekonomicznym w Lublinie, a później w Szkole Oficerów Politycznych w Łodzi. Ukończył ją z wynikiem bardzo dobrym z opinią wybitnie zdolnego i wskazaniem do dalszej edukacji i pracy naukowej. Od 1952 już jako podporucznik pracował na stanowisku kierownika gabinetu – asystenta w Katedrze Geografii Wojennej oraz Wojskowej Akademii Politycznej im. Feliksa Dzierżyńskiego, rozpoczynając jednocześnie kształcenie oraz pracę naukowo-dydaktyczną pod kierunkiem Zygmunta Paruckiego.
Ukończył studia na Akademii Wojskowo-Politycznej im. Feliksa Dzierżyńskiego, a następnie historyczne na Uniwersytecie Warszawskim. Pracę magisterską i doktorską pisał pod patronatem profesora Henryka Jabłońskiego. Następnie został kolejno: starszym asystentem, adiunktem i docentem w Katedrze Historii Polski i Polskiego Ruchu Robotniczego, kierowanej przez Emanuela Halicza. Prowadził seminarium magisterskie z zakresu najnowszych dziejów Polski. Awansował do stopnia podpułkownika. Był członkiem rady wydziału oraz kierownikiem cyklu wydawniczego "Z lat wojny i okupacji". 
Po 1968 jego poglądy i wypowiedzi zaczęły być uznawane za nieprawomyślne. Odsunięty ze społeczności akademickiej przez władze państwowe po tym jak w czasie transmisji telewizyjnej z obrad VI Zjazdu PZPR udał się na przyjęcie towarzyskie do restauracji.
Został skierowany do Wojskowego Instytutu Historycznego im. Wandy Wasilewskiej. Wkrótce objął stanowisko redaktora naczelnego kwartalnika "Przegląd Historyczno-Wojskowy". Awansował również na stopień pułkownika. Podczas pracy Grota w czasopiśmie ukazało się w nim wiele cenionych materiałów, m.in. wspomnienia Mariana Utnika, artykuły gen. Romana Abramowa i Mieczysława Boruty-Spiechowicza dotyczące likwidacji Cmentarza Orląt oraz materiały płk. Jana Rzepeckiego dotyczące Biura Informacji i Propagandy. Ukazywały się jednak także artykuły zakłamujące obraz dziejów Polski – szczególnie w latach 1981–1983. W 1985 r., po prawie 10 latach kierowania kwartalnikiem, został usunięty z redakcji w wyniku nieporozumień z szefem Głównego Zarządu Politycznego Wojska Polskiego. Został przeniesiony na stanowisko docenta w Wojskowym Instytucie Historycznym. Przeszedł w stan spoczynku w 1988 r., po prawie 40 latach służby.
Wycofał się z działalności politycznej i naukowej, gdyż uważał, że zmiany w polskiej lewicy zachodzą zbyt wolno. Jednocześnie pogarszał się jego stan zdrowia. Po kilku latach wrócił do działalności naukowej. 
Zmarł 25 grudnia 2005. Jest pochowany na Cmentarzu Wojskowym na Powązkach (kwatera I urnowa-5-14).
Był żonaty, miał córkę Barbarę oraz synów Tomasza i Pawła.
Poglądy.
Tak jak jego ojciec, miał lewicowe poglądy. Pracował w instytucjach Głównego Zarządu Politycznego, w których przekonywał społeczeństwo polskie do tych poglądów. Transformację ustrojową Polski w 1989 uważał za normalną kolej rzeczy. Uważał, że w nowym ustroju politycznym lewica nadal ma możliwości rządzenia, pod warunkiem że zostanie przebudowana i się przystosuje do warunków wolnego rynku i demokracji. Popierał publicznie generała Wojciecha Jaruzelskiego.
Dorobek naukowy.
Napisał kilka książek, kilkadziesiąt artykułów naukowych i publicystycznych. Jest także współautorem dzieł zbiorowych. Wychowawca kilku pokoleń historyków najnowszej historii Polski.

</doc>
<doc id="563602" url="https://pl.wikipedia.org/wiki?curid=563602" title="Światowa Konfederacja Sportów Podwodnych">
Światowa Konfederacja Sportów Podwodnych

Confédération Mondiale des Activités Subaquatiques – federacja zrzeszająca organizacje nurkowe z całego świata, której celem jest promowanie i rozwijanie dyscyplin podwodnych, założona przez Jacques-Yves Cousteau w 1958 r. jednego z twórców współczesnego automatu oddechowego, pierwszych filmów spod wody, autora książek. CMAS ogranicza się do działalności na terenie Europy - w Polsce organizacja ta działa we współpracy z KDP PTTK (Komisja Działalności Podwodnej Polskiego Towarzystwa Turystyczno-Krajoznawczego) założonej na mocy ustawy w roku 1956r, Polskim Związkiem Płetwonurkowania (od 1996 roku - Komitet Sportowy, od 2006 - Komitet Techniczny CMAS) i Ligą Obrony Kraju (od 2008 - Komitet Techniczny)
Historia.
CMAS powstał 10 stycznia 1959 w Monako podczas spotkania przedstawicieli organizacji nurkowych z różnych stron świata. Delegatem z Polski był Józef Wierzbicki z Komisji Działalności Podwodnej PTTK.
Pierwszym prezesem Federacji został komandor Jacques-Yves Cousteau, a za siedzibę obrano Paryż.

</doc>
<doc id="563607" url="https://pl.wikipedia.org/wiki?curid=563607" title="Stanisław Zarako-Zarakowski">
Stanisław Zarako-Zarakowski



</doc>
<doc id="563608" url="https://pl.wikipedia.org/wiki?curid=563608" title="Olgierd Bierwiaczonek">
Olgierd Bierwiaczonek

Olgierd Bierwiaczonek (ur. 30 sierpnia 1925 w Łaszukach – zm. 6 lutego 2002 w Katowicach) – polski malarz, portrecista.
Urodził się we wsi Łaszuki w powiecie postawskim województwie wileńskim.
Zrealizował 22 wystawy indywidualne swoich prac w kraju i pięć w ośrodkach kultury polskiej za granicą.

</doc>
<doc id="563611" url="https://pl.wikipedia.org/wiki?curid=563611" title="Alan Shorter">
Alan Shorter

Alan Shorter (ur. 29 maja 1932, zm. 1987) – freejazzowy trębacz, starszy brat kompozytora i saksofonisty jazzowego Wayne'a Shortera. Przez pewnego krytyka został opisany jako "marginalna, ale kolorowa osobowość jazzowa".

</doc>
<doc id="563614" url="https://pl.wikipedia.org/wiki?curid=563614" title="Giacomo Meyerbeer">
Giacomo Meyerbeer

Giacomo Meyerbeer (ur. 5 września 1791 w Tasdorf, zm. 2 maja 1864 w Paryżu) – niemiecki kompozytor operowy, najważniejszy twórca grand opéry, wolnomularz.
Życiorys.
Meyerbeer urodził się jako Jakob Liebmann Meyer Beer niedaleko Tasdorf (obecnie część Rüdersdorf bei Berlin). Był synem żydowskiego producenta cukru i bankiera Jacoba Judy Herza Beera (1769-1825) i Amalii ("Malki") Liebmann Meyer Wulff (1767-1854), córki finansisty Liepmanna Meyera Wulffa, prowadzącej w Berlinie znany salon literacko-muzyczny. Był bratem Wilhelma Beera, bankiera i polityka oraz Michaela Beera, pisarza. W 1810 niemieckie imię Jacob zmienił na włoskie, połączył części nazwiska Meyer i Beer nazywając się odtąd Giacomo Meyerbeer.
Większą część swojego życia spędził we Francji i jej też głównie poświęcił swój artystyczny talent, stąd bywa czasem zaliczany do kompozytorów francuskich. Jego nauczycielem był Muzio Clementi. Razem z Carlem Marią von Weberem studiował też u Georga Josepha „Abbé” Voglera. Przez 10 lat po studiach przebywał we Włoszech, by od roku 1826 na stałe osiąść w Paryżu. W 1842 Meyerbeer został wyznaczony przez króla pruskiego Fryderyka Wilhelma IV na następcę Gaspare Spontiniego na stanowisku dyrektora muzycznego Staatsoper Unter den Linden, królewskiej opery w Berlinie z zobowiązaniem dyrygowania tam cztery miesiące w roku. Faktycznie z uwagi na niewielkie wynagrodzenie było to stanowisko honorowe, które piastował do 1846. Zmarł w Paryżu, lecz został pochowany na cmentarzu żydowskim przy Schönhauser Allee w Berlinie.
Twórczość.
Pierwszą operą kompozytora było "Ślubowanie Jeftego" ("Jephtas Gelübde"), za najważniejszą jest uważany "Robert Diabeł" – sztandarowe dzieło romantyzmu, które przyczyniło się również do rozwoju baletu. Giacomo Meyerbeer potrafił wykorzystywać i łączyć elementy charakterystyczne dla stylów niemieckiego, włoskiego i francuskiego, tego ostatniego w największym stopniu. Wykazywał też dużą wynalazczość w dziedzinie instrumentacji. Jego styl miał bardzo duży wpływ na późniejszych kompozytorów, z których na pierwszym miejscu wymienić należy Richarda Wagnera.
Meyerbeer po śmierci odszedł nieco w zapomnienie. Wynikało to głównie ze zmieniających się mód oraz tego, że do głosu zaczęli dochodzić inni kompozytorzy. Jego operom zarzucano też tanie efekciarstwo i płytkość, również niewielu było śpiewaków mogących podołać wymaganiom stawianym przez meyerbeerowskie role. Jego twórczość była zwalczana z powodów rasistowskich, głównie przez Richarda Wagnera. Po I wojnie światowej nie były wystawiane prawie w ogóle, by na sceny powoli powracać w obecnym czasie.

</doc>
<doc id="563616" url="https://pl.wikipedia.org/wiki?curid=563616" title="Criss Angel">
Criss Angel

 
Criss Angel, właściwie Christopher N. Sarantakos (ur. 19 grudnia 1967 w East Meadow w stanie Nowy Jork) – amerykański muzyk, iluzjonista, kaskader, autor programu telewizyjnego "Mindfreak" emitowanego w sieci A&amp;E Network, do którego soundtrack został stworzony przez Jonathana Davisa, muzyka grupy Korn. Pochodzi z Grecji.
Wczesne życie.
Criss urodził się 19 grudnia 1967 r. w Hempstead General Hospital w Nowym Jorku. Jego ojciec John Sarantakos posiadał własną restaurację. Criss zainteresował się magią w wieku 7 lat. Wtedy właśnie jego ciocia Stella pokazała mu pierwszą sztuczkę karcianą. W wieku 12 lat Angel wykonał swój pierwszy pokaz na żywo, za który otrzymał 10 USD. Bardzo duży wpływ na Crissa wywarł Harry Houdini. Przez 14 lat wykonywał pokazy w szkole w East Meadow i Wine Gallery. Pierwsza poważna iluzja Crissa była z udziałem jego matki (lewitowanie nad miotłą).

</doc>
<doc id="563618" url="https://pl.wikipedia.org/wiki?curid=563618" title="Minóg karpacki">
Minóg karpacki

Minóg karpacki ("Eudontomyzon danfordi") – europejski gatunek pasożytniczego bezżuchwowca z rodziny minogowatych (Petromyzontidae), nieprawidłowo nazywany minogiem węgierskim lub minogiem dunajskim. Gatunek typowy rodzaju "Eudontomyzon".
Minóg karpacki jest bardzo podobny do bliskiego krewniaka, minoga strumieniowego, od którego różni się większą odległością między płetwami grzbietowymi, uzbrojeniem przyssawki a także drapieżnym trybem życia.
Zasięg występowania.
Gatunek endemiczny dla dorzeczy dopływów Dunaju: Cisy i Temeszu. 
Budowa ciała.
Osiąga 14-30 cm długości, oraz masę od 3 do 22 g. Wzdłuż tułowia 58 - 70 miomerów. procentowe proporcje długości poszczególnych części ciała są następujące: odcinek przedskrzelwy - 7,8 - 13,5% długości całkowitej, odcinek skrzelowy - 8,6 - 11,4%, tułów - 42,9 - 52,5%, ogon - 25,6 - 32,3%, przyssawka 2,8 - 7,5%, oko - 1 -2,1%. Płetwa ogonowa ma kształt łopatkowaty. 
Grzbiet niebieskoszary, boki żółtawo-różowawe, brzuch kremowy lub biały. Płetwa ogonowa bezbarwna. Linia boczna nie jest pigmentowana. Tułów ślepic nie jest nakrapiany. 
Biologia i ekologia.
Tryb życia.
Gatunek słodkowodny, osiadły. Występuje w, podgórskich i górskich, czystych, dobrze natlenionych rzekach i strumieniach. Na Słowacji spotykany jest na wysokości 460 - 550 m n.p.m. Na Ukrainie występuje powyżej 250 m n.p.m.. 
Larwy żyją w mulistym pasku bądź w mule przez okres ok. 3,5 - 5 lat.. Podczas przeobrażenia się są zwykle minimalnie większe od osobników dorosłych. Rozpoczyna się ono w lipcu bądź sierpniu i trwa od 1 do 5 miesięcy.
. Później minóg karpacki przeważnie żyje jeszcze dwa lub trzy lata, prowadząc pasożytniczy tryb życia, przy czym rozpoczynają one żerowanie w marcu następnego roku po przeobrażeniu, i trwa ono zwykle jeden rok. 
Odżywianie.
Gatunek pasożytniczy, dorosłe osobniki za pomocą przyssawki przyczepiają się do skóry różnych gatunków ryb (zarówno żywych jak i martwych) i wysysają tkankę mięsną i krew. Ślepice żywią się detrytusem i larwami owadów. 
Rozród.
Wiosną tarlaki odbywają wędrówki w górne odcinki rzek. Tarło odbywa się o różnych porach, w zależności od miejsca. Na Ukrainie Zakarpackiej martwe, wytarte osobniki znajdowane są w kwietniu i maju, podczas gdy w Rumunii ma się ono odbywać od końca maja do czerwca w Transylwanii i na przełomie czerwca i lipca w Banacie. Płodność jedne samicy wynosi 7 500 - 10 300 ziaren ikry. 
Znaczenie dla człowieka.
W niektórych regionach Rumunii dorosłe osobniki bywają używane w celach konsumpcyjnych, zaś larwy jako przynęta. Również w Rumunii odnotowywano poważne szkody ze strony minoga karpackiego w hodowlach pstrągów. 

</doc>
<doc id="563619" url="https://pl.wikipedia.org/wiki?curid=563619" title="Robert Sierka">
Robert Sierka

Robert Sierka (ur. 20 listopada 1975 w Katowicach) – polski piłkarz grający na pozycji pomocnika. Grał w takich klubach jak: Rozwój Katowice, Polonia Bytom, Ruch Radzionków, Dyskobolia Grodzisk Wlkp., GKS Katowice, Piast Gliwice.

</doc>
<doc id="563622" url="https://pl.wikipedia.org/wiki?curid=563622" title="Bukwica zwyczajna">
Bukwica zwyczajna

Bukwica zwyczajna, bukwica lekarska, czyściec lekarski ("Stachys officinalis" (L.) Trevis., syn. "Betonica officinalis" L.) – gatunek rośliny z rodziny jasnotowatych ("Lamiaceae"). Występuje w Afryce Północnej (Algieria, Maroko, Tunezja), w całej niemal Europie oraz na obszarach Azji o umiarkowanym klimacie (Zachodnia Syberia, Turcja, Kaukaz). W Polsce jest średnio pospolity.
Nazewnictwo i przynależność systematyczna.
Według wielu ujęć taksonomicznych gatunek ten zaliczany jest do rodzaju czyściec "Stachys" jako "S. officinalis" (L.) Trevis. . Pozycja taksonomiczna tego gatunku i najbliżej mu spokrewnionych nie jest jednak jednoznacznie ustalona i wciąż podlega debacie. Badania molekularne wskazują na bazalną i odrębną pozycję roślin z grupy "Betonica" w stosunku do pozostałych roślin z rodzaju "Stachys", przemawiają za tym także wyniki analiz biochemicznych i z zakresu morfologii (odrębna budowa włosków).
Krytyczna lista roślin naczyniowych Polski wymienia ten gatunek pod nazwą bukwica zwyczajna i naukową "Betonica officinalis".
Biologia i ekologia.
Bylina, hemikryptofit. Kwitnie od czerwca do września, pojedyncze okazy również w październiku. Rośnie w świetlistych lasach i zaroślach, na miedzach, murawach i łąkach. W górach występuje po regiel dolny. Gatunek częsty w wielu regionach. W klasyfikacji zbiorowisk roślinnych gatunek charakterystyczny dla All. "Molinion caeruleae". Liczba chromosomów 2n = 16.
Zmienność.
Gatunek zróżnicowany na sześć podgatunków:
Zastosowanie.
Znajduje zastosowanie jako roślina lecznicza.

</doc>
<doc id="563625" url="https://pl.wikipedia.org/wiki?curid=563625" title="Bylica boże drzewko">
Bylica boże drzewko

Bylica boże drzewko ("Artemisia abrotanum" L.) – gatunek rośliny należący do rodziny astrowatych. Pochodzi z Europy Wschodniej oraz Kaukazu, Zakaukazia i Turcji. Rozprzestrzenił się także w innych regionach, w których panują o wiele surowsze niż w ojczyźnie warunki klimatyczne, ale gdzie wytrzymuje bez większych szkód ujemne temperatury, dochodzące nieraz do -30 °C. W Polskiej florze jest kenofitem, występuje dość rzadko.
Morfologia.
Wszystkie części rośliny wydzielają dość silny, specyficzny balsamiczno – korzenny zapach, podobny do zapachu Coca-Coli.
Biologia i ekologia.
Rozwój: bylina, chamefit. Kwitnie od sierpnia do września. Siedlisko: roślina ruderalna, Roślina trująca: Nieodpowiednio stosowana może spowodować szkodliwe skutki uboczne. Liczba chromosomów 2n= 18.

</doc>
<doc id="563626" url="https://pl.wikipedia.org/wiki?curid=563626" title="Stanisław Sołtan">
Stanisław Sołtan

Stanisław Pereświet-Sołtan herbu Syrokomla odmienna (ur. w 1756, zm. w 1836) – marszałek nadworny litewski od 1791, w 1790 roku mianowany podkomorzym litewskim, generał major armii Wielkiego Księstwa Litewskiego od 1782 roku, chorąży wielki litewski w 1782 roku, członek Komisji Policji Obojga Narodów w 1792 roku, wolnomularz.
Życiorys.
Był członkiem konfederacji Sejmu Czteroletniego. Jako poseł słonimski wybrany został ze stanu rycerskiego sędzią Sejmu Czteroletniego w 1788 roku. Był działaczem Stronnictwa Patriotycznego i członkiem Zgromadzenia Przyjaciół Konstytucji Rządowej. W czasie wojny polsko-rosyjskiej, na zebraniu 23 lipca 1792 był przeciwny decyzji króla Stanisława Augusta Poniatowskiego o jego przystąpieniu do konfederacji targowickiej i zalecał kontynuowanie oporu i wyjazd króla do obozu wojskowego celem wzmocnienia morale walczącej armii. 24 lipca udał się na emigrację do Saksonii. Był jednym z organizatorów insurekcji kościuszkowskiej na Litwie. Był aresztowany przez Smoleńską Komisję Śledczą w 1794 roku, został w drodze wyjątku skazany na osiedlenie w Kazaniu. W 1812 został prezesem utworzonej przez cesarza Napoleona I Bonaparte Komisji Rządu Tymczasowego Wielkiego Księstwa Litewskiego.
W 1791 roku odznaczony Orderem Orła Białego, w 1782 roku został kawalerem Orderu Świętego Stanisława, w 1813 roku odznaczony Krzyżem Oficerskim Orderu Legii Honorowej.
W 1781 roku był członkiem lóż wolnomularskich Litwin Gorliwy i Doskonała Jedność.

</doc>
<doc id="563631" url="https://pl.wikipedia.org/wiki?curid=563631" title="Balsamowiec mirra">
Balsamowiec mirra

Balsamowiec mirra ("Commiphora habessinica" (Berg) Engler) – gatunek rośliny z rodziny osoczynowatych ("Burseraceae"). Pochodzi z Półwyspu Arabskiego (Oman, Jemen) i Afryki (Dżibuti, Etiopia, Somalia, Kenia, Malawi, Zambia, Burundi, Ruanda, Zair, Tanzania, Uganda).
Zastosowanie.
Z rośliny samoistnie wydziela się wonna żywica zwana mirrą, po nacięciu kory wyciek żywicy zwiększa się. Dawniej mirra była używana do balsamowania i namaszczania zwłok, jako środek leczniczy i przeciwbólowy i jako składnik kadzidła. W Starym Testamencie była również składnikiem oleju świętego do namaszczań (Wj 30, 23,25). Według badaczy roślin biblijnych źródłem mirry wymienionej w kilku miejscach w "Biblii" był balsamowiec mirra. Obecnie mirra nadal jest wykorzystywana w lecznictwie i do wytwarzania kadzidła, ponadto w przemyśle kosmetycznym jako składnik perfum, past do zębów i płynów do płukania ust.

</doc>
<doc id="563633" url="https://pl.wikipedia.org/wiki?curid=563633" title="Felasze">
Felasze



</doc>
<doc id="563634" url="https://pl.wikipedia.org/wiki?curid=563634" title="Walentkowy Szczyt">
Walentkowy Szczyt



</doc>
<doc id="563635" url="https://pl.wikipedia.org/wiki?curid=563635" title="Biedrzeniec mniejszy">
Biedrzeniec mniejszy

Biedrzeniec mniejszy ("Pimpinella saxifraga") – gatunek rośliny z rodziny selerowatych. Występuje niemal w całej Europie oraz w północnej i południowo-zachodniej części Azji. W Polsce jest pospolity.
Biologia i ekologia.
Bylina, hemikryptofit. Siedlisko: przydroża, suche zbocza, wrzosowiska, świetliste lasy sosnowe. Przeważnie na suchych i jałowych glebach. Roślina ciepłolubna. Roślina przedprątna, kwitnie od czerwca do września, zapylana jest przez owady.
Zastosowanie.
"Roślina ta ma zapach ostry, przenikający; korzeń jej wrzecionowaty, zewnątrz żółty, wewnątrz biały, świeży mocno kozłem trąci; pełen błękitnego soku, żuty wzbudza mocne palenie w gębie, ma własności rozrzedzające i wzmacniające, w chorobach piersi i żołądka wielce pomocne. Wieśniacy używają mocnego odwaru z pomyślnym skutkiem przeciw febrze zimnej. Korzenie i ziele w wodzie gotowane, osłodzone miodem, służą do płukania w zapaleniach gardła; korzeń moczony w gorzałce udziela jej koloru pięknego niebieskiego. Biedrzeniec jest ulubioną i zdrową, i mleko sporzącą paszą dla bydląt".

</doc>
<doc id="563636" url="https://pl.wikipedia.org/wiki?curid=563636" title="Paraolimpiada">
Paraolimpiada



</doc>
<doc id="563639" url="https://pl.wikipedia.org/wiki?curid=563639" title="Centuria pospolita">
Centuria pospolita

Centuria pospolita, centuria zwyczajna, tysiącznik ("Centaurium erythraea" Rafn) – gatunek rośliny z rodziny goryczkowatych. Występuje na terenie Europy, Afryki i Azji, na pozostałych kontynentach introdukowana. W Polsce dość rzadka, objęta ochroną.
Rozmieszczenie geograficzne.
Występuje w niemal całej Europie (od Wielkiej Brytanii i Szwecji na północy po Hiszpanię i Grecję na południu, od Portugalii i Irlandii na zachodzie po Ukrainę na wschodzie), w Afryce Północnej (Algieria, Libia, Maroko, Tunezja), w Azji Zachodniej i Środkowej, na Kaukazie i Ałtaju. W Polsce występuje na całym terytorium, ale dość rzadko. Status gatunku we florze Polski: gatunek rodzimy.
Gatunek uprawiany i naturalizowany w wielu miejscach na świecie, w tym w Ameryce Północnej (Kanada, USA), w Ameryce Południowej (Jamajka, Kostaryka, Ekwador, Peru, Argentyna), w Australii i Nowej Zelandii oraz na Azorach, Wyspach Kanaryjskich, wyspach Midway i Hawajach.
Pochodzenie nazwy.
Polska nazwa centuria wywodzi się od legendy, według której centaur Chiron wyleczył swoje rany zadane mu przez Herkulesa właśnie tą rośliną. Według innych źródeł nazwa rośliny jest tłumaczeniem słów "centum aurum" oznaczających 100 sztuk złota. Miałoby to oznaczać, jak wielką wartość dawniej przypisywano tej roślinie. Niektórzy wywodzą nazwę od łacińskiego słowa "centum", ale oznacza ono nie tysiąc, lecz sto, nie wydaje się więc to prawidłowe, gdyż w Polsce dla tej rośliny używana była nazwa tysiącznik.
Biologia i ekologia.
Roślina jednoroczna lub dwuletnia, hemikryptofit. Kwitnie od lipca do października, zapylana jest przez owady, które zbierają z niej pyłek (roślina nie wydziela nektaru). Rośnie na łąkach, miedzach, widnych polanach i nasłonecznionych stokach wzgórz. W klasyfikacji zbiorowisk roślinnych gatunek charakterystyczny dla Cl. "Epilobietea angustifolii". Cała roślina jest w smaku wybitnie gorzka. 
Zastosowanie.
Roślina przyprawowa.
Jest używana do aromatyzowania gorzkich wódek, nalewek i niektórych win (wermuty). Receptura różnego rodzaju win i nalewek z dodatkiem centurii jest dobrze opracowana i sprawdzona, znajduje się w użyciu już od średniowiecza.
Roślina kosmetyczna.
Używa się jej do produkcji kosmetyków dla cery wrażliwej i zwiotczałej. Jest też jednym ze składników płynu do dezynfekcji skóry i ust.
Zmienność.
W Polsce występuje podgatunek "Centaurium erythraea" Rafn subsp. "erythraea" (syn. "C. minus" Moench, "C. umbellatum" Gilib).
Centuria pospolita tworzy mieszańce z: centurią nadbrzeżną ("Centaurium littorale") i centurią nadobną ("Centaurium pulchellum").
Zagrożenia i ochrona.
Roślina po raz pierwszy została objęta w Polsce ochroną gatunkową w 1957 roku (jako "Centaurium umbellatum"). Do 2004 roku podlegała ochronie częściowej, a w latach 2004–2014 ochronie ścisłej. Od 2014 roku ponownie znajduje się pod częściową ochroną gatunkową. Wszystkie gatunki centurii są prawnie chronione. Dla potrzeb przemysłu farmakologicznego pozyskuje się ją z upraw.

</doc>
<doc id="563640" url="https://pl.wikipedia.org/wiki?curid=563640" title="Centuria nadobna">
Centuria nadobna

Centuria nadobna, centuria czerwona, tysięcznik czerwony ("Centaurium pulchellum") – gatunek z rodziny goryczkowatych ("Gentianaceae"). Występuje w Europie, Azji i Afryce. W Polsce spotykana od niżu po regiel dolny, objęta ochroną.
Rozmieszczenie geograficzne.
Występuje w Europie, Azji i Afryce. W Polsce w rozproszeniu na niżu, w pasie wyżyn aż po regiel dolny.
Biologia i ekologia.
Roślina jednoroczna. Kwitnie od czerwca do września. Rośnie na wilgotnych łąkach, przydrożach, polach, ugorach i namuliskach. Poza tym na brzegach jezior, stawów oraz na solniskach śródlądowych i przybrzeżnych. Gatunek charakterystyczny dla klasy (Cl.) "Isoeto-Nanojuncetea" i gatunek wyróżniający dla zbiorowiska "Centaurium pulchellum-Pottia".
Systematyka i zmienność.
Synonimy: "Gentiana pulchella" Sw. (basionym), "Centaurium pulchellum" (Sw.) Druce (nazwa nieprawidłowo opisana w Fl. Berkshire 342. 1898, nom. inval.), "Centaurium pulchellum" E.H.L. Krause (nazwa nieprawidłowo opisana w J. Sturm, Deutschl. Fl. ed. 2, 10:14. 1903, nom. inval.).
Centuria nadobna tworzy mieszańce z centurią pospolitą ("Centaurium erythraea") i c. nadbrzeżną ("Centaurium littorale").
Zagrożenia i ochrona.
W latach 2004–2014 roślina była objęta w Polsce ścisłą ochroną. Od 2014 roku podlega ochronie częściowej. Niektóre stanowiska są zagrożone przez osuszanie terenów oraz bezpośrednie niszczenie w wyniku np. rekreacyjnego użytkowania jezior.
Zastosowanie.
Centuria nadobna jest rośliną leczniczą, wykorzystywaną wyłącznie w medycynie ludowej. Surowcem zielarskim jest ziele, z którego wyodrębnić można alkaloidy, ponadto występują w nim gorycze i związki żywicowe. Medycyna ludowa zaleca stosowanie odwaru z ziela (20 gramów na 1 litr wody) w zaburzeniach trawienia, bezsoczności, niedokwasocie, oraz przy przeroście gruczołu krokowego.

</doc>
<doc id="563641" url="https://pl.wikipedia.org/wiki?curid=563641" title="Tysiącznik">
Tysiącznik



</doc>
<doc id="563642" url="https://pl.wikipedia.org/wiki?curid=563642" title="Wacław Gąsiorowski">
Wacław Gąsiorowski

Wacław Gąsiorowski, ps. "Wiesław Sclavus", "Jan Mieroszewicz" (ur. 27 czerwca 1869 w Warszawie, zm. 30 października 1939 w Konstancinie) – polski powieściopisarz, dziennikarz, publicysta, a także scenarzysta, działacz polonijny i niepodległościowy. W 1900 wydawca i redaktor periodyku „Strumień”, w latach 1921–1930 redaktor czasopism polonijnych w Stanach Zjednoczonych, autor powieści historycznych nawiązujących głównie do Epopei Napoleońskiej i powstania listopadowego i o akcentach publicystycznych, dramatów i licznych reportaży.
Młodość.
Po skończeniu nauki w gimnazjum, w wieku 15 lat rozpoczął pracę zarobkową, by móc sam się utrzymać po śmierci rodziców. Dalszą wiedzę zdobywał samodzielnie.
Pracował jako pomocnik aptekarza. Czasy te opisał w wydanej w 1900 powieści zatytułowanej "Pigularz". Wcielony do armii carskiej odbył niespełna 2-letnią służbę wojskową. Napisał wówczas pierwszą sztukę teatralną "Szare życie", nagrodzoną w konkursie „Kuriera Warszawskiego” i wystawioną w teatrze „Rozmaitości” w 1892. Gdy wyszedł z wojska, pracował jako księgowy. Dał się poznać jako organizator konspiracji niepodległościowej w zaborze rosyjskim, m.in. organizował tajne czytelnie w Rawie i Warszawie. Był redaktorem „Przeglądu tygodniowego” i korespondentem „Słowa Polskiego”. W 1901, na łamach warszawskiego „Dziennika dla Wszystkich”, zaczęła ukazywać się w odcinkach powieść "Huragan". I o ile krytycy przyjęli ją niechętnie, to uznanie czytelników zdobyła sobie natychmiast.
Emigracja.
Ścigany przez rosyjską Ochranę za publikację "Ugodowców" (książki o wizycie w Warszawie cara Mikołaja II), zmuszony był emigrować z Królestwa. Przez jakiś czas mieszkał we Lwowie, a potem wyjechał na Zachód. W Paryżu (od 1904) zajął się pisarstwem, był założycielem tygodnika „Polonia” i struktur organizacyjnych „Sokoła”.
Studiował zbiory poloniców w Muzeum w Rapperswilu, po czym wędrował po Europie szlakami kampanii napoleońskich. Był na Elbie i Korsyce, zwiedzał pola bitew pod Marengo, Somosierrą i Wagram zbierając dokumentację do powieści z tej epoki.
Gdy wybuchła I wojna światowa, czynnie włączył się w działalność na rzecz odrodzenia państwa polskiego i uczestniczył w organizacji armii polskiej. Był jednym z sześciu członków komitetu organizacyjnego armii polskiej we Francji, powstałego jeszcze przed powołaniem komitetu werbunkowego. Przebywając w Ameryce Północnej (1918–1919 i 1921–1930), wykładał literaturę i historię cywilizacji, kierując kolegium polskim w Cambridge Springs, a także pracował dla kilku czasopism polonijnych, jak „Kurier Nowojorski”, „Górnik” i „Gwiazda Polarna”.
W poczytnych powieściach dla młodzieży, które nawiązywały do lat Epopei Napoleońskiej, barwnie opisał wiele autentycznych postaci z tamtych czasów, czym zainspirował tak wybitnych pisarzy, jak Stefan Żeromski. Oddziaływał na kilka pokoleń Polaków i ich wychowanie patriotyczne.
W kraju.
Do Polski na stałe wrócił w 1930 i osiadł w willi „Ukrainka” w Konstancinie. Został prezesem Stowarzyszenia Pisarzy i Publicystów Emigracyjnych. Jego powieści historyczne cieszyły się niezmiennym powodzeniem czytelników (zwłaszcza młodych). Za całokształt działalności literackiej, w 1938 uhonorowany został Nagrodą im. Elizy Orzeszkowej.
Od 1936 był sołtysem Konstancina. Traktował tę funkcję jako honorową (nie pobierał wynagrodzenia). Zmarł nagle 30 października 1939. Pochowany został na cmentarzu w Skolimowie. Kondukt pogrzebowy z willi „Ukrainka” w Konstancinie na cmentarz w Skolimowie stał się wielką patriotyczną manifestacją. Już krótko po jego śmierci przyjęło się określenie, jakoby pisarz „zmarł ze zgryzoty po klęsce wrześniowej”.
Film.
W 1932 roku powstał film "Księżna Łowicka" (znany też pod tytułem "Noc Listopadowa") na podstawie powieści pod tym samym tytułem. W rolach głównych wystąpili Jadwiga Smosarska, Stefan Jaracz i Józef Węgrzyn.
W 1937 Wacław Gąsiorowski był autorem dialogów i kierownikiem literackim filmu "Ułan księcia Józefa" (znanego też pod tytułem "Dziewczyna i ułan") z Franciszekiem Brodniewiczem i Jadwigą Smosarską w rolach głównych.
Również w 1937 roku w Hollywood powstał film "Pani Walewska" (ang. "Conquest") w reżyserii Clarence’a Browna będący ekranizacją powieści Gąsiorowskiego pod tym samym tytułem. W roli tytułowej wystąpiła Greta Garbo.

</doc>
<doc id="563643" url="https://pl.wikipedia.org/wiki?curid=563643" title="Chinowe drzewo">
Chinowe drzewo



</doc>
<doc id="563644" url="https://pl.wikipedia.org/wiki?curid=563644" title="Drzewo chinowe">
Drzewo chinowe



</doc>
<doc id="563646" url="https://pl.wikipedia.org/wiki?curid=563646" title="Andrzej Zieliński (lekkoatleta)">
Andrzej Zieliński (lekkoatleta)

Andrzej Franciszek Zieliński (ur. 20 sierpnia 1936 w Warszawie, zm. 7 grudnia 2021) – polski lekkoatleta, wicemistrz olimpijski.
Specjalizował się w sprincie. Zdobył srebrny medal w sztafecie 4 x 100 m podczas XVIII Letnich Igrzysk Olimpijskich w Tokio w 1964 (skład: Andrzej Zieliński, Marian Foik, Wiesław Maniak, Marian Dudziak). Podczas tych samych igrzysk startował też w biegu na 200 m dochodząc do ćwierćfinału.
Był także srebrnym medalistą VII Mistrzostw Europy w Belgradzie w 1962 roku w sztafecie 4 × 100 m (z Marianem Foikiem, Jerzym Juskowiakiem i Zbigniewem Syką).
Był czterokrotnie mistrzem Polski: na 100 m w 1959 i 1962, na 200 m w 1962 i w sztafecie 4 × 100 w 1964. Startował w barwach Gwardii Warszawa.
Po zakończeniu kariery został trenerem.

</doc>
<doc id="563647" url="https://pl.wikipedia.org/wiki?curid=563647" title="Sziget Festival">
Sziget Festival



</doc>
<doc id="563648" url="https://pl.wikipedia.org/wiki?curid=563648" title="Danny Mills">
Danny Mills

Daniel John Mills (ur. 18 maja 1977 w Norwich) – angielski piłkarz występujący na pozycji obrońcy.
Karierę zaczynał w Norwich City. Później w 1998 przeniósł się do Charltonu, którego barwy reprezentował przez jeden sezon. W 1999 odszedł do Leeds United, z którym osiągnął półfinał Ligi Mistrzów w 2001. W 2003 trafił do Middlesbrough, a od roku 2004 reprezentował barwy Manchesteru City. We wrześniu 2006 został wypożyczony na 2 miesiące do Hull City, latem 2007 do Charltonu, a na początku 2008 roku do Derby County. W roku 2009, po wygaśnięciu jego kontraktu z Manchesterem City opuścił klub.
W reprezentacji Anglii wystąpił w 19 meczach. Grał w niej m.in. podczas Mistrzostw Świata 2002.

</doc>
<doc id="563649" url="https://pl.wikipedia.org/wiki?curid=563649" title="Chrzan pospolity">
Chrzan pospolity

Chrzan pospolity ("Armoracia rusticana") – gatunek rośliny z rodziny kapustowatych. Występuje w Europie, umiarkowanej części Azji, na Nowej Zelandii oraz w Ameryce Północnej. Roślina uprawna i często dziczejąca (kenofit i ergazjofigofit). W Polsce występuje pospolicie na całym obszarze. Chrzan pospolity wykorzystywany był dawniej głównie jako roślina lecznicza, później i współcześnie stosowany jako dodatek do potraw.
Do XIX wieku gatunek włączany bywał do rodzaju warzucha (d. warzęcha) "Cochlearia" jako "C. armoracia" i stąd w niektórych źródłach polskojęzycznych z końca XVII wieku i do ok. połowy XIX wieku określany bywał jako warzęcha chrzan. Jest to także źródłem nazw ludowych: warzęcha, warzucha. Łacińska nazwa "Armoracia" wywodzi się z celtyckiego "ar"-blisko oraz "more"-morze, czyli roślina rosnąca blisko morza. 
Biologia i ekologia.
Bylina, geofit. Roślina zakwita od maja do czerwca, jest owadopylna. W korzeniu zawarty jest glikozyd synigryna ulegający rozpadowi do olejku gorczycznego (0,1–0,2%). Liście chrzanu są trujące dla krów. Roślina ruderalna zasiedlająca przydroża, rowy, wilgotne zarośla. Na polach uprawnych bywa uciążliwym, trudnym do wytępienia chwastem. W klasyfikacji zbiorowisk roślinnych gatunek charakterystyczny dla O. "Artemisietalia". Liczba chromosomów 2n = 32.
Zastosowanie.
Chrzan pospolity wykorzystywany był dawniej głównie jako roślina lecznicza, później i współcześnie stosowany jako dodatek do potraw. W Europie uprawiano go już w XI wieku, wymienia go np. w swoim dziele Hildegarda z Bingen. W XV wieku był powszechnie używany w kuchni duńskiej i niemieckiej, głównie do przyprawiania sosu rybnego. Później sosy z niego zaczęto sporządzać także w Anglii.
Roślina jadalna.
W kuchni korzeni chrzanu używa się do przyprawiania mięs, ryb, buraków ćwikłowych, ogórków kiszonych i białego sera. Wykorzystywany do wytwarzania niektórych rodzajów musztardy, kremów i majonezów. Z utartych korzeni robi się sos chrzanowy. Młode liście można dodawać do sałatek lub kanapek. Ponieważ charakterystyczny olejek eteryczny szybko się ulatnia – chrzan nie nadaje się do obróbki cieplnej.
Zgodnie z tradycją obchodów w niektórych krajach katolickich świąt wielkanocnych, tarty chrzan wkłada się do koszyka ze święconką na pamiątkę tego, że Jezus przed śmiercią był pojony octem. W niektórych regionach wszyscy domownicy jedli przed rozpoczęciem śniadania wielkanocnego cały korzeń chrzanu, gdyż uważano, że ma właściwości lecznicze: poprawia trawienie, chroni przed chorobami brzucha, gardła i głowy.
Roślina kosmetyczna.
Drobno starty chrzan jest używany do przemywania twarzy rano i wieczorem. Usuwa ze skóry przebarwienia, piegi, wybiela skórę i czyni ją delikatniejszą. Stosowany jest do wybielania piegów po wyparzeniu w mleku i dodaniu białego octu.
Inne zastosowania.
Chrzan pospolity znajduje także zastosowanie w gospodarstwie domowym i ogrodzie. Uprawiany w sąsiedztwie ziemniaków zmniejsza ich zapadalność na choroby. Zaparzony i rozcieńczony wywar z korzenia można używać w formie oprysków na jabłoniach przeciw zgniliźnie. Posiekane liście jako dodatek do karmy dla psów mają właściwości odrobaczające. Z ugotowanych liści można uzyskać ciemnożółty barwnik.
Uprawa.
Rozmnaża się na wiosnę poprzez wysiew nasion, rozdzielanie korzeni oraz sadzonki korzeniowe. Wymaga nasłonecznionego stanowiska z lekką, żyzną i wilgotną glebą. Nie nadaje się do uprawy w pomieszczeniach.

</doc>
<doc id="563650" url="https://pl.wikipedia.org/wiki?curid=563650" title="Tamilowie">
Tamilowie

Tamilowie – naród z grupy ludów drawidyjskich, posługujący się językiem tamilskim, 74 miliony osób według szacunków z 1997 roku. Zamieszkuje indyjski stan Tamil Nadu i północno-wschodnią część Sri Lanki, poza tym skupiska w Indonezji, Malezji, Singapurze i Mjanmie, a poza Azją w Południowej Afryce i Mauritiusie, emigracja do Europy, Stanach Zjednoczonych, Kanady i Australii.
Tamilowie używają własnego pisma (pisma tamilskiego), posiadają bogatą literaturę, zarówno świecką, jak i religijną, począwszy od I w. p.n.e. Wyznają głównie hinduizm, mniejszość – chrześcijaństwo i islam.
Zajęcia głównie tradycyjne, rolnictwo (ryż stanowi podstawowe pożywienie), rybołówstwo, rzemiosło (gł. tkactwo, ludowe bogato zdobione malunkami tkaniny kalamkari oraz rzeźby i wyroby z miedzi i brązu) oraz handel.
Organizacja społeczna tradycyjnie opierała się na wywiedzionym z hinduizmu systemie kast.
Tamilowie indyjscy nie przejawiają aspiracji do utworzenia własnego państwa, przeciwnie – uważani są za „indyjskich patriotów”.
Inaczej przedstawia się sytuacja w Sri Lance, gdzie organizacja Tamilskie Tygrysy prowadziła walkę zbrojną o uniezależnienie się od większości syngaleskiej. 17 maja 2009 tamilscy rebelianci ogłosili zawieszenie działań zbrojnych przeciwko wojskom rządowym na Sri Lance, co oznacza zakończenie trwającej przez 26 lat wojny. Zakończenie konfliktu przez organizację Tamilskich Tygrysów motywowane było wolą „uratowania życia i honoru narodu tamilskiego”, a także znaczną liczbą ofiar trwającego przez niemal 30 lat konfliktu.

</doc>
<doc id="563651" url="https://pl.wikipedia.org/wiki?curid=563651" title="Wasabia japońska">
Wasabia japońska



</doc>
<doc id="563652" url="https://pl.wikipedia.org/wiki?curid=563652" title="Chrzan japoński">
Chrzan japoński

Chrzan japoński, wasabia japońska, wasabi ("Eutrema japonicum") – gatunek rośliny z rodziny kapustowatych ("Brassicaceae"). Rodzimy obszar jego występowania to: Sachalin, Japonia (wyspy Hokkaido, Honsiu, Kiusiu), Korea i Tajwan. Jest uprawiany w Japonii, Korei, Nowej Zelandii i na Tajwanie.
Występowanie.
Dzikie wasabi rośnie w chłodnych, ocienionych, płytkich strumieniach o bardzo czystej, źródlanej wodzie, wysoko w górach. W uprawie jest sadzone na brzegach takich strumieni, a także w tymczasowych tunelach winylowych na nieużytkowanych polach ryżowych pomiędzy sezonami.
Zastosowanie.
Cała roślina jest wykorzystywana kulinarnie. Głównie jest używana do sushi i sashimi. Utarte świeże kłącze może być użyte tak samo, jak zwykły chrzan. Ucieranie należy zaczynać od górnej części korzenia, blisko łodyg liści. Kucharze używają do ucierania wasabi tarki wykonanej ze skóry rekina skwatina japońska ("Squatina nebulosa"). 
Wasabi jest powszechnie stosowane jako przyprawa w postaci pasty, której dodatek do potraw sprawia, że sushi lub inne potrawy są bardziej aromatyczne i wyraziste.
Za ostry smak wasabi odpowiadają izotiocyjaniany, głównie sanigryna. Związki te powstają z glukozynolanów, stale obecnych w komórkach, lecz nie wykazujących aktywności biologicznej. Uszkodzenie tkanek prowadzi do ich przekształcenia w izotiocyjaniany. Synteza jest dwuetapowa, najpierw powstaje niestabilny aglikon. Ta reakcja katalizowana jest przez enzym – mirozynazę. W drugim etapie, przy neutralnym pH, aglikon rozpada się do izotiocyjanianu.

</doc>
<doc id="563656" url="https://pl.wikipedia.org/wiki?curid=563656" title="Mierznica czarna">
Mierznica czarna

Mierznica czarna ("Ballota nigra" L.) – gatunek rośliny z rodziny jasnotowatych. Występuje w Afryce Północnej (Algieria, Maroko, Tunezja), całej niemal Europie oraz w Azji Zachodniej,na Kaukazie i Zakaukaziu. W polskiej florze archeofit, pospolicie występujący na całym obszarze. Roślina po zasuszeniu czernieje i stąd pochodzi jej nazwa gatunkowa.
Zmienność.
Gatunek zróżnicowany na osiem podgatunków:

</doc>
<doc id="563660" url="https://pl.wikipedia.org/wiki?curid=563660" title="Andrea Refuto">
Andrea Refuto

Andrea Refuto (ur. we Włoszech) - włoski aktor niezawodowy. Debiutował w dramacie "Zdjęcia głęboko rzucają się w oczy" ("Lontano in fondo agli occhi", 2000), a następnie pojawił się w miniserialu "Luisa San Felice" ("Luisa Sanfelice", 2004) z Laetitią Castą i Adriano Giannini. Zagrał postać młodego Jezusa w dramacie biblijnym Mela Gibsona "Pasja" (2004).

</doc>
<doc id="563662" url="https://pl.wikipedia.org/wiki?curid=563662" title="Topornica pstra">
Topornica pstra

Topornica pstra, cieciorka pstra ("Securigera varia") – gatunek rośliny z rodziny bobowatych ("Fabaceae"). Gatunek tradycyjnie zaliczany do rodzaju cieciorka ("Coronilla"), po rewizji ujęć taksonomicznej od 1989 roku gatunek ten włączany jest do rodzaju topornica "Securigera" (aczkolwiek celowość wyodrębniania tego rodzaju od "Coronilla" ponownie zakwestionowano w 2021). Pochodzi z Azji i Europy, ale rozprzestrzenił się także w Nowej Zelandii i Północnej Ameryce. Jest również uprawiany w wielu krajach świata. W Polsce na stanowiskach naturalnych jest dość pospolity.
Biologia i ekologia.
Bylina, hemikryptofit. Kwitnie od maja do lipca. Najłatwiej spotkać ją można na przydrożach, miedzach, słonecznych stokach wzgórz i suchych łąkach. W górach występuje po regiel górny. W klasyfikacji zbiorowisk roślinnych gatunek charakterystyczny dla Cl. "Trifolio-Geranietea". Roślina trująca. 
Jest rośliną żywicielską larw motyli powszelatka brunatka, wietka gorczycznika, wietka Reala, szlaczkoni: erate, siarecznika, sylwetnika, południowca, oraz modraszków: srebroplamka, korydona, adonisa, aleksisa, dafnida, ikara, argusa.

</doc>
<doc id="563663" url="https://pl.wikipedia.org/wiki?curid=563663" title="Luca de Dominicis">
Luca de Dominicis

Luca de Dominicis (ur. 5 lipca 1973 w Rzymie) – włoski aktor. Zagrał w filmie Mela Gibsona "Pasja".

</doc>
<doc id="563664" url="https://pl.wikipedia.org/wiki?curid=563664" title="Ciemiężyk białokwiatowy">
Ciemiężyk białokwiatowy

Ciemiężyk białokwiatowy, ciemiężyk lekarski ("Vincetoxicum hirundinaria" Medik.) – gatunek rośliny z rodziny toinowatych ("Apocynaceae"). Występuje w Europie Południowej, Środkowej i Wschodniej, w Afryce Północnej (Algieria, Maroko), w Turcji i na Kaukazie. W Polsce jest dość pospolity na niżu i w niższych położeniach górskich. 
Biologia i ekologia.
Bylina, hemikryptofit. Kwitnie od maja do sierpnia. Roślina trująca. Występuje w lasach i zaroślach, szczególnie często na podłożu wapiennym w Tatrach i Pieninach.

</doc>
<doc id="563666" url="https://pl.wikipedia.org/wiki?curid=563666" title="Toni Bertorelli">
Toni Bertorelli

Toni Bertorelli (ur. 18 marca 1948 w Barge, zm. 26 maja 2017 w Rzymie) – włoski aktor. Zagrał w filmie Mela Gibsona "Pasja" (2004).

</doc>
<doc id="563667" url="https://pl.wikipedia.org/wiki?curid=563667" title="Agatangel">
Agatangel

Agatangel – imię męskie pochodzenia greckiego, oznaczające „posłańca dobrej wieści”. Patronem tego imienia jest św. Agatangel (zm. 303 lub 312) i bł. Agatangel.
Agatangel imieniny obchodzi 23 stycznia i 7 sierpnia.
Znane osoby:

</doc>
<doc id="563669" url="https://pl.wikipedia.org/wiki?curid=563669" title="Giacinto Ferro">
Giacinto Ferro

Giacinto Ferro - włoski aktor. Zagrał w filmie Mela Gibsona "Pasja".

</doc>
<doc id="563670" url="https://pl.wikipedia.org/wiki?curid=563670" title="Herb gminy Przykona">
Herb gminy Przykona

Herb gminy Przykona – jeden z symboli gminy Przykona w postaci herbu.
Wygląd i symbolika.
Herb przedstawia w polu błękitnym dwie lilie barwy białej, a u głowicy, konia kroczącego białego.
Historia.
Poprzedni herb został nadany Przykonie podczas obchodów "Dni Przykony" w 1992 roku.
Elementami poprzedniego herbu były: koń, podkowa i element rolniczy. W myśl przysłowia: "prawdziwe szczęście na końskim leży grzbiecie" – koń symbolizuje zamożność, swobodę i przestrzeń. Podkowa oznacza szczęście, a ponieważ okolice te od dawna są ośrodkiem rolniczym, w herbie umieszczono także kłos i listek koniczyny.
Obecny wzór herbu został ustanowiony uchwałą nr XXXIII/259/09 Rady Gminy Przykona z 30 grudnia 2009.

</doc>
<doc id="563671" url="https://pl.wikipedia.org/wiki?curid=563671" title="Letnie Igrzyska Paraolimpijskie 2004">
Letnie Igrzyska Paraolimpijskie 2004

Letnie Igrzyska Paraolimpijskie 2004 – odbyły się w Atenach w Grecji w dniach 17 września do 28 września 2004 roku. Były to XII Igrzyska Paraolimpijskie. Uczestniczyło w nich 144 ekipy (około 4 000 zawodników w wieku od 11 do 66 lat). 
Niektóre zawody rozgrywane zazwyczaj na paraolimpiadzie odbyły się w ramach sportów demonstracyjnych w czasie igrzysk olimpijskich w Atenach – wyścigi na wózkach w klasie 800 m kobiet, oraz na 1500 m mężczyzn. Jednak te zawody były otwarte dla zawodników sprawnych i wobec tego nie były częścią programu paraolimpiady.
Zawodnicy z niepełnosprawnością intelektualną nie startowali w paraolimpiadzie, ze względu na problemy z klasyfikacją zawodników. Ta zmiana nastąpiła po paraolimpiadzie w 2000. Było to spowodowane faktem, że w 2000 roku w czasie paraolimpiady większość zawodników hiszpańskiego zespołu koszykarskiego nie wykazywała niepełnosprawności.
Maskotka igrzysk.
Zgodnie z tradycją Letnie Igrzyska Paraolimpijskie promowane są przez maskotkę: konika morskiego o imieniu Proteas.

</doc>
<doc id="563675" url="https://pl.wikipedia.org/wiki?curid=563675" title="Polski Monopol Loteryjny">
Polski Monopol Loteryjny

Polski Monopol Loteryjny (PML) – spółka skarbu państwa działającą na polskim rynku od 1936 roku. Spółka znajduje się w stanie likwidacji.
Celem działania spółki jest realizacja monopolu państwa w zakresie gier losowych, a tym samym zaspokajanie potrzeb obywateli w zakresie hazardu.
Symbolem Polskiego Monopolu Loteryjnego jest czterolistna koniczyna.

</doc>
<doc id="563676" url="https://pl.wikipedia.org/wiki?curid=563676" title="Reprezentacja Tahiti w piłce nożnej mężczyzn">
Reprezentacja Tahiti w piłce nożnej mężczyzn

Reprezentacja Tahiti w piłce nożnej – reprezentacja Polinezji Francuskiej, członek FIFA od 1990.
Obok Australii (byłego członka OFC) i Nowej Zelandii to najbardziej utytułowany zespół Oceanii – czterokrotnie grał w finale Pucharu tego kontynentu, w 2012 roku triumfując. Dzięki temu zawodnicy Tahiti w 2013 występowali w Pucharze Konfederacji w Brazylii. Turniej ten zakończyli po fazie grupowej.
Na mistrzostwach świata Tahiti jeszcze nie zadebiutowało.
Obecnym selekcjonerem kadry Tahiti jest Ludovic Graugnard.
Eliminacje do Mistrzostw Świata 2014.
Trzecia runda.
Trzecia runda kwalifikacji rozgrywana była pomiędzy półfinalistami Pucharu Narodów Oceanii 2012 w terminie od 7 września 2012 do 26 marca 2013. Mecze rozgrywane były systemem "każdy z każdym" mecz i rewanż. Najlepsza drużyna uzyskała awans do barażu interkontynentalnego.

</doc>
<doc id="563678" url="https://pl.wikipedia.org/wiki?curid=563678" title="PML">
PML



</doc>
<doc id="563680" url="https://pl.wikipedia.org/wiki?curid=563680" title="Christo Żiwkow">
Christo Żiwkow

Christo Pawłow Żiwkow (ur. 18 lutego 1975 roku w Sofii) – bułgarski aktor.

</doc>
<doc id="563681" url="https://pl.wikipedia.org/wiki?curid=563681" title="Herb Dobrej (powiat turecki)">
Herb Dobrej (powiat turecki)

Herb Dobrej – jeden z symboli miasta Dobra i gminy Dobra w postaci herbu.
Wygląd i symbolika.
Herb przedstawia na czerwonej tarczy wizerunek białego barana na zielonej murawie.
Herb nawiązuje do herbu Junosza, którym pieczętował się Ignacy Gałecki, dawny właściciel Dobrej.
Historia.
Regułą dla większości miast prywatnych było to, że przejmowały herby swoich założycieli. W przypadku Dobrej jest jednak inaczej. Prawdopodobnie przejmowała ona herb każdego kolejnego właściciela. Tak więc w latach 1679–1781, kiedy właścicielami Dobrej byli Mączyńscy, miasto pieczętowało się ich herbem - Świnką. Wcześniej Dobra była w posiadaniu rodziny Grabskich herbu Pomian, a następnie Walewskich herbu Roch. Źródła encyklopedyczne i opracowania historyczne milczą na temat ówczesnego herbu miasta. Ponad 200-letnia tradycja obecności herbu Junosza w historii miasta, spowodowała jednak, iż już na stałe zadomowił się on w świadomości jego mieszkańców i jest powszechnie akceptowany.

</doc>
<doc id="563684" url="https://pl.wikipedia.org/wiki?curid=563684" title="Herb Dobrej">
Herb Dobrej

Zobacz też: herb gminy Dobra

</doc>
<doc id="563685" url="https://pl.wikipedia.org/wiki?curid=563685" title="Herb gminy Dobra">
Herb gminy Dobra



</doc>
<doc id="563686" url="https://pl.wikipedia.org/wiki?curid=563686" title="Fabio Sartor">
Fabio Sartor

Fabio Sartor (ur. 12 października 1954 w Castelfranco Veneto) − włoski aktor.

</doc>
<doc id="563687" url="https://pl.wikipedia.org/wiki?curid=563687" title="Cult of Luna">
Cult of Luna

Cult of Luna – pochodzący z Umeå w Szwecji zespół muzyczny, zaliczany do gatunku post-metal. Zespół został założony w 1998 roku przez wokalistę Klasa Rydberga i gitarzystę Johannesa Perssona, wcześniejszych członków grupy Eclipse.
Styl.
Grupa jest często porównywana do takiej legendy muzyki niezależnej, jak Neurosis, porównuje się ją także do Isis, Pelican i Callisto. Utwory zespołu to długie wypełnione elektroniką kompozycje, zbudowane z ciężkich, przytłaczających riffów, których dopełnieniem są bardziej akustyczne, post-rockowe wstawki. Krytycy często odnoszą się do muzyki Cult of Luna jako zestawienia jasności i ciemności. Utwory łamią wyświechtane konwencje refren-zwrotka na rzecz typowej dla post-rocka indywidualności w tworzeniu własnych rozwiązań melodycznych i kompozycyjnych. Wokal Rydberga to pozostałość po hardcoreowych korzeniach zespołu, stanowiący na pewno jeden z charakterystycznych elementów twórczości.
Historia.
Po początkowych przesłuchaniach wyłonił się pierwotny skład grupy: Klas Rydberg, Johannes Persson, Magnus Lindberg, Erik Olofsson i Fredrik Renström. Po krótkim czasie z powodów osobistych od zespołu odszedł Fredrik Renström i w trochę okrojonym zestawieniu band zaczął nagrywać materiał.
Pierwsze nagrania zespołu datowane są na styczeń 1999, kiedy to grupa ukończyła dwuutworowe demo. Początkowo nagrania zostały zrealizowane bez żadnej elektroniki, jednakże rosnąca chęć członków zespołu do eksperymentowania skłoniła ich do decyzji o rozszerzeniu grupy o osoby odpowiedzialne za efekty elektroniczne. Zajął się nimi Magnus Lindberg, w związku z czym należało znaleźć kogoś na jego dotychczasową funkcję - perkusję. Tak do grupy dołączył Marco Hilden a w tym samym czasie także nowy gitarzysta basowy - Axel Stattin.
Po ustaleniu składu, z pomocą przyjaciela Tima Bertilssona (szefa Trust No One Recordings) Cult of Luna wypuszcza łączone wydawnictwo (split vinyl) z grupą Bertilssona Switchblade. Po tym debiucie, podczas koncertu na Trastock Festival w 2000 roku, zespołem zainteresował się brytyjska wytwórnia Rage of Achilles Records. Zaproponowano wydanie debiutanckiego długogrającego krążka i podpisano kontrakt. Album, zatytułowany po prostu "Cult of Luna", ujrzał światło dzienne w 2001 roku. Zyskał pochlebne oceny, grupa została nawet okrzyknięta przez magazyn The Rolling Stone następcą System of a Down. Grupą zaczęła interesować się wytwórnia Hydra Head Records co zaowocowało wydaniem winyla w 2002 roku. Po sukcesie pierwszego wydawnictwa z grupą skontaktowała się Earache Records, podpisano kontrakt i w czerwcu 2002 roku Cult of Luna przystąpiła do nagrywania drugiej płyty długogrającej - The Beyond. Po nagraniu krążka zmienił się gitarzysta basowy - Andreas Johansson zajął miejsce Axela Stattina. Album został wydany 10 lutego 2003 roku, a wkrótce potem grupa wyruszyła w trasy po Szwecji (z The Haunted) i Wielkiej Brytanii (z Isis). Po tournée skład uległ ponownej zmianie - Thomas Hedlund zastąpił dotychczasowego perkusistę Marco Hildena, perkusistą stał się także na powrót Magnus Lindberg (także partie gitary) zaś nowym człowiekiem od elektroniki został Anders Teglund.
Przed ponownym wkroczeniem do studia w kwietniu 2004 roku grupa zagrała wiele koncertów w Szwecji, Wielkiej Brytanii, Finlandii m.in. z Poison the Well i The Dillinger Escape Plan. Trzeci album nosi nazwę "Salvation" i wydany został 4 października 2004 roku w Europie, 19 października w USA. Po wydaniu albumu Cult of Luna przywitała kolejnego członka - Fredrika Kihlberga który zajął się perkusją i wokalami. Rok 2005 upłynął pod znakiem tras koncertowych - z Bleeding Through po Europie, Mastodon po USA i paru występach na europejskich festiwalach. W listopadzie 2005 roku grupa weszła studia po raz czwarty. Prace nad nowym albumem zakończyły się w styczniu 2006 roku. Czwarty długogrający krążek "Somewhere Along The Highway" ujrzał światło dzienne 24 kwietnia 2006 roku.

</doc>
<doc id="563688" url="https://pl.wikipedia.org/wiki?curid=563688" title="Chateauneuf-le-Rouge">
Chateauneuf-le-Rouge



</doc>
<doc id="563689" url="https://pl.wikipedia.org/wiki?curid=563689" title="Reprezentacja Tonga w piłce nożnej mężczyzn">
Reprezentacja Tonga w piłce nożnej mężczyzn

Reprezentacja Tonga w piłce nożnej należy do FIFA od 1994. Jest jedną z najsłabszych drużyn tej organizacji, jak również swego kontynentu. Nigdy nie zdołała zakwalifikować się do mistrzostw świata, ani Pucharu Narodów Oceanii. Z powodu wybuchów wulkanu na wyspie Tonga, Związek Piłkarski Tonga że nie będą brali udziału w eliminacjach do Mistrzostw Świata w Katarze 2022
Tonga zajmuje obecnie 10. miejsce w Oceanii (lipiec 2021).

</doc>
<doc id="563690" url="https://pl.wikipedia.org/wiki?curid=563690" title="Mattia Sbragia">
Mattia Sbragia

Mattia Sbragia (ur. 17 kwietnia 1952 w Rzymie) – włoski aktor filmowy. W filmie Mela Gibsona "Pasja" (2004) wystąpił jako Józef Kajfasz. Grał także na scenie w sztukach "Burza", "Orestes", "Faust" i "Iliada".

</doc>
<doc id="563691" url="https://pl.wikipedia.org/wiki?curid=563691" title="Chateauneuf">
Chateauneuf



</doc>
<doc id="563695" url="https://pl.wikipedia.org/wiki?curid=563695" title="I Publiczne Liceum Ogólnokształcące im. Mikołaja Kopernika w Opolu">
I Publiczne Liceum Ogólnokształcące im. Mikołaja Kopernika w Opolu

Publiczne Liceum Ogólnokształcące nr I im. Mikołaja Kopernika w Opolu – publiczne liceum ogólnokształcące w Opolu.
Historia.
W 1668 r. jezuici dokonali otworzenia szkoły średniej w starym zamku "na Górce". Zachował się akt fundacyjny z 1639 r. napisany w języku polskim, w którym hrabina Felicja ze Żmigrodu daruje ojcom jezuitom posiadłość ziemską. 
W pomieszczeniach dawnego kolegium jezuickiego przy ulicy Gosławickiej 22 (obecnie J. E. Osmańczyka) utworzono w 1801 r. gimnazjum niemieckie. Następnie wybudowano nowy gmach z 7 klasami, aulą oraz mieszkaniem dla woźnego. Z czasem budynek stał się za ciasny i w 1859 r. na ruinach starego zamku wybudowano dwukondygnacyjny gmach. W 1910 nadbudowano drugie piętro, a w latach 1936- 1937 dobudowano boczne skrzydło. Sława opolskiego kolegium sięgała daleko poza Śląsk, a w zachowanym łacińskim katalogu uczniów widniały polskie nazwiska takie jak: Józef Cebula, Stefan Lipka, czy Jan Sojka. Wśród profesorów i rektorów również przeważały nazwiska polskie. 

</doc>
<doc id="563696" url="https://pl.wikipedia.org/wiki?curid=563696" title="Urząd Regulacji Energetyki">
Urząd Regulacji Energetyki

Urząd Regulacji Energetyki (URE) – polski urząd obsługujący Prezesa Urzędu Regulacji Energetyki, który jest centralnym organem administracji państwowej (rządowej), działającym na podstawie ustawy z dnia 10 kwietnia 1997 r. Prawo energetyczne.
Realizuje zadania z zakresu promowania konkurencji oraz regulacji gospodarki m.in. na rynku energii elektrycznej, paliw i gazu.
Organizację Urzędu określa statut, który jest nadawany przez Prezesa Rady Ministrów w drodze zarządzenia.
Historia.
Przed powołaniem Prezesa Urzędu Regulacji Energetyki ustawą z dnia 10 kwietnia 1997 r. – Prawo energetyczne, centralnym organem do spraw gospodarki energetycznej był Główny Inspektor Gospodarki Energetycznej, którego organami były terenowe inspektoraty gospodarki energetycznej. Wówczas przedsiębiorstwa energetyczne były przedsiębiorstwami państwowymi. Obowiązywały ceny urzędowe, czyli ustalane przez organy administracji państwowej na podstawie analizy makroekonomicznej. Dla gospodarki energetycznej taryfy i cenniki ustalał Minister Finansów w oparciu o przepisy ustawy z 26 lutego 1982 r. o cenach. Energia była pojmowana w kategoriach dobra powszechnego, a nie produktu.
Organ regulacyjny – Prezes URE został powołany w celu wdrożenia i regulacji procesu liberalizacji rynków energii dla przeciwdziałania negatywnym skutkom naturalnych monopoli i w interesie zapewnienia trwałego bezpieczeństwa energetycznego, poprawy konkurencyjności gospodarki oraz ochrony środowiska przed negatywnymi skutkami oddziaływania procesów energetycznych, zgodnie z priorytetami polityki gospodarczej rządu.
W pierwszej połowie 1998 r. zostało utworzonych 7 oddziałów terenowych URE w: Gdańsku, Katowicach, Krakowie, Łodzi, Poznaniu, Wrocławiu i Warszawie, a następnie utworzono dwa kolejne oddziały terenowe w Szczecinie i Lublinie.
Organizacja.
Prezes Urzędu Regulacji Energetyki
Prezes Urzędu Regulacji Energetyki jest centralnym organem administracji rządowej powołanym na mocy ustawy z 10 kwietnia 1997 r. – Prawo energetyczne, do realizacji celów wskazanych przez ustawodawcę.
Prezes URE reguluje działalność przedsiębiorstw energetycznych zgodnie z ustawą i polityką energetyczną państwa, zmierzając do równoważenia interesów przedsiębiorstw energetycznych i odbiorców paliw i energii. Do celów szczegółowych należą:
Prezes URE jest powoływany – na pięcioletnią kadencję – przez Prezesa Rady Ministrów spośród osób wyłonionych w drodze otwartego i konkurencyjnego naboru. Prezes URE może być ponownie powołany tylko raz.
Podstawowym przepisem o charakterze kompetencyjnym, określającym zadania Prezesa URE jest art. 23 ustawy – Prawo energetyczne. Przepis ten, po licznych nowelizacjach, zawiera obszerny katalog kompetencji tego organu, determinowanych wzrastającym zakresem obowiązków po stronie przedsiębiorstw energetycznych. Podjęte intensywne działania legislacyjne ustawodawcy oddziałują istotnie na zakres zadań realizowanych przez Prezesa URE, który na przestrzeni ostatnich lat ulega nieustającemu rozszerzaniu.
Aktualnie szczegółowe zadania Prezesa URE, przewidziane przez ustawodawcę, zawierają się we wskazanych poniżej ustawach:
Prezes URE realizuje także zadania wynikające z rozporządzeń unijnych, których wydanie miało na celu przyspieszenie procesu budowy wspólnego rynku energii elektrycznej oraz wspólnego rynku gazu.
Kompetencje Prezes URE realizuje przy pomocy Urzędu Regulacji Energetyki, który aktualnie składa się z centrali i 9 oddziałów terenowych.
Prezesi.
Prezes URE jest członkiem Europejskiej Grupy Regulatorów Energii i Gazu.
Budżet i zatrudnienie.
Wydatki i dochody Urzędu Regulacji Energetyki są realizowane w części 50 budżetu państwa.
W 2020 wydatki URE wyniosły 52,16 mln zł, a dochody przekazane do budżetu państwa 153,16 mln zł.
Dochody realizowane przez URE pochodzą głównie z corocznych opłat wnoszonych przez przedsiębiorstwa energetyczne, którym udzielono koncesji na prowadzenie działalności gospodarczej w zakresie wytwarzania, magazynowania, przesyłania i dystrybucji oraz obrotu paliwami i energią.
Na koniec 2020 r. w Urzędzie pracowało 366 pracowników.
Działalność.
Prezes URE jest z roku na rok coraz bardziej zaangażowany we współpracę międzynarodową, w szczególności unijną. Stałym elementem międzynarodowej aktywności Prezesa URE jest aktywne uczestniczenie w pracach europejskich stowarzyszeń regulatorów energetyki: Agencji ds. Współpracy Organów Regulacji Energetyki (ACER, Agency for Cooperation of Energy Regulators) oraz Rady Europejskich Regulatorów Energii (CEER, The Council of European Energy Regulators). W sprawach wspólnotowej polityki energetycznej CEER ściśle współpracuje z ACER. Polski regulator jest członkiem obu organizacji, a 17 marca 2021 r. na posiedzeniu Rady Regulatorów ACER (ACER Board of Regulators) został wybrany na stanowisko Wiceprzewodniczącego Rady.
W URE działa Punkt Informacyjny dla Odbiorców Energii i Paliw Gazowych, który służy poradnictwem i informuje odbiorców o przysługujących im prawach, ale też o ich obowiązkach względem przedsiębiorstw energetycznych. W celu pomocy przy rozstrzyganiu sporów konsumenckich w ramach postępowań mediacyjnych, w połowie 2017 roku został powołany przy Prezesie URE Koordynator ds. Negocjacji.

</doc>
<doc id="563697" url="https://pl.wikipedia.org/wiki?curid=563697" title="Pudgalavāda">
Pudgalavāda



</doc>
<doc id="563698" url="https://pl.wikipedia.org/wiki?curid=563698" title="Olek Mincer">
Olek Mincer

Olek Mincer, właściwie Aleksander Mincer (ur. 4 czerwca 1957 we Lwowie) – polski, włoski i żydowski aktor teatralny i filmowy.
Ukończył szkołę poligraficzną w Warszawie . W 1981 zdał egzamin eksternistyczny dla aktorów dramatu w Warszawie. W latach 1978-1984 występował w Teatrze Żydowskim w Warszawie. 
W 1984, po ślubie z Laurą Quercioli, Włoszką, profesorką literatury polskiej na Uniwersytecie Genueńskim, wyjechał na stałe do Rzymu, gdzie kontynuuje karierę aktorską.
Wydał książkę "Aleje Jerozolimskie 45", przetłumaczył z jidysz na język polski dramat H. Lejwika "Der gojlem" ("Golem").

</doc>
<doc id="563699" url="https://pl.wikipedia.org/wiki?curid=563699" title="Epitafium Wierzbięty z Branic">
Epitafium Wierzbięty z Branic

Epitafium Wierzbięty z Branic – malowane na desce epitafium stolnika krakowskiego i starosty sanockiego Wierzbięty z Branic (zm. 1425). Zabytek polskiego malarstwa gotyckiego. Obecnie obraz znajduje się w Muzeum Narodowym w Krakowie (w Galerii Sztuki Dawnej Polskiej w pałacu biskupa Ciołka).
Treścią dzieła jest scena adoracji Bożego Dzieciątka i jego Matki Maryi. U stóp Madonny klęczy rycerz Wierzbięta, za którym wstawia się patron św. Grzegorz Wielki. Postać rycerza jest maleńka, poddana średniowiecznemu prawu hierarchii wyrażonemu skalą wielkości wobec osób świętych. Twarz rycerza pozbawiona jest cech portretowych. Identyfikują go dwie tarcze herbowe (Gryf i Leliwa) oraz łacińska inskrypcja na ramie obrazu.

</doc>
<doc id="563700" url="https://pl.wikipedia.org/wiki?curid=563700" title="Babilas">
Babilas

Babilas — imię męskie, złożone z asyryjskich słów "bâb" i "îlu", co oznaczało "boska brama", jak antyczna nazwa miasta Babilon. Patronem tego imienia jest św. Babilas, biskup Antiochii, wspominany razem z trzema innymi świętymi. 
Babilas imieniny obchodzi 24 stycznia.
Zobacz też: 

</doc>
<doc id="563705" url="https://pl.wikipedia.org/wiki?curid=563705" title="Figa pospolita">
Figa pospolita



</doc>
<doc id="563709" url="https://pl.wikipedia.org/wiki?curid=563709" title="Przedsław">
Przedsław

Przedsław, Przecław, Przecsław, Przesław – staropolskie imię męskie, złożone z członów "Przed-" (pierwszy człon posiadał wiele różnych znaczeń, zależnych od znaczenia drugiego członu imienia) i "-sław" („sława”). Imię notowane w Polsce od 1153 roku. Mogło oznaczać „ten, który stawia sławę ponad inne rzeczy”, „stawiający wyżej sławę”. Możliwe staropolskie zdrobnienia to: Przech, Przechno, Przeczek, Przeczko, Przeczk, Przeczka (masc.), Przeczeń, Przeczno, Przesz, Przeszek, Przeszko. 
Żeńskie odpowiedniki: Przedsława, Przecsława, Przecława, Przesława.

</doc>
<doc id="563710" url="https://pl.wikipedia.org/wiki?curid=563710" title="Len zwyczajny">
Len zwyczajny

Len zwyczajny ("Linum usitatissimum" L.) – gatunek rośliny należący do rodziny lnowatych ("Linaceae"). Pochodzi z Bliskiego Wschodu, z rejonu Żyznego Półksiężyca. Obecnie w stanie dzikim nie występuje, znany jest tylko z uprawy. W Polsce jest rośliną uprawną, czasami przejściowo dziczejącą (efemerofit).
Biologia i ekologia.
Roślina jednoroczna. Kwitnie od czerwca do lipca. Liczba chromosomów 2n = 30, 32. Nasiona zachowują zdolność kiełkowania przez 10 lat. W klasyfikacji zbiorowisk roślinnych gatunek charakterystyczny dla All. "Lolio-Linion", Ass. "Spergulo-Lolietum".
Własności trujące.
W niedojrzałych nasionach występuje toksyczny aminokwas – linatyna, który w przewodzie pokarmowym ulega rozkładowi m.in. na silnie trujący kwas cyjanowodorowy. Gdy spożywa się całe nasiona powstają go bardzo niewielkie, śladowe ilości. Jednak przy spożywaniu nasion rozdrobnionych kwasu tego powstaje znacznie więcej, wówczas bowiem limaryna trawiona jest znacznie łatwiej. Dlatego też zmielonego siemienia lnianego nie należy jednorazowo spożywać więcej niż dwie łyżki. U ludzi zatrucia siemieniem lnianym zdarzają się rzadko, zdarzały się czasami dawniej, gdy dzieciom dawano większe ilości cukierków „oszukanych”, w których zamiast prawdziwego sezamu używano tańszego siemienia lnianego. Obserwowano jednak zatrucia cyjanowodorem u koni wypasanych wytłokami lnianymi.
Zastosowanie.
Roślina spożywcza.
Najpierw uprawiano go właśnie jako roślinę spożywczą, później dopiero jako roślinę włókienniczą. Jadalne są nasiona zawierające dużo tłuszczu, białka, witamin i innych cennych składników. Starożytni Grecy spożywali je zmieszane z miodem. Obecnie dodawane są do niektórych rodzajów pieczywa, paluszków, ciastek, musli. Olej lniany używany jest do przygotowywania potraw. Ze względu na nietrwałość kwasu tłuszczowego z rodziny omega-3, który pod wpływem światła, powietrza oraz wysokiej temperatury ulega szybkiemu procesowi utleniania olej musi być przechowywany w warunkach chłodniczych bez dostępu światła i powietrza, a termin przydatności do spożycia jest stosunkowo krótki.
Produkcja lnu.
Len uprawiany jest na wszystkich kontynentach, przeważnie w strefie umiarkowanej, jest rośliną przemysłową. Wymaga dużo wody. Z lnu niskiego i wielkoziarnistego uzyskuje się olej, a z wysokiego i małoziarnistego – włókno. W Polsce uprawiany jest głównie len włóknisty w odmianach uprawnych: Swadzimski, Lazur, LCSD-207 oraz LCSD-210; z odmian oleistych: Kotowiecki i LCSD-200.
Modyfikacje genetyczne.
We wrześniu 2009 roku stwierdzono, że len eksportowany z Kanady został zanieczyszczony odmianą genetycznie zmodyfikowaną znaną jako Triffid. Odmiana pomimo posiadania zezwoleń żywnościowych i paszowych w Kanadzie i Stanach Zjednoczonych, została niechętnie przyjęta przez kanadyjskich plantatorów i urzędników zajmujących się lnem. Obawiali się oni, że odmiana ta spowoduje zmniejszenie popytu na len uprawiany w Ameryce Północnej w Europie. 
W 2010 odmiana Triffid została wyrejestrowana i nie była odtąd uprawiana komercyjnie w Kanadzie czy USA. Nasiona tej odmiany zostały wycofane ze sklepów, jednak mimo tych środków ostrożności len eksportowany do Europy okazał się zawierać śladowe ilości transgenicznej odmiany (UE realizuje politykę zerowej tolerancji w odniesieniu do niezatwierdzonych GMO). Kanadyjską odmianę lnu odtworzono z nasion wolnych od odmiany Triffid w 2014 r..

</doc>
<doc id="563711" url="https://pl.wikipedia.org/wiki?curid=563711" title="Carum">
Carum



</doc>
<doc id="563713" url="https://pl.wikipedia.org/wiki?curid=563713" title="Herb gminy Władysławów">
Herb gminy Władysławów

Herb gminy Władysławów – jeden z symboli gminy Władysławów, ustanowiony 27 lutego 2001, ponownie 29 listopada 2022.
Wygląd i symbolika.
Herb przedstawia na tarczy w polu błękitnym wspiętego złotego lewa, trzymającego w szponach srebrną podkowę zwieńczoną krzyżem kawalerskim i strzałę skierowaną grotem w dół. Jest to godło z herbu Dołęga.
Historia.
W pierwotnej wersji herb nawiązywał swym wyglądem do herbów założycieli Władysławowa - rodu Kretkowskich herbu Dołęga oraz długoletnich właścicieli Wyszyny, gminy Russocice oraz miasta Władysławowa - rodu Gurowskich herbu Wczele. Przedstawiał na tarczy szachowanej srebrno-błękitnej (Wczele) mniejszą tarczę błękitną z podkową srebrną z zaćwieczonym krzyżem i strzałą między ocelami (Dołęga).
W 2016 po kontroli wojewody okazało się, że herb nie został zaopiniowany przez Komisję Heraldyczną, czego wymaga ustawa. Gmina zawnioskowała o potrzebną opinię, w wyniku której okazało się, że obecnie obowiązujący jest niepoprawny heraldycznie. Rozpoczęły się prace nad powstaniem nowego wizerunku herbu, w których brał udział dr Piotr Gołdyn. Po pięciu latach prac, 14 listopada 2022, gmina otrzymała pozytywną opinię komisji na temat wzoru flagi i innych insygniów samorządowych. Ostatecznie 29 listopada 2022 Rada Gminy we Władysławowie podjęła stosowną uchwałę.

</doc>
<doc id="563716" url="https://pl.wikipedia.org/wiki?curid=563716" title="Claudia Mori">
Claudia Mori

Claudia Mori (ur. 12 lutego 1944 w Rzymie) – włoska aktorka. Jest żoną Adriano Celentano. Ich córką jest Rosalinda Celentano. W 1970 Claudia Mori wygrała Festiwal Piosenki Włoskiej w San Remo wykonując wspólnie z Adriano Celentano piosenkę "Chi non lavora non fa l'amore".

</doc>
<doc id="563718" url="https://pl.wikipedia.org/wiki?curid=563718" title="Apium">
Apium



</doc>
<doc id="563720" url="https://pl.wikipedia.org/wiki?curid=563720" title="Reinhold Schneider">
Reinhold Schneider

Reinhold Schneider (ur. 13 maja 1903 w Baden-Baden, zm. 6 kwietnia 1958 we Fryburgu Bryzgowijskim) – niemiecki dramaturg, poeta, krytyk, historyk, teolog i filozof kultury. W swoich utworach, które były potajemnie kolportowane podczas II wojny światowej, sprzeciwiał się prześladowaniu Żydów.

</doc>
<doc id="563723" url="https://pl.wikipedia.org/wiki?curid=563723" title="Bill Paxton">
Bill Paxton

William Archibald „Bill” Paxton (ur. 17 maja 1955 w Fort Worth, zm. 25 lutego 2017 w Los Angeles) – amerykański aktor, okazjonalnie reżyser, producent filmowy i scenarzysta. Czterokrotnie nominowany do Złotego Globu; jako podpułkownik John Paul Vann w telewizyjnym dramacie wojennym HBO "Wojna kłamstw" ("A Bright Shining Lie", 1998) i trzykrotnie za rolę Williama Orville’a „Billa” Henricksona w serialu HBO "Trzy na jednego" ("Big Love", 2006–2011).
Życiorys.
Wczesne lata.
Urodził się w Fort Worth w stanie Teksas jako syn Mary Lou (z domu Gray) i Johna Lane’a Paxtona, biznesmena, kierownika muzealnego i aktora. Ukończył Arlington Heights High School w Fort Worth.
Absolwent Sir Francis Drake High School, Texas State University (wówczas znanego jako Southwest Texas State Univ.), i Richmond College w Anglii.
Kariera.
Po ukończeniu studiów przeniósł się do Los Angeles w stanie Kalifornia, gdzie początkowo pracował jako scenograf przy filmach reżysera Rogera Cormana. Zainspirowany tym, osiedlił się w Nowym Jorku, by w New York University doskonalić sztukę aktorską pod kierunkiem Stelli Adler.
Zadebiutował jako John w filmie Jonathana Demme’a "Szalona mama" ("Crazy Mama", 1975) z Cloris Leachman, Stuartem Whitmanem i Ann Sothern. Wziął także udział w programie "Saturday Night Live" (1975). Pojawił się w 1982 r. w teledysku do piosenki Pat Benatar pt. "Shadows of the Night" (w roli niemieckiego żołnierza). Po udziale w thrillerze "The Lords of Discipline" ("The Lords of Discipline", 1983) jako Gilbreath u boku Davida Keitha, zagrał niewielką rolę lidera punków w filmie sensacyjnym sci-fi Jamesa Camerona "Terminator" ("The Terminator", 1984). Za rolę szeregowca Williama Hudsona w filmie sensacyjnym sci-fi Jamesa Camerona "Obcy – decydujące starcie" ("Aliens", 1986) z Sigourney Weaver otrzymał nagrodę Saturna w kategorii najlepszy aktor drugoplanowy. W komedii Johna Hughesa "Dziewczyna z komputera" ("Weird Science", 1985) z Kelly LeBrock pojawił się jako Chet Donnelly, sadystyczny starszy brat Wyatta. W westernie George’a Pana Cosmatosa "Tombstone" (1993) wystąpił w roli Morgana, naiwnego brata Wyatta Earpa.
W ciągu ponad czterdziestu lat kariery wystąpił w wielu pamiętnych rolach. Szczególną popularność przyniosły mu jednak występy w hollywoodzkich przebojach lat 90.: "Prawdziwe kłamstwa" ("True Lies", 1994) jako sprzedawca samochodów używanych, który oszukiwał Jamie Lee Curtis, "Apollo 13" (1995) jako pilot wojskowy i astronauta Fred Haise, "Twister" (1996) i "Titanic" (1997).
Życie prywatne.
2 października 1979 roku poślubił Kelly Lynn Rowan. Jednak 22 lipca 1980 doszło do rozwodu. 12 maja 1987 ożenił się z Louise Newbury. Mieli dwójkę dzieci: syna Jamesa (ur. 1994) i córkę Lydię (ur. 19 grudnia 1997). Byli trzy dekady małżeństwem.
19 kwietnia 2009 oficjalnie dołączył do organizacji Gay &amp; Lesbian Alliance Against Defamation (GLAAD), której celem jest zwalczanie homofobii.
Zmarł 25 lutego 2017 roku w Los Angeles w stanie Kalifornia wskutek powikłań pooperacyjnych w wieku 61 lat. Miał tętniaka aorty.

</doc>
<doc id="563724" url="https://pl.wikipedia.org/wiki?curid=563724" title="Cezary Kosiński">
Cezary Kosiński

Cezary Kosiński (ur. 8 kwietnia 1973 w Bielsku Podlaskim) – polski aktor filmowy i teatralny, prezenter telewizyjny.
Życiorys.
W 1996 roku ukończył studia na Wydziale Aktorskim warszawskiej PWST. Wystąpił w ponad 40 filmach i serialach. Do ważniejszych wcieleń filmowych w dorobku Kosińskiego należy Tadeusz Frei z "Długu" Krzysztofa Krauzego. Szerszą popularność zawdzięcza roli doktora Jacka Mejera w serialu "Na dobre i na złe". W 2007 roku prowadził w TVP2 wspólnie z Pawłem Burczykiem teleturniej "Wielki Poker". Od początku kariery związany z Teatrem Rozmaitości w Warszawie (obecnie TR Warszawa).
Jest żonaty, ma córkę i syna.

</doc>
<doc id="563726" url="https://pl.wikipedia.org/wiki?curid=563726" title="Juwentyn">
Juwentyn

Juwentyn – imię męskie pochodzenia łacińskiego, wywodzące się od słowa oznaczającego "młody". Patronem tego imienia jest św. Juwentyn, wspominany razem ze św. Maksymem (IV wiek).
Juwentyn imieniny obchodzi 25 stycznia.

</doc>
<doc id="563728" url="https://pl.wikipedia.org/wiki?curid=563728" title="Jaguar X-Type">
Jaguar X-Type

Jaguar X-Type – samochód osobowy klasy średniej produkowany pod brytyjską marką Jaguar w latach 2001–2009.
Pojazd był pierwszym modelem marki oferowanym w wersji kombi oraz z silnikiem wysokoprężnym.
Historia i opis modelu.
Samochód został po raz pierwszy oficjalnie zaprezentowany w 2001 roku. Zbudowany został na bazie płyty podłogowej CD132 wykorzystanej do budowy m.in. modelu Ford Mondeo III. Karoseria pojazdu zaprojektowana została przez Wayne’a Burgessa pod kierownictwem Geoffa Lawsona, natomiast za wnętrze pojazdu odpowiedzialny jest Polak Tadeusz Jelec. Początkowo pojazd oferowano wyłącznie w wersji sedan.
W 2003 roku do gamy jednostek napędowych wprowadzono pierwszy w historii marki silnik wysokoprężny. W 2004 roku gamę nadwoziową pojazdu wzbogacono o wersję kombi, którego tył zaprojektował Ian Callum. Napęd na wszystkie koła w rozkładzie: 40% - przód, 60% - tył dostępny był opcjonalnie tylko w wersjach z silnikiem benzynowym. W 2007 roku auto przeszło delikatną modernizację nadwozia. Przemodelowany został pas przedni pojazdu, zastosowano m.in. nową atrapę chłodnicy oraz zderzak, a do oferty wprowadzono 6-biegową automatyczną skrzynię biegów.
Wersje wyposażeniowe.
W zależności od wybranej wersji wyposażeniowej, auto wyposażone mogło być m.in. w system ABS i ESP, 6 poduszek powietrznych, elektryczne sterowanie szyb, elektryczne sterowanie lusterek, klimatyzację manualną bądź automatyczną, radio CD, wielofunkcyjną kierownicę, skórzaną tapicerkę, elektrycznie sterowane fotele, światła przeciwmgłowe, a także reflektory ksenonowe, telefon satelitarny i system nawigacji satelitarnej oraz drewniane wykończenie wnętrza.

</doc>
<doc id="563731" url="https://pl.wikipedia.org/wiki?curid=563731" title="William Walker (ujednoznacznienie)">
William Walker (ujednoznacznienie)



</doc>
<doc id="563734" url="https://pl.wikipedia.org/wiki?curid=563734" title="Zakręcony piątek">
Zakręcony piątek

Oryginalny tytuł "Freaky Friday":

</doc>
<doc id="563735" url="https://pl.wikipedia.org/wiki?curid=563735" title="Awet Terterian">
Awet Terterian

Awet Rubenowicz Terterian (ur. 29 lipca 1929 w Baku, zm. 11 grudnia 1994 w Jekaterynburgu) – ormiański kompozytor.

</doc>
<doc id="563738" url="https://pl.wikipedia.org/wiki?curid=563738" title="Henri Verneuil">
Henri Verneuil

Henri Verneuil, właśc. Ashot Malakian (ur. 15 października 1920 w Rodosto, zm. 11 stycznia 2002 w Bagnolet) – francuski, reżyser, scenarzysta i producent filmowy pochodzenia ormiańskiego.
Urodził się w mieście Rodosto (obecnie Tekirdağ) w zachodniej Turcji. W 1924 wraz z rodzicami zbiegł do Marsylii, by uniknąć prześladowań powiązanych z ludobójstwem Ormian. Od tego czasu stale żył we Francji. Studiował w École Nationale d'Arts et Metiers w Aix-en-Provence. Po jej ukończeniu pracował jako dziennikarz, później rozpoczął karierę filmowca. 
Specjalizował się w tworzeniu thrillerów i filmów akcji. Laureat Honorowego Cezara za całokształt twórczości (1996).

</doc>
<doc id="563740" url="https://pl.wikipedia.org/wiki?curid=563740" title="Związek Gmin Wyznaniowych Żydowskich w Rzeczypospolitej Polskiej">
Związek Gmin Wyznaniowych Żydowskich w Rzeczypospolitej Polskiej

Związek Gmin Wyznaniowych Żydowskich w Rzeczypospolitej Polskiej (ZGWŻ) – polski judaistyczny związek wyznaniowy skupiający gminy wyznaniowe żydowskie, liczący 1704 wiernych w 2021. Jest drugą co do liczebności organizacją żydowską w Polsce.
Historia związku.
Związek Gmin Wyznaniowych Żydowskich w RP działa w oparciu o ustawę z dnia 20 lutego 1997 o stosunku Państwa do gmin wyznaniowych żydowskich w Rzeczypospolitej Polskiej. Zarejestrowany został jednak już w 1993 jako kontynuacja "Związku Religijnego Wyznania Mojżeszowego", powstałego na ogólnopolskim zjeździe kongregacji w dniach 9 i 10 sierpnia 1949 roku. 19 listopada 1991 roku na zjeździe "Związku Religijnego Wyznania Mojżeszowego" przekształcono go w "Związek Gmin Wyznaniowych Żydowskich".
W okresie II Rzeczypospolitej na terenie byłego zaboru pruskiego żydowski związek wyznaniowy działał na podstawie tytułu II ustawy z 23 lipca 1847 r. „o stosunkach do Żydów” (Zbiór ustaw pruskich Nr 30). Następnie podstawą do działania było rozporządzenie Prezydenta RP z 14 października 1927 "o uporządkowaniu stanu prawnego organizacji gmin wyznaniowych żydowskich na obszarze RP z wyjątkiem województwa śląskiego". W II Rzeczypospolitej w roku 1931 Żydowski Związek Wyznaniowy zrzeszał 3 113 900 osób i był czwartym co do wielkości związkiem wyznaniowym. W 1961 roku "Związek Religijny Wyznania Mojżeszowego" uzyskał wpis do Rejestru Stowarzyszeń i Związków Wyznaniowych prowadzonego przez Urząd do Spraw Wyznań na podstawie Statutu z dnia 19 czerwca 1961 roku.
Cele i działalność związku.
Celem działalności związku jest organizowanie żydowskiego życia społecznego i religijnego w Polsce, a także opieka nad gminami żydowskimi, utrzymywanie synagog i domów modlitwy oraz cmentarzy. Związek wydaje corocznie Almanach Żydowski. Największa z gmin związku znajduje się w Warszawie i liczy ponad pięciuset członków. Kolejne we Wrocławiu (ok. 300 członków), Łodzi (ok. 250 członków) i Krakowie (ok. 160 członków). Dla osób nieposiadających żydowskiej matki ZGWŻ prowadzi kursy przygotowujące do konwersji na judaizm.
18 czerwca 2008 ZGWŻ i Telewizja Polska zawarły porozumienie w sprawie emisji programów dotyczących życia społeczności żydowskiej w Polsce w telewizji publicznej. Będą to audycje religijno-moralne, religijno-społeczne, kulturalne i nabożeństwa Związku Gmin Wyznaniowych Żydowskich (głównie obchody święta Purim).
Struktura organizacyjna.
Podział administracyjny.
Związek tworzy dziesięć samodzielnych gmin żydowskich:
oraz:
Podział administracyjny oparty jest na granicach województw z lat 1975–1998.
Związek Gmin Wyznaniowych Żydowskich w RP jest członkiem wielu organizacji międzynarodowych m.in.: Europejskiego Kongresu Żydów, Europejskiej Rady Społeczności Żydowskich, czy Fundacji Ochrony Dziedzictwa Żydowskiego w Polsce. Działalność związku finansowana jest ze środków własnych, Ministerstwa Kultury i Dziedzictwa Narodowego oraz prywatnych sponsorów.
Najmłodsza i najmniejsza samodzielna GWŻ w Polsce znajduje się w Poznaniu. W grudniu 2018, decyzją swego walnego zgromadzenia, poznański oddział Związku Gmin Wyznaniowych Żydowskich w RP, po 20 latach od reaktywacji, uniezależnił się od warszawskiego zarządu i przyjął swą historyczną nazwę Gmina Wyznaniowa Żydowska w Poznaniu.
Władze.
Zarząd Związku:
Prezydium Rady:
Rada Związku:
Komisja Rewizyjna:
Rada Religijna:
Sąd Polubowny:
Poczet przewodniczących Związku.
W 1997 po raz pierwszy w zarządzie Związku znalazła się kobieta – historyk Helena Datner.
Rabini.
W Związku Gmin Wyznaniowych Żydowskich posługują następujący rabini:
Wcześniej posługiwali m.in.:
Dni wolne od pracy dla członków gmin żydowskich.
Na podstawie Ustawy z dnia 20 lutego 1997 roku o stosunku Państwa do gmin wyznaniowych żydowskich w Rzeczypospolitej (Dz.U. z 2014 r. poz. 1798 – tekst jednolity) art. 11:

</doc>
<doc id="563743" url="https://pl.wikipedia.org/wiki?curid=563743" title="Skracacz URL-i">
Skracacz URL-i



</doc>
<doc id="563744" url="https://pl.wikipedia.org/wiki?curid=563744" title="Witalian (imię)">
Witalian (imię)

Witalian – imię męskie pochodzenia łacińskiego, wywodzące się od słowa oznaczającego "pełen życia, żywotny". Patronem tego imienia jest św. Witalian, papież.
Witalian imieniny obchodzi 27 stycznia.

</doc>
<doc id="563745" url="https://pl.wikipedia.org/wiki?curid=563745" title="Nancy Kassebaum">
Nancy Kassebaum



</doc>
<doc id="563748" url="https://pl.wikipedia.org/wiki?curid=563748" title="Rosyjski Kościół Prawosławny">
Rosyjski Kościół Prawosławny

Rosyjski Kościół Prawosławny – autokefaliczny Kościół prawosławny działający na terytorium Rosji i większości państw byłego ZSRR (poza Gruzją), największa pod względem liczby wiernych lokalna Cerkiew prawosławna. Jej zwierzchnik nosi tytuł patriarchy moskiewskiego i całej Rusi; od 2009 r. urząd ten sprawuje Cyryl.
Pierwsza chrześcijańska metropolia obrządku wschodniego na ziemiach wschodniosłowiańskich powstała wraz z chrztem Rusi Kijowskiej. Wskutek najazdu mongolskiego na Ruś Kijowską i zniszczeniem samego Kijowa w 1299 metropolita Maksym przeniósł swoją siedzibę do Włodzimierza nad Klaźmą, następnie została ona przeniesiona do Moskwy. W 1448 metropolia moskiewska jednostronnie ogłosiła niezależność od Patriarchatu Konstantynopolitańskiego. Jej autokefalia została przez Konstantynopol potwierdzona w 1589 r. wraz z nadaniem rangi patriarchatu. W połowie XVII w. w Rosyjskim Kościele Prawosławnym doszło do rozłamu wskutek odrzucenia przez część duchowieństwa i wiernych reformy liturgicznej patriarchy Nikona (jej przeciwnicy nazywani są staroobrzędowcami). W 1721 r. Piotr I zniósł patriarchat moskiewski, powołując do życia Świątobliwy Synod Rządzący kierowany przez świeckiego oberprokuratora, co oznaczało całkowite podporządkowanie Kościoła państwu. Niezależność Cerkiew odzyskała po rewolucji lutowej i obaleniu caratu w marcu 1917 r. (wkrótce odtworzono też patriarchat), lecz natychmiast po przewrocie bolszewickim (rewolucji październikowej) została poddana zmasowanym prześladowaniom przez władze radzieckie, które poprzez masowe aresztowania duchownych, konfiskatę majątków cerkiewnych (w tym instrumentów liturgicznych i ikon), zamykanie i burzenie cerkwi i represje wobec wiernych doprowadziły na przełomie lat 20/30. XX wieku do faktycznego sparaliżowania działalności Cerkwi. Rosyjski Kościół Prawosławny odbudował swoje struktury za zgodą władzy sowieckiej po 1943 r., a w pełni po rozpadzie ZSRR w 1991 r., jednak faktyczne uczestnictwo osób deklarujących przynależność do niego w obrzędach cerkiewnych nadal jest niewielkie.
Historia.
Podział prawosławia Rusi Kijowskiej i pierwszy Patriarchat Moskiewski.
Wskutek najazdu mongolskiego na Ruś Kijowską i zniszczeniem samego Kijowa prawosławie Rusi Kijowskiej rozdzieliło się na trzy ośrodki: halicki, litewski i we Włodzimierzu nad Klaźmą, przy czym wszystkie te ośrodki uważały się za kontynuatora metropolii kijowskiej. W 1299 metropolita Maksym przeniósł swoją siedzibę do Włodzimierza nad Klaźmą. W I połowie XIV w. Moskwa stała się siedzibą metropolii. W 1448 Kościół ten jednostronnie ogłosił swoją niezależność od Patriarchatu Konstantynopolitańskiego, zaczął samodzielnie dokonywać wyboru i intronizacji metropolitów moskiewskich, zaś metropolita Jonasz przybrał tytuł metropolity moskiewskiego i całej Rusi. Działo się to zaledwie na 5 lat przed upadkiem Konstantynopola, toteż Moskwa po jego upadku zaczęła uzurpować sobie prawo bycia sukcesorką jego tradycji, określając się jako Trzeci Rzym.
W 1589 metropolita Hiob ogłosił się patriarchą Moskwy i całej Rusi, co zostało potwierdzone przez patriarchę konstantynopolitańskiego. W Rosyjskim Kościele Prawosławnym, zajmuje on piąte miejsce w dyptychu Kościołów prawosławnych, tuż po czterech patriarchatach starożytnych. W ciągu następnych lat wraz z osłabianiem się potęgi domu carskiego patriarchowie (zwłaszcza Hermogen i Filaret) stali się wpływowymi figurami w państwie. Sobór moskiewski w 1620 uznał oficjalnie katolików za niechrześcijan i orzekł, że należy ich chrzcić na nowo.
W 1652 patriarcha Nikon wprowadził reformy liturgiczne mające upodobnić cerkiewne obrzędy do tych używanych w prawosławiu greckim. Sprzeciw wobec tych reform leży u podstaw powstania Cerkwi staroobrzędowej.
Na mocy umowy z Konstantynopolem z 1686 r. Kościół prawosławny na terenach dzisiejszej Ukrainy i Białorusi podporządkowany został patriarchatowi w Moskwie. Terytorium metropolii kijowskiej zostało oddane przez Patriarchat Konstantynopolitański pod jurysdykcję kanoniczną patriarchatu moskiewskiego listem synodalnym patriarchatu konstantynopolitańskiego w 1686, wydanym po traktacie Grzymułtowskiego, który to list patriarcha Konstantynopola Bartłomiej anulował 11 października 2018 r.
Traktat Grzymułtowskiego i poddanie metropolii kijowskiej jurysdykcji kanonicznej patriarchatu moskiewskiego pozwalały Rosji na instrumentalne interwencje Katarzyny II w kwestie wyznaniowe w przedrozbiorowej Rzeczypospolitej.
Prawosławie w imperium rosyjskim.
W 1721 funkcja patriarchy została zawieszona, a najwyższą władzą Kościoła stał się Świątobliwy Synod Rządzący, co całkowicie uzależniało cerkiew od władzy carskiej.
Wraz z likwidacją Hetmanatu, który zachowywał długo swoją autonomię i oryginalną kulturę związaną z barokiem oraz rozbiorami Rzeczypospolitej większość zachodnioeuropejskiego prawosławia znalazła się w cesarstwie rosyjskim.
Polityka caratu w sprawach Kościoła prawosławnego służyła m.in. rusyfikacji ziem ukraińskich. W kolejnych latach różnice liturgiczne między metropolią kijowską a innymi eparchiami Rosyjskiego Kościoła Prawosławnego były stopniowo likwidowane, ryt unifikowano według wzorca moskiewskiego. Metropolia kijowska straciła również szczególną autonomię administracyjną.
Wyrazem rusyfikacji był m.in. nakaz budowy cerkwi w stylu moskiewsko-jarosławskim lub neobizantyńskim, co miało ujednolicić prawosławną architekturę cerkiewną w całym imperium.
W 1914 Kościół posiadał 55 173 cerkwie i 550 monasterów. Posługę duchową niosło prawie 113 629 księży, oraz 95 259 mnichów.
Rosyjska Cerkiew prawosławna w RFSRR i ZSRR.
Patriarcha Tichon, obrany w 1917 po rewolucji lutowej i obaleniu caratu, po przewrocie bolszewickim (rewolucji październikowej) znalazł się w konflikcie z władzami komunistycznymi z powodu ich otwarcie antyreligijnej polityki. Duchowny wielokrotnie wzywał prawosławnych do obrony wiary przed prześladowaniami. Bezskutecznie domagał się od władz zaprzestania akcji otwarcia relikwii przechowywanych w cerkwiach (1919) i niezamykania ławry Troicko-Siergijewskiej (1920). Do czerwca 1923 przebywał w areszcie domowym, był przygotowywany jego proces pokazowy. Zmarł w marcu 1925.
Represje ze strony władz komunistycznych, zarówno w początkowym okresie istnienia ZSRR, jak i po II wojnie światowej przyniosły znaczną marginalizację roli Kościoła. W 1939 struktury Kościoła znajdowały się w formie szczątkowej, legalnie działało zaledwie kilkaset cerkwi i ani jeden monaster. Po roku 1943 Stalin pozwolił na kontrolowaną przez NKWD/NKGB/KGB odbudowę struktur Kościoła prawosławnego, choć prześladowania wiernych nadal były kontynuowane, podobnie jak za rządów Chruszczowa.
Okres postsowiecki.
Punktem zwrotnym w najnowszej historii Cerkwi był rok 1985, kiedy dzięki odwilży gorbaczowskiej zaniechano represji wobec Kościoła i antyreligijnej propagandy. Wyrazem zmiany polityki władz była organizacja szeroko zakrojonych obchodów tysiąclecia chrztu Rusi w 1988 r. Po raz pierwszy w historii Związku Radzieckiego można było obejrzeć telewizyjne programy poświęcone wydarzeniom kościelnym.
W 1990 został zamordowany ojciec Aleksandr Mień.
Za patriarchatu Aleksego II (1990–2008) dokonano odbudowy wielu wspólnot cerkiewnych, klasztorów i seminariów duchownych. Następcą Aleksego jest patriarcha Cyryl I (rozpoczął misję 1 lutego 2009). Upadek Związku Radzieckiego zastał Kościół w znacznym stopniu osłabionym. Liczba wiernych regularnie uczestniczących w obrzędach jest nadal stosunkowo niewielka. Ocenia się, że ok. 15–20% obywateli Federacji Rosyjskiej uważa się za prawosławnych.
Patriarchat moskiewski i całej Rusi obejmuje dziś swoją jurysdykcją większość parafii prawosławnych na terenie Rosji oraz innych państw byłego ZSRR, jak również część parafii złożonych z emigrantów rosyjskich w innych krajach. Rosyjski Kościół Prawosławny uważany jest za dalece zależny od władz politycznych na Kremlu.
Rosyjski Kościół Prawosławny to największa Cerkiew na świecie, jeśli brać pod uwagę jego administracyjne granice. Kościół posiada:
Rosyjski Kościół Prawosławny uznaje za swój teren kanoniczny następujące państwa: Rosję, Azerbejdżan, Białoruś, Chińską Republikę Ludową, Estonię, Japonię, Kazachstan, Kirgistan, Litwę, Łotwę, Mołdawię, Mongolię, Tadżykistan, Turkmenistan, Ukrainę i Uzbekistan. Na Białorusi, Łotwie, Ukrainie, w Estonii i Mołdawii jego struktury mają status autonomii o zróżnicowanym charakterze. Pełną autonomię posiadają Cerkwie w Chinach i Japonii. Językiem liturgicznym Cerkwi, podobnie jak w przypadku Kościoła prawosławnego w Polsce, jest język cerkiewnosłowiański. Używa się kalendarza starojuliańskiego. Znaczna część wiernych Patriarchatu Moskiewskiego mieszka poza granicami Federacji Rosyjskiej (głównie na Ukrainie i Białorusi).
Przynależność do Cerkwi deklaruje 59% mieszkańców Rosji, jednak z badań socjologicznych z 2008 wynika, że zaledwie co dziesiąty wierny przychodzi do cerkwi co najmniej raz w miesiącu, co trzeci nigdy się nie modli, a 60% nigdy nie czyta tekstów biblijnych. Tylko 7% wiernych przestrzega nakazów wielkiego postu, a jedynie 2% pości też w inne nakazane dni. Jednocześnie Cerkiew cieszy się dużym zaufaniem wśród Rosjan: ufa jej 62% społeczeństwa.
Rosyjski Kościół Prawosławny uczestniczy w działaniach Globalnego Forum Chrześcijańskiego.
W roku 2022, po napaści Rosji na Ukrainę, Litewski Kościół Prawosławny podjął działania uniezależniające go od patriarchatu moskiewskiego

</doc>
<doc id="563758" url="https://pl.wikipedia.org/wiki?curid=563758" title="Towarzystwo Biblijne w Polsce">
Towarzystwo Biblijne w Polsce

Towarzystwo Biblijne w Polsce (wcześniej znane jako Brytyjskie i Zagraniczne Towarzystwo Biblijne w Warszawie) – międzywyznaniowe towarzystwo działające na terenie Polski od października 1816 roku, którego celem jest rozpowszechnianie Pisma Świętego wśród wiernych różnych wyznań. Towarzystwo Biblijne w Polsce jest członkiem stowarzyszonym Polskiej Rady Ekumenicznej oraz członkiem stowarzyszonym Zjednoczonych Towarzystw Biblijnych zrzeszających 146 krajowych Towarzystw Biblijnych na całym świecie.
Mottem Towarzystwa są słowa Ewangelii według św. Mateusza 24,35: „Niebo i ziemia przeminą, ale Moje słowa nie przeminą”. Do roku 1990 działało pod nazwą „Brytyjskie i Zagraniczne Towarzystwo Biblijne w Warszawie” i było oddziałem Brytyjskiego i Zagranicznego Towarzystwa Biblijnego. 
Od 2022 prezesem Komitetu Krajowego Towarzystwa jest prezbiter Leszek Wakuła.
Tło historyczne.
W 1804 powstało w Anglii Brytyjskie i Zagraniczne Towarzystwo Biblijne ("British and Foreign Bible Society"), które postawiło sobie za cel publikację w językach narodowych Biblii bez komentarzy i uwag. Miało ono charakter międzynarodowy i ponadkościelny. Fundusze na swoją działalność pozyskiwało ono z dobrowolnych datków oraz składek członkowskich. Chociaż Towarzystwo to zostało założone przez protestantów, publikowało także katolickie przekłady Pisma Świętego, a od 1813 rozpowszechniało również Biblie w przekładach katolickich razem z księgami deuterokanonicznymi (w nazewnictwie protestanckim "apokryfami").
W październiku 1810 Towarzystwo Biblijne w Berlinie wydrukowało Biblię w języku polskim; był to przekład Biblii gdańskiej. Rozpowszechnianie tego przekładu powierzono Komitetowi Towarzystwa w Królewcu, który starał się zaopatrzyć w Biblię i Nowy Testament możliwie jak najwięcej polskich szkół. Pomimo trudnej sytuacji politycznej (okres wojen napoleońskich) i ograniczonych funduszy, w ciągu kilku lat udało się rozprowadzić łącznie 8000 egzemplarzy całej Biblii oraz 4000 egzemplarzy Nowego Testamentu z Psalmami w języku polskim.
Założenie Towarzystwa w Polsce.
W 1814 podjęto pierwsze próby założenia polskiego towarzystwa biblijnego w Warszawie, jednak sprzeciwiał się temu zdecydowanie arcybiskup gnieźnieński Ignacy Raczyński i poinformował o tych planach papieża. Jednak przedstawiciele Brytyjskiego i Zagranicznego Towarzystwa Biblijnego nie ustawali w wysiłkach utworzenia towarzystwa biblijnego w Polsce, starając się przekonać do tych planów wpływowe osobistości z kręgów arystokracji oraz otoczenia cara. Cesarz rosyjski wyraził zgodę na utworzenie Towarzystwa Biblijnego w Warszawie, aby osłabić wpływy Kościoła katolickiego w Polsce.
Propozycję założenia w Warszawie złożył przybyły w roku 1816 przedstawiciel Brytyjskiego i Zagranicznego Towarzystwa Biblijnego w Londynie duchowny anglikański ks. Robert Pinkerton. W październiku 1816 powstał polski oddział BiZTB. Prezesem Towarzystwa został książę Adam Jerzy Czartoryski, wiceprezesami ks. bp Franciszek Skarbek-Malczewski i ks. bp Jan Paweł Woronicz a do zarządu weszli ponadto: ks. Stanisław Staszic, Stanisław Kostka Potocki, Julian Ursyn Niemcewicz, ks. Karol Diehl (ewangelik reformowany), Samuel Bogumił Linde (luteranin), Jerzy Samuel Bandtkie (luteranin) i inni. Na pierwszym posiedzeniu podjęto decyzję o wydaniu 10 tysięcy egzemplarzy Biblii w tłumaczeniu ks. Jakuba Wujka. W sumie w pierwszym roku działalności rozpowszechniono około 18 000 egzemplarzy Pisma Świętego. W latach 1821–1856 Towarzystwo Biblijne w Polsce wydało 16 polskich wydań Biblii oraz Nowego Testamentu. W latach 1870–1890 rozprowadzano co roku od 11 do 30 tysięcy egzemplarzy Pisma Świętego.
W XIX wieku towarzystwo wydawało Biblię gdańską dla protestantów i Biblię Wujka dla katolików. Okres I wojny światowej spowodował wstrzymanie działalności, którą wznowiono w roku 1920. Wieloletnim dyrektorem został Aleksander Enholc. W roku 1921 rozpowszechniono ponad 55 tysięcy egzemplarzy Biblii. Do II wojny światowej wydano 5 edycji Biblii rozpowszechniając co roku od 30 do 40 tysięcy egzemplarzy. W roku 1938 ilość rozprowadzonych egzemplarzy wzrosła do 130 tysięcy. W tym samym roku wydano również nowy przekład Psalmów ks. Jana Szerudy.
Po II wojnie światowej Towarzystwo Biblijne w Polsce wznowiło swoją działalność w roku 1947. Łącznie z wydaniami opublikowanymi za granicami kraju w latach 1947–1962 wydano osiem edycji Pisma Świętego w przekładzie z języków oryginalnych, dwie edycje Biblii Wujka oraz osiem edycji Nowego Testamentu. Towarzystwo Biblijne w Polsce przyjęło też na siebie finansowanie nowego tłumaczenia Biblii na język polski, znanego jako Nowy Przekład.
W roku 1990 polski oddział Brytyjskiego i Zagranicznego Towarzystwo Biblijne uzyskał legalizację jako samodzielna i niezależna organizacja międzywyznaniowa. Przyjął on nazwę „Towarzystwo Biblijne w Polsce”. Powołano wówczas organ naczelny – Komitet Krajowy Towarzystwa Biblijnego, w którym znaleźli się przedstawiciele jedenastu Kościołów (Rzymskokatolickiego, Prawosławnego, Ewangelicko-Augsburskiego, Ewangelicko-Reformowanego, Ewangelicko-Metodystycznego, Polskokatolickiego, Starokatolickiego Mariawitów, Chrześcijan Baptystów, Adwentystów Dnia Siódmego, Zielonoświątkowego i Zborów Chrystusowych).
Działalność Towarzystwa.
Od 1815 do lat 70. XX wieku Towarzystwo wydrukowało i rozpowszechniło 41 wydań Biblii i Nowego Testamentu w przekładzie Jakuba Wujka oraz 34 wznowienia Ewangelii i innych części Biblii o łącznym nakładzie 534,5 tysiąca egzemplarzy. Dane te są jednak niepełne ze względu na luki w źródłach.
W okresie Polski Ludowej polski oddział Brytyjskiego i Zagranicznego Towarzystwa Biblijnego starał się służyć wiernym wszystkich Kościołów. W 1975 Towarzystwo wydało Biblię warszawską, będącą do dziś najpopularniejszym przekładem w Kościołach protestanckich. W 1991 ukazało się protestanckie tłumaczenie Nowego Testamentu we współczesnym języku polskim.
Towarzystwo Biblijne jest inicjatorem Ekumenicznych Dni Biblijnych.
Najważniejsze przekłady Biblii wydane w XX i XXI wieku przez Towarzystwo Biblijne:
W latach 1816–2016 Towarzystwo Biblijne rozpowszechniło blisko 16 milionów egzemplarzy różnych przekładów Pisma Świętego.

</doc>
<doc id="563759" url="https://pl.wikipedia.org/wiki?curid=563759" title="Tyrs (imię)">
Tyrs (imię)

Tyrs – imię męskie pochodzenia greckiego, , pochodzące od wyrazu pospolitego "thyrsos", oznaczającego drążek, buława (opleciona winoroślą lub bluszczem, atrybut Dionizosa i menad). Patronem tego imienia jest m.in. św. Tyrs ("Tirs"), wspominany razem ze św. Leucjuszem ("Leukiuszem") i św. Kalinikiem.
Tyrs imieniny obchodzi 28 stycznia.
Znane osoby noszące to imię: 

</doc>
<doc id="563763" url="https://pl.wikipedia.org/wiki?curid=563763" title="Trampolino Dal Ben">
Trampolino Dal Ben

Trampolino Dal Ben – kompleks skoczni narciarskich we włoskim Predazzo. W jego skład wchodzą:
Pierwsze skocznie w rejonie Val di Fiemme powstały w latach 60. Oprócz sześciu znanych istnieją także położone wyżej w górach małe skocznie, obecnie nieczynne. Trampolino Dal Ben jest położona w liczącym się centrum sportów zimowych. Jest skocznią wybudowaną w 1988 roku. Skocznia wyposażona jest w armatki śnieżne, sztuczne oświetlenie oraz igelit do skakania latem.
Obiekt został zbudowany specjalnie na Mistrzostwa Świata 1991. W 2003 i 2013 ponownie rozegrano tu mistrzostwa świata. W 2014 roku na skoczni normalnej odbyły się tu mistrzostwa świata w narciarstwie klasycznym juniorów. Oprócz tego organizowane są tu konkursy Pucharu Świata w skokach narciarskich, Pucharu Świata w skokach narciarskich kobiet oraz Pucharu Świata w kombinacji norweskiej.
W 2026 roku Trampolino Dal Ben będą jedną z aren Zimowych Igrzysk Olimpijskich w Mediolanie i Cortinie d'Ampezzo.

</doc>
<doc id="563764" url="https://pl.wikipedia.org/wiki?curid=563764" title="Drapacz lekarski">
Drapacz lekarski

Drapacz lekarski, knikus benedyktyński ("Centaurea benedicta" ) – gatunek rośliny jednorocznej z rodziny astrowatych ("Asteraceae"). Tradycyjnie do początku XXI wieku zaliczany był do monotypowego rodzaju drapacz ("Cnicus"), jednak za sprawą molekularnych badań filogenetycznych odkryto, że takson ten jest zagnieżdżony w obrębie rodzaju chaber "Centaurea" i został do niego włączony. Występuje w południowej Europie i w zachodniej Azji. Jako gatunek introdukowany rośnie w zachodniej Europie, północnej i południowej Afryce, w Ameryce Północnej i Południowej oraz w Australii. W Polsce jest uprawiany.
Gatunek na nowe obszary jest zawlekany, ponieważ jego owoce stanowiły dawniej zanieczyszczenie wełny, a bardziej współcześnie – wchodzą w skład mieszanek nasion do karmienia ptaków. Poza tym roślina była uprawiana jako lecznicza (od średniowiecza obecna w ogrodach przyklasztornych). Z substancji czynnych zawiera m.in. związki goryczowe i flawonoidy. Roślina stosowana była jako lek w chorobach układu pokarmowego. Nasiona zawierają 30% oleju.

</doc>
<doc id="563766" url="https://pl.wikipedia.org/wiki?curid=563766" title="Paata Burczuladze">
Paata Burczuladze

Paata Burczuladze (gruz. პაატა ბურჭულაძე, ur. 12 lutego 1955 w Tbilisi) – gruziński śpiewak (bas) i polityk, lider partii Państwo dla Ludzi.
Kariera artystyczna.
Studiował śpiew u Otara Chelaszwilego w Tbilisi, następnie w studiu wokalnym przy La Scali w Mediolanie. Laureat konkursów wokalnych, m.in.: 1981 im. Giuseppe Verdiego w Busseto, 1982 im. Piotra Czajkowskiego w Moskwie.
Odtąd śpiewa w najlepszych teatrach operowych w Europie i Stanach Zjednoczonych; cenione role: tytułowa w "Borysie Godunowie" Modesta Musorgskiego, Komandora w "Don Giovannim" Wolfganga Amadeusa Mozarta, Don Basilia w "Cyruliku sewilskim" Gioacchino Rossiniego, Ramfisa w "Aidzie" Verdiego.
Działalność polityczna.
W 2016 zaangażował się w politykę, stając się liderem założonego przez siebie chadeckiego ugrupowania Państwo dla Ludzi. W wyborach w 2016 jego partia utworzyła blok wyborczy z trzema innymi centroprawicowymi partiami. Wspólny program obejmował „orientację prozachodnią, wstąpienie do NATO, szybki wzrost gospodarczy i [...] sprawiedliwość”.

</doc>
<doc id="563767" url="https://pl.wikipedia.org/wiki?curid=563767" title="Henryka Maria de France">
Henryka Maria de France

Henryka Maria de France, fr. "Henriette-Marie de France", ang. "Henrietta Maria of France" (ur. 25 listopada 1609 – 10 września 1669), księżniczka francuska, królowa Anglii, Szkocji i Irlandii w latach 1625-1649 jako żona Karola I Stuarta.
Wczesne życie.
Urodziła się w paryskim Luwrze jako najmłodsza córka Henryka IV i Marii Medycejskiej. Jej starszym braćmi byli późniejszy król Ludwik XIII i książę Orleanu Gaston, a starszymi siostrami Elżbieta (królowa Hiszpanii) i Krystyna Maria (księżna-regentka Sabaudii). Jej ojciec został zamordowany, kiedy Henryka miała niecały rok, a siedem lat później jej matka została wygnana z Francji. Henryka została wychowana na żarliwą katoliczkę, a za mąż wydano ją za angielskiego króla.
Ślub Henryki i Karola "per procura" odbył się 11 maja 1625 roku, zaraz po jego akcesji. Para spotkała się 13 czerwca 1626 roku, w St Augustine's Church w Canterbury w hrabstwie Kent, gdzie ceremonię ślubną powtórzono. Ze względu na swoją religię, Henryka Maria nie została koronowana razem ze swoim mężem.
Henryka Maria przywiozła z Francji swój własny dwór, którego utrzymanie wiele kosztowało skarb królewski. Karol chciał oddalić dwór małżonki, a pozostawić jej jedynie spowiednika i dwie damy do towarzystwa, ale odwołał swój rozkaz. Para królewska nie była zgodna, często dochodziło między nimi do kłótni, a następnie małżonkowie unikali się przez całe tygodnie.
Królowa nie lubiła faworyta męża, księcia Buckingham, a gdy został on zamordowany przez Johna Feltona w sierpniu 1628 roku, jej stosunki z mężem uległy znacznej poprawie.
Niepopularna królowa.
Jej odmowa wyrzeczenia się katolicyzmu spowodowała, że wielu ludzi odsunęło się od niej, np. William Laud, arcybiskup Canterbury i Thomas Wentworth, earl Strafford. Jednak kiedy w Anglii miała wybuchnąć wojna domowa, Henryka szukała funduszy, żeby wesprzeć swojego męża. Konflikt rozpoczął się w sierpniu 1642 roku, a Henryki nie było wtedy w Anglii. Wysyłała pieniądze rojalistom, ale nie powróciła do kraju aż do następnego roku, gdy razem z oddziałami i bronią wylądowała w Bridlington w Yorkshire i wsparła rojalistów walczących w północnej Anglii. Kilka miesięcy później połączyła się z królem w Oksfordzie. Kiedy król odniósł ostateczną porażkę i odmówił podpisania konstytucji, Henryka razem z córką Henryką Anną i synami uciekła w lipcu 1644 roku do Francji (najstarszy - Karol osiadł w Hadze, w Holandii). Jej mąż Karol został ścięty w 1649 roku, a Oliver Cromwell ogłosił się "Lordem Protektorem".
Wygnanie i wdowieństwo.
Królowa zamieszkała w Paryżu, gdzie wokół niej zbierali się rojaliści z Anglii, powróciła do kraju dopiero po restauracji monarchii w październiku 1660 roku i zamieszkała w Somerset House w Londynie. W 1665 roku powróciła do Francji, gdzie ufundowała klasztor w Chaillot i tam osiadła. Zmarła w Château de Colombes. Została pochowana w królewskiej nekropoli − bazylice Saint-Denis koło Paryża.
Imieniem Henryki Marii nazwano jeden ze stanów w Stanach Zjednoczonych - "Maryland" (łac. "Terra Mariae"). Również przylądek "Cape Henrietta Maria" w Zatoce Hudsona, w północnej części Ontario został nazwany na jej cześć.

</doc>
<doc id="563769" url="https://pl.wikipedia.org/wiki?curid=563769" title="Dynia zwyczajna">
Dynia zwyczajna

Dynia zwyczajna ("Cucurbita pepo" L.) – gatunek rośliny jednorocznej z rodziny dyniowatych. Pochodzi z Ameryki Środkowej i południowych stanów USA. W Polsce jest uprawiana, czasami (rzadko) przejściowo dziczeje (efemerofit).
Systematyka.
Zbigniew Podbielkowski dzieli odmiany dyni zwyczajnej na następujące grupy:
Zastosowanie.
W surowym owocu znajdują się znaczne ilości β-karotenu (2,974 mg na 100 g) oraz witaminy A (0,496 mg).
Uprawa.
Uprawiana jest z nasion. Roślina światłolubna i ciepłolubna (optymalna dla niej temp. to +25 °C), o bardzo dużym zapotrzebowaniu na wodę. Jeśli jest intensywnie nawożona, rośnie nawet na jałowych piaskach. W dobrych warunkach rozpoczyna kwitnienie po 40-60 dniach od zasiewu.

</doc>
<doc id="563770" url="https://pl.wikipedia.org/wiki?curid=563770" title="Wikitekst">
Wikitekst

Wikitext Markup Language lub składnia wiki to język formatowania, który jest uproszczoną alternatywą języka HTML i używany jest do pisania stron wiki. Wikitekst to tekst napisany w tym języku.
Nie ma głównego standardu opisującego składnię wikitekstu. Struktura języka, jego możliwości i słowa kluczowe również zależne są od odpowiedniego oprogramowania wiki, użytego na danej stronie internetowej. Na przykład wszystkie odmiany wikitekstu posiadają prostą metodę linkowania do innych stron w obrębie serwisu, lecz istnieją różne składnie tych linków. Wiele stron wiki, głównie starszych, używa CamelCase, aby oznaczyć słowa, które mają zostać automatycznie linkowane. W wielu obecnych wiki (na przykład w Wikipedii i innych wiki opartych na MediaWiki) ten pomysł został wyparty przez inne – prostsze – metody, jak na przykład linkowanie dzięki podwójnym nawiasom kwadratowym (…) oraz użycie odpowiednich przestrzeni nazw.
MediaWiki, oprogramowanie, na którym oparta jest Wikipedia, zawiera składnię wiki, która pozwala na osadzenie wielu często używanych tagów języka HTML, lecz składnia używana jest w celu zwiększenia prostoty i przejrzystości danego hasła oraz umożliwienia łatwiejszej edycji użytkownikom nieznającym języka HTML.

</doc>
<doc id="563771" url="https://pl.wikipedia.org/wiki?curid=563771" title="Dynia piżmowa">
Dynia piżmowa

Dynia piżmowa ("Cucurbita moschata" Duchesne) – gatunek rośliny jednorocznej z rodziny dyniowatych ("Cucurbitaceae"), pochodzący z Ameryki Środkowej.
Odmiany uprawne.
Wyhodowano m.in. następujące odmiany uprawne: 'Butternut', 'Butternut Rugosa' (odmiana włoska), 'Kurinishiki' (japońska), 'Muscade de Provence' lub 'Musquée de Provence' (francuska), 'Muskatna' (bułgarska), 'Triple Treat', 'Waltham Butternut'.
Uprawa.
Jak wszystkie dynie wymaga dużo światła, ciepła (optymalna temperatura to 25 °C) i wody. Uprawiana jest z nasion. Aby nie gniła, należy ją uprawiać na wysokich podporach, tak, by pędy i owoce nie leżały na ziemi.

</doc>
<doc id="563772" url="https://pl.wikipedia.org/wiki?curid=563772" title="Earache Records">
Earache Records

Earache Records – niezależna wytwórnia płytowa powstała w połowie lat 80. XX wieku z inicjatywy Digby "Dig" Persona.
Główne siedziby Earache zlokalizowano w Nottingham w Wielkiej Brytanii oraz w Nowym Jorku w USA. Działalność Persona znana jest m.in. z wpływu jaki wywarł na rozwój gatunków grindcore oraz death metal, promując wczesne wydawnictwa stylu w latach 1986-1993. Pierwszym znaczącym wydawnictwem był album "Scum" grup Napalm Death z 1986 roku, ponadto wytwórnia wydaje albumy takich grup jak: Akercocke, At the Gates, The Berzerker, Brutal Truth, Bolt Thrower, Carcass, Cathedral, Decapitated, Deicide, Entombed, Godflesh, (projekt) Grindcrusher, Hate Eternal, Massacre, Morbid Angel, Mortiis, Napalm Death, Pitch Shifter, Terrorizer oraz Vader.

</doc>
<doc id="563777" url="https://pl.wikipedia.org/wiki?curid=563777" title="VI Liceum Ogólnokształcące im. Jana i Jędrzeja Śniadeckich w Bydgoszczy">
VI Liceum Ogólnokształcące im. Jana i Jędrzeja Śniadeckich w Bydgoszczy



</doc>
<doc id="563779" url="https://pl.wikipedia.org/wiki?curid=563779" title="Dziewanna wielkokwiatowa">
Dziewanna wielkokwiatowa

Dziewanna wielkokwiatowa ("Verbascum densiflorum" Bertol.) – gatunek rośliny z rodziny trędownikowatych ("Scrophulariaceae"). Występuje w południowej i środkowej Europie oraz w Turcji i części Kaukazu. W Polsce jest dość pospolity.
Biologia i ekologia.
Roślina dwuletnia, hemikryptofit. W pierwszym roku wytwarza jedynie rozetę liści przyziemnych, w drugim natomiast łodygę z liśćmi, kwiatami i owocami. Kwiaty przedsłupne lub równoczesne, zapylane przez błonkówki i muchówki. Kwitnie od lipca do września. Siedliska ruderalne, słoneczne wzgórza, kamieńce nadrzeczne, poręby. Głównie na glebach piaszczystych i kamienistych. W klasyfikacji zbiorowisk roślinnych gatunek charakterystyczny dla SAll. "Onopordenion", Ass. "Onopordetum acanthii".
Zmienność.
Tworzy mieszańce z dziewanną firletkową ("V. x ramigerum" Link.), dz. pospolitą ("V. x adulterinum" Koch.), dz. kutnerowatą i innymi.
Uprawa.
Uprawiana jako roślina ozdobna. Nadaje się na rabaty. Strefy mrozoodporności 5-10, źle toleruje mokre zimy. Wymaga słonecznego lub nieco tylko zacienionego stanowiska i przepuszczalnych gleb. Rozmnaża się przez nasiona wysiewane wiosną lub późnym latem (zaraz po zbiorze). Można też późną jesienią dzielić rozrośnięte kępy.

</doc>
<doc id="563780" url="https://pl.wikipedia.org/wiki?curid=563780" title="Gérard Brach">
Gérard Brach

Gérard Brach (ur. 23 lipca 1927, zm. 9 września 2006 w Paryżu) – francuski scenarzysta filmowy. Przez wiele lat współpracował z Romanem Polańskim, pisząc scenariusze do takich filmów jak "Wstręt", "Lokator", "Frantic" czy "Gorzkie gody". W latach 1970 i 1971 wyreżyserował filmy "Dom" i "Statek na trawie".
Został wyróżniony nagrodą BAFTA (1988) za najlepszy scenariusz adaptowany do filmu "Jean de Florette". Był dwukrotnie nominowany do Cezarów.
Przyczyną jego śmierci była choroba nowotworowa.

</doc>
<doc id="563781" url="https://pl.wikipedia.org/wiki?curid=563781" title="Bucharska Ludowa Republika Radziecka">
Bucharska Ludowa Republika Radziecka

Bucharska Ludowa Republika Radziecka – istniejące w latach 1920–1925 państwo satelickie Związku Radzieckiego.
2 września 1920 r. Emirat Buchary został zajęty przez Armię Czerwoną, oficjalnie przychodzącą z pomocą bucharskim komunistom, którzy domagali się obalenia emira. Po czterech dniach walk zajęto Bucharę. Emir uciekł do Afganistanu, zaś w państwie władzę przejął rząd ludowy.
8 października 1920 r. proklamowano Bucharską Ludową Republikę Radziecką. W odpowiedzi na to wybuchła antykomunistyczna rewolta. Do 1922 r. domagający się powrotu emira powstańcy zajęli większą część kraju.
19 września 1924 r. nazwę republiki zmieniono na Bucharska Socjalistyczna Republika Radziecka. 27 listopada 1924 r. rząd Bucharskiej SRR podjął decyzję o likwidacji państwa i włączeniu jego obszaru do ZSRR. 17 lutego 1925 r. Bucharska SRR weszła w skład Uzbeckiej SRR.

</doc>
<doc id="563782" url="https://pl.wikipedia.org/wiki?curid=563782" title="Bitwa morska pod Portland">
Bitwa morska pod Portland

Bitwa morska pod Portland (zwana także bitwą trzydniową) – starcie zbrojne, które miało miejsce w dniach od 10 do 12 marca 1653 (28 lutego – 2 marca według kalendarza juliańskiego) podczas wojny angielsko-holenderskiej (1652–1654).
Flota angielska dowodzona przez Roberta Blake'a została zaatakowana przez flotę holenderską dowodzoną przez admirała-porucznika M. Trompa eskortującego statki handlowe przez kanał La Manche. Bitwa, stoczona pomiędzy wysepką Portland a przylądkiem Gris Nez, nie rozstrzygnęła, która ze stron będzie panować na kanale La Manche. Dopiero bitwa w zatoce Gabbard pozwoliła Anglikom zablokować holenderskie wybrzeże aż do bitwy pod Scheveningen, w której zginął od kuli muszkietowej słynny admirał Maarten Tromp.
Tło bitwy.
Przyczyny wojny.
Wojna angielsko-holenderska spowodowana została tarciem pomiędzy dwoma morskimi potęgami tego stulecia, walczącymi o strategiczną supremację nad trasami światowego handlu. Anglia i Holandia zawsze były naturalnymi sojusznikami przeciwko Habsburgom, jak stwierdziła angielska Rada Stanu ("Council of State") za panowania króla Karola II. Król Karol I był absolutnie przekonany, że niemożliwe są takie warunki, w których miałoby kiedykolwiek dojść do wojny pomiędzy Anglią i Holandią a gdyby on sam chciał taką wojnę prowadzić, nie dostałby od parlamentu ani grosza.
Jednak, powstanie angielskiego Parlamentu pod wodzą Olivera Cromwella doprowadziło do znacznego pogorszenia stosunków dyplomatycznych pomiędzy obu krajami a to z takiego powodu, że stadhouder Holandii Fryderyk Henryk Orański finansowo wspierał angielskich rojalistów. Podczas angielskiej wojny domowej Holandia wykorzystała wewnętrzne problemy swych sąsiadów i w ogromnym stopniu rozszerzyła swoją morską obecność we wszystkich morskich portach i na wszystkich trasach handlowych świata, w szczególności zwalczając angielską dominację w koloniach. Cromwell nie atakował Holandii, konsolidując na razie władzę w samej Anglii.
Ta sytuacja zmieniła się ostatecznie, gdy armie Parlamentu rozgromiły Rojalistów w bitwie pod Worcester, skutecznie kończąc wojnę domową w Anglii. Gdy Cromwell miał już pełnię władzy, parlament przegłosował w 1651 Akt Nawigacyjny, głoszący, że wszystkie artykuły przeznaczone do angielskich portów mają być przewożone przez angielskie statki. Był to wielki cios wymierzony handlowi morskiemu Holandii, gdyż w ten sposób Holendrzy zostali odcięci od wszystkich angielskich kolonii w Ameryce i gdzie indziej. Następnie Parlament wydał rozkaz zezwalający angielskim kaprom i okrętom konfiskować przewożone przez statki holenderskie towary, co nazwano odzyskiwaniem strat spowodowanych przez wszędobylskich Holendrów.
W końcu angielski parlament zaczął wymuszać swoje panowanie nad tzw. "Brytyjskimi Morzami", co oznaczało dominację angielskiej marynarki wojennej od Morza Północnego po przylądek Finisterre. Słowa angielskiego parlamentu zostały przekształcone w czyny, gdy admirał George Ayscue uznał Barbados za część Wielkiej Brytanii i zagarnął 27 znajdujących się tam holenderskich statków handlowych.
Wojna.
Holenderska reakcja była podzielona: umiarkowane Stany Holenderskie ("Staten van Holland en West-Friesland") próbowały negocjować z Anglią; gdy negocjacje zakończyły się niepowodzeniem Stany Generalne przegłosowały rezolucję potrajającą stan liczebny holenderskiej floty wojennej w celu ochrony holenderskich interesów na wszystkich morzach świata. Naczelne dowództwo floty powierzono admirałowi M. Trompowi, który zwyciężył szóstą i ostatnią hiszpańską armadę w bitwie pod Downs 31 października 1639. W tym samym roku Holandia podpisała traktat z Danią mający na celu zwalczanie angielskiego handlu morskiego. Wojna ostatecznie wybuchła po starciu admirałów Roberta Blake'a i Maartena Trompa w maju 1652 w bitwie pod Dover.
Po bitwie pod Plymouth, Elbą i Kentish Knock nastąpiła seria mniejszych potyczek. Obie floty spotkały się pierwszy raz w głównej bitwie pod Dungeness, w listopadzie 1652. Bitwa ta okazała się ciężką porażką Anglii, zmuszając Anglików do przemyślenia swojej morskiej strategii, doprowadzając Admiralicję do opracowania taktyki walk na morzu odpowiedniej dla aktualnych czasów. Biorąc przykład z Holendrów Anglicy zreorganizowali swoją flotę i dla większej taktycznej kontroli podzielili ją na eskadry. Taktyka tzw. linii bojowej stała się kluczowym angielskim sposobem rozgrywania walk na morzu aż do końca drugiej wojny światowej. Obie floty spotkały się ponownie koło wysepki Portland.
Pierwszy dzień.
Podczas pierwszych dni lutego 1653 Maarten Tromp (75 okrętów) eskortował konwój holenderskich statków handlowych przez kanał La Manche i dostarczył je bezpiecznie na Ocean Atlantycki. Wracając zakotwiczył w La Rochelle w celu dokonania napraw i odnowienia zapasów. Zgodnie z otrzymanymi rozkazami oczekiwał na powrót statków handlowych z Atlantyku. Dnia 20 lutego próbował konwojować 152 statki handlowe, ale musiał się cofnąć do portu z powodu silnych wiatrów i mocno wzburzonego morza. 24 lutego Tromp w końcu ruszył w morze, cztery dni później wkraczając w okolicę wysepki Portland, gdzie natknął się na flotę Blake'a (70 okrętów liniowych, większych i lepszych niż holenderskie) probującą odciąć mu drogę. Wódz holenderski podzielił swoją flotę na trzy eskadry - sam dowodził w centrum, a ariergarda i awangarda dowodzone były przez admirała Ruytera i admirała Everlsena. Admirał Robert Blake również podzielił swoją flotę na trzy eskadry - ariegrarda i awangarda dowodzone przez admirała Penna i admirała Monka. Eskadrą w centrum dowodził sam Blake.
Admirał Tromp wykorzystując sprzyjający wiatr dał sygnał do ogólnego natarcia na angielskie okręty. Okręt flagowy Trompa "Brederode", natknął się na okręt flagowy Blake'a "Triumph", z miejsca oddając salwę burtową z niewielkiego dystansu. Odwróciwszy się bez odpowiedzi angielskich kanonierów, oddał drugą salwę burtową, a po następnym obrocie poszła trzecia salwa. Blake następnie odpłynął i zdecydował się walczyć na długi dystans. Holenderski komodor De Ruyter mógł zaatakować ariergardę i uderzył na największy okręt floty angielskiej "Prosperity", kończąc próbą abordażu, która z miejsca została odparta przez załogę angielskiego okrętu. Druga próba abordażu zmusiła jednak "Prosperity" do kapitulacji.
Blake znalazł się w ciężkiej sytuacji, jednak posiadając okręty o większej sile ognia zdołał się obronić i przejść do kontrnatarcia. Okręty stosując przestarzałą taktykę wymieszały się, a dowódcy praktycznie przestali dowodzić swoimi flotami. Wywiązała się zażarta walka, polegająca na wielu starciach pomiędzy pojedynczymi jednostkami i małymi eskadrami, w której zaczęli górować Anglicy. Widząc przewagę przeciwnika, admirał Tromp nakazał odwrót swoich okrętów.
Wkrótce po tym Blake wysłał eskadrę fregat w celu przechwycenia grupy holenderskich statków handlowych znajdujących się koło La Rochelle. Tromp natychmiast odpowiedział przez wysłanie swoich własnych okrętów w celu przechwycenia Anglików. Nadchodząca noc zakończyła zmagania.
Pierwszego dnia bitwy Anglicy stracili tylko jeden okręt, ale wiele zostało uszkodzonych. Osiągnęli zwycięstwo taktyczne, lecz nie osiągnęli najważniejszego celu – nie przechwycili i nie zniszczyli statków handlowych. Holendrzy stracili pięć okrętów, a więc taktycznie bitwę przegrali, jednak osiągnęli zamierzony rezultat doprowadzenia bezpiecznie konwoju do miejsca przeznaczenia. Po bitwie obaj dowódcy przypisywali sobie zwycięstwo i obaj doszli do wniosku, że taktyka "roju" jest przestarzała, a walkę na morzu trzeba prowadzić w zwięzłym szyku liniowym zwanym "torowym".
Drugi dzień.
Następnego dnia Anglicy pierwsi zaczęli, wykorzystując korzystny dla siebie wiatr. Jednak pięć prób złamania holenderskiej linii bojowej nie przyniosło skutku. Dzień jednak był dla Anglików pomyślny – fregaty Blake'a przechwyciły 12 holenderskich statków handlowych, które wbrew wyraźnym rozkazom Trompa usiłowały uciec. Po drugim dniu bitwy sytuacja Holendrów nie przedstawiała się różowo, gdyż większość z ich okrętów miało proch na wykończeniu i nigdzie nie było źródła, skąd można by ten zapas uzupełnić.
Trzeci dzień.
Trzeci dzień bitwy skończył się tak samo, czyli brakiem powodzenia w przełamaniu holenderskiej linii bojowej. Kilku holenderskich kapitanów próbowało uciec, gdy wykończyła im się amunicja, lecz Tromp przerwał ich ucieczkę kilkoma strzałami w poprzek ich okrętów. Bitwa zakończyła się jeszcze za dnia, gdyż Blake wycofał się. Najbardziej prawdopodobną przyczyną miała być rana, jaką Blake otrzymał tego dnia w udo. Czwartego dnia Anglicy próbowali wznowić bitwę, lecz okazało się, że na morzu nie ma holenderskich okrętów. Tromp poprowadził swą flotę wzdłuż wybrzeża, zostawiając 8 okrętów i 50 statków handlowych z tyłu. Nie mając już amunicji naraziłby się na pewną klęskę. Anglicy przejęli pozostawione handlowce, a strzegące ich 8 okrętów uszły do portów macierzystych.
Po bitwie.
Holendrzy stracili 8–12 okrętów oraz 40-50 statków handlowych, mimo to większość floty handlowej udało się Trompowi przemycić na Atlantyk. Anglicy stracili 1–3 okrętów.
Bitwa pod Portland przywróciła angielską dominację nad kanałem La Manche. Okazało się, że przyjęcie liniowej taktyki sprawiło, że Holendrzy nie mieli czym zrekompensować ognia potężniejszych okrętów angielskich. Ostatecznie skłoniło to Stany Generalne do podjęcia decyzji o budowie większych okrętów, które byłyby w stanie nawiązać walkę z wielkimi okrętami angielskimi. Rozpaczliwą próbą przetarcia drogi dla holenderskiej floty handlowej była bitwa w zatoce Gabbard, gdzie niedostatecznie wyekwipowana flota holenderska ponownie zmierzyła się z flotą angielską.

</doc>
<doc id="563784" url="https://pl.wikipedia.org/wiki?curid=563784" title="Farbownik lekarski">
Farbownik lekarski

Farbownik lekarski ("Anchusa officinalis" L.) – gatunek rośliny z rodziny ogórecznikowatych. Potocznie funkcjonują także nazwy: wołowe ziele, wołowy język, czerwieniec.
Rozmieszczenie geograficzne.
Pochodzi ze strefy umiarkowanej Europy oraz Turcji. Rozprzestrzenił się jednak po świecie i obecnie występuje w całej niemal Europie (brak go w Anglii i Islandii), w Ameryce Północnej na znacznych obszarach USA i Kanady, w Rosji, Japonii oraz w niektórych krajach Ameryki Środkowej, Południowej i Afryki. W Polsce na niżu i pogórzu występuje pospolicie. Uważany był za apofit, jednak obecnie przypuszcza się, że raczej jest archeofitem. 

</doc>
<doc id="563789" url="https://pl.wikipedia.org/wiki?curid=563789" title="Goofy">
Goofy

Goofy (w Gazetce Miki jako Hipolit Warkot) – postać fikcyjna, wyglądem przypominająca antropomorficznego psa, z filmów i seriali wytwórni Disney. Imię w dosłownym tłumaczeniu: Głupkowaty.
Jego przyjaciółmi są Myszka Miki i Kaczor Donald (w komiksach rzadko go spotyka), z którymi wystąpił w wielu filmach. Goofy jest zawsze chętny do pomocy, ale naiwny i fajtłapowaty (choć zdarza mu się zabłysnąć inteligencją). Jego pierwszy występ miał miejsce w 1932 roku w kreskówce "Rewia Myszki Miki", gdzie pierwotnie nazywał się Dippy Dawg. Oprócz licznych krótkometrażówek Goofy wystąpił w serialu "Goofy i inni" oraz w kinowym przeboju "Goofy na wakacjach" i drugim filmie "Goofy w college’u". Jest mnóstwo filmów z serii Disneya, w których możemy oglądać przygody Goofy’ego i jego przyjaciół. W polskiej wersji Goofy’emu głosu użycza Krzysztof Tyniec, chociaż wcześniej dubbingował go również Mariusz Czajka.
Wygląd.
Goofy jest antropomorficznym psem. Ma czarną skórę i jasny pysk, długie wiszące uszy, duże oczy o małych czarnych źrenicach. Ubrany jest w pomarańczowy (w filmach) lub czerwony (w komiksach) golf, czarną kamizelkę i niebieskie spodnie. Na rękach zawsze ma białe rękawiczki, a na głowie zielony (w filmach) lub niebieski (w komiksach) kapelusik. Porusza się żwawym krokiem i zawsze ma wilczy apetyt. Jego wygląd nie uległ zbyt wielkim zmianom od czasu premiery.
Rodzina.
Rodzina Goofy’ego jest bardzo duża, lecz mało znana czytelnikom komiksów. Wielokrotnie Goofy odkrywał na swoim strychu wynalazki i przedmioty swoich przodków – był to m.in. latający dywan, stary zegarek czy parasol przenoszący do świata alternatywnego. W filmach i w serialu występuje syn Goofy’ego – Max (w kreskówkach występował Goofy Junior – pierwowzór Maxa). W komiksach natomiast występuje jego siostrzeniec Gilbert, bardziej podobny do Goofy’ego niż Max. Znani są też: praprawujek James Guf 001 (Twardziel), prapraprawujek Gufivarius, babcia Goofiego – Goofonia, wujkowie Goofomir, Gufus Chip, Gufoniusz, Gufold, Gufon Łazik i Gufek (Gufunga), ciocia Genogufa oraz kuzyni Gufon Gapa (ze strony ciotki), Twin Goofs, Indiana Goofs, Goofinsky, O’Goof, Guferfield, Goofinson oraz McGoofon. W kreskówkach i komiksach z roku 1950 nazywa się George G. Geef i przedstawiały go jako głowę rodziny, pojawiała się również jego żona (jej imię nie jest znane; nigdy jej twarz nie była widoczna), która później zmarła lub zginęła w nieznanych okolicznościach. W późniejszych serialach, filmach i obecnych komiksach Goofy jest więc przestawiany jako wdowiec.
Lista kreskówek w wersji solo.
Rok 1939:
1. Goofy i Wilbur ("Goofy and Wilbur")
Rok 1940:
2. Szybowiec Goofy’ego ("Goofy’s Glider")
Rok 1941:
3. Pogromca kufra ("Baggage Buster")
4. Sztuka jazdy na nartach ("The Art of Skiing")
5. Sztuka samoobrony ("The Art of Self Defense")
6. Jak jeździć konno ("How to Ride a Horse")
Rok 1942:
7. Jak grać w baseball ("How to Play Baseball")
8. Mistrz olimpijski ("The Olympic Champ")
9. Nauka pływania ("How to Swim")
10. Jak łowić ryby ("How to Fish")
Rok 1943:
11. Gaucho ("El Gaucho Goofy") – fragment z filmu "Saludos Amigos"
12. Victory Vehicles
Rok 1944:
13. How to Be a Sailor
14. Jak grać w golfa ("How to Play Golf")
15. Jak grać w futbol amerykański ("How to Play Football")
Rok 1945:
16. Nie drażnić tygrysa ("Tiger Trouble")
17. Dziennik z Afryki ("African Diary")
18. Albo do Kalifornii, albo do nikąd ("Californy’er Bust")
19. Zabójczy hokej ("Hockey Homicide")
Rok 1946:
20. Dzień dla rycerza ("A Knight for a Day")
21. Podwójne kozłowanie ("Double Dribble")
Rok 1947:
22. Nieudane polowanie ("Foul Hunting")
Rok 1948:
23. Bomba w górę ("They’re Off")
24. Wielkie mycie ("The Big Wash")
Rok 1949:
25. Rakieta tenisowa ("Tennis Racquet")
26. Trening Goofy’ego ("Goofy Gymnastics")
Rok 1950:
27. Szaleństwo motoryzacji ("Motor Mania")
28. Tak trzymaj ("Hold That Pose")
Rok 1951:
29. Lew i hamak ("Lion Down")
30. Własnoręcznie zbudowany dom ("Home Made Home")
31. Wojna z wirusem ("Cold War")
32. Od jutra dieta ("Tomorrow We Diet!")
33. Jak szybko zbić forsę ("Get Rich Quick")
34. Ojcowie to też ludzie ("Fathers Are People")
35. Rzuć palenie ("No Smoking")
Rok 1952:
36. Lew tatusia ("Father’s Lion")
37. Witaj Aloha ("Hello, Aloha")
38. Najlepszy przyjaciel człowieka ("Man’s Best Friend")
39. Szeryf Goofy ("Two Gun Goofy")
40. Nauczyciele to też ludzie ("Teachers Are People")
41. Wymarzony urlop ("Two Weeks Vacation")
42. Jak zostać detektywem ("How to Be a Detective")
Rok 1953:
43. Wolny dzień taty ("Father’s Day Off")
44. Weź byka za rogi ("For Whom the Bulls Toil")
45. Weekend taty ("Father’s Week-End")
46. Jak tańczyć ("How to Dance")
47. Jak spać ("How to Sleep")
Rok 1961:
48. Zapaleni wodniacy ("Aquamania")
Rok 1965:
49. Autostradofobia ("Freewayphobia")
50. Goofy’s Freeway Troubles – ostatnia kreskówka z Goofym ze złotej ery
Rok 2007:
51. Jak podłączyć kino domowe ("How to Hook Up Your Home Theater") – najnowsza kreskówka z Goofym
Rok 2011:
52. Checkin’ In With Goofy – kreskówka dostępna tylko w Internecie, czyli webtoon reklamowy

</doc>
<doc id="563790" url="https://pl.wikipedia.org/wiki?curid=563790" title="Melinda Clarke">
Melinda Clarke

Melinda Clarke (ur. 24 kwietnia 1969 w Dana Point w stanie Kalifornia) – amerykańska aktorka znana zarówno z telewizji jak i produkcji niezależnych.

</doc>
<doc id="563791" url="https://pl.wikipedia.org/wiki?curid=563791" title="Horror vacui">
Horror vacui

Horror vacui (łac. „lęk przed pustką”) – dwojakiego znaczenia pojęcie stosowane:

</doc>
<doc id="563792" url="https://pl.wikipedia.org/wiki?curid=563792" title="Fasola zwyczajna">
Fasola zwyczajna



</doc>
<doc id="563793" url="https://pl.wikipedia.org/wiki?curid=563793" title="Gildas">
Gildas

Gildas – imię męskie pochodzenia celtyckiego, wywodzące się od "Gilla-das", o znaczeniu „sługa Pana”. Jego patronem jest św. Gildas Mędrzec, opat (VI wiek).
Gildas imieniny obchodzi 29 stycznia.
Znane osoby noszące to imię:

</doc>
<doc id="563794" url="https://pl.wikipedia.org/wiki?curid=563794" title="Głowienka pospolita">
Głowienka pospolita

Głowienka pospolita ("Prunella vulgaris" L.) – gatunek rośliny wieloletniej z rodziny jasnotowatych ("Lamiaceae" Lindl.). Jest szeroko rozprzestrzeniona na półkuli północnej. Występuje w Afryce Północnej, Europie, Ameryce Północnej i w Azji. W Polsce należy do pospolitych roślin.
Biologia i ekologia.
Bylina, hemikryptofit. Siedlisko: przydroża, łąki, obrzeża lasów. W ogrodach bywa chwastem. W górach występuje po regiel dolny. Roślina miododajna, nektar znajduje się na dnie kwiatowym, u nasady słupka. Kwitnie od maja do października. Kwiaty równoczesne, zapylenie krzyżowe przy pomocy owadów, możliwe jest też samozapylenie. Zdarzają się kwiaty żeńskie. Nasiona są roznoszone przez wodę (hydrochoria). W rozsiewaniu nasion uczestniczą również zwierzęta – zjadają roślinę wraz z owocami, a nasiona niestrawione przechodzą przez ich układ pokarmowy (endozoochoria). W klasyfikacji zbiorowisk roślinnych gatunek charakterystyczny dla Cl. "Molinio-Arrhenatheretea". 
Zmienność.
Tworzy mieszańce z głowienką kremową i głowienką wielkokwiatową.

</doc>
<doc id="563796" url="https://pl.wikipedia.org/wiki?curid=563796" title="Headbangers Ball">
Headbangers Ball

Headbangers Ball – program telewizyjny, prezentujący muzykę w gatunku heavy metal, obecnie nadawany przez amerykańską stację telewizyjną MTV2. Pierwsza emisja miała miejsce 18 kwietnia 1987 roku prezentując heavy metal oraz hard rock w późnych godzinach nocnych. "The Ball", jak powszechnie zwykło się mówić o programie, został wprowadzony na antenę w zastępstwie "Heavy Metal Mania" (emitowany od 1985 roku).
Headbangers Ball zaliczany jest do grona najpopularniejszych emisji w historii MTV, prezentując w latach 80. XX wieku odmienną od dominującej w owym czasie stylistyki hair metal. Na przestrzeni lat gościnnie w programie wystąpili (w cyklu podróże) muzycy takich grup jak Alice in Chains, Megadeth, Danzig czy Van Halen.
Program emitowano nieprzerwanie do 1995 roku, kiedy to władze MTV zrezygnowały z emisji programu, ostatecznie z anteny usunięty został w 1996 roku. W miejsce "Ball" pojawiły się inne programy, np. "Superock", prezentujący jednak popularne odmiany rocka. W 2003 roku przywrócono emisję programu, który do 2007 roku prowadził znany z występów w grupie muzycznej Hatebreed wokalista Jamey Jasta. Od 2011 roku program prowadzi Jose Mangin.

</doc>
<doc id="563797" url="https://pl.wikipedia.org/wiki?curid=563797" title="Józef Czyrek">
Józef Czyrek

Józef Czyrek (ur. 20 lipca 1928 w Białobrzegach, zm. 3 czerwca 2013 w Grodzisku Mazowieckim) – polski ekonomista, działacz komunistyczny, państwowy i ruchu ludowego, minister spraw zagranicznych od 24 sierpnia 1980 do 21 lipca 1982, członek Biura Politycznego KC PZPR w latach 1981–1989, poseł na Sejm PRL IX kadencji. W latach 1989–1990 minister stanu w Kancelarii Prezydenta.
Życiorys.
Syn Bronisława i Wiktorii. Absolwent Studium Spółdzielczego Wydziału Rolno-Leśnego Uniwersytetu Jagiellońskiego (1950). W latach 1949–1950 młodszy asystent na Uniwersytecie Jagiellońskim, następnie asystent w Katedrze Ekonomii Politycznej Wyższej Szkoły Ekonomicznej w Krakowie. Od 1952 pracownik Ministerstwa Spraw Zagranicznych. II sekretarz Polskiej Misji Wojskowej w Niemczech (1952–1957), naczelnik Wydziału Niemieckiego (1957–1960), wicedyrektor Departamentu Krajów Europy Środkowej, następnie Departamentu Krajów Socjalistycznych (1960–1962), radca Ambasady PRL w Belgradzie (1962–1968), dyrektor Departamentu Studiów i Programowania (1968–1971), w latach 1971–1980 podsekretarz stanu w MSZ, od 24 sierpnia 1980 do 21 lipca 1982 minister spraw zagranicznych.
Należał do Związku Młodzieży Wiejskiej RP „Wici”, Związku Akademickiego Młodzieży Polskiej i Związku Młodzieży Polskiej (1949–1956). W latach 1948–1949 był członkiem Stronnictwa Ludowego, od 1949 do 1952 Zjednoczonego Stronnictwa Ludowego. Kariera polityczna w latach 1955–1990 związana z Polską Zjednoczoną Partią Robotniczą. W latach 1971–1980 zastępca członka, a od 1980 członek Komitetu Centralnego PZPR. Od lipca 1981 do lipca 1989 członek Biura Politycznego i sekretarz KC PZPR. Od listopada 1982 do lipca 1986 jako sekretarz KC PZPR odpowiadał m.in. za oświatę. W kierownictwie PZPR odpowiadał także za politykę międzynarodową. W latach 1985–1989 poseł na Sejm PRL IX kadencji i przewodniczący Sejmowej Komisji Spraw Zagranicznych. Po X Zjeździe PZPR (1986) został powołany na przewodniczącego Rady Redakcyjnej organu teoretycznego i politycznego KC PZPR „Nowe Drogi”.
W 1983 wybrany na wiceprzewodniczącego Krajowej Rady Towarzystwa Przyjaźni Polsko-Radzieckiej. Członek prezydium Tymczasowej Rady Krajowej Patriotycznego Ruchu Odrodzenia Narodowego w 1982, członek Rady Krajowej PRON w 1983. W latach 1983–1989 wiceprzewodniczący prezydium Komitetu Wykonawczego Rady Krajowej PRON. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
Od sierpnia 1989 do grudnia 1990 minister stanu w Kancelarii Prezydenta PRL/RP (za kadencji Wojciecha Jaruzelskiego).
W grudniu 1990 wycofał się z życia politycznego.
Pochowany 10 czerwca 2013 na Cmentarzu Wojskowym na Powązkach w Warszawie (kwatera 3A tuje-2-23). W pogrzebie uczestniczył przedstawiciel Sojuszu Lewicy Demokratycznej, poseł Tadeusz Iwiński. Przemówienie pożegnalne wygłosił były wicepremier Józef Tejchma. Odczytano również list kondolencyjny przesłany przez nieobecnego gen. Wojciecha Jaruzelskiego.
Życie prywatne.
Mieszkał w Warszawie. Żonaty z Haliną Czyrek (1924–1995). Małżeństwo miało syna.

</doc>
<doc id="563800" url="https://pl.wikipedia.org/wiki?curid=563800" title="John Felton">
John Felton

John Felton (ur. ok. 1595, zm. 28 października 1628) – porucznik marynarki angielskiej, fanatyczny purytanin, który zasztyletował 23 sierpnia 1628 w Portsmouth George’a Villiersa, pierwszego księcia Buckingham, faworyta króla Karola I.
Felton prawdopodobnie uważał, że zły stan angielskiej marynarki nie poprawi się, dopóki będzie żył Buckingham. Specjalna rada, która przesłuchiwała Feltona po dokonanym przez niego zabójstwie użyła wielu z ówczesnych tortur, w końcu Feltona powieszono.
Zabójstwo dokonane przez Feltona opisał Alexandre Dumas w swojej powieści "Trzej muszkieterowie".

</doc>
<doc id="563802" url="https://pl.wikipedia.org/wiki?curid=563802" title="Sulpicja">
Sulpicja

Sulpicja – imię żeńskie pochodzenia łacińskiego. 
Imieniny przypadają w dniu 17 stycznia i 29 stycznia.
Znane postacie noszące to imię:
Męski odpowiednik: Sulpicjusz.

</doc>
<doc id="563803" url="https://pl.wikipedia.org/wiki?curid=563803" title="Gryka zwyczajna">
Gryka zwyczajna

Gryka zwyczajna ("Fagopyrum esculentum" Moench) – gatunek rośliny z rodziny rdestowatych. Występuje w klimacie umiarkowanym. Pochodzi ze wschodniej i środkowej Azji. W Polsce jest gatunkiem uprawianym, czasami przejściowo dziczejącym (efemerofit, archeofit).
Biologia i ekologia.
Roślina jednoroczna. Kwitnie od lipca do sierpnia, jest obcopylna. Najważniejsi zapylacze to pszczoły i muchówki.
Zastosowanie.
Sztuka kulinarna.
Z ziaren gryki zwyczajnej wytwarza się następujące półprodukty spożywcze:
W kuchni polskiej wykorzystuje się głównie kaszę gryczaną, rzadziej mąkę. W Indiach traktowana jest jako zboże chlebowe, w Chinach i Japonii mąka gryczana jest podstawową mąką lub dodatkiem do produkcji makaronów. Ze skrobi gryczanej przyrządza się memilmuk – odmianę muk (koreańska potrawa o galaretowatej konsystencji). We Francji mąka gryczana stanowi podstawowy składnik tradycyjnych naleśników bretońskich ("Galettes"). 
Roślina paszowa.
Odpady z przerobu „ziarna” (łuski i pył) są cennym dodatkiem do pasz. Plewy i słoma wartością pokarmową zbliżone są do zbóż jarych, ale nie wolno ich używać do skarmiania białych zwierząt, u których powoduje tzw. gryczaną wysypkę – ziele gryki zawiera naftodiantron, czynnik powodujący uczulenie na światło (fagopiryzm). Zjadana przez zwierzęta o białej lub pstrej sierści wywołuje u nich pod wpływem słońca zapalenie skóry.
Sadownictwo.
Suche łęty gryczane w czasie spalania wydzielają duże ilości dymu, co wykorzystuje się w sadownictwie do zadymiania kwitnących sadów w okresach wiosennych przymrozków.
Roślina miododajna.
Miód gryczany należy do grupy miodów nektarowych (kwiatowych). Gryka może dać 60–100 kg pożytku z ha. 
Uprawa.
Na świecie najwięcej gryki uprawia się w Rosji, Chinach, na Ukrainie oraz w Stanach Zjednoczonych i Kanadzie, gdzie jest traktowana głównie jako roślina pastewna. W Polsce głównym regionem upraw są okolice Janowa Lubelskiego, szczególnie gmina Godziszów, która jest zagłębiem gryczanym.
 W XIII-XIV wieku jej uprawa rozpowszechniła się na zachód Europy.

</doc>
<doc id="563804" url="https://pl.wikipedia.org/wiki?curid=563804" title="Advanced Dungeons and Dragons">
Advanced Dungeons and Dragons



</doc>
<doc id="563805" url="https://pl.wikipedia.org/wiki?curid=563805" title="Nicky Butt">
Nicky Butt

Nicholas „Nicky” Butt (ur. 21 stycznia 1975 w Manchesterze) – angielski piłkarz grający na pozycji pomocnika.
Życiorys.
Jest wychowankiem Manchesteru United. Swój pierwszy profesjonalny kontrakt podpisał w 1993. Jednak w klubie zadebiutował już rok wcześniej. Z klubem z Old Trafford odnosił największe sukcesy w karierze piłkarskiej. Zdobywał mistrzostwo Anglii (1993, 1994, 1996, 1997, 1999, 2000, 2001, 2003), Puchar Anglii (1996, 1999, 2004), zwyciężył w pamiętnym finale w Lidze Mistrzów w 1999, kiedy to Manchester po dramatycznej końcówce meczu pokonał Bayern Monachium. Wygrał również Puchar Interkontynentalny w tym samym roku. Od 2004 reprezentował barwy klubu Newcastle United. W 2005 był wypożyczony do Birmingham City. Spadł jednak z tym klubem do Football League Championship. Po sezonie wrócił z wypożyczenia do Newcastle United. Po zakończeniu sezonu 2009/2010 Butt zakończył karierę piłkarską. W tym samym roku wznowił ją i przeszedł do South China AA z Hongkongu.
W reprezentacji Anglii grał w 39 meczach. Występował m.in. podczas Mistrzostwa Świata 2002. Został tam uznany przez Pelégo za najlepszego gracza turnieju. Anglia została jednak wyeliminowana w ćwierćfinale przez Brazylię, późniejszego mistrza świata. Butt pojechał również na Mistrzostwa Europy 2004. Jednak nie zagrał tam ani minuty, ponieważ tuż przed turniejem doznał kontuzji.
22 kwietnia 2014 został asystentem Ryana Giggsa, który został pierwszym trenerem Manchesteru United po tym, jak zwolniony został David Moyes.

</doc>
<doc id="563809" url="https://pl.wikipedia.org/wiki?curid=563809" title="William Walker">
William Walker

William Walker (ur. 8 maja 1824, zm. 12 września 1860) – amerykański lekarz, prawnik i najemnik, który zasłynął z kilkukrotnych prób podbicia krajów Ameryki Środkowej w połowie XIX w. Samozwańczy prezydent Nikaragui w latach od 1856 do 1857, został skazany na karę śmierci przez rząd Hondurasu.
Życiorys.
Młodość.
Pochodził z rodziny o szkockich korzeniach. Urodził się w Nashville w Tennessee. Ukończył naukę na uniwersytecie w tym samym mieście, w wieku zaledwie 14 lat. Później podróżował po całej Europie, studiując jednocześnie medycynę na Uniwersytetach w Edynburgu i Heidelbergu. W wieku 19 lat zdobył zawód lekarza na „University of Pennsylvania”. Krótko praktykował w Filadelfii. Następnie udał się do Nowego Orleanu aby studiować tam prawo.
Po krótkim epizodzie jakim była praca w roli prawnika został współredaktorem lokalnej gazety. W 1849 r. przeprowadził się do San Francisco, gdzie pracował jako dziennikarz, uczestniczył tam także w trzech pojedynkach, w których dwukrotnie został ranny. W tym czasie wpadł także na pomysł podbicia na własną rękę rozległych obszarów Ameryki Łacińskiej, gdzie miano by stworzyć od nowa państwa rządzone przez białych i angielskojęzycznych władców.
Republika Dolnej Kalifornii.
15 października 1853 r. z zaledwie 45 ludźmi Walker wyruszył na swoją pierwszą ekspedycję, której celem było podbicie meksykańskiego terytorium – Półwyspu Kalifornijskiego oraz stanu Sonora. Wyprawa zakończyła się sukcesem, zdobyto między innymi La Paz na rzadko zaludnionym Baja California, miasto to stało się stolicą nowo utworzonej republiki o nazwie Republika Dolnej Kalifornii. Prezydentem nowego państwa został oczywiście Walker. Mimo że amerykańscy awanturnicy nigdy nie zdołali wejść w posiadanie Sonory, to wkrótce nazwę republiki zmieniono na Republikę Sonory. Jednak wkrótce problemy z zaopatrzeniem i silny opór rządu meksykańskiego sprawiły, że Walker musiał ratować się ucieczką do USA. Po powrocie wytoczono mu proces o wszczęcie nielegalnego konfliktu zbrojnego. Jednak ze względu na popularność tzw. „wypraw filibustierskich” (tak nazywano ekspedycje zmierzające do podbicia terytoriów poza USA) w południowych i zachodnich stanach został on uniewinniony przez ławę przysięgłych po zaledwie 8 minutach.
Nikaragua.
W tym czasie w Nikaragui rozgorzała wojna domowa, rebelianci wynajęli na swoje usługi m.in. Walkera. Unikając władz federalnych, które usiłowały powstrzymać jego awanturniczą wyprawę, Walker wymknął się z San Francisco 4 maja 1855 r. na żaglowcu. Towarzyszyło mu tylko 57 ludzi, których miało wesprzeć 170 miejscowych żołnierzy oraz dalszych 100 Amerykanów, którzy mieli wylądować później. 1 września jego mała armia pokonała nikaraguańskie siły rządowe pod La Virgen, a miesiąc później wkroczyła do stolicy kraju w Granadzie, obejmując tym samym kontrolę nad całym państwem. Jako wódz naczelny armii Walker sprawował rządy poprzez marionetkowego prezydenta Patricio Rivasa.
Pomimo oczywistego pogwałcenia prawa międzynarodowego przez amerykańskich najemników, prezydent USA Franklin Pierce uznał 20 maja 1856 r. nowy rząd Nikaragui za legalny. Agenci Walkera w tym czasie werbowali dalszych ludzi w Europie i USA na kolejne ekspedycje w celu podbicia reszty krajów środkowoamerykańskich, takich jak Gwatemala, Salwador, Honduras i Kostaryka. Dzięki sprawnie przeprowadzonej akcji werbunkowej, Walkerowi udało się zgromadzić pod swoimi rozkazami około tysiąca najemników, których za darmo przetransportowało przedsiębiorstwo „Accessory Transit Company”, kontrolowane przez Corneliusa Vanderbilta.
W tym czasie główna droga handlowa pomiędzy Nowym Jorkiem a San Francisco prowadziła poprzez południową Nikaraguę. Statki z Nowego Jorku i San Francisco wpływały na rzekę San Juan od strony Atlantyku, a następnie płynęły poprzez znajdujące się tam rozległe jezioro Nikaragua. Później ludzie oraz towary byli transportowani dyliżansami poprzez niewielki pas lądu w pobliżu miasta Rivas aż do osiągnięcia wybrzeża Oceanu Spokojnego, skąd już drogą morską odbywał się transport do San Francisco. Handlowa eksploatacja tej trasy była możliwa dzięki pozwoleniu udzielonemu przedsiębiorstwu Vanderbilta, Accessory Transit Company, przez poprzednią administrację nikaraguańską. Vanderbilt liczył, że dzięki Walkerowi uda mu się ustabilizować sytuację w tym niespokojnym kraju oraz doprowadzić do wybudowania linii kolejowej, łączącej obydwa wybrzeża. Jednak Walker stwierdził, iż firma Vanderbilta narusza poprzednie porozumienia i przyznał prawo do używania drogi handlowej konkurentom Vanderbilta – Charlesowi Morganowi i Corneliusowi Garrisonowi, którzy zaoferowali Walkerowi duże fundusze na wsparcie jego kampanii wojskowej, w zamian za kontrolę nad korytarzem międzyoceanicznym.
Vanderbilt, aby pokrzyżować te plany, naciskał na rząd amerykański, by ten cofnął swe uznanie dla reżimu Walkera. Sąsiedzi Nikaragui byli zaniepokojeni agresywnością amerykańskich najemników. Vanderbilt postanowił pomóc tym państwom sformować i wyszkolić nową armię, którą miała poprowadzić Kostaryka, przedsięwziął także szerokie działania, aby odciąć zaopatrzenie i dopływ nowych ludzi dla Walkera. Zapewniał dezerterom z jego armii darmowy transport z powrotem do USA.
W lipcu 1856 r. Walker obwołał siebie samego prezydentem Nikaragui po przeprowadzeniu pokazowych wyborów, w których nie miał żadnych konkurentów. Wiedząc, że jego pozycja jest coraz bardziej zagrożona, zaczął poszukiwać wsparcia południowców ze Stanów Zjednoczonych. Do tego celu miała posłużyć szeroka kampania propagandowa, ukazująca jego działania jako akcję zmierzającą do rozszerzenia niewolnictwa na nowych terytoriach. Na dowód tego odwołał nikaraguański edykt emancypacyjny z 1824 r., który zakazywał niewolnictwa. To posunięcie zwiększyło jego popularność na południu Stanów Zjednoczonych i przyciągnęło uwagę Pierre’a Soulé, wpływowego polityka z Nowego Orleanu, który rozpoczął kampanię mającą na celu zdobycie poparcia dla Walkera.
Jednak armia samozwańczego prezydenta zaczęła topnieć w oczach, głównie wskutek epidemii cholery oraz masowych dezercji. Z tego też względu nie stanowiła ona już poważnego zagrożenia dla armii koalicji państw Ameryki Środkowej. 1 maja 1857 r. Walker poddał się marynarce wojennej USA i został deportowany z powrotem do kraju. Po wylądowaniu w Nowym Orleanie został powitany jako bohater, natomiast on sam za swoją porażkę winił U.S. Navy. W ciągu 6 miesięcy zorganizował kolejną wyprawę, ale został aresztowany i znowu zawrócony do kraju. Akcja jego aresztowania przez marynarzy amerykańskich rozpętała szeroką dyskusję na temat bezprawności tego działania.
Śmierć w Hondurasie.
Po napisaniu książki na temat swojego pobytu w regionie Ameryki Środkowej (opublikowanej w 1860 r. „War in Nicaragua”), Walker jeszcze raz powrócił w ten rejon. Wylądował w porcie Trujillo w Hondurasie, wkrótce jednak został pojmany przez brytyjską marynarkę wojenną. Sprawowała ona kontrolę nad pobliskim Belize, natomiast sama Wielka Brytania planowała budowę kanału, łączącego obydwa oceany, a zamiary Walkera były dla tej budowy zagrożeniem. Dlatego też postanowiono go wydać władzom Hondurasu, które nakazały jego rozstrzelanie.
Walker w chwili śmierci miał 36 lat, został pochowany w Trujillo.

</doc>
<doc id="563811" url="https://pl.wikipedia.org/wiki?curid=563811" title="G (czasopismo)">
G (czasopismo)

G – niemieckie awangardowe czasopismo architektoniczno-artystyczne, wydawane nieregularnie w Berlinie w latach 1923–1924. Ukazało się tylko sześć numerów.
Wydawcą czasopisma był Hans Richter, swoje teksty i prace publikowali w nim m.in. Ludwig Mies van der Rohe, Ludwig Hilberseimer, El Lissitzky, Theo van Doesburg, Hans Arp, Piet Mondrian, George Grosz, Tristan Tzara, Man Ray oraz Kurt Schwitters.
Pierwsze trzy numery, miały format i papier gazetowy. Kolejne wydania posiadały mniejszy format i postać broszury. Czasopismo posiadało charakterystyczną szatę graficzną, zwracało uwagę niezwykłe jak na owe czasy używanie wyłącznie czcionki bezszeryfowej.
Czasopismo prezentowało projekty, obrazy i radykalne teksty nawołujące do rewolucji w sztuce i architekturze. Szczególne znaczenie miały prezentacje projektów szklanych wieżowców Miesa van der Rohe oraz jego tekstu o budownictwie uprzemysłowionym.

</doc>
<doc id="563814" url="https://pl.wikipedia.org/wiki?curid=563814" title="Ludwik Józef de Vendôme">
Ludwik Józef de Vendôme

Ludwik Józef de Vendôme, zwany Wielki Vendôme, (ur. 1 lipca 1654, w Paryżu – zm. 11 czerwca 1712) – książę de Vendôme, marszałek Francji. Syn Ludwika II, księcia Vendôme, i Laury Mancini, siostrzenicy kardynała Mazarin. Prawnuk Henryka IV – króla Francji, i Gabrielli d'Estrées – jego metresy (księżnej de Beaufort i Verneuil, markizy de Monceaux).
1672-1700.
Wstępując do armii w wieku 18 lat wkrótce wyróżnił się energią i osobistą odwagą w holenderskich wojnach. W 1672 brał udział w ataku na Holandię, w 1675 walczył pod wodzą Turenne'a, a w 1688 awansował do stopnia generała-lejtnanta. W wojnie palatynackiej służył pod wodzą marszałka Luksemburskiego w bitwie pod Steenkerke oraz pod wodzą Nicolasa Catinata pod Marsaglią, a w 1695 otrzymał naczelne dowództwo nad armią działającą w Katalonii, gdzie zdobył Barcelonę. Jeszcze w tym samym roku został marszałkiem Francji.
1700-1705.
W 1702, po pierwszej nieudanej kampanii Catinata i Villeroia został naczelnym wodzem armii francuskiej we Włoszech podczas hiszpańskiej wojny sukcesyjnej. Podczas trzech kampanii włoskich udowodnił sobie, że jest godny swego wielkiego przeciwnika księcia Eugeniusza Sabaudzkiego, z którym stoczył nierozstrzygniętą bitwę pod Luzzarą i pokonał w bitwie pod Cassano, gdzie dzięki swej niezwykłej odwadze i talentowi dowódczemu, poprowadził swe wojska i zmienił porażkę, spowodowaną indolencją jego brata "Zakonnika de Vendôme", w świetne zwycięstwo.
1706-1712.
W następnym roku (1706) został wysłany do Flandrii by naprawić szkody wynikłe po klęsce pod Ramillies, z którymi nie mogli dać sobie rady ani Ferdinand de Marsin ani książę Filip Orleański. Dowodząc armią francuską wspólnie z księciem Ludwikiem Burgundzkim został pobity w bitwie pod Oudenaarde.
Książę de Vendôme przybył do Wersalu 15 grudnia 1708 roku i był mimo przegranej bitwy pod Oudenarde witany jak bohater, a cała winę za porażkę (raczej niesłusznie) zrzucano na księcia Burgundii. Louis de Rouvroy, książę de Saint-Simon krytykował w swych "Pamiętnikach" przesadną atencje jaką darzono Księcia i zestawiał obraz zarozumiałego de Vendôme'a z innym dowódcą, według Saint-Simona (i króla) zdolniejszym, a na pewno skromniejszym – Louis-François de Boufflers, który przybył na dwór w jeden dzień po księciu Vendôme. Saint-Simon uważał, że Vendôme otrzymał zaszczyty dzięki intrygom koterii dworskich, a Boufflers był bohaterem rzeczywistym.
Rozczarowany formą współdowodzenia, jaką mu narzucono i która według niego była główną przyczyną niepowodzenia, osunął się od spraw wojennych i udał się na spoczynek do swych posiadłości. Jednak nie a długo, gdyż wkrótce wezwano go, by objął dowództwo nad armią Filipa w Hiszpanii, gdzie odniósł swoje ostatnie zwycięstwa, koronując swą karierę wojskową bitwami pod Brihuegą i Villaviciozą. Jeszcze przed końcem wojny zmarł nagle w Vinaròs 11 czerwca 1712.
Talent wojskowy.
Vendôme był jednym z najbardziej znaczących wodzów w historii francuskiej armii, na początku XVIII wieku przewyższał go geniuszem wojennym tylko słynny Claude de Villars. Pomysłowość, wyobraźnia, odwaga żołnierska i talent pozwalały mu osiągnąć wiele sukcesów na różnych frontach. Bardzo pomocny był fakt, że jego osobowość wywierała ogromny wpływ na jego podwładnych, wzbudzając u nich pełne zaufanie do dowódcy, dzięki czemu dowodzone przez niego wojska zachowywały wysokie morale.

</doc>
<doc id="563817" url="https://pl.wikipedia.org/wiki?curid=563817" title="Kamelia japońska">
Kamelia japońska

Kamelia japońska ("Camellia japonica") – gatunek rośliny z rodziny herbatowatych ("Theaceae"). Pochodzi z górskich rejonów Japonii, północnych Chin i Korei, gdzie stanowi podszycie lasów. 

</doc>
<doc id="563821" url="https://pl.wikipedia.org/wiki?curid=563821" title="Batylda">
Batylda

Batylda — imię żeńskie pochodzenia germańskiego, złożone z członów "badu- //batu-" ("wojna") i "-hild" ("walka, wojna"). Patronką tego imienia jest św. Batylda, królowa Neustrii i Burgundii (VII wiek).
Batylda imieniny obchodzi 30 stycznia.
Znane osoby noszące to imię: 

</doc>
<doc id="563822" url="https://pl.wikipedia.org/wiki?curid=563822" title="Kamelia mała">
Kamelia mała

Kamelia mała, kamelijka ("Camellia sasanqua") – gatunek rośliny z rodziny herbatowatych. Pochodzi z Japonii, z wysp Kiusiu i Riukiu.

</doc>
<doc id="563823" url="https://pl.wikipedia.org/wiki?curid=563823" title="Wymowa">
Wymowa

Wymowa (wym.) – sposób artykulacji dźwięków w konkretnym języku. Wymowa może być znormalizowana lub indywidualna – sposób, w jaki ktoś wypowiada dane słowo. 
Konkretne słowo może być wymawiane w każdym języku w rozmaity sposób. Zależy to od wielu czynników, takich jak epoka, miejsce zamieszkania danej osoby, jej pochodzenie społeczne, wykształcenie, itp. Tym samym wymowa odgrywa istotną rolę w sferze marketingu, gdyż zależy od niej postrzeganie danej osoby. Niestaranna wymowa sprawia negatywne wrażenie i rozmówcy przypisuje się brak kompetencji.
Badaniem fizycznych właściwości dźwięków występujących w językach naturalnych zajmuje się fonetyka.

</doc>
<doc id="563826" url="https://pl.wikipedia.org/wiki?curid=563826" title="Morrisound Recording">
Morrisound Recording

Morrisound Recording – studio nagraniowe zlokalizowano w mieście Tampa w stanie Floryda w USA. Powstało 1981 roku i od samego początku cieszy się duża popularnością i uznaniem grup muzycznych wykonujących thrash oraz death metal. Do najbardziej znanych producentów Morrisound należą właściciel Jim Morris oraz Scott Burns.
Wydawnictwa zrealizowane w studio to m.in. "Arise" grupy Sepultura, "Blessed Are the Sick" grupy Morbid Angel, "Leprosy" grupy Death czy "Harmony Corruption" autorstwa Napalm Death. Ponadto w studio nagrywali m.in. Cannibal Corpse, Control Denied, Demons &amp; Wizards, Destiny’s Child, Iced Earth, Kreator, Marilyn Manson, Obituary, Ozzy Osbourne, Robert Plant, Public Enemy, Puff Daddy, Six Feet Under, Suffocation oraz Voodoocult.

</doc>
<doc id="563827" url="https://pl.wikipedia.org/wiki?curid=563827" title="Panzerschreck">
Panzerschreck



</doc>
<doc id="563828" url="https://pl.wikipedia.org/wiki?curid=563828" title="Kunegunda Łokietkówna">
Kunegunda Łokietkówna

Kunegunda Łokietkówna (ur. ok. 1295, zm. 9 kwietnia 1331 lub 1333) – królewna polska i księżna świdnicka, córka Władysława I Łokietka i Jadwigi, córki księcia kaliskiego Bolesława Pobożnego i księżniczki węgierskiej Jolenty Heleny.
Życiorys.
Imię Kunegundy nawiązuje najprawdopodobniej do Kingi (Kunegundy), która była siostrą babki macierzystej księżniczki. Około 1310 została żoną księcia świdnickiego Bernarda. Z małżeństwa Kunegundy i Bernarda pochodziło co najmniej siedmioro dzieci:
Po śmierci męża, zmarłego 6 maja 1326, Kunegunda sprawowała przez kilka lat regencję w księstwie z powodu małoletności synów. Zapewne w 1329 wyszła za mąż za księcia saskiego Rudolfa I i opuściła księstwo świdnickie, zabierając ze sobą córkę Beatę. Drugie małżeństwo Kunegundy było prawdopodobnie bezpotomne.
Kunegunda Łokietkówna zmarła 9 kwietnia, zgodnie z napisem nagrobnym, którego treść zachowała się w szesnastowiecznych odpisach. Data roczna jej śmierci budzi kontrowersje w historiografii. W niektórych zapiskach występuje rok 1331, zaś w innych 1333. Obecnie uważa się rok 1333 za prawdopodobniejszy. Została pochowana w klasztorze franciszkańskim w Wittenberdze.

</doc>
<doc id="563830" url="https://pl.wikipedia.org/wiki?curid=563830" title="Franciszek Ksawery (imię)">
Franciszek Ksawery (imię)

Franciszek Ksawery — imię dwuczłonowe, powstałe na cześć św. Franciszka Ksawerego (1506–1552), właśc. Franciszka z Xavier w Hiszpanii. Następnie pojawili się inni święci o tych imionach – Franciszek Ksawery Hà Trọng Mậu (ok. 1790–1839) oraz Franciszek Ksawery Nguyễn Cần (ok. 1803–1837).
Franciszek Ksawery imieniny obchodzi 31 stycznia i 3 grudnia.
Osoby noszące imię Franciszek Ksawery.
Żeński odpowiednik: Franciszka Ksawera.

</doc>
<doc id="563832" url="https://pl.wikipedia.org/wiki?curid=563832" title="Geminian">
Geminian

Geminian – imię męskie pochodzenia łacińskiego, od "Geminus", które z kolei wywodzi się od słowa "gemello" – "bliźniak".
Trzech świętych katolickich nosiło to imię. Najbardziej znany to Geminian z Modeny.
Geminian imieniny obchodzi 31 stycznia i 16 września.

</doc>
<doc id="563836" url="https://pl.wikipedia.org/wiki?curid=563836" title="Luka Modrić">
Luka Modrić

Luka Modrić (ur. 9 września 1985 w Zadarze) – chorwacki piłkarz, występujący na pozycji środkowego pomocnika w hiszpańskim klubie Real Madryt oraz w reprezentacji Chorwacji, której jest kapitanem. Srebrny medalista Mistrzostw Świata 2018 i brązowy medalista Mistrzostw Świata 2022. Laureat Złotej Piłki w 2018. Uczestnik Mistrzostw Świata 2006, 2014, 2018, 2022 oraz Mistrzostw Europy 2008, 2012, 2016 i 2020. Pięciokrotny zdobywca Ligi Mistrzów UEFA z Realem Madryt w sezonach 2013/2014, 2015/2016, 2016/2017, 2017/2018 i 2021/2022.
Kariera klubowa.
Jest wychowankiem Dinama Zagrzeb i do 2003 grał tam w drużynach juniorskich. Potem przeniósł się do bośniackiego zespołu HŠK Zrinjski Mostar. W wieku 18 lat stał się jednym z najlepszych piłkarzy tego zespołu, a w 2004 został wyróżniony graczem sezonu. Następnie powrócił do ojczyzny i trafił do Interu Zaprešić. Tam zagrał jeden sezon i powrócił w 2005 do Dinama. W tym czasie zaczęły się nim interesować takie kluby, jak Bayern Monachium, Werder Brema czy Chelsea, jednak piłkarz wyraził chęć pozostania na kolejny sezon w Dinamie.
27 sierpnia 2012 podpisał pięcioletni kontrakt z Realem Madryt. Chorwat kosztował 30 mln euro oraz 5 mln zmiennych, które zależne są od spełnienia przez niego określonych w umowie celów. Na mocy 5-letniej umowy zawodnik zarabiał 4,5 mln euro rocznie. W barwach „Królewskich” zadebiutował 29 sierpnia 2012 pod koniec drugiej połowy meczu rewanżowego o Superpuchar Hiszpanii, w którym „Los Blancos” wygrali u siebie z FC Barceloną 2:1 i po raz dziewiąty zdobyli to trofeum. 3 listopada 2012 strzelił swoją pierwszą bramkę w barwach „Królewskich” w meczu ligowym z Realem Saragossa gdzie ostatecznie wygrali (4:0).
Kariera reprezentacyjna.
Występował w reprezentacji Chorwacji do lat 21 i dość szybko trafił do dorosłej kadry. W reprezentacji Chorwacji Modrić debiutował 1 marca 2006 w wygranym 3:2 meczu z reprezentacją Argentyny. Mecz ten zaczął w pierwszej jedenastce, grał w nim przez blisko 80 minut i był wówczas jednym z najlepszych piłkarzy na boisku. Jego gra spodobała się także selekcjonerowi Zlatko Kranjčarowi, który powołał Modricia do kadry na Mistrzostwa Świata w Niemczech. Tam wystąpił dwukrotnie – w meczach z reprezentacją Japonii (0:0) oraz z reprezentacją Australii (2:2).
21 listopada 2007 był jednym z głównych autorów wygranej Chorwacji 3:2 w meczu przeciwko reprezentacji Anglii, która pozbawiła gry angielski zespół w Mistrzostwach Europy 2008. W wiosennym okienku transferowym Luka przeszedł do Tottenhamu Hotspur. Na Mistrzostwach Europy 2008 w Austrii i Szwajcarii 8 czerwca 2008 strzelił jedynego gola z rzutu karnego na tym turnieju w meczu wygranym z Austrią (1:0). 20 czerwca 2008 w ćwierćfinale z Turcją Modrić wykorzystał błąd doświadczonego tureckiego bramkarza Rüştü Reçbera i podał piłkę do kolegi z drużyny Ivana Klasnicia, gdzie strzelił bramkę na minutę końca dogrywki, a niecałą pół minuty później Semih Şentürk natychmiast wyrównał dla Turcji. W serii rzutów karnych Modrić nie wykorzystał rzutu karnego, a Turcja wygrała w rzutach karnych (3:1).
Na mistrzostwach Europy 2012 w Polsce i Ukrainie wystąpił we wszystkich trzech meczach fazy grupowej wygranym 3:1 przeciwko Irlandii, zremisowanym 1:1 z Włochami i przegranym 0:1 z Hiszpanią, drużynie Chorwacji nie udało się awansować do fazy pucharowej zajmując trzecie miejsce w grupie. Na mistrzostwach świata 2014 w Brazylii Chorwaci znaleźli się w grupie A z gospodarzami turnieju Brazylią, Meksykiem i Kamerunem. 12 czerwca 2014 Chorwacja rozegrała mecz otwarcia z Brazylią, którą przegrała 3:1 , a Modrić doznał lekkiej kontuzji stopy. 18 czerwca 2014 w drugim meczu grupowym wygranym 0:4 z Kamerunem rozegrał całe spotkanie pomimo ryzyka absencji spowodowanej lekką kontuzją doznanej w meczu otwarcia mistrzostw świata. 23 czerwca 2014 w trzecim meczu grupowym z Meksykiem przegrali 1:3, i tym samym Chorwaci odpadli z turnieju już po fazie grupowej. Na mistrzostwach Europy 2016 we Francji (12 czerwca) strzelił zwycięskiego gola 1:0 z 25 metrów w pierwszym meczu fazy grupowej z Turcją. 17 czerwca w drugim meczu grupowym zremisowanym 2:2 z Czechami doznał kontuzji i musiał opuścić ostatni mecz z Hiszpanią wygranym przez Chorwatów 2:1. W meczu 1/8 finału z Portugalią rozegrał całe spotkanie gdzie przegrali 0:1 w dogrywce z przyszłymi mistrzami Europy.
W 2018 na mistrzostwach świata w piłce nożnej w Rosji Modrić wystąpił jako kapitan reprezentacji Chorwacji, gdzie 16 czerwca 2018 strzelił gola z rzutu karnego w pierwszym wygranym meczu fazy grupowej z Nigerią (2:0), a 21 czerwca 2018 w drugim meczu fazy grupowej z Argentyną strzelił gola z szesnastu metrów a Chorwacja wygrała ten mecz (3:0), a oprócz niego po jednej bramce strzelili Ante Rebić (po błędzie argentyńskiego bramkarza Willego Caballero) i Ivana Rakiticia, a Modrić na tym turnieju znacznie przyczynił się do zajęcia drugiego miejsca reprezentacji Chorwacji, przegrywając w finale 2:4 z Francją. Został uznany najlepszym zawodnikiem tego turnieju (MVP). Na Mistrzostwach Europy 2020 Modrić rozegrał wszystkie mecze fazy grupowej gdzie 22 czerwca 2021 strzelił jedynego gola na tych mistrzostwach w wygranym meczu ze Szkocją (3:1). 28 czerwca 2021 podczas meczu 1/8 finału z reprezentacją Hiszpanii gdzie został zmieniony w 114. minucie dogrywki gdzie Chorwacja przegrała ten mecz z Hiszpanią (3:5) i tym samym odpadła z turnieju. Podczas eliminacji do Mistrzostw Świata 2022 Modrić strzelił trzy gole i dwukrotnie asystował w siedmiu występach. 13 czerwca 2022 wykorzystał rzut karny w wygranym 1:0 wyjazdowym meczu z Francją w Lidze Narodów UEFA, co było pierwszym historycznym zwycięstwem Chorwacji nad reprezentacją Francji. 25 września 2022 strzelił pierwszego gola w meczu otwierając wynik spotkania w ostatnim meczu grupy A w Lidze Narodów UEFA i ostatecznie Chorwacja wygrała 3:1 na wyjeździe z Austrią zajmując pierwsze miejsce w grupie i awansując do półfinału. 9 listopada 2022 Modrić został wybrany do ścisłego składu reprezentacji Chorwacji na Mistrzostwa Świata 2022 w Katarze. W pierwszym i trzecim meczu fazy grupowej z Marokiem i Belgią został wybrany zawodnikiem meczu. Modrić został czwartym zawodnikiem, który jako minimum 37-latek rozegrał sześć meczów w jednych mistrzostwach świata po Brazylijczyku Niltonie Santosie w 1962, Włochu Dino Zoffie w 1982 i Angliku Peterze Shiltonie w 1990. W 1/8 finału i ćwierćfinale Chorwacja pokonała po rzutach karnych Japonię i Brazylię, a Modrić wykorzystał rzut karny przeciwko Brazylii gdzie Chorwacja awansowała do drugiego z rzędu półfinału mistrzostw świata, w którym przegrali 3:0 z Argentyną. W meczu o trzecie miejsce Chorwacja pokonała Maroko 2:1, a Modrić zdobył Brązową Piłkę.
Sukcesy.
Chorwacja.
Mistrzostwa świata
Życie prywatne.
Jego żoną i agentką jest Vanja Bosnić, którą poznał w 2007, kiedy był zawodnikiem Dynama Zagrzeb. Vanja pracowała wówczas w biurze chorwackiego agenta piłkarskiego Mario Marica. Para pobrała się w maju 2010 w stolicy Chorwacji w Zagrzebiu. Mają troje dzieci, syna Ivana (ur. 6 czerwca 2010) oraz córki Emę (ur. 25 kwietnia 2013) i Sofię (ur. 2 października 2017).

</doc>
<doc id="563837" url="https://pl.wikipedia.org/wiki?curid=563837" title="Hertz Studio">
Hertz Studio

Hertz Studio właściwie Hertz Recording Studio Wiesławski – polskie studio realizacji dźwiękowej i nagraniowej, zlokalizowane w Białymstoku przy ul. Andrzeja Struga 9. Łączna powierzchnia studia wynosi 325 m², na które składają się: pomieszczenie do nagrań, pomieszczenie masteringowe, reżyserka oraz pomieszczenia socjalne. Działalność obiektu w 1999 roku zainicjowali bracia Wojciech i Sławomir Wiesławscy, którzy są realizatorami oraz producentami nagrań muzycznych. Od początku XXI w. studio cieszy się dużą popularnością wśród polskich zespołów z nurtu black, thrash i death metal, a także w mniejszym stopniu zespołów rosyjskich.
Od 2005 roku z braćmi Wiesławskimi regularnie współpracuje grupa Vader. Formacja nagrała w Białymstoku takie wydawnictwa jak: minialbum "The Art of War" (2005), kompilację "XXV" (2008), oraz albumy "Impressions in Blood" (2006) i "Necropolis" (2009), oba nominowane do nagrody Fryderyk. W lutym 2010 roku bracia Wiesławscy uzyskali nominację do Fryderyka w kategorii produkcja muzyczna roku za płytę "Evangelion" zespołu Behemoth.
Produkcje muzyczne w studio zrealizowały ponadto takie grupy muzyczne jak: Abused Majesty, Dead Infection, Azarath, Asgaard, Stillborn, Crionics, Devilyn, Dies Irae, Dissenter, Hate, Hell-Born, Hermh, Sceptic, Squash Bowels, Pyorrhoea, Trauma, Pidżama Porno, Witchmaster, Virgin Snatch, Naumachia oraz Lost Soul.

</doc>
<doc id="563838" url="https://pl.wikipedia.org/wiki?curid=563838" title="Macierz nieodwracalna">
Macierz nieodwracalna



</doc>
<doc id="563839" url="https://pl.wikipedia.org/wiki?curid=563839" title="Brandon Hedrick">
Brandon Hedrick

Brandon Wayne Hedrick (ur. 23 lutego 1979, zm. 20 lipca 2006) - Amerykanin skazany na śmierć w stanie Wirginia za zabójstwo czarnoskórej Lisy Yvonne Alexander Crider dnia 10 maja 1997. Z ofiarą, którą obrabował, zgwałcił i zabił, nie łączyły go żadne związki.
Niektóre stany wciąż dopuszczają możliwość wybrania przez skazanego metody, jaką chce zostać stracony. Jednak w większości takich stanów może on wybrać inną niż zastrzyk trucizny, jeżeli został skazany na śmierć przed datą wprowadzenia zastrzyku (np. w Tennessee czy Kentucky). Do 2008 jednym stanem, który wciąż utrzymywał krzesło elektryczne jako jedyną metodę egzekucji była Nebraska, ale metoda ta została uznana za niekonstytucyjną.
W Wirginii jednakże każdy skazaniec (zastrzyk trucizny wprowadzono w roku 1995), także skazany po tej dacie, może wybierać między zastrzykiem a krzesłem elektrycznym. Ostatnio taką decyzję w Wirginii podjął Earl Conrad Bramblett w roku 2003 (a ostatnią w USA przez straceniem Hendricka James Neil Tucker w 2004 w Karolinie Południowej).
Adwokat Hedricka powiedział, że jego klient zdecydował się umrzeć na krześle, ponieważ obawiał się problemów z zastrzykiem.
Sprawa Hedricka nabrała dodatkowej kontrowersji. Wybrany w roku 2005 na gubernatora Tim Kaine w czasie kampanii głośno opowiadał się przeciwko stosowaniu kary śmierci, a mimo to wyszedł z wyborów zwycięsko (uzyskał ponad 5% przewagi, a w Wirginii wykonano od roku 1982 najwięcej po Teksasie wyroków śmierci). Mimo to od objęcia przezeń urzędu w styczniu 2006 zezwolił na wykonanie dwóch egzekucji.
Ostatnie słowa Hedricka brzmiały: "I pray for the people that are unsaved. I'm ready to go and be free" (tłum. "Modlę się za ludzi którzy nie są zbawieni. Jestem gotów by odejść i być wolnym.").

</doc>
<doc id="563842" url="https://pl.wikipedia.org/wiki?curid=563842" title="Maksymilian II Emanuel">
Maksymilian II Emanuel

Maksymilian II Emanuel Wittelsbach (ur. 11 lipca 1662 w Monachium zm. 26 lutego 1726, tamże) – elektor Bawarii w latach 1679–1726.
Życiorys.
Syn elektora Bawarii, Ferdynanda Marii i księżniczki sabaudzkiej, Adelajdy Henryki. Jego dziadkami byli: elektor Bawarii Maksymilian I i arcyksiężniczka austriacka Maria Anna Habsburg oraz Wiktor Amadeusz I, książę Sabaudii i Krystyna Maria Burbon, księżniczka francuska.
Maksymilian II, początkowo przyjazny Habsburgom (walczył po ich stronie z Turkami i pełnił funkcję Namiestnika Niderlandów Habsburskich), zmienił front, gdy rozgorzała na dobre wojna o sukcesję hiszpańską. Maksymilian zaczął wówczas rozwijać projekt zastąpienia Habsburgów na cesarskim tronie. W tym celu sprzymierzył się z Francją.
Walcząc u boku Francuzów, nieraz dowiódł swych umiejętności dowódcy. Bitwa pod Blenheim (1704) pozbawiła go jednak szans na zwycięstwo. Elektorat zajęły wojska koalicji antyfrancuskiej. Elektor musiał schronić się w Wersalu. Dopiero pokój utrechcki zwrócił mu jego kraj.

</doc>
<doc id="563843" url="https://pl.wikipedia.org/wiki?curid=563843" title="Maria Teresa Charlotta de France">
Maria Teresa Charlotta de France

Maria-Teresa-Charlotta de France fr. "Marie-Thérèse de France", "Marie-Thérèse Charlotte de Bourbon" (ur. 19 grudnia 1778 w Wersalu, zm. 19 października 1851 w Wiedniu) – Madame Royale (księżniczka francuska), najstarsza z czworga dzieci króla Ludwika XVI i Marii Antoniny Austriaczki. Była siostrą Ludwika Józefa, Ludwika Karola i Zofii Heleny Beatrycze.
Do piątego roku życia znana była jako Madame Fille du Roi, później - Madame Royale. Po ślubie jej tytuły brzmiały: "Hrabina de Marnes", "Księżna d'Angoulême", ale wtedy nazywano ją: Madame La Dauphine. Imiona otrzymała na cześć swojej babki - Marii Teresy Habsburg. Maria Teresa nie pałała zbytnią miłością do matki, za to bardzo kochała swojego ojca, przechowała parę ubrań Ludwika XVI, które traktowała jak relikwie.
W 1792 w czasie Wielkiej Rewolucji Francuskiej, razem z rodziną została uwięziona w twierdzy Temple, w Paryżu. Oboje jej rodzice oraz ciotka – Madame Elisabeth zostali zgilotynowani, a ona spędziła w Temple ponad 3 lata, następnie zaś została skazana na wygnanie. Później niechętnie wspominała te czasy i do końca życia pozostała wyniosła i zamknięta w sobie. Nigdy nie przejawiała większych emocji. Sainte-Beuve pisał o księżnej: "Wszystkie jej dni były podobne, z wyjątkiem dni żałoby i najbardziej bolesnych rocznic. Wstawała wczesnym rankiem, o wpół do szóstej na przykład, i do szóstej lub siódmej słuchała samotnie mszy. Zgadywano, że często przystępowała przy tej okazji do komunii, ale nie widziano jej przy tym, z wyjątkiem może wielkich dni... W dawaniu jałmużny okazywała gorliwość, jakiej nikt sobie nie wyobrażał, i trudno ją było pod tym względem prześcignąć... Nie można było żądać od tej duszy, już od zarania zmiażdżonej i obdartej ze wszystkiego, ani kokieterii umysłu, ani lekkiego wdzięku. "
Po opuszczeniu twierdzy Temple, Maria Teresa udała się do Wiednia, a stamtąd do Mitawy, gdzie jej wuj - Ludwik XVIII, tytularny król Francji, był gościem cara Rosji Pawła I Romanowa. Pani de Chastenay pisała: "Wszelki romantyczny prestiż znika w jej obecności, a ci co najbardziej czcili ten jej obraz, jaki sobie wytworzyli, odczuwali też może najwięcej żalu tracąc złudzenia."
Małżeństwo.
Maria Teresa miała zostać żoną swojego brata ciotecznego - arcyksięcia Karola Ludwika Habsburga, ale nie chciała go poślubić. Ludwik XVIII Burbon zaplanował ślub jego bratanicy z jego bratankiem. Rodzina królewska znajdowała się wtedy na wygnaniu. 10 czerwca 1799 w pałacu w Jełgawie (Mitawie) Maria Teresa poślubiła swojego brata stryjecznego Ludwika Antoniego Burbona, księcia d'Angoulême, późniejszego delfina Francji oraz pretendenta do tronu jako "Ludwik XIX". Maria Teresa była bogata, a poza tym, jak pisał król "Długa niedola mej bratanicy, jej odwaga i cnoty, skupiły na niej zainteresowanie Francuzów, zyskały jej ich miłość i jest rzeczą wielkiej doniosłości, bym skorzystał z tych uczuć, zagarnął je wydając ją za mego naturalnego dziedzica." Istnieje podejrzenie, że małżeństwo nigdy nie zostało skonsumowane, jednak para książęca zawsze spała w jednym łóżku, co w tych czasach nie było standardem. Para nie miała dzieci.
Maria Teresa była odważna, i przez to podziwiał ją nawet Napoleon Bonaparte. Potrafiła stawiać czoło niechętnemu wojsku i zagrzewała żołnierzy. Kiedy w 1801 Ludwik XVIII musiał opuścić Mitawę, wspierała stryja idącego piechotą przez ośnieżone równiny i radziła sobie z wszelkimi przeciwnościami. Na drugiego wuja nalegała, aby wspierał swych żołnierzy.
Ludwik XVIII zmarł w 1824, a teść Marii Teresy został kolejnym królem jako Karol X. 2 sierpnia 1830 jej teść abdykował, a wraz z nim ze swych praw do tronu zrezygnował jej mąż na korzyść swojego bratanka - Henryka, księcia Bordeaux. W oczach części monarchistów Maria Teresa była królową Francji, a jej mąż królem jako Ludwik XIX.
Po podwójnej abdykacji rodzina królewska Burbonów zamieszkała w Edynburgu, w Szkocji. W 1833 przenieśli się do Pragi jako goście cesarza Austrii Franciszka I. W 1836 Maria Teresa z oddaniem pielęgnowała chorego teścia, kiedy umierał na cholerę. Po jego śmierci przenieśli się z Pragi do hrabstwa Coronini, niedaleko Goricy w Słowenii. Maria Teresa stała się żarliwą katoliczką. Na wygnaniu wiele czasu spędzała na haftowaniu oraz ze swymi bratankami; hrabiego Chambord i jego siostrę Ludwikę nazywała "swymi dziećmi". Po śmierci Karola X uważana była za królową, nazywał ją tak jej bratanek, a gdy przebywała w Wiedniu zawsze siadała pomiędzy cesarzowymi, co potwierdzało jej status królowej.
Wdowieństwo.
Jej mąż Ludwik Antoni zmarł w 1844 i został pochowany obok ojca. Maria Teresa zmarła na zapalenie płuc 19 października 1851 w Wiedniu. Została pochowana w klasztorze franciszkanów Castagnavizza (obecnie Nova Gorica, Słowenia).

</doc>
<doc id="563844" url="https://pl.wikipedia.org/wiki?curid=563844" title="Adriano Celentano">
Adriano Celentano

Adriano Celentano (ur. 6 stycznia 1938 w Mediolanie) – włoski piosenkarz, aktor, reżyser i prezenter telewizyjny. Jeden z najpopularniejszych przedstawicieli włoskiej muzyki rozrywkowej. Do 2009 sprzedano 150 milionów jego płyt na całym świecie.
W 1964 roku ożenił się z aktorką Claudią Mori. Jego córką jest Rosalinda Celentano.
Życiorys.
Lata 50..
Adriano Celentano urodził się w Mediolanie przy via Gluck nr 14; jego rodzice przyjechali tu z południa Włoch, z Apulii, w poszukiwaniu lepszych warunków życia. Sam Adriano spędził w Mediolanie dzieciństwo i młodość. Porzuciwszy szkołę imał się różnych zajęć, by w końcu pozostać przy swoim ulubionym zawodzie – zegarmistrza. Wcześnie jednak zaczął interesować się muzyką pop a zwłaszcza nowymi trendami, które w tym czasie zaczęły docierać do Europy (w tym i do Włoch) z Ameryki. Był jednym z pierwszych, którzy je podchwycili, uczestnicząc w 1955 roku w imprezach organizowanych przez Ghigo Agostiego, który odkrył dla Włoch boogie-woogie, Rhythm and blues i Rock and roll.
18 maja 1957 roku miał miejsce udany debiut Adriano Celentano – artysta wygrał zorganizowany po raz pierwszy festiwal włoskiego rocka w Palazzo del Ghiaccio w Mediolanie śpiewając piosenkę „Ciao ti dirò”; akompaniował mu zespół Rock Boys w składzie: Luigi Tenco – saksofon, Enzo Jannacci i Giorgio Gaber – gitary, Gianfranco Reverberi – fortepian i Nando de Luca – perkusja. 
W 1959 roku zaprezentował swój nowy - jak się wkrótce okazało - wielki przebój „Il tuo bacio è come un rock”, który dotarł do 10. miejsca na liście najlepiej sprzedawanych singli we Włoszech. Na scenie artysta całkiem świadomie naśladował króla rock and rolla Elvisa Presleya – podskoki, nagłe volty, wszystko to tylko przydawało dynamiki jego przebojom; przy tym wszystkim Adriano Celentano potrafił zachować własną osobowość i indywidualność.
Lata 60..
W 1961 Adriano Celentano zadebiutował na Festiwalu w San Remo i choć wywołał przy tym skandal poprzez odwrócenie się tyłem do publiczności, to jego piosenka „Ventiquattromila baci” zajęła 2. miejsce. Natomiast piosenka „Nata per me” zajęła 1. miejsce na liście najlepiej sprzedawanych singli we Włoszech.
Sukces został powtórzony w roku 1962: „Pregherò” (oryg. „Stand by me”) zajął 1. miejsce, a „Stai lontana da me” (oryg. „Tower of strength”) – 3. miejsce na wspomnianej liście.
W tym samym 1962 roku piosenkarz triumfował ponadto na festiwalu Cantagiro wspomnianą już piosenką „Stai lontana da me” (muzyka: Burt Bacharach, tekst: Mogol); razem z tą piosenką powstaje Clan Celentano – wydawnictwo płytowe, a także swoista komuna artystyczna skupiająca przyjaciół piosenkarza, wyznających podobne jak on zasady artystyczne (m.in. Don Backy, i Ribelli, Detto Mariano, Pilade; jest wśród nich także przyszła żona piosenkarza – Claudia Mori (właśc. Claudia Moroni)). W 1964 Adriano i Claudia wzięli potajemnie ślub w kościele San Francesco a Grosseto. Z tego związku narodziło się troje dzieci: Rosita w 1965, Giacomo w 1966 i Rosalinda w 1968.
Eksperyment Clan przetrwał zaledwie 6 lat. Odznaczał się despotycznymi poczynaniami lidera oraz problemami kontraktowymi. Ale był to też okres spotkania artysty z religią, co miało wywrzeć znaczący wpływ na jego przyszłą twórczość artystyczną. Główne przeboje z tego okresu to „Ciao ragazzi”, „Pregherò”, „Grazie prego scusi”, „Tre passi avanti”, „Mondo in mi 7a”, „Il ragazzo della via Gluck” (przetłumaczona na 18 języków, ale bez sukcesu na Festiwalu w San Remo w 1967, 10. miejsce na liście najlepiej sprzedawanych singli we Włoszech w 1966 roku), „La coppia più bella del mondo”, „Azzurro” (skomponowana przez Paolo Conte – największy przebój Celentano w tamtym okresie – 1. miejsce na liście najlepiej sprzedawanych singli we Włoszech w 1968), „Chi era lui”, „Torno sui miei passi”, czy wreszcie „Chi non lavora non fa l'amore” (zwycięzca Festiwalu Piosenki Włoskiej w San Remo 1970). Adriano Celentano nie zadowalał się w tym czasie tylko sukcesami na niwie piosenkarskiej, lecz zainteresował się również kinematografią – wystąpił w filmie Serafino Pietro Germiego.
Lata 70..
Wspomnianą już piosenką „Chi non lavora non fa l'amore” Adriano Celentano udanie wkroczył w lata 70. Jego główne przeboje z początku dekady to m.in. „Sotto le lenzuola” (1971; ostatnia piosenka, z którą uczestniczył w Festiwalu w San Remo), „Storia d'amore”, „Soli”, „Ti avrò”. W 1973 zaprezentował zaskakującą piosenkę pod dziwacznym tytułem „Prisencolinensinainciusol”. Piosenka ta, śpiewana parodiowaną angielszczyzną zdobyła rozgłos w świecie muzyki pop, dostała się na amerykańskie listy przebojów (co dawno się już nie zdarzyło włoskiemu wykonawcy) a przez wielu została okrzyknięta pierwszym na świecie przykładem muzyki rap. We Włoszech na sukces musiała jednak trochę poczekać – zdobyła ją w końcu dzięki programowi Gran Varietà.
W 1974 Adriano Celentano zaprezentował swój kolejny wielki przebój „Yuppi Du”, pochodzący z filmu pod tym samym tytułem, do którego to filmu artysta sam napisał scenariusz, osobiście wyreżyserował i wyprodukował oraz wystąpił w nim. Rozwijał równolegle wątek „ekologiczo-moralizatorski” w swoich utworach („Un albero di trenta piani”, „Svalutation” czy „L'unica chance”).
Druga połowa lat 70. to dominacja muzyki disco na świecie. Adriano Celentano potrafił również odnaleźć się i na tym polu; wyrazem tego jest m.in. album "Disco dance". W tym czasie artysta wystąpił w kilkunastu filmach. Pod koniec dekady jednakże, wzorem Miny, zdecydował się na zaprzestanie działalności koncertowej.
Lata 80..
Lata 80. zapoczątkowane zostały książką autobiograficzną Il paradiso è un cavallo bianco che non suda mai (1982) napisaną we współpracy z Marią Ripa di Meana. Udane były również kolejne wydawnictwa fonograficzne: "I miei americani...", "I miei americani 2" (pół miliona sprzedanych egzemplarzy), autorski musical "Joan Lui" (1985). Były też i mniej pomyślne wydarzenia – małżeństwo z Claudią Mori przechodzi kryzys (separacja), ostatecznie zażegnany. Jednakże pod koniec dekady (1987-1990) artysta nie zdołał nagrać żadnego albumu.
Lata 90. i późniejsze.
Lata 90. przyniosły jednak przełamanie tego niepomyślnego trendu: Adriano Celentano wydał szereg udanych albumów: "Il re degli ignoranti" (1991; 300.000 sprzedanych egzemplarzy), "Quel Punto" (1994; 100.000 sprzedanych egzemplarzy), "Arrivano gli uomini" (1996; 300.000 sprzedanych egzemplarzy). Na ekrany kin wszedł też film z jego udziałem – Jackpot (1992): ostatni jak dotąd (2008) w jego karierze.
Inne ważne wydarzenia z tego okresu to:

</doc>
<doc id="563847" url="https://pl.wikipedia.org/wiki?curid=563847" title="Stanley Fish">
Stanley Fish

Stanley Fish (ur. 19 kwietnia 1938 w Providence) – amerykański historyk i teoretyk literatury, współtwórca teorii rezonansu czytelniczego, autor klasycznych studiów o Miltonie, teoretyk prawa.
Obronił doktorat na Uniwersytecie Yale, po czym pracował na Uniwersytecie Kalifornijskim w Berkeley i Uniwersytecie Johnsa Hopkinsa. W latach 1986–1998 był profesorem Uniwersytetu Duke’a. Następnie przeniósł się na Uniwersytet Illinois w Chicago, gdzie pracował do 2005, kiedy to został zatrudniony na Florida International University.

</doc>
<doc id="563848" url="https://pl.wikipedia.org/wiki?curid=563848" title="Remastering">
Remastering



</doc>
<doc id="563850" url="https://pl.wikipedia.org/wiki?curid=563850" title="Oyvind Leonhardsen">
Oyvind Leonhardsen



</doc>
<doc id="563854" url="https://pl.wikipedia.org/wiki?curid=563854" title="Adam Abramowicz (kanonik)">
Adam Abramowicz (kanonik)

Adam Abramowicz (ur. 2 lutego 1881 w Żoślach (Žasliai) na Litwie, zm. 4 czerwca 1969 w Białymstoku) – polski ksiądz katolicki, kanonik wileński, budowniczy kościołów na Białostocczyźnie.
Życiorys.
Pochodził z kolejarskiej rodziny Marcina i Cecylii z Sąginów. Ukończył seminarium duchowne w Wilnie, w 1905 roku przyjął święcenia kapłańskie. W następnym roku został proboszczem w Dereczynie, gdzie wybudował murowany kościół. Organizował także nauczanie w języku polskim, za co został aresztowany przez władze carskie w 1908 r. i osadzony w klasztorze franciszkanów w Grodnie, w którym spędził dwa miesiące. Pozbawiony możliwości pracy w diecezji, wyjechał do Rzymu, gdzie studiował na Uniwersytecie Angelicum.
W 1914 roku wrócił do kraju. Początkowo był wikariuszem w parafii św. Rafała w Wilnie, później w Suchowoli. W 1917 roku został proboszczem w Uhowie, gdzie ukończył budowę kościoła parafialnego. Od 21 lutego 1922 do 25 kwietnia 1925 r. był proboszczem w Goniądzu, gdzie wybudował kościół parafialny. Został za to dzieło mianowany kanonikiem honorowym kapituły wileńskiej.
Dnia 9 lutego 1925 r. na prośbę ks. Abramowicza biskup wileński Jerzy Matulewicz powierzył mu parafię św. Rocha w Białymstoku i zadanie wybudowania kościoła. Budowę rozpoczęto od ogłoszenia w czasopiśmie „Architektura i Budownictwo” (14 kwietnia 1926 r.) konkursu na projekt "Świątyni Opatrzności Bożej w Białymstoku". Efektem budowy, którą ukończono dopiero po wojnie, w 1946 roku, jest kościół św. Rocha w Białymstoku, jeden z najwyższych kościołów w Polsce (78 metrów).
W okresie międzywojennym był również redaktorem miesięcznika „Jutrzenka Białostocka” (od 1928 roku) oraz ogłosił szereg prac publicystycznych na łamach czasopism katolickich.
Podczas II wojny światowej ks. Abramowicz prowadził działalność społeczną, pod przykrywką przedszkola prowadzono tajne nauczanie, pomagał w ratowaniu Żydów. Był dwukrotnie więziony przez Niemców, brany również jako zakładnik. Był kapelanem Białostockiego Okręgu Armii Krajowej, został odznaczony Krzyżem Niepodległości z Mieczami i Krzyżem Walecznych.
W 1947 roku Abramowicz otrzymał tytuł prałata papieskiego. Zmarł 4 czerwca 1969 r. i został pochowany przy kościele św. Rocha.

</doc>
<doc id="563855" url="https://pl.wikipedia.org/wiki?curid=563855" title="Enric Reyna Martinez">
Enric Reyna Martinez



</doc>
<doc id="563860" url="https://pl.wikipedia.org/wiki?curid=563860" title="Elektrociepłownia Miechowice">
Elektrociepłownia Miechowice

Elektrociepłownia Miechowice - elektrociepłownia znajdująca się w Bytomiu, dzielnicy Miechowice. Wraz z Elektrociepłownią Szombierki tworzy Zespół Elektrociepłowni Bytom.
Historia.
Elektrociepłownia Miechowice powstała w latach 1950-1954 w miejscu wcześniejszej elektrowni wybudowanej w czasie II wojny światowej przez Niemców. Ostatni turbozespół oddano w 1955 i elektrownia osiągnęła moc 220 MW. W roku 1960 zaczęto rozwój układów ciepłowniczych i w 1978 uruchomiona została stacja ciepłownicza o mocy 46 MW (rozbudowana do 116 MW). W 1986 uruchomiono pierwszy turbozespół ciepłowniczy. Na skutek budowy magistrali spinającej obie elektrociepłownie w 1995 wybudowano drugi turbozespół ciepłowniczy, a w 1998 uruchomiono człon kondensacyjny do współpracy z turbozespołem ciepłowniczym. W 2016 roku ukończono budowę kotła WR-25, a w 2018 roku rozpoczęto budowę kotła WR-40.
Dane techniczne.
Elektrociepłownia Miechowice jest obecnie podstawowym źródłem zasilania w ciepło odbiorców Bytomia, produkując jednocześnie energię elektryczną.

</doc>
<doc id="563863" url="https://pl.wikipedia.org/wiki?curid=563863" title="HADES (detektor)">
HADES (detektor)

HADES () – nazwa eksperymentu i detektora cząstek elementarnych, służącego do precyzyjnej spektroskopii par elektron-pozyton oraz naładowanych hadronów. Został skonstruowany przez Instytut Badań Ciężkich Jonów w Darmstadt, przy współudziale z 17 instytutów z 9 krajów Europy.
Energia kinetyczna wiązek detektora jest w przedziale 1-3,5 GeV. 

</doc>
<doc id="563864" url="https://pl.wikipedia.org/wiki?curid=563864" title="Mukofagia">
Mukofagia

Mukofagia – sposób odżywiania u niektórych ryb i bezkręgowców, polegający na spożywaniu śluzu.
Śluz stanowi wysokoenergetyczny suplement diety niektórych ryb i bezkręgowców, szczególnie dla młodych osobników. Osobniki odżywiające się śluzem często są czyścicielami skóry dla innych zwierząt. Istnieją też endopasożyty ptaków i ssaków żerujące w ich układzie oddechowym, głównie na śluzie (np. niektóre dręcze), a także endopasożyty ryb, takie jak wszy morskie (Lepeophtheirus sp.), które przyczepiają się do ścian komory skrzelowej i na wewnętrznej powierzchni operculum, i odżywiają się śluzem (np. samice "Lepeophtheirus europaensis"). 
Innym zastosowaniem tego terminu jest odniesienie do narządu bogatego w komórki śluzowe, służącego do zdobywania pokarmu. Podczas filtracji wody, żywe organizmy zostają uwięzione w śluzie, a ten przechodzi do przełyku.

</doc>
<doc id="563865" url="https://pl.wikipedia.org/wiki?curid=563865" title="Elektrociepłownia Szombierki">
Elektrociepłownia Szombierki

Elektrociepłownia Szombierki (niem. "Kraftwerk Oberschlesien", "Kraftwerk Bobrek", dawniej elektrownia Bobrek) – zespół zabudowy dawnej elektrowni Bobrek z 1920 roku w Bytomiu, wpisany do rejestru zabytków nieruchomych województwa śląskiego.
W skład zabytkowego kompleksu położonego w dzielnicy Szombierki, o powierzchni około 17,88 ha wchodzą: kotłownia, pompownia, maszynownia, rozdzielnia prądu, wieża wodna „Zegarowa”, wieża węglowa, trzy kominy fabryczne, budynek zarządu, wartownia wraz z otoczeniem. Razem z Elektrociepłownią Miechowice tworzył Zespół Elektrociepłowni Bytom. Obecnie obiekt znajduje się na Szlaku Zabytków Techniki Województwa Śląskiego a jego właścicielem jest Rezonator S.A. z siedzibą w Gliwicach.
Historia.
Budowę elektrowni Bobrek rozpoczęto po zakończeniu I wojny światowej. Początkowo zakład planowany był jako fabryka prochu, może o tym świadczyć solidna i potężna konstrukcja, typowa dla budowli o charakterze militarnym, jednak ze względu na zapotrzebowanie na wykorzystanie węgla odpadowego z należącej do spółki kopali Bobrek i Szombierki obiekt zaadaptowano dla potrzeb elektrowni. Inwestorem była niemiecka spółka "Schaffgotsch Bergwerksgesellschaft GmbH" . Obiekt zlokalizowano pomiędzy torami tworzącymi wspólnie kształt trójkąta. W przypadku obrony elektrowni, miały tam stanąć pociągi pancerne, które miały utrudnić zdobycie strategicznego obiektu. Cały kompleks budynków zaprojektowali sławni architekci, Georg i Emil Zillmannowie. W obiekcie znalazły się także lampy projektu Petra Berensa.
Elektrownię otwarto 29 listopada 1920. Pierwszymi urządzeniami, które rozpoczęły pracę, były cztery kotły typu "Babcock" i turbozespół "WUMAG" o mocy 12,8 MW. W następnych latach uruchomiono 19 kotłów typu "Steinmiller", "Babcock-Wilcox" i "Babcock", a także cztery turbozespoły "WUMAG" i GMA "WUMAG". W 1925 roku na wieży elektrowni zamontowano czterostronny zegar marki "Siemens und Halske", sprzężony z 54 zegarami działającymi w zakładzie. Podczas najlepszego okresu w historii „Szombierek” – ok. 1930 r. – w zakładzie pracowało ponad 900 osób. Była to wówczas jedna z największych elektrowni w Europie. W 1937 roku wzniesiono najwyższy z trzech kominów elektrowni o wysokości 120 metrów, natomiast w latach 1939–1944 osiągnęła maksymalną moc 100 MW.
Elektrownia Szombierki była jednym z pierwszych zakładów, które po wkroczeniu Armii Czerwonej do Bytomia w 1945 r. rozpoczęły działalność. Jest to zasługa pracowników, którzy pomimo ewakuacji większości kierownictwa doprowadzili do rozruchu. W tym samym roku oddziały Armii Czerwonej zdemontowały część urządzeń i wywiozły je w głąb Rosji. Trafiły tam trzy kotły, jeden turbozespół i dwa transformatory sprzęgłowe. 15 maja 1945 roku zakład został przekazany władzom polskim. Zostały w nim cztery turbozespoły i 20 kotłów, co pozwalało na osiągnięcie mocy 70 MW.
W latach 1947–1948 zamontowano 3 kotły typu La Mont oraz dwa turbozespoły typu Skoda-35 MW i I Brneńska. Dzięki temu w 1955 roku osiągnięto moc 108 MW. „Szombierki” były wtedy jedną z największych elektrowni w kraju.
W latach siedemdziesiątych przekształcono „Szombierki” z elektrowni kondensacyjnej w elektrociepłownię. W związku z tym rozbudowano technologiczne układy ciepłownicze, oddano do użytku m.in. wymienniki ciepła, rurociągi magistrali „północnej” i „południowej”. W 1974 roku uruchomiono kocioł wodny WR-25 i poszerzono układ wymienników ciepła do mocy 106 MW (ostatecznie 158 MW). W 1987 roku doprowadzono do Zakładów Gumowych Górnictwa w Łagiewnikach specjalny rurociąg, za pomocą którego dostarczane było ciepło w postaci pary. W 1992 roku wycofano stare kotły rusztowe z okresu międzywojennego i uruchomiono nowy kocioł OR-32. W 1993 roku został powołany do życia ZEC Bytom S.A. oraz ukończono budowę „Magistrali spinającej” EC Szombierki z Elektrociepłownią Miechowice, która połączyła oba zakłady rurociągami ciepłowniczym i parowym. W latach 1995–1998 EC Szombierki zakończyło wytwarzanie energii elektrycznej. Później obiekt był „źródłem rezerwowo-szczytowym systemu ciepłowniczego miasta”. Wygaszenie produkcji w zakładzie nastąpiło w październiku 2011 roku.
Teraźniejszość i przyszłość.
Elektrociepłownia Szombierki po 1998 roku produkowała ciepło w okresie letnim, gdy prowadzone były remonty w Elektrociepłowni Miechowice, okresach szczytu i w przypadkach awarii, w tym okresie zakład dysponował dwoma kotłami: WR-25 i OR-32, jednym turbozespołem o mocy 8,8MW oraz jednym kotłem ciepłowniczym o mocy 29 MW. ZEC Bytom S.A. sukcesywnie wycofywał produkcje z Szombierek. Dzięki planom spółki związanych z zakładem, kompleks budynków elektrociepłowni stał się sceną przeróżnych wydarzeń kulturalnych. W największej hali „Szombierek” odbyły się m.in.: Międzynarodowa Konferencja Tańca Współczesnego, Gala Mozartowska, Festiwal Teatromania i Festiwal Sztuki Wysokiej. Dzięki imprezom zorganizowanym w zakładzie, ZEC Bytom S.A. 22 listopada 2006 roku otrzymał nagrodę "Arts &amp; Business Award" w kategorii małe i średnie przedsiębiorstwa.
Z racji wycofywania produkcji z zakładu, pojawił się problem wykorzystania unikatowego na skalę światową kompleksu budynków. ZEC Bytom S.A. planował przekształcić Elektrociepłownię Szombierki w dynamiczne centrum kulturalne połączone z pasażem handlowym, centrum kongresowym, powierzchniami wystawienniczymi oraz średniej klasy hotelem. W tym celu podpisano list intencyjny z Urzędem Miejskim w Bytomiu, na mocy którego miały być poczynione starania o przyznanie funduszy na adaptacje obiektu do nowej funkcji z Regionalnego Programu Operacyjnego Województwa Śląskiego na lata 2007–2013. W tym samym czasie prowadzone były również rozmowy z prywatnymi inwestorami. W 2010 roku EC Szombierki został włączony do Szlaku Zabytków Techniki Województwa Śląskiego, następnie w roku 2011 został przejęty przez fińskie konsorcjum Fortum co spowodowało zamknięcie zakładu i zawieszenie działalności kulturalnej. W styczniu 2013 roku EC Szombierki zostały wpisane do Rejestru Zabytków Województwa Śląskiego pod numerem A/398/13, a w latach 2016 i 2017 zostały przejęte przez spółkę Rezonator, która planuje adaptację Elektrociepłowni na działalność kulturalną. W tym celu został powołany EC Generator jako innowacyjny i wielopoziomowy projekt edukacyjno – kulturalny planowany na lata 2018–2025. Fundacja EC Generator ma na celu połączyć funkcje edukacyjne, kulturalne, muzealne i rozrywkowe na terenie EC Szombierki.
Dnia 10 czerwca 2017 roku można było wejść na teren EC Szombierki w ramach Industriady. Obecnie na teren EC Szombierki można wejść z przewodnikiem po wcześniejszym zapisaniu się, w tym celu należy śledzić stronę EC Generator.

</doc>
<doc id="563869" url="https://pl.wikipedia.org/wiki?curid=563869" title="Antoni Wacław Bietański">
Antoni Wacław Bietański



</doc>
<doc id="563870" url="https://pl.wikipedia.org/wiki?curid=563870" title="Unleashed (zespół muzyczny)">
Unleashed (zespół muzyczny)

Unleashed – szwedzka grupa muzyczna wykonująca death metal. Powstała w 1989 w Kungsängen z inicjatywy Johnny’ego Hedlunda (znanego z występów w grupie muzycznej Nihilist) oraz Roberta Sennebäcka (ex Dismember). Zespół do 2008 roku nagrał dziewięć albumów studyjnych pozytywnie ocenianych przez krytyków muzycznych. Zespół dał szereg koncertów na całym świecie i uczestniczył w licznych festiwalach: Wacken Open Air, Unholy Fest, Metalmania, Party San czy Neurotic Deathfest.
Historia.
Zespół powstał w 1989 roku w Kungsängen z inicjatywy Johnny’ego Hedlunda, zaraz po rozstaniu się z grupą muzyczną Nihilist. Jednym z muzyków, który go wsparł bezpośrednio przy zakładaniu zespołu jest gitarzysta Robert Sennebäck (w tym czasie dalsze losy zespołu Dismember stały pod znakiem zapytania). Hedlund do współpracy zaprosił jeszcze gitarzystę Fredrika Lindgrena i perkusistę Andersa Schultza. W marcu 1990 roku ukazało się pierwsze demo zespołu zatytułowane "The Utter Dark". We wrześniu tego samego roku ukazały się demo "...Revenge", a w grudniu sampler "Century Media Promo Tape". Również w 1991 został wydana kompilacja z wybranymi utworami Asphyx, Loudblast, Grave i Tiamat zatytułowany "In the Eyes of Death" oraz minialbum "And the Laughter Has Died..."
Jeszcze w 1991 roku, w dniu 1 maja został wydany pierwszy album grupy pt. "Where No Life Dwells". Płyta została zrealizowana w Woodhouse Studios w Dortmundzie we współpracy z producentem muzycznym Waldemarem Sorychtą. Wydawnictwo było promowane podczas trasy koncertowej w Europie i Stanach Zjednoczonych wraz z amerykańskim zespołem Morbid Angel.
1 maja 1992 roku ukazał się drugi album pt. "Shadows in the Deep" ponownie zrealizowany z Sorychtą. Wkrótce potem zespół odbył europejską trasę koncertową wraz zespołami Tiamat i Samael. Następnie Unleashed wystąpił wielokrotnie w Stanach Zjednoczonych poprzedzając występy Cannibal Corpse. Rok później 1 października ukazał się pierwszy album koncertowy "Live in Vienna '93".
1 października również w 1993 roku ukazał się trzeci album zatytułowany "Across the Open Sea". Na płycie ukazała się m.in. interpretacja utworu "Breaking the Law" heavymetalowej grupy Judas Priest.
W dniu 27 lutego 1995 roku ukazał się czwarty album pt. "Victory". Była to ostatnia płyta z udziałem gitarzysty Fredrika Lindgrena, którego zastąpił Fredrik Folkare. 19 listopada 1996 roku ukazał się drugi album koncertowy pt. "Eastern Blood – Hail to Poland".
5 czerwca 1997 r. został wydany piąty album pt. "Warrior". Tego samego roku zespół zawiesił działalność. Członkowie zespołu postanowili poświęcić się innym projektom muzycznym. W 2001 roku zespół wznowił działalność i przystąpił do prac nad nowym albumem. Johnny Hedlund o pracach nad albumem:
Natomiast w 2002 roku ukazały się wznowione wersje płyt grupy.
29 kwietnia tego samego roku (2002) nakładem Century Media Records ukazał się szósty album pt. "Hell’s Unleashed". 8 grudnia 2003 roku została wydana kompilacja pt. "...And We Shall Triumph in Victory".
26 lipca 2004 roku ukazał się siódmy album pt. "Sworn Allegiance". Płyta została nagrana i zmiksowana przez Fredrika Folkare w Chrome Studios i zmasterowana przez Petera In de Betou. Wydawnictwo było promowane do listopada podczas koncertów w Europie wraz z Yattering i In Battle. W marcu 2006 roku zespół wystąpił na festiwalu Metalmania w Katowicach podczas którego w zastępstwie za Andersa Schultza na perkusji zagrał Jonas Tyskhagen. Natomiast w lipcu grupa podpisała kontrakt płytowy z wytwórnią muzyczną SPV.
10 października tego samego roku (2006) ukazał się ósmy album pt. "Midvinterblot". Natomiast w listopadzie Unleashed wziął udział w trasie koncertowej Masters Of Death wraz z Dismember, Grave i Entombed. Na początku 2007 roku odbyła się trasa koncertowa w Stanach Zjednoczonych. Koncerty Unleashed poprzedziły grupy Krisiun, Belphegor i Hatesphere. Jesienią tego samego roku zespół odbył europejską trasę koncertową wraz z black metalową grupa Marduk.
9 czerwca 2008 roku nakładem SPV ukazał się dziewiąty album Unleashed "Hammer Battalion". Według Nielsen SoundScan w przeciągu tygodnia od dnia premiery w Stanach Zjednoczonych płyta sprzedała się w nakładzie 370 egzemplarzy. W ramach promocji w Belgradzie w Serbii został zrealizowany teledysk do utworu pt. Black Horizon. Ponadto jako headliner zespół odbył trasę koncertową Hammer Battalion w Europie. Koncerty poprzedziły występy Krisiun, One Man Army i The Undead Quartet. 24 października tego samego roku została wydana również kompilacja "Viking Raids 1991-2004" Natomiast 7 grudnia została wydana kompilacja "Immortal Glory", a tego samego dnia zespół wystąpił w warszawskim klubie Progresja. Na początku 2009 roku zespół odbył trasę koncertową Battalion North Tour w Skandynawii wraz z Belphegor, Devian i Diabolical. Tego samego roku zespół podpisał kontrakt płytowy z wytwórnią muzyczną Nuclear Blast.
19 marca 2010 roku ukazał się dziesiąty album Unleashed zatytułowany "As Yggdrasil Trembles". Na longplayu znalazł się cover grupy Death pt. "Evil Dead"
Dyskografia.
opracowano na podstawie materiału źródłowego
Dema
Minialbumy i splity
Albumy studyjne
Albumy koncertowe
Kompilacje

</doc>
<doc id="563871" url="https://pl.wikipedia.org/wiki?curid=563871" title="Złoty cielec">
Złoty cielec

Złoty cielec (, trb. "zahaw ha-egel", dosł. „złoty cielec”) – przedmiot kultu (idol) stworzony przez Aarona na życzenie Izraelitów podczas nadspodziewanie długiej nieobecności Mojżesza. Po hebrajsku, w kulturze współczesnej, wydarzenie to nosi nazwę „Cheta ha'Egel” (חטא העגל) – grzech cielca. Opis tego zdarzenia znajduje się w 32 rozdziale Księgi Wyjścia. Temat złotego cielca podejmuje również sura Al-Bakara Koranu.
Streszczenie wydarzenia.
Gdy Mojżesz przebywał na Górze Synaj, by otrzymać Dekalog, pozostawił Izraelitów samych na czterdzieści dni. Ci, bojąc się, że opuścił ich na dobre (niejako wraz z samym Bogiem), poprosili Aarona o stworzenie wizerunku Boga, który wyprowadziłby ich z Egiptu, któremu mogliby oddawać cześć i który by ich dalej prowadził przez pustynię. Aaron nakazał zebranie kolczyków Izraelitów, następnie przetopił je i stworzył posąg złotego cielca, a także ołtarz, przed którym następnego dnia złożono ofiary i bawiono się.
Bóg Jahwe zorientował się wtedy, że lud sprzeniewierzył się mu i zaplanował jego wyniszczenie. Nie zrobił tego po gorących prośbach Mojżesza. Jednak sam Mojżesz po zejściu z Synaju nie był w stanie opanować swego gniewu, zniszczył trzymane w rękach tablice Dekalogu. Posąg spalił w ogniu, starł go na proszek, wrzucił do wody i nakazał Izraelitom jej wypicie. Zażądał także wyjaśnień od Aarona, który przyznał się do stworzenia cielca. Następnie Mojżesz zebrał synów Lewiego i nakazał im zabicie pozostałych mężczyzn (około trzech tysięcy).
Później Bóg wezwał Mojżesza ponownie na górę Synaj, gdzie wykonano jeszcze raz zniszczone przez Mojżesza tablice Dekalogu.

</doc>
<doc id="563874" url="https://pl.wikipedia.org/wiki?curid=563874" title="Złoty Cielec">
Złoty Cielec



</doc>
<doc id="563879" url="https://pl.wikipedia.org/wiki?curid=563879" title="Fale stojące">
Fale stojące



</doc>
<doc id="563881" url="https://pl.wikipedia.org/wiki?curid=563881" title="Kolonia Kołłątaja">
Kolonia Kołłątaja

Kolonia Kołłątaja – kolonia w Polsce położona w województwie dolnośląskim, w powiecie legnickim, w gminie Chojnów, na drodze wojewódzkiej Chojnów – Lubin. Jest jedną z najmniejszych wsi gminy Chojnów.
Historia.
W latach 1975–1998 miejscowość administracyjnie należała do województwa legnickiego. Dawniej miejscowość należała do Chojnowa, jako ulica Kołłątaja. Po odłączeniu się oddalonej wsi, została połączona z Białą i została jej kolonią. Od niedawna kolonia jest osobną wsią.

</doc>
<doc id="563883" url="https://pl.wikipedia.org/wiki?curid=563883" title="AC Monza">
AC Monza

Associazione Calcio Monza – włoski klub piłkarski z miasta Monza. W sezonie 2022/2023 występuje w Serie A.
Historia.
Klub został założony 1 września 1912 jako Monza Foot Ball Club. Zaczynając od Terza Categoria, klub wspinał się po drabinach włoskiej piłki nożnej w latach 20. i 30. W 1939 roku, mimo że wciąż grał w Terza Divisione, klub dotarł do ćwierćfinału Coppa Italia. Jedyną drużyną na tym poziomie, która była w stanie osiągnąć ten sam wynik było Bari w 1984 roku, a rekord został pobity dopiero w 2016 roku przez Alessandrię Calcio, która osiągnęła półfinały. W 1951 roku Monza awansowała do Serie B i pozostała w tej lidze przez piętnaście lat, zanim powróciła do Serie C. W 2022 klub po raz pierwszy w historii wywalczył awans do Serie A.

</doc>
<doc id="563884" url="https://pl.wikipedia.org/wiki?curid=563884" title="Reprezentacja Nowej Kaledonii w piłce nożnej mężczyzn">
Reprezentacja Nowej Kaledonii w piłce nożnej mężczyzn

Reprezentacja Nowej Kaledonii w piłce nożnej członkiem FIFA jest dopiero od 2004, ale mecze zaczęła rozgrywać dużo wcześniej. 
W Pucharze Narodów Oceanii bierze udział od początku, w jego dwóch pierwszych edycjach zajęła trzecie miejsce, natomiast w ostatnich dwóch edycjach (2008 i 2012) zajęła drugie miejsce.
W eliminacjach do Mistrzostw Świata pierwszy raz wzięła udział w 2006 roku, ale nie zakwalifikowała się.
Nowa Kaledonia zajmuje obecnie 2. miejsce w Oceanii OFC (9 lipca 2015). Ich związek piłkarski jest związany z Francuskim Związkiem Piłki Nożnej na warunku podwójnej przynależności klubowej tzn. że ich kluby mogą brać udział w zawodach krajowych, takich jak np. Puchar Francji. Ich reprezentacja ma specjalne porozumienie z FIFA oraz z Francuskim Związkiem Piłki Nożnej na eliminacje do Mistrzostwa świata w piłce nożnej.
Trzecia runda.
Trzecia runda kwalifikacji rozgrywana była pomiędzy półfinalistami Pucharu Narodów Oceanii 2012 w terminie od 7 września 2012 do 26 marca 2013. Mecze rozgrywane były systemem "każdy z każdym" mecz i rewanż. Najlepsza drużyna uzyskała awans do barażu interkontynentalnego.

</doc>
<doc id="563886" url="https://pl.wikipedia.org/wiki?curid=563886" title="Battle Arena Toshinden">
Battle Arena Toshinden

Battle Arena Toshinden – gra wydana na konsolę Game Boy, PlayStation i Saturn oraz PC w 1995 roku. Jedna ze znaczących bijatyk wywodząca się z Japonii, w całości wykonana grafiką 3D (poza wersją Gameboy – 2D). Gra umożliwia kierowanie dowolną z ośmiu oddanych do wyboru postaci, z których każda posiada szeroki wachlarz umiejętności stosowanych w walce, a także własną broń. Gracze toczą pojedynki na ograniczonych ringach, z których spadnięcie równa się natychmiastowemu ukończeniu rozgrywki z wynikiem na korzyść zawodnika, który ostał się na arenie.
Pomimo szybkiego pojawienia się na rynku konkurencji w grach tego rodzaju (chociażby Tekken), "Battle Arena Toshinden" nie zatraciła popularności. Wydane zostały aż trzy jej kontynuacje w formie kolejnych części gry, składających się na całą serię. Pierwsza część pojawiła się także na PlayStation Classic. Oprócz gier wideo powstał w 1996 roku japoński dwuczęściowy film animowany o tym samym tytule.
Opis fabuły.
Ośmiu podróżujących wojowników o niezwykłym przeznaczeniu spotyka się na jednej arenie, by w zawodach zwanych "Toshinden" stoczyć z rywalami walkę o przetrwanie. Turniej został powołany na mocy tajemniczej organizacji, zwanej jako "Secret Society". Niektórzy wojownicy stanęli w szranki dla własnych korzyści, innych zaś motywowały pobudki pomszczenia kochanych osób.
Rozgrywka.
Każda z dostępnych postaci posiada własny zestaw unikatowych ciosów, ruchów czy specjalnych ataków. Wśród nich znajdują się także ataki desperackie, kiedy wskaźnik wytrzymałości zawodnika maleje do dziesięciu procent. Postać może poruszać się po trójwymiarowej arenie swobodnie. Przyciski odpowiadające za kierunki poruszania się mogą mieć znaczący wpływ na jakość przeprowadzonego ciosu zwykłego bądź specjalnego. Mogą także wpływać na obronę, zmniejszając liczbę zadawanych obrażeń, a także parowanie ataków albo uniki. Niektóre ruchy mogą zostać zwielokrotnione poprzez klawisze sterowania, jeżeli wciśnie się je podwójnie – bohater wówczas zyskuje możliwość biegania, a nawet odskoczenia.

</doc>
<doc id="563887" url="https://pl.wikipedia.org/wiki?curid=563887" title="RS AWS">
RS AWS



</doc>
<doc id="563888" url="https://pl.wikipedia.org/wiki?curid=563888" title="Kosta Conew">
Kosta Conew

Kosta Conew, właśc. Kostadin Conew, (ur. 10 czerwca 1929 w Sofii, zm. 25 stycznia 2012) – bułgarski aktor.
Współpracował z teatrami w Sofii (1952–1966 Teatr Młodzieży, od 1966 Teatr Sofia). Główne swe role odegrał w inscenizacjach: Stanko Syrczadżijewa, Welimira Cankowa, Kirkora Azariana. Kreacje stworzył w repertuarze klasycznym (Harpagon – "Skąpiec", i Komandor – "Don Juan" Moliera, Ryszard III Williama Szekspira, Petko – "Pyrwite" Pawło Todorowa) oraz współczesnym (Bohater – "Kartoteka" Tadeusza Różewicza). Występował także w filmach – m.in. "Wesele Joana Asena" Welimira Cankowa (1974), "Brazylijska melodia" Milena Getowa (1974), "Borys I" Christo Syrczadżijewa (1985) – i telewizji.

</doc>
<doc id="563889" url="https://pl.wikipedia.org/wiki?curid=563889" title="DW103">
DW103



</doc>
<doc id="563890" url="https://pl.wikipedia.org/wiki?curid=563890" title="Droga wojewódzka nr 105">
Droga wojewódzka nr 105

Droga wojewódzka nr 105 (DW105) – droga wojewódzka klasy G (między Świerznem a Gryficami) oraz klasy Z (z Gryfic do Rzesznikowa) w północnej części woj. zachodniopomorskiego o długości 40,3 km łącząca Świerzno z Kiełpinem i Czartkowem. Przebiega przez 3 powiaty: kamieński (gmina Świerzno), gryficki (gminy: Gryfice i Brojce) i kołobrzeski (gmina Rymań).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na całej długości drogi dopuszczalny był ruch pojazdów o maksymalnym nacisku na oś nie przekraczającym 8 ton.

</doc>
<doc id="563892" url="https://pl.wikipedia.org/wiki?curid=563892" title="DW105">
DW105



</doc>
<doc id="563893" url="https://pl.wikipedia.org/wiki?curid=563893" title="Cornelius Vanderbilt">
Cornelius Vanderbilt

Cornelius Vanderbilt (ur. 27 maja 1794, zm. 4 stycznia 1877) – amerykański przedsiębiorca, który swoją potęgę i bogactwo zbudował na transporcie morskim i kolejowym. Głowa sławnej rodziny Vanderbiltów. W późniejszym okresie swego życia był znany jako "komodor Vanderbilt".
Młodość.
Cornelius był czwartym z dziewięciorga rodzeństwa. Urodził się Nowym Jorku na wyspie Staten Island w biednej rodzinie. Jego przodkiem był Jan Aertson – holenderski rolnik z wioski De Bilt w prowincji Utrecht w Holandii, który wyjechał do Nowego Świata jako osadnik na podstawie umowy zawartej z Kompanią Zachodnioindyjską. Holenderskie "van der" (oznaczające „z”) razem z nazwą miejscowości, z której pochodził Aertson, dały początek późniejszemu nazwisku Vanderbilt.
19 grudnia 1813 roku Cornelius poślubił swoją sąsiadkę i kuzynkę Sophię Johnson (1795–1868) – córkę siostry swojej matki. Miał z nią łącznie trzynaścioro dzieci, z których jedno zmarło przedwcześnie.
„Promowe imperium”.
Jako młody chłopiec, Vanderbilt pracował w Nowym Jorku przy przeprawach promowych, przy czym edukację zakończył już w wieku 11 lat. W wieku 16 lat miał już własną firmę zajmującą się przewozem promowym ładunków i pasażerów pomiędzy wyspą Staten Island a Manhattanem.
W czasie wojny z Wielką Brytanią w 1812 r. udało się mu zdobyć rządowy kontrakt na dowóz zaopatrzenia dla fortów wokół Nowego Jorku. Do realizacji tego zadania wykorzystywał szybkie żaglowce (a dokładniej szkunery), od których zyskał swój późniejszy przydomek „komodor”.
W 1818 r. zwrócił uwagę na dopiero co wprowadzone do żeglugi parowce. Pracując dla Thomasa Gibbonsa doprowadził do gwałtownego obniżenia cen za transport wodny pomiędzy New Brunswick a Manhattanem, które wcześniej zostały wywindowane w górę przez Roberta Fultona i Roberta Livingstona. Trasa ta była ważnym ogniwem w handlu pomiędzy Filadelfią a Nowym Jorkiem. Fulton i Livingston pozwali Vanderbilta, a sprawa trafiła aż przed Sąd Najwyższy. Vanderbilt wygrał ze swoimi konkurentami i złamał ich monopol na handel.
W 1829 r. uruchomił własną parową linię żeglugową na rzece Hudson pomiędzy Manhattanem a Albany. Około 1840 r. posiadał już 100 statków parowych kursujących po Hudsonie i był uważany za największego pracodawcę w całych Stanach Zjednoczonych.
W 1849 r. w czasie „kalifornijskiej gorączki złota” wprowadził do swojej oferty dogodne połączenie z zachodnim wybrzeżem poprzez Nikaraguę, co prowadziło do oszczędności sięgających połowie ceny, którą należało zapłacić za transport poprzez przesmyk Panamski.
Imperium kolejowe.
Początkowy rozwój.
Zaangażowanie Vanderbilta we wczesny rozwój kolei sprawiło, że wziął on udział w jednym z pierwszych amerykańskich wypadków kolejowych. 11 listopada 1833 r. był on pasażerem pociągu na trasie Camden – Amboy, który wykoleił się na łąkach w pobliżu Highstown w New Jersey, kiedy to doszło do złamania jednej z osi wskutek przegrzania się łożyska. Spędził wówczas około miesiąca na leczeniu się z odniesionych obrażeń (miał m.in. dwa pęknięte żebra i przebite płuco). W tym samym pociągu jechał prezydent John Quincy Adams, który nie ucierpiał w wypadku tylko dlatego, że znajdował się w jednym z przednich wagonów.
W 1844 r. Vanderbilt został dyrektorem kolei Long Island ("Long Island Rail Road"), która w tym czasie obsługiwała połączenie pomiędzy Bostonem i Nowym Jorkiem, także przy użyciu parowców. W 1857 r. objął stanowisko dyrektora kolei "New York and Harlem Railroad".
New York Central Railroad.
Vanderbilt miał już 70 lat, kiedy zaczął się intensywnie angażować w transport kolejowy.
We wczesnych latach 60. zaczął wycofywać swój kapitał z przewozu promowego i inwestować go w drogi żelazne. W latach 1862–1863 przejął kontrolę nad "New York and Harlem Railroad", w 1864 r. dołączyło "Hudson River Railroad", a w 1867 r. zakupił "New York Central Railroad". Te trzy podmioty zostały połączone w jedno przedsiębiorstwo w 1869 r. w wyniku czego doszło do powstania "New York Central and Hudson River Railroad".
Grand Central Terminal.
W październiku 1871 r. Vanderbilt nawiązał współpracę z kolejami "New York and New Haven Railroad", w ten sposób zamierzał zwiększyć wydajność przewozów poprzez wykorzystanie jednego terminalu w Nowym Jorku, który istniał do 1913 r. Szklany dach stacji zawalił się podczas burzy śnieżnej tego samego dnia, w którym zmarł Vanderbilt.
Konkurencja Jaya Goulda.
W 1873 r. Vanderbilt przedłużył swoje linie do Chicago. Próbując jednocześnie uzyskać kontrolę nad koleją Erie, co doprowadziło do konfliktu z jej właścicielem – Jayem Gouldem. Gould wyszedł zwycięsko ze starcia uniemożliwiając konkurentowi przejęcie kontroli nad własną firmą poprzez „rozwodnienie akcji” (tzn. zmniejszenie wartości nominalnej akcji poprzez tzw. split akcji). Z powodu tej operacji Vanderbilt, który nabył duże ilości udziałów w "Erie Railroad" stracił ponad 7 mln $, później Gould zwrócił mu większość tych środków. Vanderbilt nie przywykł do nieosiągania tego, co chciał, wyglądało jednak na to, że w Gouldzie znalazł godnego przeciwnika. Odnośnie do swoich strat Vanderbilt miał podobno powiedzieć „nigdy nie kop skunksa” (odnosząc się w ten sposób do Goulda). Także po śmierci Corneliusa Gould stanął na drodze Vanderbiltom, a mianowicie gdy William Vanderbilt przejął kontrolę nad firmą "Western Union Telegraph Co." to Jay Gould uruchomił własne przedsiębiorstwo o nazwie "American Telegraph Co.", prawie że zmuszając tę pierwszą firmę do opuszczenia rynku. Wówczas niemający wyboru William Vanderbilt musiał wykupić Goulda, który na tej sprzedaży osiągnął duży zysk.
Spuścizna Vanderbilta.
Po śmierci swojej żony Sophii Cornelius Vanderbilt udał się ze swoją nową ukochaną do Kanady, gdzie 21 sierpnia 1869 r. ją poślubił (przy czym znowu była to kuzynka – Frank Armstrong Crawford, pochodząca z Mobile w Alabamie, chociaż nie tak blisko spokrewniona jak pierwsza żona).
Bezwzględny jeżeli chodzi o interesy Vanderbilt w ciągu swojego życia zraził do siebie wiele osób. Publicznie był uważany za skąpca, który gnębił wszystkich dookoła, nie wyłączając rodziny. Zwykł był mówić, że kobiety kupują jego akcje bo jego zdjęcie znajduje się na certyfikacie akcyjnym. W swoim testamencie wydziedziczył wszystkich swoich synów, oprócz Williama, który był tak samo bezwzględny jak ojciec i który miał za zadanie utrzymać jego imperium. W chwili śmierci fortunę Vanderbiltów oceniano na 100 mln dolarów amerykańskich. Z tego 95 mln dolarów otrzymał William, a jedynie po 500 tys. dolarów otrzymała każda z jego ośmiu żyjących córek, taką samą sumę otrzymała też jego żona.
Potomkowie.
Cornelius Vanderbilt został pochowany grobowcu rodzinnym w New Dorp na Staten Island. Trzy z jego córek oraz syn – C. Jeremiah Vanderbilt nie zgodzili się z ostatnią wolą swojego ojca, twierdząc że był on obłąkany w chwili śmierci. Proces trwał cały rok i zakończył się niepowodzeniem dla strony powodowej, a w jego wyniku C. Jeremiah popełnił samobójstwo w 1882 r.
Cornelius i Sophia Vanderbiltowie pozostawili następujących potomków:

</doc>
<doc id="563894" url="https://pl.wikipedia.org/wiki?curid=563894" title="Trevor Sinclair">
Trevor Sinclair

Trevor Lloyd Sinclair (ur. 2 marca 1973 w Dulwich (Londyn)) – były angielski piłkarz występujący na pozycji pomocnika.
Kariera klubowa.
Piłkarską karierę zaczynał w Blackpool. Od 1993 był piłkarzem Queens Park Rangers. W 1998 przeszedł do bardziej znanego West Ham United, gdzie występował do 2003, kiedy to spadł z tym zespołem do League Championship. Po spadku West Hamu znalazł zatrudnienie w Manchesterze City, gdzie występował do lata 2007. 10 lipca na zasadzie wolnego transferu przeszedł do Cardiff City. Po roku gry w tym zespole Sinclair zakończył swoją karierę.
Kariera reprezentacyjna.
W reprezentacji Anglii wystąpił w 12 meczach. Grał m.in. na Mistrzostwach Świata 2002. Na początku turnieju był rezerwowym. Jednak kontuzja Owena Hargreavesa doznana w trakcie drugiego meczu fazy grupowej z Argentyną, spowodowała, że Sinclair wskoczył do pierwszego składu.

</doc>
<doc id="563895" url="https://pl.wikipedia.org/wiki?curid=563895" title="Alanya">
Alanya

Alanya – miasto i dystrykt w południowej Turcji, w prowincji Antalya, na Riwierze Tureckiej, nad Morzem Śródziemnym. Od strony lądu otoczona górami Taurus. Zlokalizowana na terenie starożytnej Pamfilii. Jeden z największych tureckich kurortów wypoczynkowych, usytuowany 135 km na wschód od Antalyi. Na południe od centrum miasta położony jest wysoki na blisko 250 metrów skalny cypel zamkowy. Cały cypel był twierdzą obronną z trzema wieżami.
Od 2013 r., w wyniku reformy terytorialnej, przeprowadzonej na mocy prawa metropolitalnego, granice administracyjne miasta Alanya pokrywają się z granicami dystryktu Alanya, w związku z czym w skład miasta Alanya wchodzą aż 102 jednostki osadnicze (dawne wsie) z 16 niegdysiejszych gmin. Według stanu na 31 grudnia 2021, obszar o powierzchni 1577 km² zamieszkuje 350 636 osób. Liczbę mieszkańców "właściwej" Alanyi (ścisłego miasta Alanya sprzed reformy z 2013 r.) szacuje się na 130–150 tys.
Nazwy.
Nazwa miasta zmieniała się gdy zmieniali się jego władcy. Najstarszą znaną nazwą Alanii jest łacińskie "Coracesium" lub greckie "Korakesion", zaś w języku luwijskim "Korakassa", co znaczy "Wystające Miasto". Za rządów Cesarstwa Bizantyjskiego miasto zyskało nazwę "Kalonoros" lub "Kalon Oros", co po grecku oznacza "Piękna Góra". W XIII wieku, po zdobyciu miasta przez Turków Seldżuckich, Alaaddin Keykubat zmienił nazwę na Alaiye. W XIII i XIV wieku włoscy handlarze nazywali to miasto "Candelore" lub "Cardelloro". W 1935 r. podczas swej wizyty, pierwszy prezydent Turcji Mustafa Kemal Atatürk nazwał miasto Alanya.
Turystyka.
W 1948 r. podczas budowy portu odkryto Jaskinię Damlataş, co zapoczątkowało napływ kuracjuszy. Jednak za początek turystyki w Alanyi przyjmuje się 1958 r., gdy otwarto tutaj pierwszy motel. Jej popularność znacznie wzrosła po powstaniu międzynarodowego portu lotniczego w Antalyi. Największy przełom w tej branży nastąpił na przełomie lat 80. i 90. XX wieku, gdy wybudowano wiele hoteli różnych kategorii, a miasto przybrało obecny kształt. Od tego czasu gospodarka Alanyi oparta jest przede wszystkim na branży turystycznej, choć ważną rolę pełni również rolnictwo (zwłaszcza na terenach w głębi lądu). Miasto posiada kilka piaszczystych publicznych plaż o łącznej długości 60 kilometrów, z których cztery znajdują się w centrum – dwie na zachód od cypla zamkowego: Plaża Kleopatry i Plaża Damlataş oraz dwie na wschód od niego: Plaża Kejkubada i Plaża Portakal. Wejścia na publiczne plaże oraz korzystanie z plażowych pryszniców są bezpłatne. Leżaki i parasole są odpłatne, lecz nieobowiązkowe. W centrum Alanyi, u podnóża cypla, zlokalizowany jest port turystyczny, a na zachód od centrum – otwarta w 2010 r. Marina Alanya. W 2017 r. oddano do użytku 900-metrową kolej linową Alanya Teleferik, łączącą niewielki park przy plaży (park "100 rocznicy urodzin Mustafy Kemala") i jaskini Damlataş z zamkiem na szczycie cypla. Niedaleko Jaskini Damlataş usytowany jest wodny park rozrywki Damlataş Aqua Park, zaś w Türkler – Park Morski i Delfinarium Sealanya (największy tego typu obiekt w Europie).
Transport.
Najbliższe lotniska obsługujące ruch turystyczny w okolicach Alanyi, zlokalizowane są w Gazipaşie i w Antalyi. Port lotniczy Gazipaşa (44 km na wschód od centrum Alanyi) jest stosunkowo niewielki i obsługuje zaledwie kilka kierunków. Zdecydowana większość podróżnych przybywa do Alanyi przez lotnisko w Antalyi (125 km na zachód od centrum Alanyi), drugi pod względem wielkości port lotniczy w Turcji.
Dworzec autokarowy w Alanyi usytuowany jest w zachodniej części centrum miasta, w pobliżu obwodnicy (tr. Çevre Yolu). Odjeżdżają z niego autokary do odległych miast Turcji, a na krótszych trasach kursują minibusy. Najczęściej odjeżdżają stąd autokary do Antalyi (trasa ok. 3 godziny) przez Manavgatu (1 godzina) oraz do Adany (9 godzin) przez Anamur (3,5 godziny), Silifke (6,5 godziny) i Mersinu (8 godzin). Z Alanyi można również pojechać autokarem do Ankary (10 godzin), Denizli – niedaleko Pamukkale (6,5 godziny), Göreme w Kapadocji (10 godzin), Konyi (5 godzin), Izmiru (9,5 godziny), Stambułu (15 godzin) oraz wielu innych miast.
Główna droga przelotowa, przebiegająca przez Alanyę to krajowa trasa D400, wiodąca z wybrzeża egejskiego na daleki wschód kraju. Odległość do leżącej na zachodzie Antalyi wynosi 135 km.
Sport.
Miasto jest siedzibą - założonego w 1948 r. - klubu piłkarskiego Alanyaspor, od 2011 r. rozgrywającego domowe spotkania na Bahçeşehir Okulları Stadyumu. Od sezonu 2016/17 drużyna ta występuje w Süper Lig. Oprócz niego w mieście-dystrykcie funkcjonuje kilka innych klubów piłkarskich (m.in. Alanya Kestelspor, Alanya Belediyespor, Konaklı Belediyespor, Mahmutlar Spor, Payallar Spor i kobiecy Alanya Demirspor), występujących w niższych klasach rozgrywkowych. Drugim ważnym obiektem piłkarskim w mieście jest - otwarty w 1990 r. - Alanya Millî Egemenlik Stadyumu (pol. Stadion Suwerenności Narodowej) o pojemności 1622 miejsc, zlokalizowany na osiedlu Cumhuriyet Mahallesi, przy Ahmet Tokuş Bulvarı, nadmorskiej alei wylotowej w kierunku Mahmutlar.
Oprócz drużyny piłkarskiej - założony w 1990 r. - wielosekcyjny Alanya Belediyespor prowadzi m.in. sekcje siatkówki mężczyzn i koszykówki kobiet (do 2002 r. występującej w tureckiej ekstraklasie). Od 2020 r. działa Alanya Alaaddin Keykubat Üniversitesi SK (klub piłki ręcznej mężczyzn). Domowym obiektem wszystkich tych zespołów jest Alanya Atatürk Spor Salonu o pojemności 1600 miejsc. W Alanyi istnieje również kryta pływalnia miejska Alanya Belediyesi Olimpik Yüzme Havuzu.
Wielokrotnie Alanya była miastem etapowym wyścigu kolarskiego Presidential Cycling Tour of Turkey.
Miasta partnerskie.
Stan na 2022-12-10.

</doc>
<doc id="563896" url="https://pl.wikipedia.org/wiki?curid=563896" title="Nikołaj Czeriepnin">
Nikołaj Czeriepnin

Nikołaj Nikołajewicz Czeriepnin (, ur. w Petersburgu, zm. 26 czerwca 1945 w Issy-les-Moulineaux k. Paryża) – rosyjski kompozytor, dyrygent i pedagog.
Życiorys.
Był protoplastą muzycznego rodu Czeriepninów. Jego syn Aleksandr był kompozytorem i pianistą, wnukowie Siergiej i Iwan to również kompozytorzy, podobnie jak dwaj jego prawnukowie (synowie Iwana) – Siergiej i Stefan. 
Był uczniem Nikołaja Rimskiego-Korsakowa w Konserwatorium Petersburskim. W latach 1909–1914 współpracował jako dyrygent z baletem Siergieja Diagilewa. W latach 1918–1921 był dyrektorem konserwatorium w Tbilisi, w roku 1921 osiadł w Paryżu. Komponował głównie opery i balety, w roku 1923 dokończył operę Modesta Musorgskiego "Jarmark soroczyński".
Był przede wszystkim doskonałym orkiestratorem, jego technika orkiestracji ukierunkowana na manipulację subtelnymi odcieniami barw ujawnia zarówno wpływy Rimskiego-Korsakowa jak i francuskich impresjonistów.

</doc>
<doc id="563897" url="https://pl.wikipedia.org/wiki?curid=563897" title="Benediction">
Benediction

Benediction – brytyjska grupa muzyczna wykonująca death metal. Powstała w 1989 roku w Birmingham w Anglii. 

</doc>
<doc id="563898" url="https://pl.wikipedia.org/wiki?curid=563898" title="Ricardo Antonio Chavira">
Ricardo Antonio Chavira

 
Ricardo Antonio Chavira (ur. 1 września 1971 w San Antonio, Teksas, USA) – amerykański aktor.

</doc>
<doc id="563899" url="https://pl.wikipedia.org/wiki?curid=563899" title="ASD Torres">
ASD Torres

ASD Torres (potocznie "Torres") – włoski klub piłkarski z miasta Sassari (Sardynia).

</doc>
<doc id="563900" url="https://pl.wikipedia.org/wiki?curid=563900" title="White Plains (Nowy Jork)">
White Plains (Nowy Jork)

White Plains – miasto w stanie Nowy Jork, w Stanach Zjednoczonych. Siedziba władz hrabstwa Westchester.
Miasto zostało założone w 1683 roku. Znajduje się około 40 kilometrów na północ od Manhattanu i stanowi część aglomeracji Nowego Jorku. Liczy ok. 56 000 mieszkańców. 

</doc>
<doc id="563901" url="https://pl.wikipedia.org/wiki?curid=563901" title="Jedność w różnorodności">
Jedność w różnorodności



</doc>
<doc id="563902" url="https://pl.wikipedia.org/wiki?curid=563902" title="Droga wojewódzka nr 106">
Droga wojewódzka nr 106

Droga wojewódzka nr 106 (DW106) – droga wojewódzka klasy G w woj. zachodniopomorskim o długości 108,2 km, łącząca wieś Rzewnowo (gmina Kamień Pomorski) z Pyrzycami. Przebiega przez 4 powiaty: kamieński (gminy: Kamień Pomorski i Golczewo), goleniowski (gminy: Nowogard i Maszewo), stargardzki (gmina Stargard i miasto Stargard) i pyrzycki (gminy Warnice i Pyrzyce).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu .
Do 13 marca 2021 r..
Wcześniej droga wojewódzka nr 106 objęta była ograniczeniami dopuszczalnego nacisku pojedynczej osi:

</doc>
<doc id="563903" url="https://pl.wikipedia.org/wiki?curid=563903" title="Zjednoczeni w różnorodności">
Zjednoczeni w różnorodności



</doc>
<doc id="563904" url="https://pl.wikipedia.org/wiki?curid=563904" title="Nokia 9110 Communicator">
Nokia 9110 Communicator

Nokia 9110 Communicator – smartfon z rodziny "komunikatorów" (Series 80), stworzonym przez Nokię w 1999 roku. Model ten jest podobny do poprzednika Nokii 9000, posiada ten sam system operacyjny (GEOS 3.0), lecz lepszą specyfikację sprzętową. Większość programów jest kompatybilna.

</doc>
<doc id="563905" url="https://pl.wikipedia.org/wiki?curid=563905" title="DW106">
DW106



</doc>
<doc id="563907" url="https://pl.wikipedia.org/wiki?curid=563907" title="Igor Kozioł">
Igor Kozioł

Igor Kozioł (ur. 2 stycznia 1976 w Wadowicach) – polski piłkarz występujący na pozycji pomocnika.
Kariera.
Karierę piłkarską rozpoczął w 1990 roku w zespole Skawa Wadowice. Występował w nim do wiosny sezonu 1992/1993. Wiosną przeniósł się do Legii Warszawa. Zawodnikiem klubu był do 1994 roku. Nie wystąpił w żadnym spotkaniu. Wiosną 1994 roku przeszedł do Hutnika Harszawa. Jesienią 1994 roku wrócił do zespołu Legii Warszawa. W sezonie 1994/1995 zadebiutował w ekstraklasie. Razem z drużyną zdobył mistrzostwo i Superpuchar Polski. Wiosną 1995 roku przeniósł się do Polonii Warszawa, z której jesienią tego samego sezonu odszedł do zespołu Lechia/Olimpia Gdańsk. W barwach zespołu wystąpił 20 krotnie. Z Lechii/Olimpii Gdańsk ponownie przeniósł się do Legii Warszawa. Do wiosny 1998 roku wystąpił w 21 spotkaniach zdobył z drużyną Puchar Polski. W sezonie 1998/1999 został zawodnikiem Zagłębia Lubin. Wystąpił w 18 spotkaniach. Jesienią sezonu 1999/2000 powrócił do Legii Warszawa w której rozegrał 2 spotkania. W tym samym sezonie przeszedł do Groclinu Dyskobolia Grodzisk Wielkopolski w barwach którego w latach 2000-2008 wystąpił w 204 meczach ligowych zdobywając 2 bramki. W barwach tej drużyny zdobył dwukrotnie Puchar Polski oraz Puchar Ligi. Występował w Pucharze UEFA. Po zmianie przejęciu Groclinu przez Polonię Warszawa w sezonie 2008/2009 powrócił do Warszawy. W latach 2008-2010 wystąpił w 29 meczach zdobywając jedną bramkę. Po wygaśnięciu kontraktu z Polonią Warszawa w sezonie 2009/2010 zakończył sportową karierę.

</doc>
<doc id="563909" url="https://pl.wikipedia.org/wiki?curid=563909" title="Michał Ignacy Kunicki">
Michał Ignacy Kunicki

Michał Ignacy Kunicki herbu Bończa (ur. 7 października 1698 w Czułczycach, zm. 9 listopada 1751 w Krakowie) – archidiakon krakowskiej kapituły katedralnej w latach 1726–1742, kustosz sandomierski, kanonik gnieźnieńskiej kapituły katedralnej od 1724 roku, kanonik płocki i opat mogilski, biskup sufragan krakowski od 1727 r, przedstawiciel dyplomatyczny Rzeczypospolitej w Państwie Kościelnym w 1733.
Syn podczaszego czernihowskiego Kaspra i Anny Potockiej.
Studiował w Krakowie i w Rzymie, w 1721 r. otrzymał święcenia kapłańskie, kanonik warmiński, od 1724 r. kanonik gnieźnieński, rok później kanonik krakowski i jednocześnie kustosz w Sandomierzu.
Był deputowanym kapituły krakowskiej do Trybunału Głównego Koronnego, generalny zastępcą biskupa krakowskiego jako księcia siewierskiego, specjalny sędzia przy sądzie konsystorskim. W 1734 r. witał w Krakowie króla Augusta III Sasa. W Prandocinie założył dom dla ubogich, przyczynił się do odbudowy zabudowań kościoła i klasztoru Cystersów w Mogile po pożarze w 1743 r.
Propagator kultu maryjnego, zabiegał o podniesienie poziomu wykształcenia kleru diecezjalnego, odbył wizytację 13 dekanatów diecezji krakowskiej, starał się o ulepszenie administracji parafialnej.
Opiekował się spokrewnionym ze sobą Ignacym Krasickim, którego miał namówić do wyboru stanu duchownego.

</doc>
<doc id="563910" url="https://pl.wikipedia.org/wiki?curid=563910" title="Phryganea bipunctata">
Phryganea bipunctata

Phryganea bipunctata (polska nazwa "chruścik dwuplamy") – owad wodny z rzędu chruścików (Trichoptera), z rodziny chruścikowatych (Phryganeidae). Jeden z największych chruścików w Polsce. Larwy budują przenośne domki z części roślinnych lub detrytusu. 
Larwy są drapieżne, w młodszych stadiach odżywiają się także roślinnością. Zasiedlają litoral jezior oraz strefę roślinności przybrzeżnej dużych rzek nizinnych. W jeziorach spotykane w najpłytszym, niezarośniętym litoralu, napływkach, na przybrzeżnych kłodach, w szuwarach, oczeretach, elodeidach i na dnie mulistym. Limnebiont preferujący duże jeziora oraz strefę helofitów, młodsze stadia larwalne występują także w strefie elodeidów (obserwowana jest sezonowa wędrówka larw ze strefy elodedów ku brzegowi. Gatunek o rozmieszczeniu pelearktycznym, w Polsce bardziej pospolity niż "Phryganea grandis".

</doc>
<doc id="563911" url="https://pl.wikipedia.org/wiki?curid=563911" title="Rail Baltica">
Rail Baltica

Rail Baltica – linia kolejowa będąca elementem transeuropejskiego korytarza transportowego, łącząca torem normalnym Warszawę, Kowno, Rygę, Tallinn i Helsinki. Planowana Rail Baltica w Polsce to 374 km trasy kolejowej. Pociągi będą mogły jeździć tą trasą z prędkością do 234 km/h. Stanowi jeden z priorytetowych projektów Trans-European Transport Networks (Sieci Transeuropejskie TEN-T).
Historia.
25 września 2008 w Parlamencie Europejskim odbyła się konferencja prasowa eurodeputowanych z Grupy Zielonych/Wolne Przymierze Europejskie, którzy – komentując wyrok Naczelnego Sądu Administracyjnego z 16 września 2008 – zaapelowali, by w dalszych pracach związanych z budową drogi Via Baltica uwzględnić także rozwój korytarza kolejowego Rail Baltica.
28 października 2014 przedstawiciele rządów państw bałtyckich podpisali w Rydze umowę powołującą spółkę RB Rail, która odpowiedzialna będzie za realizację inwestycji. Spółka w równych częściach należy do litewskiej Rail Baltica Statyba, łotewskiej Eiropas Dzelzcela Linijas i Rail Baltic Estonia.
W październiku 2015 roku została zakończona budowa pierwszego odcinka Rail Baltica: od granicy polsko-litewskiej do Kowna. Wart 364,5 mln euro projekt obejmował budowę 123 km linii normalnotorowej z Szostakowa, przez Mariampol do Kowna.
Przebieg.
Przebieg w Polsce.
Początkowo rozważano dwa przebiegi trasy Rail Baltica na terenie Polski: przez Sokółkę i Augustów oraz przez Ełk i Olecko. Ostatecznie wybrano drugi wariant i trasa zostanie poprowadzona:
W stosunku do polskiego odcinka Rail Baltiki używa się oznaczenia E 75 - europejskiego korytarza transportowego Warszawa – Trakiszki, łączącego się w Warszawie z korytarzami E 20 (Kunowice – Terespol) oraz E 65 (Gdynia – Pszczyna).
Przebieg na Litwie.
W maju 2022 roku Litwa zadecydowała o przebiegu odcinka Rail Baltiki pomiędzy Kownem a granicą z Polską. Będzie to wariant najkrótszy, przeprowadzony z dala od istniejących na potencjalnej trasie ośrodków miejskich. Trasa będzie przystosowana do ruchu z prędkością do 249 km/h. W lipcu 2022 rozpoczęto budowę mostu nad Wilią o długości 1,5 km, który stanowi jedno z największych wyzwań technicznych na planowanej trasie.
W Mariampolu i Szostakach mają powstać stacje przesiadkowe z połączeń regionalnych na pociągi kursujące Rail Baltiką.
Przebieg na Łotwie.
W 2020 roku ruszyły prace przy przebudowie dworca głównego w Rydze oraz stacji przy ryskim lotnisku, celem przystosowania ich do obsługiwania Rail Baltiki. W 2021 ogłoszono przetarg na budowę 200 km nowej linii kolejowej. Prace mają potrwać do 2026 roku.

</doc>
<doc id="563912" url="https://pl.wikipedia.org/wiki?curid=563912" title="Obeah">
Obeah

Obeah (lub Obi) – nazwa synkretycznych religijnych praktyk magicznych; część folkloru czarnoskórej ludności wysp Małych i Wielkich Antyli (Jamajka, Bahamy, Barbados, Wyspy Dziewicze, Trynidad, Tobago), a także Belize. Nazwa pochodzi z języka aszanti z zachodniej Afryki i oznacza "czarnoksięstwo".
Charakterystyka.
Obeah pochodzi z rodzimych religii ludności środkowej i zachodniej Afryki z domieszką wierzeń chrześcijaństwa, hinduizmu i charyzmatycznych sekt protestanckich. Wykazuje liczne podobieństwa do innych synkretycznych religii tego regionu (voodoo, santeria i palo).
Biała i czarna magia, zaklęcia, amulety i mistycyzm to podstawowe cechy obeah.
Główne nurty obeah.
Jamajka.
Obeah ukształtowało się jako religia praktykowana w ukryciu przez czarnoskórych niewolników. Służyła głównie celom praktycznym i pozytywnym (nazywanym Myal), takim jak: przynoszenie bogactwa, szczęścia i powodzenia, zdobywanie wzajemności w miłości, wytwarzanie "szczęśliwych amuletów"; istniała też przerażająca strona (nazywana Obeah), opierająca się na magicznym powodowaniu choroby, szaleństwa lub śmierci.
Pojawienie się komety w połowie XIX wieku ożywiło Obeah i wzbogaciło o millenaryzm i spirytyzm. Zarysował się też wyraźny konflikt między czarownikami, praktykującymi Myal i ich rywalami, zajmującymi się Obeah. Zwolennicy Obeah byli często obiektem agresji ze strony zwolenników Myal, którzy oskarżali ich o różne występki, np. o kradzież cieni ludzkich. Te zamieszki zmusiły rząd brytyjski do uwięzienia wielu napastników Myal i do zakazania większości praktyk obu kierunków Obeah. Spowodowało to zanik praktyk Myal i obecną dominację "mrocznego" Obeah na Jamajce.
Wyspy Dziewicze.
Cechą Obeah w tym regionie jest tzw. Jumbie (zagubiona lub zła dusza, pierwowzór zombie), często dusza nieochrzczonego zmarłego dziecka, która musi bez końca wędrować po Ziemi. Jumbie pojawia się nocą i można go łatwo rozpoznać po stopach, skierowanych do tyłu. W miejscowym folklorze tancerz Mocko-Jumbie (reprezentujący pozytywny aspekt Jumbie) jest ubrany w kolorowy strój i tańczy w dzień, podczas różnych parad i uroczystości. 
Obeah jako część Thelemy.
Obeah wymieniona jest w "Księdze Prawa", świętym tekście Thelemy, napisanym przez Aleistera Crowleya w 1904. Określona jest tam jako magia "Tajemnego Światła", reprezentująca czyn (podczas gdy drugi komponent "Wanga" reprezentuje "słowo magiczne"). Crowley uważał Obeah za czysto fizyczne działania magiczne.

</doc>
<doc id="563913" url="https://pl.wikipedia.org/wiki?curid=563913" title="Julie Christie">
Julie Christie

Julie Frances Christie (ur. 14 kwietnia 1940 lub 1941 w Asam) – brytyjska aktorka filmowa, laureatka Oscara dla najlepszej aktorki za rolę w filmie "Darling" (1965).
Życiorys.
Urodziła się w rodzinie plantatora herbaty w Indiach, gdy były one brytyjską kolonią. Studiowała w Central School of Speech and Drama. Karierę rozpoczęła w 1961 rolą w serialu BBC "A jak Andromeda".
Sławę przyniosły jej kreacje w filmach Johna Schlesingera: "Billy kłamca" (1963) z Tomem Courtenayem i "Darling" (1965). W drugim z tych filmów zagrała Dianę Scott, cyniczną młodą kobietę, która wykorzystuje swe wdzięki do zrobienia kariery. Za tę kreację została uhonorowana Oscarem. Inne jej znaczące filmy z tego okresu to "Doktor Żywago" (1965) Davida Leana oraz "Fahrenheit 451" (1966) François Truffaut. Dzięki tym kasowym i artystycznym przebojom Christie stała się jednym z symboli dekady lat 60.
Na początku lat 70. była związana z aktorem Warrenem Beattym i przez pewien czas mieszkała w Stanach Zjednoczonych. Wspólnie wystąpili w "McCabe i pani Miller" (1971) Roberta Altmana oraz "Szamponie" (1975) Hala Ashby'ego.

</doc>
<doc id="563915" url="https://pl.wikipedia.org/wiki?curid=563915" title="Trichostegia minor">
Trichostegia minor

Trichostegia minor – gatunek owada wodnego z rzędu chruścików i rodziny chruścikowatych (Phryganeidae). Larwy budują przenośne domki z detrytusu. Limneksen, rzadko spotykany w litoralu jezior, w strefie szuwarów. Gatunek typowy dla okresowych, śródleśnych małych zbiorników wodnych, spotykany także w nizinnych, śródleśnych strumieniach o wolnym nurcie.

</doc>
<doc id="563917" url="https://pl.wikipedia.org/wiki?curid=563917" title="I liga azerbejdżańska w piłce nożnej">
I liga azerbejdżańska w piłce nożnej



</doc>
<doc id="563918" url="https://pl.wikipedia.org/wiki?curid=563918" title="Półwysep Kalifornijski">
Półwysep Kalifornijski

Półwysep Kalifornijski (hiszp. "península de la Baja California", "Baja California") – półwysep w północno-zachodnim Meksyku nad Oceanem Spokojnym. Rozciąga się na długości 1200 km od miasta Tijuana na północy, aż po Przylądek Świętego Łukasza ("Cabo San Lucas") na południu. Oddziela Zatokę Kalifornijską od Pacyfiku.
Półwysep administracyjnie dzieli się na dwie części:
Półwysep ma charakter górzysty (najwyższy punkt – Cerro de la Encantada o wys. 3078 m). Przeważają tu pustynie i półpustynie, wydobywa się rudy manganu, miedzi. W północnej części półwyspu uprawia się pszenicę, ryż i pomidory.

</doc>
<doc id="563919" url="https://pl.wikipedia.org/wiki?curid=563919" title="Armeńska Premier League">
Armeńska Premier League



</doc>
<doc id="563921" url="https://pl.wikipedia.org/wiki?curid=563921" title="Fundacja Rozwoju Systemu Edukacji">
Fundacja Rozwoju Systemu Edukacji

Fundacja Rozwoju Systemu Edukacji (FRSE) – Od 1993 r. zarządza europejskimi programami, projektami i inicjatywami, które umożliwiają poszerzanie wiedzy podstawowej lub specjalistycznej, zdobywanie nowych umiejętności i kompetencji na ścieżce edukacji formalnej, pozaformalnej i nieformalnych form uczenia się, pozwalają rozwijać zainteresowania i pasje poprzez działania podejmowane w innych krajach oraz w społecznościach lokalnych.
Pełni funkcję Narodowej Agencji Programu Erasmus+ (od 2014 r.) i Europejskiego Korpusu Solidarności (od 2018 r.). Na arenie międzynarodowej reprezentuje Polskę, a w kraju organizuje nabory i nadzorujemy finansowanie projektów. Łączny budżet przeznaczony na inicjatywy realizowane w ramach obu tych przedsięwzięć w latach 2021–2027 przekroczy 29 miliardów euro w skali całej Europy. Realizuje także Program Operacyjny Wiedza Edukacja Rozwój i program Edukacja finansowany ze środków Europejskiego Obszaru Gospodarczego.
W FRSE mieszczą się polskie biura sieci informacji o edukacji w Europie Eurydice, European Language Label (ELL), Zespołu Ekspertów Bolońskich, SALTO-Youth, eTwinning, Eurodesk, a także Krajowe Centrum Europass.
W przeszłości FRSE pełniła także rolę narodowej agencji lub krajowego punktu kontaktowego programów UE:

</doc>
<doc id="563922" url="https://pl.wikipedia.org/wiki?curid=563922" title="Oligotricha striata">
Oligotricha striata

Oligotricha striata – gatunek owada wodnego z rzędu chruścików, z rodziny chruścikowatych (Phryganeidae). Larwy budują przenośne domki z części roślinnych lub detrytusu. 
Larwy są drapieżne, na głowie i tułowiu widoczne wyraźne dwie ciemne pręgi. Limnebiont, występuje w jeziorach górskich, małych śródleśnych zbiornikach, zbiornikach dystroficznych i torfowiskowych, spotykany w niewielkich torfowiskowych i śródleśnych strumieniach i rowach melioracyjnych. Uważany za gatunek acidotolerancyjny. Występuje w całej Europie, z wyjątkiem Półwyspu Iberyjskiego i Półwyspu Apenińskiego, w Polsce raczej pospolity.

</doc>
<doc id="563923" url="https://pl.wikipedia.org/wiki?curid=563923" title="DW102">
DW102



</doc>
<doc id="563925" url="https://pl.wikipedia.org/wiki?curid=563925" title="Droga wojewódzka nr 107">
Droga wojewódzka nr 107

Droga wojewódzka nr 107 (DW107) – droga wojewódzka klasy GP w woj. zachodniopomorskim o długości 24,8 km łącząca Dziwnówek z drogą krajową nr 3 w Parłówku. Droga przebiega przez powiat kamieński (gminy: Dziwnów, Kamień Pomorski i Wolin).
20 listopada 2009 roku została podpisana umowa na budowę węzła Parłówko wraz z obwodnicą Troszyna i Ostromice w ciągu drogi krajowej nr 3. Skrzyżowanie drogi wojewódzkiej nr 107 z linią kolejową nr 401 zostało zastąpione projektowanym wiaduktem drogowym. Inwestorem był oddział GDDKiA w Szczecinie, a wykonawcą Budimex S.A. Na zrealizowanie kontraktu wykonawca miał 21 miesięcy od daty rozpoczęcia robót. Wartość kontraktowa zadania wyniosła ponad 102 miliony złotych brutto.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu .
Do 13 marca 2021 r..
We wcześniejszych latach droga wojewódzka nr 107 była objęta ograniczeniami dopuszczalnego nacisku na oś:

</doc>
<doc id="563926" url="https://pl.wikipedia.org/wiki?curid=563926" title="Joanna z Tower">
Joanna z Tower

Joanna z Tower, ang. "Joan of Tower" (ur. 5 lipca 1321 w Tower, zm. 7 września 1362 w Hertford) – najmłodsza córka Edwarda II Plantageneta, króla Anglii i Izabeli Francuskiej.
Urodziła się w londyńskiej Tower. Niedługo po śmierci ojca (21 września 1327 roku), w wieku zaledwie 7 lat, na mocy traktatu w Northampton kończącego wojnę angielsko-szkocką, poślubiła w Berwick-upon-Tweed Dawida Bruce'a, syna króla Szkocji Roberta I. Już rok później Robert zmarł, Dawid został królem jako "Dawid II", a Joanna została królową Szkocji.
Małżeństwo Joanny pozostało bezdzietne. Zmarła w 1362 r. w Hertford i została pochowana w londyńskim Grey Friars Church.

</doc>
<doc id="563927" url="https://pl.wikipedia.org/wiki?curid=563927" title="Repulse Records">
Repulse Records

Repulse Records – hiszpańska wytwórnia muzyczna, wydająca albumy grup muzycznych wykonujących szeroko pojęty heavy metal.
Repulse powstała w okresie silnego rozwoju gatunku death metal, tj. w styczniu 1994 roku, z inicjatywy Dave'a Rottena, wokalisty Avulsed, który w latach 1990–1994 prowadził także wytwórnię Drowned Productions. Repulse zakończyła działalność w sierpniu 2002 roku z powodu nieporozumień między wspólnikami oraz słabych wyników finansowych. Firma posiadała przedstawicielstwa m.in. w San Luis Obispo w USA, Santiago oraz Osace. Nakładem wytwórni na przestrzeni lat ukazały się albumy takich grup jak Vader, Deranged, Immolation, Deeds of Flesh, Rotten Sound oraz wielu innych.
Dave Rotten w 2001 roku założył kolejną wytwórnię – Xtreem Music, nakładem której ukazały się m.in. albumy zespołów Kataplexia, Demigod, Hour of Penance, Paganizer, The Heretic.

</doc>
<doc id="563928" url="https://pl.wikipedia.org/wiki?curid=563928" title="DW107">
DW107



</doc>
<doc id="563929" url="https://pl.wikipedia.org/wiki?curid=563929" title="DW108">
DW108



</doc>
<doc id="563930" url="https://pl.wikipedia.org/wiki?curid=563930" title="Gatunek acidotolerancyjny">
Gatunek acidotolerancyjny

Gatunek acidotolerancyjny - gatunek odporny na niskie pH. Występowanie w wodach torfowiskowych i dystroficznych związane jest z tolerowaniem niskiego pH i brakiem potencjalnych konkurentów, a nie ścisłym przystosowaniem do wód torfowiskowych (nie jest więc typowym tyrfobiontem).
Przykładem gatunku acidotolerancyjnego jest chruścik - "Oligotricha striata". W umiarkowanie kwaśnych wodach występować mogą także gatunki pospolite w wodach o obojętnym lub lekko zasadowym odczynie (eurybionty).

</doc>
<doc id="563931" url="https://pl.wikipedia.org/wiki?curid=563931" title="Baja California Norte">
Baja California Norte



</doc>
<doc id="563932" url="https://pl.wikipedia.org/wiki?curid=563932" title="Rete mirabile">
Rete mirabile



</doc>
<doc id="563934" url="https://pl.wikipedia.org/wiki?curid=563934" title="Klasyfikacja medalowa Letnich Igrzysk Paraolimpijskich 2004">
Klasyfikacja medalowa Letnich Igrzysk Paraolimpijskich 2004

Klasyfikacja medalowa Letnich Igrzysk Paraolimpijskich 2004

</doc>
<doc id="563936" url="https://pl.wikipedia.org/wiki?curid=563936" title="Droga wojewódzka nr 108">
Droga wojewódzka nr 108

Droga wojewódzka nr 108 (DW108) – droga wojewódzka klasy G w woj. zachodniopomorskim o długości 38,2 km łącząca drogę ekspresową S3 w Parłówku z drogą wojewódzką nr 109 w Płotach. Droga przebiega przez 2 powiaty: kamieński (gminy Wolin i Golczewo) oraz gryficki (gmina Płoty).
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej po drodze mogły poruszać się pojazdy o nacisku na pojedynczą oś nieprzekraczającym 8 ton.

</doc>
<doc id="563940" url="https://pl.wikipedia.org/wiki?curid=563940" title="Assembly of First Nations">
Assembly of First Nations

Assembly of First Nations (AFN, Zgromadzenie Pierwszych Narodów) – współczesna panindiańska organizacja ludów tubylczych Kanady, będąca oficjalnym partnerem władz federalnych z Ottawy w kwestiach dotyczących statusu prawnego kanadyjskich Indian i Inuitów, ich praw traktatowych, roszczeń terytorialnych, rozwoju samorządności, praw socjalnych, itp.
AFN powstało w 1982 roku, po reorganizacji istniejącej od 1968 roku organizacji National Indian Brotherhood (NIB, Krajowe Braterstwo Indiańskie). Składa się z przywódców („wodzów”) 639 uznawanych formalnie przez władze grup tubylczych Kanady (ang. "First Nations"), co trzy lata wybierających podczas konwencji własne władze, w tym wodza krajowego AFN.

</doc>
<doc id="563941" url="https://pl.wikipedia.org/wiki?curid=563941" title="AFN">
AFN



</doc>
<doc id="563943" url="https://pl.wikipedia.org/wiki?curid=563943" title="Zgromadzenie Pierwszych Narodów">
Zgromadzenie Pierwszych Narodów



</doc>
<doc id="563945" url="https://pl.wikipedia.org/wiki?curid=563945" title="NIB">
NIB



</doc>
<doc id="563946" url="https://pl.wikipedia.org/wiki?curid=563946" title="Krajowe Braterstwo Indiańskie">
Krajowe Braterstwo Indiańskie



</doc>
<doc id="563948" url="https://pl.wikipedia.org/wiki?curid=563948" title="Krajowe Braterstwo Indian">
Krajowe Braterstwo Indian



</doc>
<doc id="563953" url="https://pl.wikipedia.org/wiki?curid=563953" title="Detail">
Detail

DETAIL (niem. "detal") - jest to międzynarodowy periodyk architektoniczny wydawany przez wydawnictwo Detail, ukazujący się w Monachium od 1961. W każdym z zeszytów omawiany jest szczególny temat konstrukcyjny (np. budownictwo betonowe, konstrukcje dachowe, renowacja itd.). Przy czym, pierwszoplanowo prezentowana jest jakość detali konstrukcyjnych. Rysunki z w skali porównawczej oraz fotografie demonstrują aktualne przykłady z kraju i zagranicy
Punkt ciężkości stanowi prezentacja nowych budowli za pomocą zdjęć, opisów i rysunków technicznych. Grupę docelową stanowią przede wszystkim architekci, inżynierowie budownictwa oraz zainteresowani nowoczesnymi technikami budowlanymi.
Historia.
DETAIL pojawił się pierwszy raz w roku 1961. W 2008 opublikuje w swojej 48 serii dziesięć wydań. Od roku 2009 częstotliwość wydawnictwa zwiększy się do 12 numerów rocznie.
Charakterystyka.
DETAIL jest międzynarodowym periodykiem fachowym przeznaczonym dla architektów, inżynierów budownictwa, urzędów budowlanych i inwestorów. Tytuł ma charakteryzować jego zawartość. A ta obejmuje dokumentację i informacje dotyczące obiektów budowlanych wszystkich kategorii. Punkt ciężkości leży w ukazywaniu uzależnień konstrukcyjno-architektonicznych. Na DETAIL składa się pięć rubryk: Dyskusje, Sprawozdania, Dokumentacja, Technika i Produkty stanowiąc źródło informacji dla biur projektowych i architektonicznych. Dwa dodatkowe wydania Detail-Konzept, wyjaśniają prócz zamysłu projektu także kompletny proces planowania i budowy wybijających się budowli. 
Zawartość.
Czasopismo zawiera reportaże i aktualne sprawozdania, fachowe dyskusje i informacje specjalistyczne, dokumentacje o budowlach i przestrzeniach zawierające ilustracje, rysunki wraz z wyjaśnieniami, technikę, informacje produktowe o budowaniu, rozbudowywaniu i wyposażaniu częściowo z ilustracjami oraz powiadomienia o imprezach, prawie budowlanym i fizyce budowli.
Każdy zeszyt koncentruje się na jednym szczególnym temacie konstrukcyjnym, przedstawianym w oparciu o przykłady z kraju i zagranicy. Wybrane projekty ukazują szerokie spektrum tematu wiodącego i tworzą wraz z dokumentacją rdzeń każdego wydania. Wprowadzanie do tematu rozpoczyna się od wywiadów, krytycznych ocen i historycznych rekapitulacji. Następujący po tym opis techniczny pogłębia temat poprzez artykuły fachowe i kończy informacjami o produkcie. 
Tematy w 2008 r..
Die Schwerpunktthemen 2008 sind:
Wydawnictwo.
Czasopismo DETAIL ukazuje się 10 razy do roku i dystrybuowane jest do ponad 80 krajów, jako dwujęzykowe wydanie niemiecko-angielskie. Prócz wydania międzynarodowego ukazuje się także, jako czysto angielska publikacja dostępna 6 razy do roku. Przesyłkom za granicę dołączane jest tłumaczenie najważniejszych artykułów w językach francuskim, rosyjskim lub włoskim. Od roku 2002 ukazuje się w Hiszpanii całkowicie przetłumaczona wersja regionalna. 
Nakład.
Nakład wydania niemieckojęzycznego wynosi 38 844 egzemplarzy, rozdysponowany nakład rzeczywisty w średniej rocznej (IVW 3/06 do 2/07) wynosi 33 076 egzemplarzy. 12 000 w j. angielskim, 10 000 hiszpańskim, 6 000 chińskim/angielskim oraz 10 000 japońskim. (dane własne wydawnictwa 01/2007)
Czytelnicy.
Do grona czytelników zaliczają się czytelnicy z biur projektowych i inżynierskich, działów planowania firm przemysłowych, banków, nadzoru budowlanego, firm budowlanych oraz biura inżynieryjne planowania statyki, konstrukcji, wyposażenia technicznego jak i też innych.
DETAIL International.
Czasopismo czytane jest w ponad 80 krajach świata i ukazuje się w 5 różnych językach.
Detail Network.
Czasopismo DETAIL należy do Detail Network (sieci Detail). Obejmuje ona Detail X, Detail 360, Deutscher Baukatalog (DBK - Niemiecki Katalog Budownictwa), Detail (Czasopismo) oraz Detail Online. Służy, jako Community, baza danych, leksykon i rynek dla informacji fachowych z zakresu architektury i budownictwa.
DETAIL .de:
W portalu DETAIL, architekci jak i inżynierowie znajdą codziennie aktualizowane informacje wokół architektury, propozycje imprez, informacje dotyczące prawa budowlanego i fizyki budowy oraz szczegółowe opracowania konstrukcyjne. Archiwum zawiera wcześniejsze artykuły DETAIL-u, dostępne do ściągnięcia. W każdy poniedziałek pod hasłem Job-Service znajdują się aktualne oferty pracy z europejskiej branży budowlanej. Można je także otrzymywać w abonamencie Newslettera, posortowanych wedle zawodów. Dwie platformy, DETAIL Topics oraz DETAIL Plus, oferują bezpłatnie fachowe i ważne dla celów planowania informacje tematyczne.
DETAIL X:
Bezpłatny portal internetowy studentów architektury dla studentów architektury. Tu znajduje się miejsce na zwartą wiedzę fachową i wymianę doświadczeń jak i prezentację projektów lub zainteresowań. Zawartość redakcyjna pochodzi z magazynu architektonicznego DETAIL oraz od samych użytkowników. Na tej bazie powstaje szeroko zakrojona baza danych wiedzy podstawowej, skryptów i wiedzy fachowej DETAIL. Szczególny udział w interaktywnej komunikacji ma Weblog. Profile niemieckich szkół wyższych oraz ich rankingi dopełniają wiedzę studencką.
DETAIL 360:
umożliwia architektom, planistom, architektom wnętrz, designerom, i firmom doradczym wizualną i opisową prezentację swoich przedsięwzięć i projektów. Ukierunkowane Community oferuje platformę do celów nawiązywania kontaktów z klientami i partnerami. Przez uruchomienie DETAIL360.com w maju 2008 r., nastąpiło otwarcie się portalu na kontakty międzynarodowe. Biura projektowe mogą przedstawiać teraz siebie i swoje projekty w języku angielskim globalnie i znajdować partnerów na poziomie międzynarodowym.
Deutscher Baukatalog:
Niemiecki Katalog Budownictwa DETAIL jest bezpłatnym narzędziem poszukiwawczym informacji o produktach z zakresu budownictwa i architektury. Architekt może tu znaleźć produkty ponad 45 000 producentów z Niemiec, Austrii, i Szwajcarii. W ten sposób otrzymuje wgląd we wszystkie dostępne produkty, zwarte opisy firm oraz dane kontaktowe do firm obecnych na rynku. Inteligentny algorytm ułatwia znalezienie danych potrzebnych do planowania. Podział produktów i usług następuje poprzez ponad 2000 haseł specyficznych dla produktu. Dla architektów katalog stanowi, jako część sieci DETAILnetworks, bazę danych do wspomagania doboru elementów do własnych projektów.

</doc>
<doc id="563954" url="https://pl.wikipedia.org/wiki?curid=563954" title="Merlin Pickups">
Merlin Pickups

Merlin Pickups – polski producent przetworników gitarowych. Firma powstała 1991 w Olsztynie z inicjatywy Zbigniewa Wróblewskiego współzałożyciela zespołu Vader. Od tej pory firma wprowadziła do swojego katalogu ponad 70 różnych modeli przetworników gitarowych i basowych. Poza modelami „katalogowymi” firma Merlin Pickups wykonuje również przetworniki na specjalne zamówienia (custom). W 2009 roku firma wprowadziła do sprzedaży model „Eclipse active”, tym samym stając się pierwszą polską firmą produkującą przetworniki aktywne. Wśród wykonawców stosujących wyroby Merlin Pickups są m.in. takie grupy jak: Vader, Riverside, Maanam, De Mono, Armia, Sweet Noise, Big Day, Plateau, Harlem, Christ Agony, CETI, Hunter, Kangaroz, Blue Cafe, Kuśka Brothers, Divine Insanity, Holy Smoke, Antigama oraz wielu innych.

</doc>
<doc id="563956" url="https://pl.wikipedia.org/wiki?curid=563956" title="Herbata chińska (roślina)">
Herbata chińska (roślina)

Herbata chińska ("Camellia sinensis" (L.) Kuntze) – gatunek rośliny z rodziny herbatowatych. Jej liście i pączki wykorzystywane są do przygotowania napoju – herbaty. Pochodzi prawdopodobnie z gór na pograniczu Chin, Indii i Mjanmy (obszar wokół źródeł rzeki Irawadi), lecz obecnie jest rośliną szeroko rozpowszechnioną w uprawie. Ze względu na ekstensywną uprawę na rozległym obszarze i łatwe dziczenie krzewów herbaty chińskiej – aktualny zasięg dzikiego występowania gatunku i jego dwóch podstawowych odmian jest niejasny.
Nazewnictwo.
Epitet gatunkowy "sinensis" oznacza po łacinie „chiński”. Pierwszy człon nazwy naukowej "Camellia" pochodzi od zlatynizowanego nazwiska botanika Georga Kamela (1661–1706), nazwę tę Karol Linneusz nadał rodzajowi kamelia, honorując w ten sposób istotny wkład Kamela w rozwój nauki. Herbatę chińską Linneusz opisał w 1753 r. jako "Thea sinensis", a w 1887 Carl Ernst Otto Kuntze umieścił gatunek w rodzaju "Camellia". Starsze nazwy rośliny to m.in. "Thea bohea" i "Thea viridis".
Zmienność.
Odmiany:

</doc>
<doc id="563958" url="https://pl.wikipedia.org/wiki?curid=563958" title="Hyzop lekarski">
Hyzop lekarski

Hyzop lekarski ("Hyssopus officinalis") – (spotykana także pisownia "hizop") gatunek rośliny z rodziny jasnotowatych ("Lamiaceae"). Inne nazwy zwyczajowe: izap lekarski, józefek, józefka. We florze Polski obecnie (2012) klasyfikowany jest jako archeofit, wcześniej uważany był za kenofit.
Rozmieszczenie geograficzne.
Rodzimy obszar występowania to Afryka Północna (Algieria, Maroko), Europa Południowa i Środkowa, Azja Zachodnia (Iran, Turcja) i Kaukaz. Rozprzestrzenił się jako gatunek zawleczony lub uciekinier z upraw gdzieniegdzie poza obszarem swojego rodzimego występowania w Europie oraz w Ameryce Północnej.

</doc>
<doc id="563959" url="https://pl.wikipedia.org/wiki?curid=563959" title="Emile Heskey">
Emile Heskey

Emile William Ivanhoe Heskey (ur. 11 stycznia 1978 w Leicesterze) – angielski piłkarz występujący na pozycji napastnika.
Swoją karierę Heskey zaczynał w roku 1994 w Leicester City. Sześć lat później za kwotę 11 milionów funtów przeszedł do Liverpoolu. Klub ten zarazem pobił swój rekord w sumie wydanej za jednego gracza. W Liverpoolu Heskey zdobył wiele trofeów, między innymi Puchar Anglii w roku 2001. W roku 2004 został kupiony przez Birmingham City, dwa lata później przeszedł do Wigan Athletic, skąd w roku 2009 trafił do Aston Villi.
Heskey jest pochodzenia antiguańskiego, jednak gra w reprezentacji Anglii. Zadebiutował w niej w roku 1999 w zremisowanym 1:1 meczu z Węgrami. W barwach narodowych wystąpił 62 razy i zdobył siedem bramek. Po Mistrzostwach Europy 2004 stracił miejsce w kadrze. W tym czasie zawodnik był bardzo krytykowany. Do reprezentacji powrócił we wrześniu 2007 roku na spotkania eliminacyjne do Euro 2008.
Dzieciństwo i początki kariery.
Heskey urodził się w rodzinie pochodzącej z Antigui i Barbudy w Leicester w hrabstwie Leicestershire, jako syn Tyrone’a Heskeya. Uczęszczał do tej samej szkoły co Gary Lineker. W dzieciństwie uprawiał lekkoatletykę. Interesował się jednak piłką nożną, jego idolami byli Ian Wright i John Barnes. Swoją karierę piłkarską rozpoczynał w Ratby Groby Juniors – drużynie juniorskiej z Leicester. Wyróżniał się spośród swoich rówieśników i w wieku dziewięciu lat rozpoczął treningi w akademii piłkarskiej Leicesteru City. W roku 1994 był chłopcem od podawania piłek w finałowym meczu play-offów First Division, w którym występował Leicester City.
Kariera klubowa.
Leicester City.
Po grze w zespołach juniorskich podpisał zawodowy kontrakt z klubem i 8 marca 1995 roku, w wieku 17 lat zadebiutował w Premier League w spotkaniu z Queens Park Rangers. W sezonie 1995/1996 stał się podstawowym zawodnikiem Leicesteru, wystąpił wówczas w 34 spotkaniach i awansował ze swoim zespołem do Premier League. W czasie tego sezonu Heskey zdobył siedem bramek, w tym swoją pierwszą w zawodowej karierze, strzelił ją w spotkaniu z Norwich City.
W czasie sezonu 1996/1997 zdobył 10 goli w 35 ligowych spotkaniach oraz strzelił bramkę na 1:1 w finale Pucharu Ligi z Middlesbrough. W drugim spotkaniu Leicester City wygrał i zdobył puchar. W czasie następnego sezonu Leeds United oraz Tottenham Hotspur wyrazili zainteresowanie Heskeyem, a on ponownie zdobył 10 bramek w lidze, przez co stał się najlepszym strzelcem klubu tego sezonu. Jednak rok później strzelił sześć bramek w najwyższej klasie rozgrywkowej i był krytykowany za małą liczbę goli i łatwe przewracanie się na boisku. W trakcie następnego sezonu, Heskeyowi w ataku towarzyszył Tony Cottee, który zdobył więcej bramek z powodu niesamolubnego stylu gry Anglika. Trener zespołu, Martin O’Neill stwierdził, że to właśnie oni utrzymują drużynę w Premier League. Leicester City wygrał również w tym sezonie Puchar Ligi po pokonaniu Tranmere Rovers.
Liverpool.
Heskey przeszedł do Liverpoolu w marcu 2000 roku za kwotę 11 milionów funtów, co było wówczas rekordem transferowym dla "The Reds". Trener Liverpoolu, Gérard Houllier nie mógł się doczekać pracy z nim, jednak oświadczył, że „nie zakończył on jeszcze swojego piłkarskiego rozwoju”. Prasa uważała, że transfer jest drogi i ryzykowny, a Heskey jest stosunkowo niedoświadczony i nie jest dobrym strzelcem. Był on jednak darzony szacunkiem przez selekcjonera kadry Anglii do lat 21, Petera Taylora i ówczesnego piłkarza Liverpoolu, Michaela Owena. Ian Rush stwierdził, że Heskey „da grze Liverpoolu inny wymiar” i przyniesie siłę do ataku klubu, skomplementował on również Owena i Robbiego Fowlera za ich szybkość. W nowym klubie napastnik zadebiutował 11 marca 2000 roku w ligowym spotkaniu z Sunderlandem. 1 kwietnia w meczu z Coventry City zdobył natomiast pierwszą bramkę dla Liverpoolu. Sezon 1999/2000 zakończył z 12 ligowymi występami oraz trzema bramkami. Rok później odpowiedział na wcześniejsze zarzuty angielskiej prasy, zdobywając 23 bramki we wszystkich rozgrywkach. Wystąpił także wraz z Robbiem Fowlerem w wygranym 2:1 finale Pucharu Anglii z Arsenalem Londyn, rozegranym 12 maja 2001 roku. Ponadto wraz ze swoim klubem zdobył Puchar Ligi, Puchar UEFA, zaś w sierpniu Tarczę Wspólnoty. W spotkaniu o Superpuchar Europy z Bayernem Monachium Heskey zdobył bramkę, a mecz zakończył się zwycięstwem Liverpoolu 3:2.
W grudniu 2002 roku Heskey był łączony z przejściem do Tottenhamu Hotspur, Houllier oświadczył jednak, że piłkarz jest częścią jego długoterminowych planów i pozostanie w klubie. Tego samego roku Anglik dał darowiznę na pomoc konsorcjum prowadzonemu przez Gary’ego Linekera na wykupienia jego byłego klubu, Leicesteru City, który doświadczył kłopotów finansowych. W sezonie 2002/2003 zdobył on dziewięć bramek w 51 rozegranych spotkaniach we wszystkich rozgrywkach. Został również skrytykowany za swoją niską średnią goli na mecz, Houllier utrzymywał jednak, że jego przyszłość w drużynie jest bezpieczna. Zdobył także ze swoim klubem po raz drugi Puchar Ligi
W styczniu 2004 roku, w spotkaniu z Newcastle United doznał kontuzji ścięgna, przez co pauzował trzy tygodnie. W sezonie 2003/2004 Heskey zaczął odczuwać coraz większą konkurencję ze strony Milana Baroša o miejsce w podstawowym składzie. Niemniej jednak zdobył 12 bramek i zapewnił sobie miejsce w kadrze Anglii na Euro 2004 w Portugalii.
Birmingham City.
Pod koniec sezonu 2003/2004, Heskey podpisał pięcioletni kontrakt z Birmingham City na kwotę 3,5 milionów funtów, która mogła wzrosnąć do sumy 6,25 milionów. Stał się zarazem najdroższym graczem Birminghamu. W przedsezonowym spotkaniu z CA Osasuna doznał kontuzji kostki, co stawiało jego występ w spotkaniu ligowym z Portsmouth pod znakiem zapytania. Ostatecznie zagrał w tym spotkaniu, zakończyło się one remisem 1:1. Swoją pierwszą bramkę zdobył z główki w ósmej minucie wygranego 1:0 meczu z Manchesterem City, rozegranego 24 sierpnia. W sezonie 2004/2005 Heskey został uznanym najlepszym graczem sezonu w klubie, najlepszym piłkarzem według kibiców oraz z 11 golami na koncie został najlepszym strzelcem drużyny w sezonie oraz zdobył najwięcej tytułów piłkarza meczu.
19 kwietnia 2006 roku w spotkaniu z Blackburn Rovers doznał kontuzji kostki. Po przejściu testów medycznych zagrał jednak 22 kwietnia w meczu z Evertonem. W sezonie 2005/2006 wystąpił w 34 ligowych meczach i wraz ze swoim zespołem spadł z Premier League. W czasie tych rozgrywek miał nierówne występy i dostawał obelgi od kibiców. Szef finansowy Birmingham Karen Brady oznajmił, że spadek Birmingham oznacza, że ostatnie 1,5 milionów funtów z całości 6,25 milionów za transfer nie zostanie zapłacone.
Wigan Athletic.
W lipcu 2006 roku za kwotę 5,5 milionów funtów przeszedł do Wigan Athletic. W klubie tym zadebiutował 19 sierpnia w przegranym 2:1 meczu z Newcastle United. 26 sierpnia w spotkaniu z Reading zdobył natomiast pierwszą bramkę dla klubu. W sezonie 2006/2007 strzelił osiem goli w 36 ligowych występach. Wigan uniknęło spadku z ligi, dzięki lepszej różnicy bramek od Sheffield United. W spotkaniu z tym klubem był bliski strzelenia gola z przewrotki. We wrześniu doznał kontuzji kości śródstopia. Do gry powrócił w listopadowym meczu z Arsenalem Londyn, przegranym przez Wigan 2:1. W grudniowym spotkaniu z Blackburn Rovers Heskey nabawił się kontuzji kostki. 14 kwietnia zdobył wyrównującą bramkę w 90. minucie spotkania z Chelsea F.C.. W następnym spotkaniu z Tottenhamem Hotspur również zdobył bramkę na 1:1. Był to jego ostatni gol w sezonie 2007/2008, który zakończył z czterema bramkami w 28 ligowych występach.
Pierwszy gol w następnym sezonie zdobył w czwartym meczu, w wygranym 5:0 spotkaniu z Hull City. W październiku zasugerował, że byłby zainteresowany opuszczeniem Wigan, aby móc zagrać w Lidze Mistrzów, zaś jego były klub, Liverpool był zainteresowany podpisaniem z nim kontraktu w zimowym okienku transferowym. Mimo to, szkoleniowiec Wigan, Steve Bruce nakłaniał go do pozostania w klubie. Heskey o zainteresowaniu Liverpoolu powiedział: „Byłoby cudownie. Zobaczymy jak to pójdzie”. 1 listopada w wygranym 2:1 meczu z Portsmouth zdobył swoją setną bramkę w Premier League. Dave Whelan, prezes Wigan zasugerował, że Heskey mógłby odejść w styczniu 2009 roku za pieniądze, jak również może odejść w lecie za darmo, po przeciąganiu się rozmów nad nowym kontraktem. Jednak Steve Bruce powiedział, że zaakceptowałby tylko tę ofertę kupna Heskeya, która byłaby „niezwykła”. Mówił również, iż jest pewny tego, że piłkarz pozostanie w klubie. W grudniowym spotkaniu z Boltonem Wanderers Heskey doznał kontuzji ścięgna, przez co nie zagrał w trzeciej rundzie Pucharu Anglii z Tottenhamem Hotspur. Powiedział też, że pozostanie w Wigan do czasu do wygaśnięcia kontraktu.
Aston Villa.
Ostatecznie, 23 stycznia 2009 roku Heskey podpisał trzyipółletnią umowę z Aston Villą na kwotę 3,5 milionów funtów. W nowym zespole zadebiutował 27 stycznia w spotkaniu z Portsmouth, w którym zdobył również bramkę; był to pierwszy raz, kiedy Heskey zdobył gola w debiutanckim spotkaniu. Do końca sezonu zdobył jeszcze jedną bramkę, w zremisowanym 1:1 meczu z West Ham United. Sezon 2008/2009 zakończył natomiast z 14 ligowymi występami oraz dwoma strzelonymi golami. W lipcowym spotkaniu przedsezonowym z Málaga CF Heskey doznał wstrząsu.
Newcastle United Jets.
20 września 2012 roku podpisał roczny kontrakt z australijskim Newcastle Jets.
Kariera reprezentacyjna.
Heskey wraz z Michaelem Owenem grał w kadrze do lat 18, w której zaliczył osiem występów i zdobył pięć bramek. Wystąpił również na Mistrzostwach Europy rozgrywanych we Francji. 8 października 1996 roku w zremisowanym 0:0 spotkaniu z Polską zadebiutował w reprezentacji U-21. Łącznie w reprezentacji do lat 21 wystąpił 16 razy oraz zdobył sześć bramek. W lutym 1998 roku Heskey rozegrał swoje pierwsze i jedyne spotkanie w reprezentacji B, był to wygrany 2:1 mecz z Chile, w którym zdobył również bramkę.
Pierwsze powołanie do kadry seniorów otrzymał na towarzyskie spotkanie z Czechami 19 listopada 1998 roku, jednak w meczu tym nie zagrał. Ostatecznie zadebiutował 28 kwietnia 1999 roku w zremisowanym 1:1 pojedynku z Węgrami. Pierwszy raz od pierwszej minuty wystąpił natomiast 23 lutego 2000 roku w meczu z Argentyną. Zapewniło mu to miejsce w składzie na Mistrzostwa Europy. Jednak jego dwa wejścia z ławki rezerwowych w tym turnieju nie pomogły Anglii i została ona wyeliminowana w fazie grupowej. Heskey znalazł się również w kadrze na mundial w 2002 roku w Korei Południowej i Japonii. W spotkaniu ze Szwecją zagrał na pozycji lewoskrzydłowego, jednak nie sprawdził się na nieswojej pozycji. Zdobył natomiast bramkę w wygranym 3:0 w spotkaniu z reprezentacją Danii, co pomogło Anglii awansować do ćwierćfinału. Wystąpił w tym spotkaniu, jednak jego reprezentacja przegrała w nim 2:1 z późniejszymi mistrzami świata, Brazylią. W październikowym spotkaniu ze Słowacją on i Ashley Cole dostawali obelgi od kibiców przeciwnika. Doprowadziło to do tego, że UEFA rozpoczęła dochodzenie w tej sprawie. Słowacja ostatecznie była zmuszona rozgrywać swoje następne domowe spotkanie bez udziału fanów.
Miejsce w składzie Heskeya było poddane szczególnej uwadze po pojawieniu się w roku 2003 Wayne’a Rooneya. Jednak mimo iż był krytykowany za strzelanie małej liczby bramek w barwach narodowych był dalej integralną częścią składu i w czerwcowym spotkaniu z Serbią i Czarnogórą był kapitanem po zejściu z boiska Michaela Owena. Heskey znalazł się w składzie Anglii na Euro 2004, jednak nie wystąpił tam najlepiej i był bardzo krytykowany. W spotkaniu z Francją, kiedy jego reprezentacja wygrywała 1:0 wszedł na boisko i „podarował” Francji rzut wolny, po którym przeciwnik wyrównał i ostatecznie wygrał 2:1. W roku 2005 został ponownie powołany do reprezentacji, na spotkania eliminacji do mundialu z Irlandią Północną i Azerbejdżanem po tym, jak w sierpniu 2004 roku po meczu z Ukrainą nie grał w reprezentacji. Nie zagrał jednak w żadnym tym spotkaniu. Po przybyciu do kadry Petera Croucha prawdopodobieństwo gry Heskeya w kadrze było mniejsze.
Występy piłkarza w kadrze za kadencji Steve’a McClarena były ograniczone, mimo to we wrześniu 2007 roku dostał powołanie do kadry na spotkania eliminacji do Euro 2008 z Izraelem i Rosją, w zamian za kontuzjowanego Wayne’a Rooneya. Wcześniej Michael Owen powiedział, że chciałby występować w reprezentacji u boku Heskeya. Spotkanie z Izraelem rozpoczął od pierwszej minuty i pełnił ważną rolę w ataku Anglii, stał się również pierwszym angielskim graczem, który wystąpił w reprezentacji w czasie gry w Wigan. Wywalczył z Peterem Crouchem miejsce w składzie i w następnym meczu również wystąpił w wyjściowej jedenastce. Spotkanie to zakończyło się zwycięstwem jego reprezentacji 3:0, a on sam zaliczył asystę przy bramce Owena. Heskey był chwalony za występy w obydwu pojedynkach, były reprezentant Anglii, Alan Shearer powiedział: „Nigdy przez milion lat nie przypuszczałem, że będę dyskutować czy Heskeyowi należy się miejsce w składzie ale napastnik Wigan wyróżniał się w obydwu spotkaniach”.
W styczniu 2008 roku został powołany do składu Fabio Capello na spotkanie ze Szwajcarią. Musiał się jednak wycofać z powodu kontuzji. Następne powołanie dostał na spotkanie z Czechami w sierpniu 2008 roku, wszedł z ławki rezerwowych w 46. minucie spotkania a cały mecz zakończył się remisem 2:2. Heskey zagrał również w wygranych spotkaniach eliminacji do mundialu 2010 z Andorą i Chorwacją. Anglik twierdził, że dostawał rasistowskie obelgi od kibiców Chorwacji oraz że słyszał monotonne śpiewanie od ich strony. FIFA zajęła się to sprawą i ostatecznie piłkarz dostał odszkodowanie w wysokości 15 tysięcy funtów. 15 października w meczu eliminacyjnym z Białorusią zagrał po raz pięćdziesiąty w kadrze narodowej. Heskeyowi przypisywano po tym również zasługę za poprawianie formy Wayne’a Rooneya w meczach reprezentacji. Tworzył z nim podstawową linię ataku Anglii, zostawiając na boku Owena. W lutym 2009 roku rozpoczął od pierwszej minuty mecz z Hiszpanią, co spotkało się z ostrą reakcją szkoleniowca Villi, Martina O’Neilla, który chciał wiedzieć dlaczego Heskey rozgrywa spotkanie po kontuzji. W marcowym meczu ze Słowacją zdobył pierwszą bramkę dla Anglii od sześciu lat. W meczu tym doznał kontuzji ścięgna, przez którą zmuszony był wycofać się ze składu.
11 maja 2010 roku znalazł się w szerokim, 30-osobowym składzie Anglii na Mistrzostwa Świata. 1 czerwca Fabio Capello wybrał ostateczny, 23-osobowy skład Anglików, w którym Heskey miał miejsce. 4 czerwca na treningu reprezentacji próbował odebrać piłkę Rio Ferdinandowi w taki sposób, że Ferdinand doznał kontuzji wykluczającej go z gry na mistrzostwach. 12 czerwca w meczu z reprezentacją Stanów Zjednoczonych asystował przy bramce Stevena Gerrarda. Spotkanie zakończyło się remisem 1:1.
15 lipca 2010 roku ogłosił zakończenie kariery reprezentacyjnej po strzeleniu siedmiu bramek w 62 meczach.
Styl gry.
Heskey jest silnym fizycznie środkowym napastnikiem, który twardo gra. Krytykowany jest jednak przez media za niską liczbę zdobywanych bramek. Jego głównym wkładem do drużyny jest przytrzymywanie piłki i przyciąganie obrońców, zostawiając za nimi wolną przestrzeń dla innego gracza, który może zdobyć bramkę. Uznawany jest za niesamolubnego piłkarza, który pozwala innym zawodnikom na strzelanie goli.
Życie prywatne.
Heskey był partnerem Kylle Pinsent, jednak opuścił ją w roku 2004 i zaręczył się z Chantellą Tagoe. Piłkarz jest ojcem pięciorga dzieci, troje z nich są ze związku z Pinsent, zaś dwoje z Tagoe. W roku 2009 jego majątek oszacowano na kwotę 12 milionów funtów. Jego narzeczona Tagoe w lipcu 2008 roku była świadkiem napadu z nożem w ich domu w Hale, podczas gdy był on na treningu. Złodzieje włamali się do domu i ukradli BMW, jednak ani Tagoe, ani żadne z ich dwójki dzieci nie odnieśli ran.
W czasie gry w Leicesterze Heskey otrzymał przydomek „Bruno”, ponieważ lubi boksera Franka Bruno.

</doc>
<doc id="563960" url="https://pl.wikipedia.org/wiki?curid=563960" title="Architektura-Murator">
Architektura-Murator

Architektura-Murator (pisownia stylizowana: ARCHITEKTURA-murator) – polski miesięcznik architektoniczny wydawany przez ZPR Media, ukazujący się w Warszawie od października 1994 i kontynuujący tradycję czasopisma SARP „Architektura”.
Miesięcznik publikuje reportaże o nowych budynkach, głównie powstających na terenie Polski, wzbogacone o niewielkie plany budynków. Zawiera również różne teksty publicystyczne, felietony i wywiady, a także obszerną sekcję studencką. Redaktorem naczelnym miesięcznika jest od początku Ewa P. Porębska. W „Architekturze-Muratorze” publikowali swoje teksty Grzegorz Stiasny, Czesław Bielecki, Bronisław Wildstein.
W 2014 czasopismo „Architektura-Murator” otrzymało Honorową Nagrodę Ministra Kultury i Dziedzictwa Narodowego, było także wielokrotnie nagradzane za szatę graficzną.
Od 1995 roku miesięcznik organizuje nieregularny konkurs architektoniczny "Życie w Architekturze"; do 2015 roku było pięć warszawskich i dwie ogólnopolskie edycje. Rywalizowało w nich w sumie ponad 2600 realizacji.
W 2014 roku redakcja miesięcznika przygotowała wystawę "Kolekcja „Architektury-Muratora” dla Muzeum Sztuki Nowoczesnej" z okazji jubileuszu dwudziestolecia istnienia tytułu na rynku. Wystawa prezentowała 25 makiet wybitnych obiektów architektury, wybudowanych w Polsce po 1989. Dostępna była dla zwiedzających od 2 października 2014 do 4 stycznia 2015. Prezentowane makiety zostały przekazane w formie daru do Muzeum Sztuki Nowoczesnej.

</doc>
<doc id="563965" url="https://pl.wikipedia.org/wiki?curid=563965" title="Alpha Blondy">
Alpha Blondy

Alpha Blondy (właściwie Seydou Koné; ur. 1 stycznia 1953 r. w Dimbokro, Wybrzeże Kości Słoniowej) – wykonawca muzyki reggae z Wybrzeża Kości Słoniowej.
Popularny nie tylko w całej Afryce, ale sprzedający swoje płyty na całym świecie. Swoje utwory wykonuje w języku angielskim, francuskim oraz językach z Wybrzeża Kości Słoniowej, zwłaszcza diula oraz niektóre kawałki w języku hebrajskim i arabskim.
29 sierpnia 2008 roku wystąpił z zespołem The Solar System w Chocianowie na festiwalu Piknik Reggae.
Lata młodzieńcze.
Dzieciństwo.
Jest pierwszym synem wśród dziewiątki dzieci. Wychowywany był przez babcię, dorastał, co sam opisuje, między starszyzną, co miało później ogromny wpływ na jago karierę. W 1962 r., Alpha Blondy przeniósł się do swojego ojca w Odienné, gdzie spędził 10 lat. Uczęszczał do Liceum im. św. Elżbiety oraz wplątał się w ruch studencki Ivory Coast. Stworzył tam zespół muzyczny. 

</doc>
<doc id="563967" url="https://pl.wikipedia.org/wiki?curid=563967" title="Janowiec barwierski">
Janowiec barwierski

Janowiec barwierski ("Genista tinctoria" L.) – gatunek rośliny z rodziny bobowatych ("Fabaceae" Lindl.). Występuje na znacznej część Europy i Azji. W Polsce średnio pospolity.
Biologia i ekologia.
Niewielki krzew, chamefit, nanofanerofit. Kwitnie od czerwca do sierpnia, kwiaty równoczesne, zapylane przez błonkówki. Siedlisko: suche zarośla i świetliste lasy, słoneczne wzgórza. W górach występuje po regiel dolny. W klasyfikacji zbiorowisk roślinnych gatunek charakterystyczny dla Ass. "Scabioso-Genistetum". Roślina trująca.
Interakcje międzygatunkowe.
Jest rośliną żywicielską motyli zieleńczyka ostrężyńca i modraszka aleksisa.
Uprawa.
Wymaga pełnego słońca i małożyznego, przepuszczalnego podłoża (piaszczystego). Rozmnaża się z nasion lub sadzonek pędowych, które sporządza się latem. Źle znosi przesadzanie. Aby się lepiej rozkrzewił można go przycinać.

</doc>
<doc id="563970" url="https://pl.wikipedia.org/wiki?curid=563970" title="Polska Unia Buddyjska">
Polska Unia Buddyjska

Polska Unia Buddyjska – organizacja międzykościelna zrzeszająca osiem buddyjskich związków wyznaniowych w Polsce. Unia działa pod patronatem Dalajlamy.
Członkami Unii mogą być formalnie zarejestrowane związki wyznaniowe. Unia otacza także opieką i współpracuje z mniejszymi społecznościami buddyjskimi, które nie posiadają statusu niezależnych związków wyznaniowych. W chwili obecnej członkami Unii są: Związek Buddyjski Bencien Karma Kamtsang, Związek Buddyjski Khordong, Wspólnota Dzogczen, reprezentujące buddyzm tybetański, oraz Związek Buddystów Zen „Bodhidharma”, Kanzeon Sangha, Szkoła Zen Kwan Um, Buddyjska Wspólnota Kannon, Związek Buddystów Czan, reprezentujące buddyzm tradycji zen.
Celem Unii jest reprezentacja interesów członków wobec Państwa i innych związków wyznaniowych i kościołów, a także na forum międzynarodowych organizacji buddyjskich. Unia ma za zadanie koordynować współpracę pomiędzy związkami buddyjskimi oraz pomagać w szeroko rozumianej działalności na rzecz społeczeństwa.
Polska Unia Buddyjska jest także członkiem Europejskiej Unii Buddyjskiej.

</doc>
<doc id="563971" url="https://pl.wikipedia.org/wiki?curid=563971" title="Kim Basinger">
Kim Basinger

Kim Basinger, właśc. Kimila Ann Basinger (ur. 8 grudnia 1953 w Athens) – amerykańska aktorka filmowa i telewizyjna, modelka. Laureatka Oscara za drugoplanową rolę w filmie "Tajemnice Los Angeles" (1997).
W 1992 otrzymała własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodziła się w Athens w stanie Georgia w rodzinie metodystów jako jedna z pięciorga dzieci Ann Lee (z domu Cordell; 1925–2017), baletnicy, pływaczki i fotomodelki, i Donalda Wade Basingera (1923–2016), muzyka jazzowego big-bandu i byłego żołnierza United States Army. Jej rodzina była pochodzenia niemieckiego, szkockiego, szwedzkiego i francuskiego. Ma dwóch braci – Micka i Skipa oraz dwie siostry – Ashley i Barbarę.
Z powodu sytuacji w rodzinnym domu Basinger stała się chorobliwie nieśmiała i miała ogromne problemy z nawiązywaniem kontaktów z rówieśnikami. Bała się nawet czytać na głos w klasie i kiedy któregoś dnia nauczyciel wyznaczył ją do tego zadania, wpadła w panikę. Aby przezwyciężyć nieśmiałość, jej rodzice zapisali ją na lekcje tańca. W szkole uprawiała również pływanie i gimnastykę. Wkrótce okazało się, że uzdolniona jest również muzycznie i świetnie śpiewa. W 1971 ukończyła szkołę średnią Athens High School. Uczęszczała na University of Georgia.
Uczęszczała na wieczorne kursy aktorstwa w prestiżowym Neighborhood Playhouse i występowała jako piosenkarka w nocnych klubach Greenwich Village.
Kariera.
W wieku 16 lat wygrała wybory Miss Junior stanu Georgia. Zwycięstwo w tych wyborach pozwoliło jej brać udział w wyborach krajowych w Nowym Jorku, gdzie została dostrzeżona przez Eileen Ford, która zaproponowała jej kontrakt z renomowaną Ford Modeling Agency. Brała udział w kampaniach promocyjnych światowych takich marek jak Revlon, Clairol czy Maybelline. Gdy miała 20 lat, została modelką i zarabiała tysiące dolarów dziennie. Z wybiegu wkrótce trafiła na plan filmowy.
Karierę aktorską zaczynała w 1972 występem w reklamie szamponu Breck. W 1976 wyjechała do Los Angeles. Wkrótce potem nadeszły propozycje udziału w serialach, w tym w jednym z odcinków serialu ABC "Aniołki Charliego" (1976) pt. „Aniołki w kajdankach” oraz w pilocie do serialu telewizyjnego "Pies i kot" ("Dog and Cat", 1977) jako policyjny detektyw J.Z. Kane. Kandydowała do regularnej roli w drugim sezonie "Aniołki Charliego", którą ostatecznie dostała Cheryl Ladd, aż wreszcie otrzymała oferty ról w filmach pełnometrażowych. Zadebiutowała na dużym ekranie w westernie "Hard Country" (1981) z Daryl Hannah. Jej kariera nabrała tempa po roli dziewczyny agenta Jamesa Bonda u boku Seana Connery’ego w filmie "Nigdy nie mów nigdy" (1983).
W 1983 była na okładce magazynu „Playboy”. Rola Memo Paris w dramacie sportowym "Urodzony sportowiec" ("The Natural", 1984) z Robertem Redfordem i Glenn Close przyniosła jej nominację do Złotego Globu. Prawdziwym przełomem okazał się występ w "9 1/2 tygodnia" (1986) u boku Mickeya Rourke’a i od tamtej pory Basinger mogła przebierać w scenariuszach. W 1987 odebrała niemiecką nagrodę kinową Jupiter za główne role w trzech filmach: jako Michel Duval w melodramacie kryminalnym Richarda Pearce’a "Bez litości" ("No Mercy", 1986) z Richardem Gere’em, Nadine Hightower w komedii Roberta Bentona "Nadine" (1987) z Jeffem Bridgesem i Nadia Gates, której nie wolno stawiać drinków w komedii romantycznej Blake’a Edwardsa "Randka w ciemno" ("Blind Date", 1987) u boku Bruce’a Willisa. Rola Celeste Martin w komedii fantastycznonaukowej "Moja macocha jest kosmitką" ("My Stepmother Is an Alien", 1988) przyniosła jej nominację do Nagrody Saturn w kategorii najlepsza aktorka. Za postać dziennikarki Vicki Vale w filmie Tima Burtona "Batman" (1989) z Jackiem Nicholsonem była nominowana do Nagrody Saturna w kategorii najlepsza aktorka drugoplanowa. Lecz choć na ekranach pojawiała się regularnie, już wkrótce proponowane role przestały być tak atrakcyjne i często ograniczały się jedynie do drugiego planu.
Była nominowana do Złotej Maliny dla najgorszej aktorki za występ w filmach takich jak "Zawód pan młody" ("The Marrying Man", 1991) u boku swojego byłego męża Aleca Baldwina, "Diagnoza zbrodni" ("Final Analysis", 1992) z Richardem Gere’em, "Wspaniały świat" ("Cool World", 1992), "Ucieczka gangstera" ("The Getaway", 1994), "Marzyłam o Afryce" ("I Dreamed of Africa", 2000) i "Próba sił" ("Bless the Child", 2000). Jej decyzja o wycofaniu się z produkcji "Uwięziona Helena" (1993) spowodowała, że została pozwana przez producentów do sądu, przegrała sprawę i sąd zasądził osiem milionów dolarów odszkodowania na rzecz producentów. Orzeczenie sądu ostatecznie zostało jednak odrzucone w drugiej instancji, ale rachunki za adwokatów, które aktorka musiała zapłacić, zmusiły ją do ogłoszenia bankructwa. Przez kolejne trzy lata pozostawała bez pracy.
Pojawia się w teledysku Toma Petty „Mary Jane’s Last Dance” (1993). W 1997 wraz z Prince’em nagrała album "Hollywood Affair". Powróciła do filmu kreacją luksusowej prostytutki Lynn Bracken w dramacie kryminalnym "Tajemnice Los Angeles" (1997), za którą otrzymała nagrodę Oscara i Złoty Glob dla najlepszej aktorki drugoplanowej. Zaśpiewała w ducie z Ozzy Osbourne „Shake Your Head” (2005). Za rolę Marion Cole w komediodramacie "Drzwi w podłodze" ("The Door in the Floor", 2004) z Jeffem Bridgesem była nominowana do nagrody Boston Society of Film Critics Award. Za rolę byłej kochanki głównego bohatera (Jamie Dornan), która wprowadziła go w BDSM w melodramacie erotycznym "Ciemniejsza strona Greya" ("Fifty Shades Darker", 2017) otrzymała Złotą Malinę jako najgorsza aktorka drugoplanowa.
Była na okładkach magazynów, takich jak „Vogue”, „Max”, „Interview”, „Playboy”, „Ekran” (w listopadzie 1989), „InStyle”, „Allure”, „Esquire”, „Elle”, „Vanity Fair” i „Cosmopolitan”.
Życie prywatne.
12 października 1980 wyszła za mąż za Rona Snyder-Brittona. Jej małżeństwo rozpadło się 20 grudnia 1989. Spotykała się również z Richardem Gere’em (1986), producentem telewizyjnym Jonem Petersem (1988-1989) i Prince’em (1989–1990). W maju 1990 poznała Aleca Baldwina. Pobrali się 19 sierpnia 1993. Mają córkę Ireland Eliesse (ur. 23 października 1995). Jednak małżeństwo zakończyło się rozwodem, zwieńczonym burzliwą batalią o opiekę nad córką, 3 września 2002.

</doc>
<doc id="563973" url="https://pl.wikipedia.org/wiki?curid=563973" title="Szkoła Harcerstwa Starszego „Perkoz”">
Szkoła Harcerstwa Starszego „Perkoz”

Szkoła Harcerstwa Starszego „Perkoz” – w latach 80. i na początku lat 90. XX wieku szkoła pionu starszoharcerskiego Związku Harcerstwa Polskiego, zlokalizowana w ośrodku szkoleniowo-wypoczynkowym „Perkoz” na Uroczysku Waszeta, nad Jeziorem Plusznym (Małym i Wielkim) koło Olsztynka. Szkoła była kuźnią metodyki starszoharcerskiej i programu działalności drużyn, określanych jako "ruch starszoharcerski". Przez SHS „Perkoz” przewijało się około 3000 harcerzy i instruktorów uczestniczących w różnych formach kształcenia.
Historia.
Działalność SHS „Perkoz” została zainaugurowana 9 września 1983 r. "(c.d. do dopisania)"
W latach 1990–1992 na zlecenie GK redagowano w SHS „Perkoz” miesięcznik „Na Tropie”.
SHS „Perkoz” wychowała wielu instruktorów, którzy uważali ją za impuls do ideowej działalności w ZHP. Jej działalność przyczyniła się do powstania m.in. Rad Harcerzy Starszych i działających dziś poza ZHP Akademii Przygody i Harcerskiego Ruchu Ochrony Środowiska. 
Koncepcja działania.
Założenia programowe SHS „Perkoz” opierały się przy jej powstaniu na następujących założeniach:
Kadra.
Instruktorzy.
Instruktorzy – wykładowcy etatowi:
Instruktorzy pracowni technicznych:
Instruktorzy – wykładowcy społeczni: "(lista niepełna)"
Kalendarium.
Imprezy i różne formy kształcenia organizowane przez szkołę (bez tych, które były organizowane przez inne jednostki na terenie SHS „Perkoz”):
1989.
"(w uzupełnianiu)"

</doc>
<doc id="563975" url="https://pl.wikipedia.org/wiki?curid=563975" title="Ironoquia dubia">
Ironoquia dubia

Ironoquia dubia (polska nazwa: chochlik psotny) – gatunek owada wodnego z rzędu chruścików, z rodziny bagiennikowatych (Limnephilidae). Larwy budują przenośne, lekko zagięte domki, zbudowane z detrytusu, zespojonego jedwabną przędzą. Reofilny limneksen, rzadko spotykany w litoralu jezior torfowiskowych, w strefie helofitów. Typowym siedliskiem larw są okresowo wysychające podczas lata śródleśne rowy melioracyjne. Gatunek przywędrował do Europy z Syberii. Może być uważany za synantropa, związany z krajobrazem rolniczym. Gatunek palearktyczny, nie występuje w południowej Europie.
W Polsce okresowo wysychające cieki, typowe dla krajobrazu naturalnego, zamieszkują także i inne gatunki chruścików, m.in. z rodzaju "Micropterna" ("Micropterna sequax", "Micropterna nycterobia") i "Stenophylax" ("Stepophylax permistus", "Stenophylax vibex"). Gatunki z tej grupy ukształtowały się prawdopodobnie w regionie śródziemnomorskim w wysychających latem strumieniach.
W Polsce kilka larw złowiono w limnokrenach Wyżyny Krakowsko-Częstochowskiej. Na Pojezierzu Mazurskim często spotykane larwy w śródleśnych strumieniach (czasami wysychających latem). Larwy spotykane w torfiankach na Pojezierzu Wielkopolskim. "Ironoquia dubia" nie występuje w południowej Europie, Irlandii i Islandii, larwy występują w roślinności rzek. Limneksen.

</doc>
<doc id="563980" url="https://pl.wikipedia.org/wiki?curid=563980" title="Reofil">
Reofil

Reofil – gatunek żyjący w wodach bieżących oraz w innych typach wód, preferujący siedliska cieków: rzeki, strumienie, potoki. Przystosowany do znoszenia prądu wody.
Według niektórych klasyfikacji, reofile osiągają optimum ekologiczne w wodach o prędkości prądu 13-70 cm/s. W wodach szybszych żyją reobionty, jeszcze szybszych torentikole, a wolniejszych limnofile i limnobionty (pośrodku zaś są organizmy pod tym względem obojętne).

</doc>
<doc id="563981" url="https://pl.wikipedia.org/wiki?curid=563981" title="Mistrzostwa Polski Seniorów w Lekkoatletyce 2006">
Mistrzostwa Polski Seniorów w Lekkoatletyce 2006

82. Mistrzostwa Polski Seniorów w Lekkoatletyce – zawody lekkoatletyczne, które rozgrywane były w Bydgoszczy na stadionie im. Zdzisława Krzyszkowiaka pomiędzy 21 i 23 lipca 2006.
Zawody odbywały się na terenie bydgoskiego Zawiszy – reprezentanci tego klubu wywalczyli razem 6 medali: 1 złoty Artur Kohutek (110 m przez płotki), 2 srebrne Leszek Śliwa (pchnięcie kulą) i Łukasz Michalski (skok o tyczce), 3 brązowe Marcin Fernówka (rzut młotem), Marcin Dróżdż (skok o tyczce) i męska sztafeta 4 × 400 metrów. W klasyfikacji punktowej zawodów zwyciężył AZS-AWF Warszawa (741 pkt.).
Pierwszy raz w historii Polski Związek Lekkiej Atletyki wbrew swojemu regulaminowi, dopuścił do startu zawodników bez przynależności klubowej – sprintera Dariusza Kucia oraz skoczka w dal Marcina Starzaka. W męskiej sztafecie 4 × 100 metrów na trzecim miejscu na metę wbiegły sztafety Podlasia Białystok i Zawiszy Bydgoszcz – o medalu zadecydowała 0,001 sekundy. Chód na 20 kilometrów kobiet wygrała, startująca poza konkursem, Litwinka Neringa Aidietytė z czasem 1:41:46. Zawody transmitowała Telewizja Polska.
Biegi przełajowe.
78. mistrzostwa Polski w biegach przełajowych rozegrano 19 marca w Wejherowie. Kobiety rywalizowały na dystansie 4 km, a mężczyźni na 10 km.
Maraton.
Mistrzostwa Polski w maratonie kobiet i mężczyzn zostały rozegrane 9 kwietnia w Dębnie.
Bieg na 10 000 m.
Zawody mistrzowskie w biegu na 10 000 metrów kobiet i mężczyzn odbyły się 6 maja w Międzyzdrojach.
Wieloboje.
Mistrzostwa w dziesięcioboju mężczyzn i w siedmioboju kobiet zostały rozegrane 3 i 4 czerwca w Bogatyni.
Półmaraton.
Mistrzostwa Polski w półmaratonie rozegrano 10 września w Pile.
Chód na 50 km.
Zawody mistrzowskie w chodzie na 50 kilometrów mężczyzn odbyły się 16 września w Hucie Krzeszowskiej.

</doc>
<doc id="563983" url="https://pl.wikipedia.org/wiki?curid=563983" title="Aleksandr Czeriepnin">
Aleksandr Czeriepnin

Aleksandr Nikołajewicz Czeriepnin (, ur. w Petersburgu, zm. 29 listopada 1977 w Paryżu) – rosyjski kompozytor, pianista i dyrygent.
Życiorys.
Pochodził ze słynnej rodziny Czeriepninów. Jego ojciec, Nikołaj, uczeń Nikołaja Rimskiego-Korsakowa, był kompozytorem i dyrygentem. Również jego synowie Siergiej i Iwan to kompozytorzy, podobnie jak jego wnuki (ze strony Iwana) – Siergiej i Stefan.
W 1921 roku przeniósł się do Paryża, gdzie ukończył studia muzyczne u Isidora Philippa (fortepian) i Paula Vidala (kompozycja). W latach 1934–1937 odbył 2 podróże do Chin i Japonii. W latach 1949–1969 był profesorem DePaul University w Chicago. Początkowo pod wpływem muzyki Siergieja Prokofjewa i Siergieja Rachmaninowa, stworzył własny system modalny i oryginalną 9-stopniową skalę muzyczną. Komponował utwory orkiestrowe, kameralne, fortepianowe, kantaty, pieśni chóralne i solowe, opery, balety ("Ajanta's Frescoes", 1923).
Wybrane kompozycje.
(na podstawie materiałów źródłowych) 

</doc>
<doc id="563985" url="https://pl.wikipedia.org/wiki?curid=563985" title="Krenoksen">
Krenoksen

Krenoksen – gatunek przypadkowo występujący w źródłach jako siedlisku życia. Jego głównym siedliskiem są inne typy wód, np. jeziora, drobne zbiorniki okresowe lub strumienie. Jego obecność w źródle wynikać może z przypadkowej kolonizacji lub migracji z sąsiadujących zbiorników, najczęściej z wypływających ze źródła strumieni (rhitral).

</doc>
<doc id="563986" url="https://pl.wikipedia.org/wiki?curid=563986" title="Oppressor">
Oppressor

Oppressor to amerykańska grupa muzyczna wykonująca skomplikowaną technicznie odmianę death metalu z wpływami grindcore. Powstała 1990 roku w Chicago w stanie Illinois w USA. Około rok przed rozwiązaniem Tim King, Tom Schofield, Adam Zadel oraz znanym z występów w grupie Broken Hope gitarzystą Shaunem Glassem utworzyli grupę SOiL w której występują do dziś.

</doc>
<doc id="563987" url="https://pl.wikipedia.org/wiki?curid=563987" title="Kałużówka">
Kałużówka



</doc>
<doc id="563988" url="https://pl.wikipedia.org/wiki?curid=563988" title="Radio Region">
Radio Region

Radio Region – krakowskie radio, które nadawało od czerwca 2002 roku do 26 września 2004 roku na częstotliwości 96,70 MHz.
Historia.
Radio Region powstało z samorządowego Radia "ŁAN" z Proszowic (rozgłośnia radiowa nadawała na częstotliwości 96,70 MHz od 22 maja 1994 roku do czerwca 2002 roku).
Radio "ŁAN" było pierwszą w Polsce lokalną rozgłośnią samorządową Gminy i Miasta Proszowice o profilu muzyczno-informacyjnym.
Pomysłodawcami przekształcenia Radia Łan w Radio Region byli twórcy Radia Blue FM z Krakowa Eryk Woźniak i Andrzej Lenart.
Na początku 2003 roku nadajnik Radia Region został przeniesiony z podkrakowskich Pietrzejowic do Krakowa jednocześnie została zwiększona moc z 100 W do 1 kW a po pół roku do 2 kW. Radio Region nadawało do 26 września 2004 roku. Następnie radio zostało przekształcone w RMF Maxxx Kraków – stanowiące „zalążek” dla nowej sieci radiowej skierowanej głównie do młodzieży.

</doc>
<doc id="563990" url="https://pl.wikipedia.org/wiki?curid=563990" title="Warszawa Wola">
Warszawa Wola



</doc>
<doc id="563992" url="https://pl.wikipedia.org/wiki?curid=563992" title="Wilhelm Góra">
Wilhelm Góra

Wilhelm Antoni Góra (ur. 18 stycznia 1916 w Bytomiu, zm. 21 maja 1975 w Duisburgu) – polski piłkarz, pomocnik, sporadycznie napastnik. Uczestnik IO 36 i MŚ 1938.
Życiorys.
Dorastał na Szarleju (dzisiejsze Piekary Śląskie), karierę piłkarską rozpoczął w miejscowym Strzelcu, a kontynuował w Pogoni Katowice. W lidze debiutował w krakowskiej Cracovii. W barwach popularnych "Pasów" rozegrał 134 spotkania, a w 1937 świętował tytuł mistrza Polski.
W reprezentacji Polski zadebiutował 15 września 1935 w meczu z Łotwą. Na swoim koncie zgromadził 16 występów w kadrze. Przed wybuchem II wojny światowej miał pewne miejsce w reprezentacji, brał udział w najsłynniejszych meczach tego okresu – z Brazylią na MŚ 1938 i ostatnim przedwojennym spotkaniu Polaków, z Węgrami.
W czasie wojny został wciągnięty na volkslistę i mógł kontynuować karierę piłkarską. Występował w krakowskim DTSG. Po powołaniu do Wehrmachtu trafił na front we Włoszech, gdzie dostał się do alianckiej niewoli, a następnie wstąpił do 2 Korpusu Polskiego. W 1946 przyjechał do Szczecina. Został aresztowany przez Rosjan. Zbiegł z więzienia. W tym samym roku osiedlił się w miejscowości Homberg koło Kassel, gdzie posiadał restaurację.

</doc>
<doc id="563993" url="https://pl.wikipedia.org/wiki?curid=563993" title="Delle Alpi">
Delle Alpi



</doc>
<doc id="563994" url="https://pl.wikipedia.org/wiki?curid=563994" title="Warszawa Wola (przystanek kolejowy)">
Warszawa Wola (przystanek kolejowy)

Warszawa Wola, do 2018 Warszawa Kasprzaka – przystanek kolejowy położony na terenie warszawskiej Woli, przy al. Prymasa Tysiąclecia, pomiędzy ul. Kasprzaka a ul. Wolską, tworzący węzeł tzw. kolei obwodowej. 
W roku 2019 przystanek obsługiwał 100-149 pasażerów na dobę.
Z przystanku można dojechać elektrycznymi pociągami podmiejskimi Kolei Mazowieckich oraz Szybkiej Kolei Miejskiej do m.in. Legionowa, Wieliszewa, Nieporętu, Radzymina, Nasielska, Ciechanowa, Mławy i Działdowa.
Opis.
Przystanek został oddany do użytku 20 listopada 1986 roku, po elektryfikacji odcinka kolei obwodowej pomiędzy stacjami Warszawa Gdańska i Warszawa Zachodnia. Przystanek jest obsługiwany przez linię R90 Kolei Mazowieckich, a od 3 września 2012 także przez linię S3 Szybkiej Kolei Miejskiej. 
12 marca 2017 przystanek został zamknięty w celu przeprowadzenia przebudowy, dzięki której m.in. stał się on dostępny dla osób o ograniczonej mobilności oraz otrzymał zadaszenie i elektroniczne tablice rozkładów jazdy. Po przebudowie zmieniono dotychczasową nazwę przystanku (Warszawa Kasprzaka) na nazwę Warszawa Wola, która do 2012 roku była nazwą przystanku stanowiącego obecnie peron nr 8 stacji Warszawa Zachodnia. 
Z powodu prac remontowych na stacji Warszawa Zachodnia trwających od 2011 roku część połączeń kolejowych zaczyna lub kończy tu swój bieg.
Przystanek z innymi rejonami Warszawy łączą linie autobusowe i tramwajowe od strony ulic:

</doc>
<doc id="563995" url="https://pl.wikipedia.org/wiki?curid=563995" title="Nathan Homer Knorr">
Nathan Homer Knorr

Nathan Homer Knorr (ur. 23 kwietnia 1905 w Bethlehem w stanie Pensylwania, zm. 8 czerwca 1977 w Wallkill w stanie Nowy Jork) – amerykański działacz religijny, trzeci prezes Towarzystwa Strażnica. W latach 1942–1977 kierował ogólnoświatową działalnością Świadków Jehowy.
Jako prezes Towarzystwa Strażnica wprowadził cykl szkoleń w zborach Świadków Jehowy pod nazwą teokratyczna szkoła służby kaznodziejskiej. Zainicjował przekład Biblii dokonany przez "Komitet Przekładu Biblii" Świadków Jehowy – Pismo Święte w Przekładzie Nowego Świata. Zainicjował także utworzenie Biblijnej Szkoła Strażnicy – Gilead, szkoły kształcącej misjonarzy Świadków Jehowy. W pierwszej dekadzie swojego usługiwania założył Biura Oddziałów w wielu krajach świata, tworząc światową strukturę Świadków Jehowy.
Życiorys.
Urodził się 23 kwietnia 1905 roku w Bethlehem w stanie Pensylwania (Stany Zjednoczone). W wieku 16 lat nawiązał luźny kontakt z Badaczami Pisma Świętego. W roku 1922 był obecny na zgromadzeniu w Cedar Point w stanie Ohio i wtedy postanowił wystąpić z kościoła reformowanego. 4 lipca 1923 roku został ochrzczony jako Badacz Pisma Świętego.
6 września 1923 roku Nathan Knorr został członkiem rodziny Betel (niepłatnym pracownikiem) w głównej siedzibie Towarzystwa Strażnica w Brooklynie w Nowym Jorku. Początkowo pracował w ekspedycji, gdzie zauważono jego zaangażowanie w pracę i talent organizatorski. 8 lutego 1928 roku Joseph F. Rutherford mianował go współwydawcą „Złotego Wieku”, w redakcji pełnił funkcję sekretarza-skarbnika. Od 23 września 1932 roku kierował drukarnią Towarzystwa Strażnica. 11 stycznia 1934 roku wybrano go na członka zarządu "Nowojorskiego Towarzystwa Strażnica", a w następnym roku został jego wiceprezesem. Od 10 czerwca 1940 roku pełnił również funkcję wiceprezesa "Pensylwańskiego Towarzystwa Strażnica".
Przywództwo we wspólnocie.
13 stycznia 1942 roku, pięć dni po śmierci Josepha F. Rutherforda, 36-letniego Nathana Knorra wybrano prezesem Towarzystwa Strażnica (zarówno korporacji pensylwańskiej, jak i nowojorskiej). Oznaczało to objęcie kierownictwa nad całą organizacją Świadków Jehowy. Wkrótce po objęciu przywództwa we wspólnocie wprowadził zwyczaj nie ujawniania nazwisk autorów artykułów i publikacji Świadków Jehowy publikowanych przez Towarzystwo Strażnica uważając, że poselstwo biblijne pochodzi od Boga a nie od człowieka.
Pomimo trwania II wojny światowej we wrześniu 1942 roku zorganizowano kongres pod hasłem „Nowy świat”. W kluczowym przemówieniu „Pokój – czy może być trwały?” Nathan Knorr na podstawie proroctwa z Księgi Objawienia 17:8 wyjaśnił, że II wojna światowa nie przeobrazi się w wojnę Armagedonu, ale że się skończy i na jakiś czas zapanuje pokój. Czas ten trzeba będzie wykorzystać na rozwinięcie działalności kaznodziejskiej Świadków Jehowy na całym świecie.
Zgodnie z tym kierunkiem Nathan Knorr położył nacisk na szkolenie głosicieli, zwłaszcza jeśli chodzi o pracę od domu do domu. Od lutego 1942 roku w Betel w Nowym Jorku, a od września 1943 roku we wszystkich zborach Świadków Jehowy zaczął funkcjonować "Kurs Służby Teokratycznej" (późniejsza "Teokratyczna Szkoła Służby Kaznodziejskiej"; obecnie część zebrania pod nazwą „Chrześcijańskie życie i służba”), który szkoliła mówców wykładów publicznych i głosicieli. Kolejnym krokiem było powołanie funkcjonującej od lutego 1943 Biblijnej Szkoły Strażnicy – Gilead początkowo w South Lansing, w której przez pół roku szkoli się misjonarzy wyjeżdżających na tereny zagraniczne (obecnie Szkoła „Gilead” mieści się w Patterson). Te postanowienia przyczyniły się do wzrostu liczby Świadków Jehowy po II wojnie światowej.
We wrześniu 1945 roku zapowiedział pierwszą akcję niesienia pomocy materialnej zorganizowaną na dużą skalę przez Świadków Jehowy dla potrzebujących współwyznawców z Europy środkowej dotkniętych skutkami II wojny światowej. Począwszy od stycznia 1946 roku pomoc ta docierała do współwyznawców z Austrii, Belgii, Bułgarii, Czechosłowacji, Danii, Finlandii, Francji, Grecji, Holandii, Niemiec, Norwegii, Polski, Rumunii, Węgier, Wielkiej Brytanii i Włoch, jak również dla współwyznawców z Chin i Filipin. Trwała ona przez dwa i pół roku – do sierpnia 1948 roku, dzięki czemu w tym czasie wysłano około 300 ton żywności, 450 ton ubrań oraz ponad 124 tysiące par obuwia.
W latach 1945–1956 Nathan Knorr odbył szereg podróży dookoła świata, podczas których odwiedzał oddziały krajowe Towarzystwa oraz przyglądał się sytuacji współwyznawców na świecie po zakończeniu wojny. W niektórych dziedzinach dokonano reorganizacji. W roku 1946 zmieniono formułę czasopisma „Pociecha” (dawniej „Złoty Wiek”), które odtąd nosi nazwę „Przebudźcie się!”. 31 stycznia 1953 roku poślubił Audrey (po drugim mężu Audrey Hyde).
Przekład Nowego Świata.
Od początku urzędowania Nathan Knorr żywo interesował się drukowaniem i rozpowszechnianiem Biblii. Już w roku 1942 Towarzystwo Strażnica przygotowało wydanie angielskiej Biblii Króla Jakuba z konkordancją. Drukowano też inne przekłady. Jednak w październiku 1946 roku Knorr zaproponował przygotowanie zupełnie nowego tłumaczenia. W latach 1950–1960 wydano w kilku częściach „Pismo Święte w Przekładzie Nowego Świata”, które następnie stało się podstawą do tłumaczenia go na inne języki. Do 2021 roku wydrukowany w nakładzie ponad 240 milionów egzemplarzy w przeszło 200 językach.
Zmiany organizacyjne.
Działalność Knorra wiązała się również z dużymi międzynarodowymi zgromadzeniami Świadków Jehowy. Największe z nich odbyło się w roku 1958 pod hasłem „Wola Boża” na stadionach Yankee i Polo Grounds w Nowym Jorku. Głównego przemówienia wysłuchało wtedy 253 922 osoby.
W latach 1950–1976 dokonano zmian organizacyjnych w zborach Świadków Jehowy i w funkcjonowaniu Towarzystwa Strażnica. W ich wyniku działalnością Świadków Jehowy nie kieruje prezes Towarzystwa Strażnica, ale Ciało Kierownicze.
Nathan H. Knorr zmarł 8 czerwca 1977 roku na Farmach Strażnicy w Wallkill w stanie Nowy Jork. Kolejnym prezesem Towarzystwa został bliski współpracownik Knorra Frederick W. Franz.

</doc>
<doc id="563998" url="https://pl.wikipedia.org/wiki?curid=563998" title="Warszawa Młynów">
Warszawa Młynów

Warszawa Młynów, do 2018 Warszawa Koło – przystanek osobowy PKP Polskich Linii Kolejowych, położony na terenie warszawskiej Woli przy ulicy Sokołowskiej i znajdujący się na trasie kolei obwodowej.
Do przystanku można dojechać metrem oraz autobusami miejskimi.
Historia.
Przystanek Warszawa Koło został oddany do użytku w 1988 roku, dwa lata po elektryfikacji odcinka kolei obwodowej pomiędzy stacjami Warszawa Gdańska i Warszawa Zachodnia. Od 3 września 2012 przystanek był obsługiwany przez linię S9 SKM Warszawa. Z przystanku przed rozpoczęciem przebudowy, można było dojechać elektrycznymi pociągami podmiejskimi do Legionowa.
W roku 2017 przystanek obsługiwał 150–199 pasażerów na dobę.
12 marca 2017 przystanek został zamknięty w celu przeprowadzenia przebudowy obejmującej stworzenie węzła przesiadkowego łączącego przystanek kolejowy ze stacją metra Młynów linii M2. Po przebudowie nazwę przystanku zmieniono na Warszawa Młynów w celu ujednolicenia jej z nazwą przyległej stacji metra. Dotychczasowa nazwa Warszawa Koło została przejęta przez nowy przystanek, wybudowany w okolicy przecięcia linii obwodowej z ul. Obozową.
13 sierpnia 2018 poinformowano o zakończeniu prób dynamicznych wiaduktów na linii obwodowej. Zainstalowano nową sieć trakcyjną, a tory zostały wyregulowane.
Przystanek został oddany do użytku 21 października 2018 roku, wraz z zakończeniem remontu.
Inne informacje.
Przy wejściu na wiadukt i przystanek po stronie południowej ulicy Górczewskiej zachował się niemiecki schron Ringstand 58c, nazywany zwyczajowo "Tobrukiem", zbudowany przez Niemców w 1944.

</doc>
<doc id="564000" url="https://pl.wikipedia.org/wiki?curid=564000" title="Metal Blade Records">
Metal Blade Records

Metal Blade Records – niezależna wytwórnia płytowa, powstała w 1982 roku z inicjatywy Briana Slagela. Jej biura znajdują się m.in. w USA, Japonii i Niemczech. Dystrybucję wydawnictw w USA prowadzi Sony BMG Music Entertainment/RED Distribution.
Obecnie wytwórnia prowadzi sprzedaż i realizuje wydawnictwa takich grup muzycznych i wykonawców, jak: Slayer, The Absence, Amon Amarth, Ancient, John Arch, Armored Saint, As I Lay Dying, Behemoth, Behold... The Arctopus, Believer, Beyond the Embrace, The Black Dahlia Murder, Cannibal Corpse, Cellador, Goatwhore, Into The Moat, Bolt Thrower, 3, King Diamond, The Ocean Collective, Unearth, Fueled by Fire, Winter Solstice, Vader, Tourniquet, Fates Warning, Jacob’s Dream, Neal Morse, Mortification, Nasty Savage, Ed Gein, Lizzy Borden oraz Six Feet Under.

</doc>
<doc id="564002" url="https://pl.wikipedia.org/wiki?curid=564002" title="Nathan H. Knorr">
Nathan H. Knorr



</doc>
<doc id="564003" url="https://pl.wikipedia.org/wiki?curid=564003" title="Jejunostomia">
Jejunostomia



</doc>
<doc id="564004" url="https://pl.wikipedia.org/wiki?curid=564004" title="Tenis na wózkach">
Tenis na wózkach

Tenis na wózkach – dyscyplina sportu dla zawodników niepełnosprawnych grana na typowym korcie tenisowym. Ta dyscyplina sportu uprawiana jest w ponad stu krajach świata.
Zasadą odróżniającą tenis na wózkach od tenisa uprawianego przez zawodników sprawnych jest to, że piłka może się odbić więcej niż raz (maksymalnie dwa razy), a kolejne odbicie może nastąpić poza polem gry (ta reguła jest stosowana też przy serwisie).
Tenis na wózkach został zapoczątkowany w latach 70. XX wieku. W czasie igrzysk paraolimpijskich w Barcelonie w 1992 roku tenis na wózkach został oficjalnym sportem paraolimpijskim.
Zawody w tenisie na wózkach mogą się odbywać w czterech kategoriach: juniorów, kobiet, mężczyzn oraz quadów (osoby z rozpoznaną tetraplegią). Rywalizacja odbywa się w singlu lub w deblu. Organem odpowiedzialnym za wszystkie formy tenisa, a więc również za tenis na wózkach jest Międzynarodowa Federacja Tenisowa (ITF).

</doc>
<doc id="564005" url="https://pl.wikipedia.org/wiki?curid=564005" title="Warszawa Zoo">
Warszawa Zoo

Warszawa Zoo – przystanek kolejowy położony na terenie warszawskiej Pragi-Północ przy rondzie Stefana Starzyńskiego, tworzący tzw. węzeł kolei obwodowej. Z przystanku można dojechać elektrycznymi pociągami podmiejskimi Kolei Mazowieckich i Szybkiej Kolei Miejskiej do m.in.: dworca Zachodniego, dworca Gdańskiego, Legionowa i Modlina.
Pasażerowie.
W roku 2017 wymiana pasażerska wyniosła 700–1000 osób dziennie.
W roku 2018 przystanek obsługiwał 700–1000 pasażerów na dobę.
W roku 2019 wymiana pasażerska wyniosła 500–700 osób dziennie.
W roku 2020 wymiana pasażerska wyniosła 700–1000 osób dziennie.
W roku 2021 wymiana pasażerska wyniosła 365 tys. osób (1 tys. dziennie).
Opis.
Nazwa przystanku pochodzi od pobliskiego Ogrodu Zoologicznego znajdującego się przy ulicy Ratuszowej 1/3..
Za wiaduktem kolejowym znajdował się posterunek odgałęźny służący sterowaniu ruchem kolejowym - możliwość jazdy w stronę Legionowa lub w stronę Warszawy Wschodniej.
W październiku 2016 roku, ze względu na zamknięcie jednego toru mostu przy Cytadeli i jego przedłużający się remont, tor nr 1 (od strony ronda Starzyńskiego) obsługiwał pociągi kończące i zaczynające tu bieg. Pozostałe pociągi (w kierunku Warszawy Gdańskiej i Legionowa) obsługiwał tor nr 2.
Do przystanku można dojechać autobusami i tramwajami wysiadając na przystanku Rondo Starzyńskiego.
Wypadki.
23 maja 2012 roku o godzinie 5:45 przy stacji Warszawa Zoo zderzyły się czołowo dwa pociągi osobowe. Skład SKM Warszawa relacji Legionowo - Warszawa najechał na pociąg Kolei Mazowieckich relacji Warszawa - Ciechanów. 2 osoby zostały lekko ranne, z czego 1 trafiła do szpitala.

</doc>
<doc id="564009" url="https://pl.wikipedia.org/wiki?curid=564009" title="Tortosa">
Tortosa

Tortosa − miasto portowe w Hiszpanii, w Katalonii nad rzeką Ebro. Około 31 tys. mieszkańców.
W tym mieście rozwinął się przemysł papierniczy, szklarski, włókienniczy, chemiczny, spożywczy oraz materiałów budowlanych. Znajduje się tu stacja kolejowa Tortosa.
Miasto jest siedzibą rzymskokatolickiej diecezji Tortosa.
Z Tortosy pochodził Ibrahim ibn Jakub, X-wieczny podróżnik i kupiec.

</doc>
<doc id="564010" url="https://pl.wikipedia.org/wiki?curid=564010" title="Gastroparesis">
Gastroparesis



</doc>
<doc id="564013" url="https://pl.wikipedia.org/wiki?curid=564013" title="Charlene Grimaldi">
Charlene Grimaldi

Charlene, księżna Monako ("Charlene Lynette Wittstock", ur. 25 stycznia 1978 w Bulawayo, Rodezja, obecnie Zimbabwe) – członkini monakijskiej rodziny książęcej, od 1 lipca 2011 księżna Monako jako żona księcia Alberta II; południowoafrykańska pływaczka, reprezentantka Republiki Południowej Afryki na letnich igrzyskach olimpijskich (2000).
Charlene urodziła się w Bulawayo jako pierwsze dziecko Michaela Wittstock i Lynette Wittstock.
W 1996 rozpoczęła karierę pływacką. W 2000 roku reprezentowała Republikę Południowej Afryki na letnich igrzyskach olimpijskich w pływaniu. Zakończyła starty w zawodach w 2007 roku.
W 2011 poślubiła Alberta II, księcia Monako, z którym ma dwoje dzieci: Gabrielę, hrabinę Carladès (ur. 2014) i Jakuba, markiza Baux (ur. 2014).
Po ślubie uzyskała tytuł księżnej Monako. W 2011 założyła Fundację Księżnej Charlene, której głównym celem jest zapoznawanie dzieci z zasadami bezpieczeństwa w wodzie i nauka udzielania pierwszej pomocy tonącym. Księżna uczestniczy w oficjalnych wizytach dyplomatycznych, wydarzeniach odbywających się w księstwie i poświęca się działalności charytatywnej. Promuje współpracę pomiędzy Księstwem Monako a Południową Afryką.
Powiązania rodzinne.
Charlene Wittstock urodziła się 25 stycznia 1978 w Bulawayo, w ówczesnej Rodezji (obecnie Zimbabwe).
Jej rodzicami są Michael Wittstock (ur. 1948) i jego żona Lynette, z domu Humberstone (ur. 1959), była trenerka pływania.
Ma dwóch młodszych braci: Garetha Wittstock i Seana Wittstock.
Jej rodzina przeprowadziła się do Republiki Południowej Afryki w 1989, kiedy przyszła księżna miała jedenaście lat.
Rodzina Wittstock jest pochodzenia niemieckiego; prapradziadkowie Charlene: Martin Gottlieb Wittstock i Luise Wittstock wyemigrowali do Republiki Południowej Afryki z Pomorza w 1861 roku, aby uciec przed problemami. W Afryce niepowodzeniem zakończyły się podjęte przez nich próby poszukiwania diamentów. Ich syn, Heinrich Carl Wittstock poślubił Olive Florence Caldwell, która była Angielką. Mieli syna, Dudleya Kennetha Wittstock (dziadka Charlene), który ożenił się również z kobietą angielskiego pochodzenia, Sylvią Fagan Nicolson.
29 lipca 2014 księżna otrzymała "Certyfikat Irlandzkiego Pochodzenia" ("Certificate of Irish Heritage"), który wręczył jej w Pałacu Książęcym ambasador Irlandii we Francji, Rory Montgomery. Genealodzy wykazali, że Wittstock jest potomkinią rodziny Fagansów, mieszkającej w Dublinie w XVI i XVII wieku. Ostatnim jej przodkiem urodzonym w tym kraju jest Christopher Sullivan Fagan, ochrzczony w Shandon w Cork w 1781 roku.
Babcia księżnej, Sylvia Wittstock, zmarła w Benoni w wieku 94 lat, dnia 16 września 2015.
Edukacja.
Przez trzy lata Wittstock była uczennicą Tom Newby Primary School w Benoni w pobliżu Johannesburga.
Kariera pływacka.
Charlene Wittstock była członkinią południowoafrykańskiej sztafety kobiecej na dystansie 4 × 100 m podczas letnich igrzysk olimpijskich w Sydney (2000), która zakończyła swój wyścig na piątym miejscu. Zajęła szóstą lokatę podczas mistrzostw świata w pływaniu w Moskwie (2002) w konkurencji na 200 metrów stylem motylkowym. Opuściła swój mieszczący się w Durbanie klub pływacki, aby przystąpić do zespołu uniwersytetu w Pretorii. Nigdy nie ukończyła tego uniwersytetu.
We wrześniu 2002 roku uczestniczyła w Igrzyskach Wspólnoty Narodów, odbywających się w Manchesterze. Na dystansie 50 metrów stylem grzbietowym ustanowiła czasem 29.18 rekord swojego kraju na długim basenie, który do tej pory nie został poprawiony.
Zdecydowała się opuścić Pretorię w styczniu 2005 i powrócić do Durbanu. Następnie wyjechała do KwaZulu – Natal, położonego na północnym wybrzeżu, gdzie rozpoczęła współpracę z Brannislavem Ivkoviciem. 13 kwietnia 2007 odzyskała tytuł mistrzyni swojego kraju na dystansie 50 m stylem motylkowym.
Wittstock planowała wziąć udział w letnich igrzyskach olimpijskich w Pekinie (2008), ale nie uzyskała kwalifikacji. Wcześniej nie startowała w zawodach przez osiemnaście miesięcy z powodu kontuzji ramienia. Zakończyła karierę pływacką przed ślubem z księciem Monako, aby móc skupić się na obowiązkach wynikających z pełnienia roli księżnej.
Życie prywatne.
Charlene Wittstock poznała Alberta, markiza Baux, członka monakijskiej rodziny książęcej i następcę tronu w 2000 roku podczas zawodów pływackich Mare Nostrum w Monako, w których brała udział. Albert jest synem Rainiera III, władającego księstwem od 1949 roku i jego tragicznie zmarłej żony, amerykańskiej aktorki, zdobywczyni Nagrody Akademii Filmowej, księżnej Grace. Albert jest starszy od Charlene o dziewiętnaście lat i dziesięć miesięcy.
W kwietniu 2005 roku książę Rainier III zmarł i kolejnym księciem Monako został Albert II.
6 lipca 2005 książę Monako oficjalnie ogłosił, że jest ojcem Aleksandra Eryka Stefana Grimaldi-Coste, urodzonego 24 sierpnia 2003, pochodzącego ze związku Alberta z togijską stewardesą Nicole Coste. Chłopiec pozostaje pod opieką swojej matki i mieszka w Londynie, ale utrzymuje kontakt z ojcem.
W lutym 2006 Charlene i książę Albert po raz pierwszy wystąpili publicznie razem. Wittstock towarzyszyła księciu podczas zimowych igrzysk olimpijskich w Turynie w czasie ceremonii otwarcia, odwiedzała razem z nim wioskę olimpijską i zasiadała na trybunach w czasie rozgrywek.
1 czerwca 2006 książę Monako wydał oświadczenie, w którym poinformował, że jest biologicznym ojcem Jaśminy Grace Grimaldi, urodzonej 4 marca 1992 w Palm Springs w Kalifornii. Dziewczyna jest owocem jego romansu z Amerykanką Tamarą Rotolo, którą poznał w czasie turnieju tenisowego latem 1991 roku. Jaśmina mieszka w Stanach Zjednoczonych, ale odwiedza Księstwo Monako i utrzymuje kontakt ze swoją rodziną.
23 czerwca 2010 Pałac Książęcy ogłosił zaręczyny pomiędzy Charlene Wittstock a Albertem II, księciem Monako.
22 lipca 2010 podano, że zgodnie z tradycją para zawrze związek małżeński cywilny, a następnego dnia religijny. Pierwsza ceremonia została zaplanowana na 8 lipca 2011, a druga na 9 lipca.
1 sierpnia 2010 Pałac Książęcy poinformował o przesunięciu uroczystości ślubnych na siedem dni wcześniej (1 i 2 lipca 2011) z powodu rozpoczynającego się dniu 5 lipca posiedzenia Międzynarodowego Komitetu Olimpijskiego w Durbanie, w którym narzeczeni chcieli wziąć udział. Książę życzył sobie również, aby pierwsza zagraniczna podróż jego małżonki była do jej ojczyzny, Republiki Południowej Afryki.
Z okazji ślubu zarządzono w Księstwie dwa dni publicznego święta i wydano specjalny znaczek pocztowy.
Obchody największego wydarzenia w dziejach księstwa od czasu ślubu księcia Rainiera III i Grace Kelly rozpoczęły się wieczorem 30 czerwca na Stadionie Księcia Ludwika II koncertem amerykańskiego zespołu Eagles.
Cywilna ceremonia zaślubin odbyła się 1 lipca 2011 w Sali Tronowej Pałacu Książęcego, a przewodniczył jej Philippe Narmino. Panna młoda ubrana była w kreację projektu Chanel. Dokumenty ślubne podpisane zostały specjalnie wyprodukowanym piórem marki Montblanc. Uroczystość trwała około dwudziestu minut. Świadkami pary młodej zostali Christopher Levine (cioteczny brat księcia ze strony matki) i Donatella Knecht de Massy (żona kuzyna księcia ze strony ojca). Wittstock, jako żona księcia Monako, uzyskała tytuł Jej Książęcej Wysokości Księżnej Monako, którego od 1982 roku nie używała żadna kobieta. Po ślubie małżonkowie udali się na balkon pałacu, skąd pozdrowili zgromadzonych na dziedzińcu poddanych. Towarzyszyły im siostry księcia ze swoimi dziećmi oraz bracia i rodzice Charlene.
Wieczorem w Porcie Hercules miał miejsce zadedykowany nowożeńcom koncert Jeana Michel Jarre.
Następnego dnia para zawarła religijny związek małżeński w obrządku katolickim. Charlene, wychowana w religii protestanckiej, zdecydowała się przed ślubem przyjąć wyznanie swojego narzeczonego, mimo iż nie wymaga tego Konstytucja Monako. Ślub miał miejsce na dziedzińcu Pałacu Książęcego (w odróżnieniu od innych książęcych wesel w Monako, które odbywały się w Katedrze Świętego Mikołaja). Uroczystej mszy przewodniczył arcybiskup Bernard Barsi. Odprawiono ją częściowo po francusku, a częściowo w języku afrikaans, nawiązując do pochodzenia księżnej. Charlene ubrana była w suknię projektu domu mody Giorgio Armani.
Po zakończonej ceremonii para książęca udała się do kaplicy Świętej Dewoty, gdzie panna młoda złożyła swój ślubny bukiet. Święta Dewota jest patronką Księstwa Monako i dynastii Grimaldich, a składanie kwiatów jest tam ślubną tradycją.
Przyjęcie weselne odbyło się na tarasach Opery Monte Carlo.
Wśród zaproszonych gości znaleźli się najbliżsi krewni pary młodej: księżna i książę Hanoweru, księżniczka Stefania, Gareth Wittstock, Sean Wittstock (rodzeństwo), Michael Wittstock i Lynette Wittstock (rodzice panny młodej), Andrea, Charlotte i Pierre Casiraghi, księżniczka Aleksandra, Ludwik i Paulina Ducruet, Kamila Gottlieb (siostrzeńcy pana młodego). Obecni byli również przedstawiciele rodziny de Massy, członkowie zagranicznych panujących rodzin królewskich (król i królowa Szwecji, książę i księżna Västergötlandu, książę Värmlandu, księżna Hälsinglandu i Gästriklandu, król i królowa Belgów, książę i księżna Brabancji, książę Wawrzyniec i księżna Klara z Belgii, arcyksiążę i arcyksiężna Austrii-Este, król Lesotho, wielki książę i wielka księżna Luksemburga, dziedziczny wielki książę Luksemburga, król Bakofengu, książę i księżna koronna Danii, książę Joachim i księżna Maria z Danii, książę i księżna Oranii, książę i księżna koronna Norwegii, dziedziczny książę i księżna Lichetensteinu, książę koronny Bahrajnu, hrabia i hrabina Wesseksu, książę i księżna Michał z Kentu, książę Fajsal i księżna Sara z Jordanii, księżniczka Lalla Meryem z Maroka, księżniczka Sirivannavari Nariratana z Tajlandii), czołonkowie innych rodzin arystokratycznych (cesarzowa Iranu, wielka księżna Rosji, książę Jerzy z Rosji, książę i księżna Prus, książę i księżna koronna Serbii, książę i księżna Neapolu, książę i księżna Wenecji, księżna koronna i książę Radu z Rumunii, książę i księżna Andegawenii), zagraniczni politycy (prezydenci Malty, Islandii, Irlandii, Francji, Węgier, Libanu, Niemiec), ambasadorowie innych państw w Monako, przedstawiciele rządu południowoafrykańskiego, sportowcy, projektanci mody i celebryci.
Książę i księżna Monako udali się w podróż poślubną do Republiki Południowej Afryki. Nocowali w pięciogwiazdkowym hotelu na przedmieściach Durbanu. Po zakończeniu spotkania Międzynarodowego Komitetu Olimpijskiego kontynuowali swoją podróż w Mozambiku.
Charlene została macochą dla dwójki nieślubnych dzieci swojego męża, Jaśminy i Aleksandra. Żadne z nich nie ma praw do miejsca w linii sukcesji monakijskiego tronu ani tytułów szlacheckich, ale mogą dziedziczyć majątek ojca.
30 maja 2014 Pałac Książęcy ogłosił, że księżna Monako jest w ciąży, a pierwsze wspólne dziecko pary książęcej i następca tronu ma się urodzić pod koniec roku. 9 października, wobec narastających spekulacji, poinformowano, że księżna urodzi dwoje dzieci.
10 grudnia 2014 Charlene została przyjęta do Kliniki Imienia Księżnej Grace i przeszła zabieg cesarskiego cięcia, w wyniku którego urodziła się o godzinie 17:04 księżniczka Gabriela Teresa Maria, a dwie minuty później książę Jakub Honoriusz Rainier. Zgodnie z zasadami dziedziczenia, książę Jakub zajął pierwsze miejsce w linii sukcesji monakijskiego tronu, a księżniczka Gabriela miejsce drugie. Dotychczasowa następczyni tronu, księżna Hanoweru, przesunęła się na miejsce trzecie. Książę Albert ogłosił również nadanie swojemu synowi tradycyjnego tytułu markiza Baux, a córce tytułu hrabiny Carladès.
Księżna Monako.
Księżna Charlene regularnie bierze udział w tradycyjnych wydarzeniach, odbywających się w Monako, do których należą: Narodowy Dzień Monako, wspomnienie Świętej Dewoty, festiwale filmowe, telewizyjne i cyrkowe, rozgrywki sportowe, ceremonie wręczenia nagród sportowych, filmowych, telewizyjnych, artystycznych i innych oraz bale charytatywne. Jako żona głowy państwa uczestniczy w oficjalnych wizytach zagranicznych. Od 2012 prowadzi fundację nazwaną własnym imieniem i angażuje się w działalność charytatywną. Aktywnie promuje współpracę pomiędzy Księstwem Monako a Republiką Południowej Afryki i często odwiedza swój ojczysty kraj.
Oficjalne wizyty zagraniczne.
W kwietniu 2011 towarzyszyła po raz pierwszy księciu Albertowi w oficjalnej wizycie zagranicznej. Narzeczeni udali się do Irlandii, gdzie zostali przyjęci przez prezydent kraju, Mary McAleese.
6 lipca 2011 książę i księżna Monako pojechali do ojczyzny Charlene, Republiki Południowej Afryki. Zostali przyjęci przez prezydenta kraju, Jacoba Zumę i jego małżonkę. Było to pierwsze oficjalnie wystąpienie Wittstock w roli księżnej Monako. Grimaldi zorganizowali przyjęcie z okazji swojego ślubu, w którym uczestniczyli krewni Charlene i zaproszeni politycy. Następnie wzięli udział w spotkaniu Międzynarodowego Komitetu Olimpijskiego w Durbanie.
29 lipca uczestniczyła w oficjalnej wizycie do Monako Matthew Festinga, Wielkiego Mistrza Zakonu Kawalerów Maltańskich.
W październiku para książęca udała się z wizytą do Nowej Zelandii i Nepalu. Spotkali się z premierem Nowej Zelandii, Johnem Key w Auckland. W tym samym miesiącu przyjęli w Monako Ivo Jospovicia i Tatjanę Josipović, prezydenta Chorwacji i jego żonę.
9 lipca książę i księżna udali się z pierwszą w historii księstwa oficjalną wizytą do Niemiec. W Berlinie spotkali się z prezydentem Joachimem Gauck i jego żoną, Danielą Schadt.
10 października pojechali do Florencji w związku z działalnością Fundacji Księcia Alberta.
15 października Charlene z mężem uczestniczyła w oficjalnej wizycie na Litwie. W Pałacu Prezydenckim w Wilnie spotkali się z prezydent kraju, Dalią Grybauskaitė. Para odwiedziła cmentarze na Antokolu, aby uczcić pamięć poległych w obronie niepodległości Litwy.
17 października przybyli z oficjalną wizytą do Polski. Charlene i Albert zostali przyjęci w Pałacu Prezydenckim w Warszawie przez prezydenta Bronisława Komorowskiego i jego żonę, Annę Komorowską. Książę Monako złożył kwiaty na Grobie Nieznanego Żołnierza, a następnie zwiedził Sejm i Senat. Książę i księżna kontynuowali swoją wizytę w Krakowie, gdzie odwiedzili Uniwersytet Jagielloński, a następnie udali się do obozu koncentracyjnego Auschwitz-Birkenau w Oświęcimiu.
10 stycznia 2013 Albert i Charlene uczestniczyli w audiencji w Watykanie u papieża Benedykta XVI. Księżna otrzymała przywilej bieli, czyli możliwość występowania w czasie spotkania z przywódcą kościoła katolickiego w białym ubraniu. Jest on zarezerwowany dla małżonek katolickich władców europejskich, które również są wyznania katolickiego (obecnie przysługuje królowej Hiszpanii, królowej Belgów i wielkiej księżnej Luksemburga). Osoba, która nie posiada przywileju, w obecności papieża musi być ubrana na czarno.
11 marca księżna wraz z mężem udała się z oficjalną wizytą do Palau. 20 maja pojechali do Lucciany na Korsyce, gdzie wraz z przedstawicielami rządu uczestniczyli we mszy w Katedrze Świętej Marii Assunty.
19 marca w Watykanie uczestniczyli we mszy inaugurującej pontyfikat papieża Franciszka.
3 stycznia 2014 pojechali do Południowej Afryki, do Mvezo – miejscowości, w której urodził się Nelson Mandela. Zostali powitani przez jego wnuka, Mandla Mandelę.
6 maja Albert i Charlene przyjęli w Monako z oficjalną wizytą prezydenta Czarnogóry Filipa Vujanovicia i jego małżonkę, Swietłanę. Prezydent Vujanović otworzył w księstwie konsulat swojego państwa.
29 lipca została odznaczona przez prezydenta Włoch, Giorgio Napolitano, Krzyżem Wielkim Orderu Gwiazdy.
23 września w hotelu Waldorf Astoria w Nowym Jorku para książęca spotkała się z amerykańskim prezydentem Barackiem Obamą i jego żoną Michelle.
18 stycznia 2016 uczestniczyła razem z mężem w audiencji u papieża Franciszka w Watykanie.
11 listopada pojechała do Londynu, aby uczcić Dzień Pamięci. Księżna w towarzystwie brata złożyła kwiaty w Opactwie Westminsterskim.
5 grudnia reprezentowała księcia Alberta w czasie wizyty do Indii, gdzie spotkała się z przedstawicielami fundacji, działających na rzecz dzieci zakażonych wirusem HIV oraz chorych na AIDS.
11 stycznia 2018 para książęca udała się do Burkina Faso, gdzie spotkali się z prezydentem kraju Rochem Markiem Christianem Kaboré i jego małżonką.
Sport.
Pływanie jest sportem, któremu w swojej działalności księżna Charlene poświęca najwięcej uwagi. Uczestniczy w wydarzeniach sportowych na terenie księstwa oraz poza jego granicami. Wielokrotnie brała udział w ceremoniach otwarcia i zamknięcia igrzysk olimpijskich i odwiedzała wioski olimpijskie. Współpracuje z wieloma sportowcami, reprezentującymi różne dyscypliny.
27 maja 2011 została ogłoszona globalnym ambasadorem olimpiad specjalnych.
15 czerwca 2019 wystartowała wyścig samochodowy 24h Le Mans.
W grudniu 2019 była wśród gości wyścigu Formuły 1 w Abu Dhabi.
Działalność w Monako.
Księżna Charlene regularnie uczestniczy w wydarzeniach, odbywających się w księstwie Monako, do których należą:
1 lutego 2012 otworzyła w Monako dom dziecka, nazwany jej imieniem.
16 czerwca 2012 Charlene została patronką AS Monaco Rugby Club.
14 czerwca 2016 została matką chrzestną "Seven Seas Explorer", najbardziej luksusowego statku świata.
Działalność charytatywna.
Księżna Charlene prowadzi aktywną działalność charytatywną o zasięgu międzynarodowym. W Monako regularnie odwiedza oddziały szpitalne, domy dziecka i domy starców. Uczestniczy w przedsięwzięciach charytatywnych wielu organizacji, między innymi Światowej Organizacji Zdrowia oraz Fundacji Nelsona Mandeli.
14 grudnia 2012 założyła Fundację Księżnej Charlene, która skupia się na promowaniu zasad bezpiecznego pływania i udzielania pierwszej pomocy osobom tonącym. Od 2017 w ramach jej działalności organizuje, charytatywny wyścig kolarski. Przeprowadza szkolenia z udzielania pomocy przedmedycznej w wodzie i osobiście uczy dzieci pływać. Doroczne wydarzenia związane z jej działalnością to między innymi:
Z organizacją księżnej współpracuje lub jest jej ambasadorami wielu znanych sportowców.
29 kwietnia 2014 w Los Angeles księżna otrzymała nagrodę "Champion of Children Award" za swoją działalność na rzecz bezpieczeństwa dzieci w wodzie.
Związki z Południową Afryką.
Charlene wychowała się w Republice Południowej Afryki i jest to kraj, z którym związki promuje szczególnie w czasie swojej działalności. Jej ojczystym językiem jest angielski, ale uczy się również języka francuskiego.
W kwietniu 2017 otworzyła południowoafrykańską filię Fundacji Księżnej Charlene.
W lipcu 2018 udała się do ojczyzny w ramach współpracy z Fundacją Nelsona Mandeli i z okazji rocznicy setnych urodzin przywódcy. W Johannesburgu spotkała się prezydentem Barackiem Obamą, prezydentem Cyrilem Ramaphosą i królem Zwelithini.
Media.
W listopadzie 2019 "Point de Vue" opublikował rozmowę z księżną, dotyczącą głównie wychowania jej dzieci.
W grudniu 2019 udzieliła wywiadu dla południowoafrykańskiego magazynu "Huisgenoot", w którym przyznała, że mijający rok był dla niej trudny z powodu choroby ojca i śmierci dwóch przyjaciół w ciągu dziesięciu dni.
Zdrowie.
W maju 2021, w czasie pobytu w Południowej Afryce, zdiagnozowano u księżnej infekcję nosa, gardła i uszu, która uniemożliwiła jej powrót do Monako (ze względu na zalecenie lekarskie, by nie podróżowała samolotem). Księżna wyjaśniła, że do zakażenia doszło po przebytym jeszcze przed wyjazdem zabiegu przeszczepienia kości i podnoszenia zatok. 13 sierpnia poddana została czterogodzinnej operacji w znieczuleniu ogólnym. 1 września wieczorem zemdlała w swoim mieszkaniu i została przyjęta do Netcare Alberlito Hospital w trybie nagłym. Jej stan określono jako stabilny.
Genealogia.
Rodzina Wittstock.
 Dudley Wittstock (1918-1986)
 m. Sylvia Wittstock (Nicolson)
 s. Michael Kenneth Wittstock (1946-)
 m. Lynette Wittstock (Humberstone)
 c. Charlene Lynette, księżna Monako (Wittstock, 1978-)
 m. Albert II, książę Monako (2011-)
 c. Gabriela Teresa Maria, hrabina Carlades (2014-)
 s. Jakub Honoriusz Rainier, markiz Baux (2014-)
 s. Gareth Wittstock (1980-)
 m. Roisin Wittstock (Galvin, 2015-)
 c. Kaia Rose Wittstock (2013-)
 s. Sean Wittstock (1983-)
 m. Chantell Violett Wittstock (Serfontein, 2013-)
 s. Raigen Wittstock (2014-)
 c. Aiva Grace Wittstock (2016-)
Odznaczenia.
Lista odznaczeń przyznanych księżnej Charlene:
Tytuły.
Jako małżonka władcy Monako nosi również inne tytuły, przysługujące głowie tego państwa:

</doc>
<doc id="564016" url="https://pl.wikipedia.org/wiki?curid=564016" title="Odczyn anafilaktyczny">
Odczyn anafilaktyczny



</doc>
<doc id="564017" url="https://pl.wikipedia.org/wiki?curid=564017" title="Nokia 6820">
Nokia 6820

Nokia 6820 – model telefonu komórkowego firmy Nokia. Jest to model działający w trzech zakresach: 900, 1800 i 1900. Posiada pełną klawiaturę. Jego specyfikacja została upubliczniona w IV kwartale 2003 roku, sprzedaż rozpoczęła się w 2004 roku.

</doc>
<doc id="564018" url="https://pl.wikipedia.org/wiki?curid=564018" title="Wolna kultura (publikacja)">
Wolna kultura (publikacja)

Wolna kultura (ang. "Free Culture") – publikacja autorstwa amerykańskiego profesora prawa Lawrence'a Lessiga, omawiająca zagadnienia praw autorskich i ich ograniczający wpływ na kreatywność. W książce przytoczonych jest wiele argumentów na rzecz rozwoju ruchu wolnej kultury.
Książka jest dostępna w tradycyjnej wersji drukowanej, a także w Internecie na zasadach licencji Creative Commons (Attribution-Non Commercial). Została przełożona na język polski w ramach zbiorowego projektu, w którym wykorzystano mechanizmy wiki.
Przedmowę do polskiego tłumaczenia napisał Edwin Bendyk.
Odbiór.
W recenzji w "The New York Times" Adam Cohen uznał książkę za "ważną analizę” popartą przekonującymi argumentami na temat kryzysu kulturowego zubożenia wywołanego nadmiernym przykładaniem wagi do praw autorskich. Z drugiej strony Cohen skrytykował Lessiga brak realistycznych propozycji naprawy sytuacji, uznając te zawete w książce za „niepraktyczne, jak i politycznie nieosiągalne”.

</doc>
<doc id="564021" url="https://pl.wikipedia.org/wiki?curid=564021" title="Onmyōza">
Onmyōza

 – japoński zespół heavymetalowy, powstały w 1999 roku. Obecnie zespół sygnuje wytwórnia King Records.
Zespół, począwszy od swojego pierwszego albumu, "Kikoku Tensho" prezentował styl japońskiego rocka. Jednakże w miarę nagrywania kolejnych płyt brzmienie muzyki Onmyozy przerodziło się w szybki heavy metal z elementami melodyjnego metalu. Zespół zyskał sławę w Japonii i nie tylko, dzięki bardzo oryginalnemu głosowi wokalistki, Kuroneko, doskonałej aranżacji muzyki oraz fantastycznym solówkom gitarowym oraz basowym. Na scenie członkowie zespołu grają nie tylko koncert. Wystawiają oni wielki show, w którym ubierają się w klasyczne japońskie stroje, a wokalistka pokazuje swoje imponujące umiejętności taneczne.
Tematyka tekstów Onmyozy to przede wszystkim japońska kultura. Kuroneko śpiewa o japońskich legendach i mitycznych bestiach w nich występujących. Dawne słownictwo używane w utworach zespołu stwarza problemy ze zrozumieniem tekstów także Japończykom.

</doc>
<doc id="564023" url="https://pl.wikipedia.org/wiki?curid=564023" title="Anti-Nowhere League">
Anti-Nowhere League

The Anti-Nowhere League – brytyjski zespół muzyczny wykonujący punk, założony w 1980 w Londynie. Zadebiutował albumem pt. "We Are… The League", który wywołał kontrowersje ze względu na skrajnie nihilistyczną wymowę i perwersyjność tekstów. Kolejnym albumem studyjnym pt. "The Perfect Crime" (1987) zespół odszedł od brzmień punk rockowych, skupiając się tym razem na nagraniach o odcieniu folklorystycznych.

</doc>
<doc id="564028" url="https://pl.wikipedia.org/wiki?curid=564028" title="Urticaria">
Urticaria



</doc>
<doc id="564030" url="https://pl.wikipedia.org/wiki?curid=564030" title="Herb Turku">
Herb Turku

Herb Turku – jeden z symboli miasta Turek w postaci herbu.
Wygląd i symbolika.
Herb przedstawia na białej (srebrnej) tarczy czerwonego samca tura z uniesionym ogonem, kroczącego w heraldycznie prawą stronę.
Herb jest herbem mówiącym, który nawiązuje do nazwy miasta.
Historia.
Wizerunek herbowy występuje na pieczęciach miejskich od XIV wieku. 
Przypisy.
 
[[Kategoria:Turek]

</doc>
<doc id="564032" url="https://pl.wikipedia.org/wiki?curid=564032" title="Rafał Hadziewicz">
Rafał Hadziewicz

Rafał Hadziewicz (ur. 13 października 1803 w Zamchu, zm. 7 września 1886 w Kielcach) – polski malarz.
Życiorys.
Uczęszczał w latach 1816-1822 do Szkoły Zamoyskich w Szczebrzeszynie. Studiował od 1822 r. w Oddziale Sztuk Pięknych Królewskiego Uniwersytetu Warszawskiego w Warszawie u Antoniego Brodowskiego i Antoniego Blanka. Otrzymawszy stypendium Komisji Rządowej Wyznań Religijnych i Oświecenia Publicznego, w 1829 r. wyjechał do Drezna, później do Paryża, gdzie uczył się we francuskiej École des Beaux-Arts u Antoine’a-Jeana Grosa. Następnie studiował i rysował w Akademii Francuskiej w pracowni Bertela Thorvaldsena. W Rzymie przebywał do 1833 r. Podczas pobytu w Rzymie dużo czasu spędzał w muzeach, galeriach i pracowniach znanych włoskich artystów. Wykonał wtedy wiele szkiców, według malarstwa szczególnie mu bliskiego Rafaela.
W 1834 przyjechał do Krakowa, gdzie malował obrazy do kościołów. W Krakowie ożenił się w 1835 r. z Anastazją Głowacką. W 1835 r. przebywając w Medyce wykonał 30 obrazów w cerkwi w Starzawie. W Krakowie przebywał do roku 1839.
W 1839 r. wyjechał do Moskwy. Był profesorem rysunku na Wydziale Matematyki Uniwersytetu Moskiewskiego w latach 1839-1844. W 1844 przeprowadził się do Warszawy, gdzie w latach 1846-1864 był profesorem w Szkole Sztuk Pięknych w Warszawie. Wykształcił między innymi: Władysława Czachórskiego, Józefa Brodowskiego (młodszego), Franciszka Kostrzewskiego, Pantaleona Szyndlera, Henryka Redlicha, Ignacego Jasińskiego oraz Alfreda Kowalskiego-Wierusza. W Warszawie przebywał do 1871. Pod koniec życia, w 1871 przeniósł się do Kielc.
Był współzałożycielem „Zachęty”.
Był twórcą obrazów: ołtarzowych, religijnych i portretów. Malował też kompozycje historyczne, czerpiąc wzory ze sztuki renesansowej i barokowej Włoch. Interesował się kulturą starożytną.
Jego obrazy znajdują się w kościele Świętego Mikołaja w Szczebrzeszynie. Jest też autorem obrazów przedstawiających
ukrzyżowanego Jezusa Chrystusa, Świętego Mikołaja oraz Świętego Józefa) w kościele w Lisowie, które wykonał w 1870. Kilka obrazów Hadziewicza znajduje się w kościele w Siemkowicach pod Wieluniem i w farze w Łęczycy. Namalował obraz „Wniebowzięcie” w głównym ołtarzu w kościele w Łukowej. Przypisywany jest mu obraz Chrystusa Ukrzyżowanego w ołtarzu głównym kościoła parafialnego w Adamowie, powiat łukowski.
Został pochowany na cmentarzu Powązkowskim w Warszawie (kwatera 19-4-23).
Dzieła.
Obrazy Rafała Hadziewicza znajdują się w zbiorach Lwowskiej Galerii Sztuki we Lwowie, Muzeum Narodowym w Kielcach i kolekcjach prywatnych.
Wykonał kilka akwafort według własnych obrazów i rysunków:
Obrazy zaginione podczas II wojny światowej (1939 – 1945):

</doc>
<doc id="564034" url="https://pl.wikipedia.org/wiki?curid=564034" title="Selani Studio">
Selani Studio

Selani Studio – polskie studio realizacji dźwiękowej i nagraniowej, powstało 1993 roku w Olsztynie przy ul. Emilii Plater 11. Właścicielem był Adam Kuc, a realizatorami oraz producentami na przestrzeni lat byli m.in. Krzysztof Czaplejewicz (1993-1995), Adam Kuc (od 1993), Andrzej Bomba (1996-1999), Szymon Czech (1997-2003) oraz Marek Heimburger (2003-2005). 
Selani Studio cieszylo się znaczną popularnością w latach 90. XX w. wśród polskich zespołów z nurtu black, thrash i death metal. W latach późniejszych zainteresowanie nagraniami zmalało na rzecz olsztyńskiego Studio X i białostockiego Hertz Studio.
Ze studiem przez wiele lat związana była formacja Vader, która nagrała w nim takie wydawnictwa jak: "Kingdom" (1998), "Future of the Past" (1996) czy nominowany do nagrody polskiego przemysłu fonograficznego Fryderyka album pt. "Black to the Blind" (1997). W latach 1997-1998 ówczesny perkusista Vader - Krzysztof Raczkowski był producentem i realizatorem nagrań. W Selani został zrealizowany także teledysk do utworu „Cold Demons” z albumu "Litany" (2000), odbywały się w nim również próby zespołu.
Produkcje muzyczne w studio zrealizowały ponadto takie grupy muzyczne jak: Dies Irae, Luna Ad Noctum, Bright Ophidia, Thy Disease, Neolithic, Christ Agony, Hate, Yattering, Hermh, Lux Occulta, Sceptic, Decapitated, Trauma, Behemoth, Nyia, Vesania, Łza Zeschniętej Róży oraz wiele innych. Charakterystyczną cechą Selani Studio były teledyski realizowane bezpłatnie w przypadku przekroczenia stu godzin sesji nagraniowej. Nagrany w studiu obraz do utworu „Anal Narcotic” formacji Yattering uzyskał w 2000 roku nominację do nagrody Yach Film w kategorii montaż.

</doc>
<doc id="564036" url="https://pl.wikipedia.org/wiki?curid=564036" title="Fundacja Aktywnej Rehabilitacji">
Fundacja Aktywnej Rehabilitacji

Fundacja Aktywnej Rehabilitacji – fundacja specjalizująca się w aktywizacji społecznej i zawodowej osób z niepełnosprawnościami, szczególnie z trwałymi uszkodzeniami rdzenia kręgowego poruszających się na wózkach inwalidzkich. W każdym z 16 województw FAR ma swoje biuro regionalne. Władze FAR to rada i zarząd. Przewodniczącym rady jest Robert Korzeniowski. Prezesem zarządu jest Elżbieta Głogowska. Fundacja organizuje obozy sportowe, szkolenia i treningi dla osób z niepełnosprawnością.
FAR powstała z inicjatywy wózkowiczów dla wózkowiczów. Uczy ludzi z uszkodzeniem rdzenia kręgowego lub bezwładem kończyn, jak poruszając się na wózku, prowadzić normalne życie i osiągać cele, do których dążyli przed wypadkiem. Program FAR traktuje niepełnosprawność jak problem społeczny.

</doc>
<doc id="564037" url="https://pl.wikipedia.org/wiki?curid=564037" title="Baumeister">
Baumeister

Baumeister (niem. "budowniczy", "majster budowlany", daw. "architekt") - niemiecki miesięcznik o tematyce architektonicznej, ukazujący się od 1903 w Monachium, najstarsze istniejące do dziś niemieckie czasopismo architektoniczne. Wydawany przez wydawnictwo Callwey.
"Baumeister" obecnie prezentuje przegląd najciekawszych realizacji, od 2003 według klucza tematycznego. Poza klasycznymi prezentacjami zawiera również aktualności z dziedziny wzornictwa użytkowego, krótkie felietony i porady prawne. Zawartość w języku niemieckim, do roku 2004 zawierała skróty artykułów w języku angielskim. Czasopismo posiada charakterystyczną, budząca kontrowersje makietę, z bardzo ograniczonymi marginesami. Z początkiem XXI wieku doszło do znacznego odmłodzenia składu redakcji. Z okazji stulecia zmodyfikowano też winietę, która obejmowała jedynie literę "B" i numer w danym roku, np. "B7". Od 2007 winieta ponownie zawiera duży napis Baumeister. Od 2009 roku zmienia się czcionka artykułów i winiety. Każdy numer o formacie zbliżonym do A4, zawiera zwykle od 80 do 130 stron.

</doc>
<doc id="564038" url="https://pl.wikipedia.org/wiki?curid=564038" title="Konstantin Staniukowicz">
Konstantin Staniukowicz

Konstantin Michajłowicz Staniukowicz (ur. 1843 w Sewastopolu, zm. 7 (20) maja 1903 w Neapolu) - rosyjski pisarz marynista.
Był synem admirała, jego ojciec marzył o karierze oficerskiej, dla syna. Konstantin Staniukowicz ukończył szkołę oficerską marynarki, tak zwany Korpus Morski i mając zaledwie 17 lat wypłyną na korwecie-śrubowcu „Kalewata” w rejs dookoła świata.
W czasie swojej kariery w marynarce wojennej pływał zarówno na okrętach parowych jak i żaglowcach po oceanie Atlantyckim i Spokojnym.
W roku 1864 wystąpił z marynarki wojennej, by oddać się całkowicie pracy literackiej. Pisał opowiadania i powieści. W 1881 roku, został współ redaktorem dziennika „Dielo”, a w 1883 nabył go na własność. W 1885 roku, dziennik został zawieszony w działalności przez władze, a sam Staniukowicz został zesłany do guberni tomskiej, gdzie przebywał przez kolejne trzy lata i wtedy właśnie napisał większość swoich morskich opowiadań.
W swych powieściach i opowiadaniach, pisarz oddawał obraz życia prostych marynarzy, bezsens rygorystycznej musztry oraz opisywał prawa którymi rządzi się flota.
Powszechnie uważany jest za najwybitniejszego pisarza - marynistę w Rosji, a jego działa cieszą się do dzisiaj dużą popularnością. „Opowieści morskie” pióra Staniukowicza, powszechnie uważane są za najważniejszy dokument artystyczny, odtwarzający przeszłość floty rosyjskiej. Książkę na język polski przetłumaczył kapitan jachtowy, Roman Niewiadomski, a ukazała się między innymi nakładem wydawnictwa Nasza Księgarnia.
Konstantin Michajłowicz Staniukowicz, zmarł we Włoszech w 1903 roku, gdzie wyjechał na kurację z powodu ciężkiej choroby.

</doc>
<doc id="564040" url="https://pl.wikipedia.org/wiki?curid=564040" title="Charlotte (księżna Valentinois)">
Charlotte (księżna Valentinois)

Charlotte, księżna Valentinois, wcześniej Louvet, zamężna de Polignac ("Charlotte Louise Juliette Grimaldi", ur. 30 września 1898 w Konstantynie, zm. 15 listopada 1977 w Paryżu), monakijska księżniczka z dynastii Grimaldich, nieślubna córka Ludwika II, księcia Monako, i jego kochanki Marii Louvet; następczyni monakijskiego tronu w latach 1922–1944 i 1949–1957; od 1918 członkini monakijskiej rodziny książęcej, od 1919 tytularna księżna Valentinois.
Powiązania rodzinne.
Charlotte urodziła się 30 września 1898 roku w Konstantynie w Algierii.
Jej rodzicami byli książę Ludwik, wówczas następca monakijskiego tronu i jego kochanka Maria Louvet, algierska śpiewaczka kabaretowa.
Poprzez małżeństwo ojca jej macochą była Gizela, księżna Monako, francuska aktorka. Charlotte była starsza od swojej przybranej matki o dwa lata.
Jej dziadkami byli ze strony ojca Albert I, władca Monako w latach 1898–1922 i jego pierwsza żona, Maria, pochodząca z brytyjskiej arystokracji, późniejsza hrabina Tolna; natomiast ze strony matki Jacques Henri Louvet (ur. 1830, zm. 1910) i Josephine Elmire Piedefer (ur. 1828, zm. 1871). Poprzez drugie małżeństwo dziadka jej przybraną babcią była Alicja, księżna Monako, a poprzez drugie małżeństwo babki jej przybranym dziadkiem był Jerzy, hrabia Tolna.
Z pierwszego małżeństwa matki miała dwoje przybranego rodzeństwa, brata Jerzego i siostrę Małgorzatę.
Dzieciństwo i adopcja.
Charlotte była jedynym dzieckiem księcia Ludwika, który miał zastąpić na monakijskim tronie swojego ojca. Zgodnie z przepisami, nie mogła być jego następczynią, ponieważ była dzieckiem nieślubnym. Książę Ludwik chciał poślubić Marię Louvet i uczynić Charlotte swoją dziedziczką, ale nie zgodził się na to jego ojciec – głównie dlatego, że Louvet była rozwódką i miała już dwoje dzieci.
Sytuacja w księstwie stawała się trudna, bo kwestia dziedziczenia tronu stanęła pod znakiem zapytania. Książę Albert miał tylko jednego syna, ten miał tylko jedną nieślubną córkę. W przypadku bezpotomnej śmierci Ludwika tron przejąłby jego kuzyn Wilhelm, syn Florestyny z Monako, księżnej Urach. Niemieckiej władzy w Monako stanowczo sprzeciwiał się rząd francuski.
15 maja 1911 książę Albert I doprowadził do zmiany przepisów, uznając Charlotte za córkę Ludwika i oficjalną członkinię monakijskiej rodziny książęcej. Dziewczyna otrzymała nazwisko Grimaldi. Wkrótce okazało się, że dokument jest nieważny z powodu obowiązujących przepisów z 1882 roku. 30 października 1918 władca Monako ustanowił nowy dokument, pozwalający jego synowi adoptować córkę. Ludwik uczynił to w Paryżu 16 maja 1919, a dziadek nadał wnuczce tytuł księżnej Valentinois. Charlotte miała w przyszłości zostać księżną Monako.
Prawo pozwalające adoptowanym dzieciom brać udział w sukcesji monakijskiego tronu obowiązywało do 2002 roku, kiedy to zniósł je syn Charlotte, książę Rainier III.
W 1920 roku księżna Valentinois zawarła związek małżeński z hrabią Pierre’em de Polignac i doczekała się dwójki dzieci: córki Antoinette i syna Rainiera. W 1922 roku zmarł jej dziadek i została oficjalnie następczynią tronu z tytułem Jej Książęcej Wysokości Dziedzicznej Księżnej Monako.
Życie prywatne.
Ślub z hrabią Pierre’em de Polignac.
Dziadek księżniczki, książę Albert, postanowił znaleźć dla niej odpowiedniego kandydata na męża. Jego wybór trafił na hrabiego Pierre’a z francuskiej arystokratycznej dynastii de Polignac. Był on starszy o trzy lata od 23-letniej wówczas Charlotte. Słynął z gruntownego wykształcenia, władał kilkoma językami i miał nienaganne maniery. Młodzi spotkali się po raz pierwszy w 1919 podczas jednej z imprez towarzyskich w Paryżu. Pierre spodobał się swojej przyszłej narzeczonej, był bowiem przystojny i miał duże powodzenie wśród młodych przedstawicielek arystokracji. Książę Albert widział w nim odpowiedniego człowieka do objęcia w przyszłości władzy w państwie.
Zaręczyny pary ogłoszono 1 lutego 1920 roku. Na dzień przed ślubem Polignac zrezygnował ze swojego hrabiowskiego tytułu i przyjął nazwisko Grimaldi. Miało to na celu zachowanie nazwiska dynastycznego dla przyszłych monakijskich monarchów. Cywilna ceremonia zaślubin miała miejsce dnia 19 marca 1920, a następnego dnia odbyły się uroczystości kościelne. Pierre otrzymał tytuł księcia z Monako i księcia Valentinois, które korespondowały z tytułami jego małżonki.
Dzieci.
Wkrótce okazało się, że księżna Valentinois spodziewa się narodzin swojego pierwszego dziecka. Nieco ponad dziewięć miesięcy po ślubie, 28 grudnia 1920 roku w Paryżu, urodziła córkę, która otrzymała imiona Antoinette Louise Alberte Suzanne. Dziewczynka zajęła drugie miejsce w linii sukcesji monakijskiego tronu, tuż za swoją matką.
Trzy lata później na świat przyszło drugie dziecko pary, syn Rainier Louis Henri Maxence Bertrand, który wyprzedził swoją starszą siostrę w kolejce do tronu i przedłużył ród Grimaldich.
Członkini rodziny książęcej.
Charlotte i Pierre na początku małżeństwa uchodzili za jedną z najbardziej znanych i zgodnych par na świecie. Pomiędzy narodzinami ich dzieci sytuacja na dworze zaczęła się jednak pogarszać. Książę Pierre popadał w kolejne konflikty ze swoim teściem, który nie mógł pogodzić się z tym, że poddani żądają jego abdykacji na rzecz dużo bardziej lubianego zięcia. Ostatecznie Ludwik czekał jedynie na to, by jego córka urodziła syna, który mógłby w przyszłości zasiąść na tronie i zabezpieczyć sukcesję na kilkadziesiąt najbliższych lat.
Tak stało się w roku 1923 w dniu narodzin księcia Rainiera. Stosunki pomiędzy Pierre’em i Charlotte były coraz gorsze. On posądzany był o homoseksualizm, ona miała angażować się w kolejne romanse. Pod koniec lat 20. księżna zostawiła męża i wyprowadziła się z dworu ze swoim włoskim kochankiem. 24 lutego 1930 książę Pierre złożył pozew o rozwód przeciwko swojej żonie, a 20 marca ogłoszono ich separację.
We wrześniu tego samego roku zmarła matka Charlotte, Maria Louvet. Książę Ludwik przypłacił śmierć ukochanej głęboką frustracją. 18 lutego 1933 zgodził się udzielić córce rozwodu. Grimaldi i Polignac starali się o kościelne stwierdzenie nieważności małżeństwa, ale nigdy go nie otrzymali.
Książę Pierre zatrzymał swoje tytuły, ale został ukarany banicją na terenie Monako i otrzymał wysokie odszkodowanie. Mógł decydować o wykształceniu swoich dzieci, którymi ostatecznie zajmował się dziadek.
Charlotte dalej angażowała się w prace charytatywne, zajmowała się pielęgniarstwem i brała udział w oficjalnych wystąpieniach.
Po rozwodzie księżna próbowała utrudnić swoim dzieciom kontakty z ojcem; w przypadku syna nie udało się jej to – Rainier utrzymywał z ojcem kontakt listowny, przerwany ku rozpaczy obojga na czas II wojny światowej. Po objęciu tronu zdjął z niego banicję i zaprosił do Monako, gdzie mógł spędzać czas ze swoimi najbliższymi.
W 1934 media donosiły o planowanym ślubie księżnej z Basilem Zaharoffem, gruzińskim milionerem, wdowcem po hiszpańskiej księżnej, starszym od niej o niemal czterdzieści lat. Mężczyzna był w przyjaźni z księciem Ludwikiem, zamieszkał w Monte Carlo i razem zajmowali się interesami. Zaharoff zmarł w Monako w listopadzie 1936 roku.
W połowie lat 30. związana była z włoskim markizem Carlo Strozzim, rozwodnikiem, który był brany pod uwagę jako jej następny mąż. Do ślubu jednak nie doszło.
30 maja 1944 Charlotte w porozumieniu z ojcem zrzekła się wszystkich praw do dziedziczenia rodzinnego tronu na rzecz swojego syna. Popadła tym samym w konflikt z córką, która również rościła sobie prawa do korony jako najstarsza z rodzeństwa. Decyzja księżnej motywowana była tym, że katoliccy mieszkańcy Monako nie zaakceptują rozwiedzionej władczyni, pochodzącej na dodatek z nieprawego łoża. Dodatkowo Charlotte planowała ślub z markizem Strozzi, a bez unieważnienia poprzedniego małżeństwa nie mogła tego uczynić. Rząd francuski odmówił jej pomocy, ona zaś uznała, że rodząc dwoje dziedziców dynastii wypełniła już swój obowiązek. Zrzekła się tytułu dziedzicznej księżnej i swojego monakijskiego mieszkania. Wyjechała do Paryża, a jej syn wstąpił na tron w 1949.
Od tego czasu sporadycznie pojawiała się publicznie. Mieszkała w stolicy Francji, w Monako gościła między innymi podczas koronacji swojego syna, jego ślubu z Grace Kelly i chrztu jego drugiego dziecka, księcia Alberta. Ukończyła studia w kierunku pracy socjalnej i pomimo sprzeciwu członków rodziny, odrestaurowała ich zabytkowy dom na obrzeżach Paryża. Zamieszkała tam ze swoim kochankiem, René Girier, byłym francuskim złodziejem biżuterii.
Pomiędzy 1949 a 1957 rokiem ponownie, choć nieformalnie, uznawana była za następczynię tronu, wyprzedzając swoją córkę. Oficjalnie od momentu objęcia tronu przez Rainiera, a do czasu narodzin księżniczki Karoliny, księstwo Monako pozostawało bez następcy.
24 lipca 1946 jej ojciec poślubił Gizelę (fr. Gishlaine) Dommanget, francuską aktorkę, która była o dwa lata młodsza od Charlotte. Po śmierci Ludwika w 1949 to ona była najwyżej postawioną kobietą w państwie; było tak do czasu pojawienia się w rodzinie księżnej Grace, a później również po śmierci amerykańskiej aktorki aż do końca życia księżnej Gizeli.
Nie miała zbyt dobrych kontaktów ze swoją amerykańską synową, ale kochała wnuki. Charlotte była pierwszą osobą, do której książę Rainier zadzwonił po narodzinach swojej córki, księżniczki Karoliny. Księżną Valentinois łączyła z Karoliną wyjątkowa więź – to właśnie tej wnuczce przekazała swoją ogromną kolekcję biżuterii. Starsza córka księżniczki Karoliny nazwana jest na cześć prababci.
20 kwietnia 1959 syn z całą swoją rodziną odwiedził księżną, która była w czasie rekonwalescencji po przebytej operacji. Rainier i Grace spędzili tam trzecią rocznicę swojego ślubu.
Śmierć.
Księżna zmarła 15 listopada 1977 roku w Paryżu po długiej chorobie. Pałac Książęcy poinformował o tym w specjalnym oświadczeniu o treści: "Ich Książęce Wysokości Książę Rainier III i Księżna Grace ze smutkiem ogłaszają śmierć Księżnej Charlotte, matki księcia Rainiera i księżniczki Antoinette".
Uroczystości żałobne odbyły się najpierw w pobliżu francuskiego mieszkania Charlotte w Chateau of Marchais. Została pochowana w kaplicy pałacowej w Monako.
Spuścizna.
Księżna Charlotte słynęła z nieprzeciętnej urody. Była ulubienicą poddanych i kojarzyła się im z historią baśniowego "Kopciuszka".
Jej imię noszą jej dwie prawnuczki, Charlotte Marie Pomeline Casiraghi i księżniczka Alexandra Charlotte Ulrike Maryam Virginia z Hanoweru.

</doc>
<doc id="564049" url="https://pl.wikipedia.org/wiki?curid=564049" title="Targówek Mieszkaniowy">
Targówek Mieszkaniowy

Targówek Mieszkaniowy – obszar MSI w dzielnicy Targówek w Warszawie.
Położenie.
Według MSI granice Targówka wyznaczają:
Pochodzenie nazwy.
Obecny Targówek pierwotnie nosił nazwę Targowe Małe i był wsią szlachecką należącą do Targowskich (w XV w.), od których to nazwiska prawdopodobnie pochodzi nazwa.
Historia.
Pierwsze zapisy na temat Targówka (pod postacią Targowe Małe) pochodzą z 1580 roku, kiedy to ta wieś szlachecka liczyła ok. 59 ha. W tym czasie należała do Targowskich i Karniewskich, a następnie do Gumowskich. Królowa Anna Jagiellonka nadała mieszkańcom Targówka przywilej wyrębu drzew w lasach bródnowskich. W XVIII wieku Targowe Małe zostało połączone z Targowem Wielkim (obecna Stara Praga). Kolejnymi właścicielami Targówka byli Lubomirscy a następnie podstoli płocki – Szydłowski, który odsprzedał Targówek w 1764 roku Stanisławowi Augustowi. Od tego momentu następuje burzliwy rozwój tej części Pragi, aż do czasów powstania kościuszkowskiego, kiedy to w celu zwiększenia pola obstrzału spalono prawie całkowicie Bródno oraz Targówek. 
W 1884 roku w sąsiedztwie Targówka został założony cmentarz Bródnowski. Wielokrotnie powiększany, osiągnął dziś obszar 135 hektarów i jest jedną z największych nekropolii w Europie. W pobliżu głównej bramy cmentarza usytuowano drewniany kościół, będący pierwotnie parafialnym dla mieszkańców Targówka (obecnie parafia jest przeniesiona do pobliskiego kościoła murowanego). 
Targówek, Bródno i część Pragi były przez wiele lat zaniedbanymi peryferiami miasta o nędznej zabudowie. Większość domów była pozbawiona wodociągów. Oświetlenie ulic było głównie gazowe, a w wielu domach świeciła lampka naftowa. W końcu XIX w. powstało tu duże skupisko proletariatu. 
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Targówek, położony w tamtym czasie w gminie Bródno.
W okresie międzywojennego dwudziestolecia rozpoczęto brukowanie ulic i zakładanie sieci wodociągowo-kanalizacyjnej. Prace te jednak postępowały wolno i większość dzielnicy do wybuchu wojny nie została skanalizowana. Po zakończeniu wojny sytuacja niewiele się poprawiła i taki stan rzeczy trwał aż do początku lat siedemdziesiątych, kiedy to rozpoczęto budowę osiedla mieszkaniowego.
Osiedle Targówek Mieszkaniowy, składające się z 6 mniejszych osiedli, zostało zrealizowane w latach 1974−1979 według projektu architektów Małgorzaty Handzelewicz-Wacławek i Zbigniewa Wacławka oraz Jana Kalinowskiego. W miejscu regularnej siatki ulic starego Targówka powstał zupełnie nowy układ. Ciągi komunikacyjne i zabudowa mieszkalna tworzą kręgi wewnątrz których jest miejsce na infrastrukturę. Największy z tych kręgów utworzony przez ulice Handlową, Ossowskiego i Myszkowską okrąża centralną część osiedla i mieści w sobie klub sportowy z boiskiem, park miejski i teatr, mniejsze kręgi tworzą ulice na obwodzie tego większego i tak np. ul. Askenazego otacza dużą pętlę autobusową, ul. Zamiejska – gimnazjum, ul. Orłowska – przedszkole itp.
Na obrzeżach osiedla zachowały się fragmenty dawnej zabudowy, w tym przykłady charakterystycznego budownictwa drewnianego. W domach tych, popadających obecnie w ruinę, mieszkali kiedyś robotnicy, kamieniarze, drobni sklepikarze i rzemieślnicy, dorożkarze, tramwajarze i kolejarze. 
Do 1994 roku Targówek był jednym z osiedli w dzielnicy Praga-Północ. W wyniku przeprowadzonej w 1994 roku reformy administracyjnej wydzielono ze wschodniej części Pragi-Północ nową dzielnicę, nazwaną właśnie Targówek – od osiedla wchodzącego w jej skład.

</doc>
<doc id="564052" url="https://pl.wikipedia.org/wiki?curid=564052" title="Strażnica – Towarzystwo Biblijne i Traktatowe">
Strażnica – Towarzystwo Biblijne i Traktatowe

Strażnica – Towarzystwo Biblijne i Traktatowe (pop. Towarzystwo Strażnica) – korporacje prawne reprezentujące przed władzami świeckimi zbory Świadków Jehowy. Towarzystwo Strażnica zostało powołane do prowadzenia działalności religijnej, edukacyjnej i humanitarnej. Głównym jego celem jest rozgłaszanie dobrej nowiny o Królestwie Bożym, przede wszystkim za pośrednictwem druku. Towarzystwo Strażnica jest oficyną wydawniczą Świadków Jehowy, zajmuje się wydawaniem i tłumaczeniem „Strażnicy”, „Przebudźcie się!”, Pisma Świętego w Przekładzie Nowego Świata oraz innych publikacji Świadków Jehowy.
Członkami Towarzystwa Strażnica mogą zostać wyłącznie osoby zaproszone, przy czym o członkostwie nie decyduje wysokość składanych dobrowolnych datków. Zarówno zarząd tej korporacji prawnej, jak również jej członkowie, wspierają Ciało Kierownicze Świadków Jehowy.
Historia.
16 lutego 1881 roku założyciel ruchu Badaczy Pisma Świętego Charles T. Russell, wraz z grupą kilku osób, w celu nadania rozmachu prowadzonej przez nich działalności kaznodziejskiej powołał korporację prawną „Zion's Watch Tower Tract Society” (Towarzystwo Traktatowe – Strażnica Syjońska). Korporacja ta miała samodzielnie wydawać czasopismo „Strażnica Syjońska i Zwiastun Obecności Chrystusa” oraz umożliwiała otrzymywanie datków na prowadzenie działalności kaznodziejskiej. Początkowo była to niezarejestrowana korporacja, której prezesem został William H. Conley, wiceprezesem był Joseph Lytel Russell, a rzeczywistym liderem był C.T. Russell, sekretarz i skarbnik. William Conley przeznaczył na ten cel 3500 dolarów (70%) z ogólnej sumy 5000 dolarów kapitału założycielskiego. Pozostałą część wyłożyli: Joseph L. Russell 1000 $ (20%) i Charles Taze Russell 500 $ (10%). Decyzją sędziego Fredericka Hilla Colliera 15 grudnia 1884 roku „Towarzystwo Traktatowe – Strażnica Syjońska” zostało prawnie zarejestrowane, a Charles T. Russell został jego prezesem. W składzie pierwszego zarządu znaleźli się ponadto William I. Mann – wiceprezes, Maria F. Russell – sekretarz i skarbnik, oraz członkowie zarządu: William C. McMillan, John B. Adamson i J.F. Smith.
Watch Tower Bible and Tract Society of Pennsylvania (Pensylwańskie Towarzystwo Biblijne i Traktatowe — Strażnica) została zarejestrowana w roku 1884 zgodnie z Prawem o niedochodowych stowarzyszeniach Wspólnoty Pensylwanii (). Jest to instytucja niedochodowa, z której działalności nikt nie może czerpać korzyści osobistych. 19 września 1896 roku korporacja zmieniła nazwę na „Towarzystwo Biblijne i Traktatowe – Strażnica”, gdyż z czasem zaczęło udostępniać czytelnikom różne przekłady Biblii. 15 kwietnia 1898 roku C.T. Russell scedował prawa własności do spółki "Tower Publishing Company", która w latach 1887–1898 odpowiadała za wydawanie „Strażnicy Syjońskiej” na „Towarzystwo Biblijne i Traktatowe – Strażnica”.
4 marca 1909 roku z powodu przeprowadzki Biura Głównego z Allegheny do Brooklynu w Nowym Jorku jaka nastąpiła 31 stycznia, założono „Stowarzyszenie Kazalnicy Ludowej” (). Korporację tą założono, ponieważ stowarzyszenie Watch Tower Bible and Tract Society zarejestrowane w stanie Pensylwania nie mogło posiadać nieruchomości ani majątku trwałego, jak również prowadzić działalności w stanie Nowy Jork. Wydawała ona co miesiąc serię traktatów nazwaną „Kazalnica ludowa” (od 1909), „Pismo dla każdego” (od 1911), a później „Miesięcznik Badaczy Pisma Świętego” (od 1913). W roku 1939 korporacja ta zmieniła nazwę na „Zarejestrowane Towarzystwo Biblijne i Traktatowe – Strażnica”. W roku 1955 roku nadano obecną nazwę „Zarejestrowane Nowojorskie Towarzystwo Biblijne i Traktatowe – Strażnica” ("Watchtower Bible and Tract Society of New York, Inc.").
Obie korporacje miały od początku jednego prezesa, który kierował działalnością Świadków Jehowy (Badaczy Pisma Świętego). Do roku 1971 zarząd Towarzystwa był jednoznaczny z Ciałem Kierowniczym. Korporacje te są narzędziami prawnymi podlegającymi Ciału Kierowniczemu Świadków Jehowy, natomiast członkowie zarządu i prezes nie wchodzą w skład Ciała Kierowniczego.
Do zarządu Towarzystwa Strażnica wchodzą osoby, które zdaniem Świadków Jehowy należą do grona 144 000 mających nadzieję na życie w niebie. Jedyną osobą spoza tego grona zasiadającą w zarządzie był Hayden C. Covington, który członkiem zarządu Towarzystwa Strażnica został wybrany w roku 1940, a w latach 1942–1945 był jego wiceprezesem. Chcąc jednak dostosować się do wymogu, by wszyscy członkowie zarządu korporacji pensylwańskiej należeli do 144 000, złożył rezygnację z tej funkcji. W jego miejsce członkiem zarządu został Lyman A. Swingle, a Frederick W. Franz został wiceprezesem korporacji.
Począwszy od stycznia 1885 roku zwoływane są doroczne walne zgromadzenia „Pensylwańskiego Towarzystwa Biblijnego i Traktatowego – Strażnica”. Do 2016 roku włącznie odbywały się one w Sali Zgromadzeń Świadków Jehowy w Jersey City w stanie New Jersey i były transmitowane do różnych części świata. W 2017 roku walne zgromadzenie zostało przeprowadzane w audytorium Biura Głównego w Warwick. 3 października 2020 roku odbyło się – w związku z pandemią COVID-19 w trybie wideokonferencji – 136. doroczne zgromadzenie statutowe. „Duchowa część programu” została nagrana i wyemitowana w audycji TV Broadcasting w styczniu i w lutym 2021 roku w serwisie internetowym jw.org (w poprzednich latach odbywała się ona w Sali Zgromadzeń Świadków Jehowy w Newburgh).
Na zgromadzeniach statusowych ogłasza się wydanie nowych publikacji, filmów i aplikacji elektronicznych, informuje o usprawnieniach i sprawozdaniach organizacyjnych, uściśleniu nauk biblijnych oraz myśli przewodnich (tekstu rocznego) na następny rok. Kolejne 138 doroczne zgromadzenie statutowe odbyło się 1 października 2022 roku.
Działalność wydawnicza.
Od początku swojej działalności Towarzystwo Strażnica zajmowało się wydawaniem Biblii i publikacji biblijnych w różnej formie. Drukowano czasopisma, książki, różne przekłady Pisma Świętego, jak również produkowano filmy czy też dokonywano nagrań dźwiękowych dostępnych kiedyś na płytach gramofonowych, a dziś na nośnikach cyfrowych. Wydrukowało już około 40 miliardów publikacji biblijnych.
Towarzystwo Strażnica posiada ponad 6000 wolontariuszy – tłumaczy i personelu pomocniczego w przeszło 400 Biurach Tłumaczeń, dzięki czemu publikacje biblijne są dostępne bezpłatnie w przeszło 1070 językach, w tym w przeszło 100 językach migowych oraz dodatkowo w ponad 50 wydaniach brajlowskich lub innych wersjach dla niewidomych i niedowidzących. Strona internetowa jw.org jest dostępna w przeszło 860 językach, a publikacje biblijne są w niej udostępnione do bezpłatnego pobrania w przeszło 1070 językach. Niektóre krótkie filmy o działalności Świadków Jehowy opublikowano w setkach języków. W grudniu 2018 roku film "Dlaczego warto studiować Biblię?" był dostępny w ponad 880 wersjach językowych. Uruchomiona 6 października 2014 roku telewizja internetowa "JW Broadcasting" dostępna jest w przeszło 300 językach.
Czasopisma.
Głównym czasopismem wydawanym przez Towarzystwo Strażnica jest „Strażnica Zwiastująca Królestwo Jehowy”. Charles Taze Russell zaczął wydawać „Strażnicę” od lipca 1879 roku w języku angielskim, początkowo w nakładzie 6000 egzemplarzy. Czasopismo to ukazuje się w 419 językach w dwóch edycjach: do studium i do rozpowszechniania. Edycja do studium osiąga nakład 13 825 000, a edycja do rozpowszechniania 36 300 000 egzemplarzy.
Siostrzane czasopismo „Przebudźcie się!” ukazuje się od 1919 roku. Jest ono publikowane w 224 wersjach językowych, w nakładzie 68 097 000 egzemplarzy.
Książki.
Od roku 1914 Towarzystwo Strażnica wydało ponad 100 książek o tematyce biblijnej. Niektóre z nich miały na celu podnoszenie kwalifikacji głosicieli, inne zostały przeznaczone do objaśniania podstawowych nauk biblijnych, a jeszcze inne objaśniały poszczególne księgi biblijne.
Podręcznikami, którymi posługiwano się do prowadzenia studiów biblijnych, były w tym czasie książki: "Harfa Boża" (wydana w 1921, po polsku w 1924, w nakładzie 5 800 000 egz. w 36 językach), "Niech Bóg będzie prawdziwy" (1946, po polsku 1950, w nakładzie 18 400 000 egz. w 56 językach), "Prawda, która prowadzi do życia wiecznego" (1968, po polsku 1969), "Będziesz mógł żyć wiecznie w raju na ziemi" (1982, po polsku 1984), "Wiedza, która prowadzi do życia wiecznego" (1995), "Czego naprawdę uczy Biblia?" (2005), "Czego nas uczy Biblia?" (2015, po polsku 2018) i "Już zawsze ciesz się życiem! – interaktywny kurs biblijny" (2020, po polsku 2021).
Książka "Prawda, która prowadzi do życia wiecznego", którą posługiwano się do roku 1982, ukazała się w nakładzie ponad 107 milionów egzemplarzy, w 120 językach. W roku 1982 opublikowano podręcznik "Będziesz mógł żyć wiecznie w raju na ziemi", który ukazał się w nakładzie ponad 81 milionów egzemplarzy w 132 językach. Opublikowana w 1995 roku książka "Wiedza, która prowadzi do życia wiecznego" osiągnęła nakład pona 100 milionów egzemplarzy w 167 językach. W roku 2005 opublikowano książkę "Czego naprawdę uczy Biblia?". W roku 2014 osiągnęła ona nakład około 238 milionów egzemplarzy, w 272 językach, a w 2020 już 299 milionów egzemplarzy w 294 językach. W 2015 roku opublikowano podręcznik "Czego nas uczy Biblia?", który ukazał się w nakładzie 61 milionów egzemplarzy w 370 językach. W 2020 roku poinformowano o wydaniu książki "Już zawsze ciesz się życiem! – interaktywny kurs biblijny", która ma się ukazać w ponad 700 językach.
Przekłady Biblii.
Począwszy od roku 1890 Towarzystwo Strażnica rozpoczęło druk Biblii, korzystając z usług komercyjnych firm drukarskich. Pierwszym wydanym przekładem był The New Testament Newly Translated and Critically Emphasised Josepha B. Rotherhama (wyd. II) z roku 1864. W roku 1902 Towarzystwo Strażnica wydało Biblię paralelną Holmana (Linear Parallel Edition) w nakładzie 5000 egzemplarzy. Zawierała ona dodatek „Pomoce do berejskiego badania Pisma Świętego”, w którym znalazły się odsyłacze do publikacji Towarzystwa Strażnica z lat 1895–1901. Tekst tej Biblii pochodził z Biblii króla Jakuba i Revised Version.
W roku 1907 opublikowano specjalną edycję Pisma Świętego, zawierającą przedruk Biblii króla Jakuba, oraz 500-stronicowy dodatek nazwany „Berejskim podręcznikiem nauczycieli biblijnych”, zawierający m.in. komentarze do wielu wersetów, odsyłacze do publikacji Towarzystwa Strażnica, skorowidz tematyczny, listę wersetów nieautentycznych, tabele chronologiczne i 12 map. To wydanie Biblii nazwano „Biblią nauczycieli” albo „Wydaniem Badaczy Pisma Świętego”.
W grudniu 1926 roku rozpoczęto druk przekładów biblijnych na własnych maszynach drukarskich, a pierwszym samodzielnie wydrukowanym przekładem był The Emphatic Diaglott dokonany przez Benjamina Wilsona. Tłumaczenie to pochodziło z roku 1864 i było międzywierszowym dosłownym przekładem tekstu greckiego Johanna J. Giersbacha. Prawa do jego wyłącznego wydawania nabyto w roku 1902. Od roku 1942 do 1992 Towarzystwo Strażnica wydrukowało i przekazało do rozprowadzenia 1 858 368 egzemplarzy Biblii króla Jakuba z 1611 roku. Wydanie to uzupełniono przypisami. W latach 1944–1992 wydrukowano i rozpowszechniono 1 039 482 sztuk przekładu American Standard Version z roku 1901.
W roku 1972 Towarzystwo Strażnica wydało przekład Biblii w języku angielskim The Bible in Living English (Biblia w żywej angielszczyźnie) – tłumaczenie nieżyjącego już Stevena T. Byingtona, w którym imię Boże oddano w formie Jehowa. W 1997 roku Towarzystwo Strażnica wydało w języku rosyjskim Biblię Makarego, przekład dokonany przez archimandrytę Makarego (Głuchariowa) i Gierasima Pietrowicza Pawskiego. Przekład ten powstawał stopniowo w kilku etapach w XIX wieku. W około 3500 miejscach używa on imienia Bożego w formie Jehowa.
W latach 1950–1960 w sześciu tomach ukazało się pierwsze wydanie Pisma Świętego w Przekładzie Nowego Świata, tłumaczenia dokonanego przez "Komitet Przekładu Biblii Nowego Świata" Świadków Jehowy. W roku 1961 wydano zrewidowane wydanie jednotomowe tego przekładu. Dwa lata później wydano Chrześcijańskie Pisma Greckie w Przekładzie Nowego Świata w językach: francuskim, hiszpańskim, holenderskim, niemieckim, portugalskim i włoskim, rozpoczynając w ten sposób tłumaczenie tego przekładu na inne języki. Do czerwca 2022 roku ukazał się on w nakładzie ponad 245 milionów egzemplarzy, w przeszło 222 językach w całości lub w częściach.
W latach 1978 i 1986 Towarzystwo Strażnica wydało przekład Biblii w języku tagalskim, a w roku 1980 w języku cebuańskim należące do Filipińskiego Towarzystwa Biblijnego. W roku 1993 wydano Biblię w języku tajskim z roku 1988 w przekładzie Tajlandzkiego Towarzystwa Biblijnego.
Począwszy od roku 1983 w niektórych językach wydawano również Biblie zawierające Chrześcijańskie Pisma Greckie w Przekładzie Nowego Świata oraz Stary Testament w popularnym przekładzie w tym samym języku. Wydania te opublikowano w językach: szwedzkim (rok 1983, ST z popularnego szwedzkiego przekładu Biblii z 1917), cebuańskim (1993, ST z przekładu Filipińskiego Towarzystwo Biblijnego), ilokańskim (1993, ST z przekładu Filipińskiego Towarzystwa Biblijnego), tagalskim (1993, ST z przekładu Filipińskiego Towarzystwa Biblijnego), chińskim (1995, ST z popularnego chińskiego przekładu Biblii), chiński pismem uproszczonym (1995, ST z popularnego chińskiego przekładu Biblii), chorwackim (1999, ST z przekładu Đuro Daničicia), serbskim – alfabet łaciński (1999, ST z przekładu Lujo Bakoticia), serbskim – grażdanka (1999, ST z przekładu Lujo Bakoticia), rosyjskim (2001, ST z Przekładu synodalnego), malgaskim (2003, ST z przekładu protestanckiego), słoweńskim (2004, ST z przekładu Antonína Chráski), syngaleskim (2004, ST z Biblii wydanej przez Brytyjskie i Zagraniczne Towarzystwo Biblijne [1916]) oraz bułgarskim (2005, ST ze zrewidowanego przekładu Petko Sławejkowa z roku 1938).
Łącznie do czerwca 2022 roku Towarzystwo Strażnica wydrukowało przeszło 245 milionów egzemplarzy różnych przekładów Biblii w ponad 222 językach.
W serwisie jw.org, oprócz Pisma Świętego w Przekładzie Nowego Świata (w 222 językach), udostępnionych jest także 12 innych przekładów biblijnych w 7 językach, a w darmowej aplikacji "JW Library" setki przekładów w kilkuset językach.
Działalność edukacyjna.
Towarzystwo Strażnica przeprowadza również rozmaite kursy i szkolenia biblijne. Od roku 1943 wprowadziło intensywny program szkolenia prowadzony w Biblijnej Szkole Strażnicy – Gilead, z którego skorzystało ponad 9000 Świadków Jehowy. Absolwenci Szkoły Gilead usługują jako misjonarze lub w inny sposób wspierają ogólnoświatową działalność kaznodziejską.
Oprócz kursów przeznaczonych dla Świadków Jehowy Towarzystwo Strażnica organizuje również nieodpłatne kursy czytania i pisania dla osób chętnych posiąść tą sztukę, wykorzystując opracowany w tym celu podręcznik „Przykładaj się do czytania i pisania”, dostępny w 123 językach. Świadkowie Jehowy pomogli nauczyć się czytać i pisać jakimś 250 tys. osób. Na przykład w Meksyku od 1946 roku do 2014 na kursach Towarzystwa Strażnica ponad 152 tysiące osób opanowało umiejętność czytania i pisania. Kursy te w Meksyku są organizowane głównie w języku hiszpańskim. W roku 2013 zostały one zorganizowane również dla przedstawicieli ośmiu tubylczych grup, którzy nauczyli się czytać i pisać w swoich językach rodzimych. W Ghanie z kursów nauki czytania i pisania od roku 1986 do 2011 skorzystało przeszło 9000 osób, w Mozambiku od 1996 do 2011 roku 19 tysięcy osób, w Zambii od roku 2001 do 2011 nauczono czytać i pisać blisko 12 tysięcy osób.
Działalność humanitarna.
Towarzystwo Strażnica organizuje i udziela również pomocy humanitarnej i materialnej głównie dla Świadków Jehowy i osób zainteresowanych, jak też w mniejszym stopniu dla osób postronnych, które ucierpiały na skutek tragedii – zarówno tych spowodowanych przez człowieka, jak to miało miejsce w wypadku ludobójstwa w Rwandzie w roku 1994, czy też katastrof spowodowanych przez żywioły, jak w wypadku trzęsienia ziemi na Haiti w roku 2010 oraz wielu innych klęsk żywiołowych. W tym celu na skutek zaistniałej potrzeby tworzy się "Komitety Pomocy Doraźnej". Organizują one pomoc doraźną, która szybko może pojawić się na miejscu katastrofy. Podstawowe artykuły żywnościowe, woda, artykuły medyczne, ubrania oraz środki czystości są dostarczane najczęściej ciężarówkami z napisem „Świadkowie Jehowy – pomoc humanitarna”.
Pierwsza akcja niesienia pomocy materialnej na dużą skalę została zapowiedziana przez Nathana H. Knorra we wrześniu 1945 roku dla współwyznawców z Europy Środkowej, dotkniętych skutkami II wojny światowej. Począwszy od stycznia 1946 roku docierała ona do współwyznawców z Austrii, Belgii, Bułgarii, Czechosłowacji, Danii, Finlandii, Francji, Grecji, Holandii, Niemiec, Norwegii, Polski, Rumunii, Węgier, Wielkiej Brytanii i Włoch, jak również dla współwyznawców z Chin i Filipin. Akcja niesienia pomocy była udzielana przez dwa i pół roku do sierpnia 1948 roku, w tym czasie wysłano około 300 ton żywności, 450 ton ubrań oraz ponad 124 tysiące par obuwia.
Tylko od połowy 2011 do połowy 2012 roku akcjami niesienia pomocy z powodu klęsk żywiołowych objęto współwyznawców w Japonii, Brazylii, Republice Konga, Demokratycznej Republice Konga, Wenezueli, Filipinach, Kanadzie, Wybrzeżu Kości Słoniowej, Fidżi, Ghanie, Stanach Zjednoczonych, Argentynie, Mozambiku, Nigerii, Beninie, Dominikanie, Etiopii, Kenii, Malawi, Papui-Nowej Gwinei, Rumunii, Mali, Sierra Leone, Tajlandii, Czechach, Sri Lance, Sudanie, Tanzanii, Zimbabwe i Burundi. Poza pomocą doraźną udzielaną z powodu klęsk żywiołowych od 1991 roku zorganizowano ponad 70 celowych misji medycznych w 13 krajach. W ramach pomocy humanitarnej przeprowadzono ponad 50 tysięcy konsultacji medycznych oraz rozprowadzono wśród potrzebujących setki ton artykułów. W roku służbowym 2018 i 2019 katastrofy dotknęły ponad 900 000 Świadków Jehowy, ponad 15 000 ich domów i 700 Sal Królestwa zostało uszkodzonych lub zniszczonych. W tym okresie na pomoc humanitarną Świadkowie Jehowy wydali 49,5 miliona dolarów. W 2020 roku przeprowadzono akcje niesienia pomocy z powodu 204 klęsk żywiołowych. Również w 2020 roku w związku z pandemią COVID-19 powołano ponad 950 Komitetów Pomocy Doraźnej, które najbardziej potrzebującym dostarczają żywność i podstawowe lekarstwa, na które przeznaczono ponad 25 milionów dolarów. W roku 2021 przeprowadzono ponad 200 akcji związanych z pomocą humanitarną dla poszkodowanych głównie przez klęski żywiołowe. Od 24 lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji.
Korporacje.
Świadkowie Jehowy posługują się nie tylko pierwszą korporacją założoną bezpośrednio przez Charlesa T. Russella o nazwie Pensylwańskie Towarzystwo Biblijne i Traktatowe – Strażnica. W różnych krajach świata posługują się również innymi korporacjami prawnymi założonymi później. Niektóre z tych korporacji w swoich nazwach zawierają słowa „Watch Tower”, „Watchtower” (w języku polskim „Strażnica”) lub ich odpowiednik w języku lokalnym.
Niektóre korporacje prawne Świadków Jehowy:
W celu spełnienia wymogów prawnych Świadkowie Jehowy tworzyli w różnych krajach podobne korporacje, traktowane jako Biura Oddziałów Świadków Jehowy. W Stanach Zjednoczonych założono m.in.:
W celu administrowania Salami Zgromadzeń i innymi budynkami utworzono osobowości prawne dla poszczególnych obiektów w różnych amerykańskich stanach.
30 czerwca 1914 roku w Londynie zarejestrowano International Bible Students Association (IBSA, „Międzynarodowe Stowarzyszenie Badaczy Pisma Świętego”, które reprezentowało europejskich Badaczy Pisma Świętego.
W Polsce Świadków Jehowy reprezentuje prawnie zarejestrowany związek wyznaniowy:

</doc>
<doc id="564055" url="https://pl.wikipedia.org/wiki?curid=564055" title="Towarzystwo Strażnica">
Towarzystwo Strażnica



</doc>
<doc id="564059" url="https://pl.wikipedia.org/wiki?curid=564059" title="Core Team">
Core Team

Core Team – zespół zarządzający rozwojem systemu FreeBSD.
Odpowiada za wyznaczanie celów i kierunku rozwoju systemu. Podejmuje mediacje i ostateczne rozstrzygnięcia w przypadku różnic zdań między osobami i zespołami zaangażowanymi w projekt. Wyznacza odpowiedzialnych za zespoły robocze pracujące nad rozwojem i bieżącym utrzymaniem FreeBSD, np. oficera ds. bezpieczeństwa ("security officer"), wydań oraz system portów. Członkowie "Core Team" decydują o przyznawaniu pełnego dostępu dla programistów wspierających rozwój systemu. W przypadku naruszenia wewnętrznych zasad postępowania decydują o nałożeniu kar. Do jego zadań należy także interpretacja zasad kierujących projektem — w tym wyborczych — jeśli zachodzi konieczność ich doprecyzowania.
"Core Team" FreeBSD jest odpowiednikiem podobnego ciała nadzorującego rozwój NetBSD – zwanego "Core Group".
Skład.
Obecny skład 12 kadencji zespołu ("core.12") wybrany w 2022:
Historia i zasady działania.
"Core Team" wywodzi się z nieoficjalnej grupy programistów, którzy zainicjowali projekt FreeBSD. Pierwotnie liczył ok. 11 osób, a jego członkiem można było zostać jedynie poprzez zaproszenie wystosowane przez pozostałych członków.
Wraz z rozwojem projektu rozrastał się sam "Core Team" jak i cały zespół programistów pracujących nad systemem. Między 1993 a 2000 liczba członków wzrosła do 18, zaś programistów z 18 do 200. Stara, nieformalna struktura przestawała funkcjonować, co doprowadziło wiosną 2000 do dyskusji nad przyszłością organizacji, która ukształtowała nowe reguły projektu.
Obecnie zespół działa i jest wybierany w oparciu o zasady sformułowane przez Jonathana Lemona, Warnera Losha i Wesa Petersa. Zostały one przyjęte głosami 117 programistów wobec 5 przeciwnych 28 sierpnia 2000.
"Core Team" jest od tamtej pory ciałem obieralnym liczącym 9 członków, których spośród zgłoszonych kandydatów wybierają oficjalni programiści projektu posiadający prawo modyfikowania kodu w systemowym repozytorium — tzw. "committers". Do udziału w głosowaniu są uprawnieni jedynie ci z nich, którzy wprowadzili zmiany do repozytorium przynajmniej raz w ciągu ostatnich 12 miesięcy ("active committers").
Pierwsze wybory miały miejsce we wrześniu 2000. Stanęło do nich 19 kandydatów — w tym 8 z wcześniejszego, nieobieralnego składu — 5 z nich zostało wybranych do nowego.
Wybory odbywają się najpóźniej 2 lata od ostatniego głosowania, nawet jeśli poprzednie były przedterminowe. Wcześniejsze wybory ogłasza się, jeśli liczba członków zespołu spadnie poniżej 7. Muszą się one odbyć także wówczas, gdy wystąpi o nie 1/3 spośród aktywnych programistów projektu.
Członkowie zespołu — podobnie jak pozostali "committers" — są usuwalni większością 2/3 głosów pozostałych członków "Core Team". Przysługuje im także prawo rezygnacji z udziału w jego pracach.
Procedura wyborcza.
W sytuacjach nierozstrzygniętych, gdy więcej niż jedna osoba uzyska tą samą, kwalifikującą liczbę głosów, decydują pozostali nowo wybrani członkowie "Core Team", których wybór dokonał się jednoznacznie.
Ordynacja wyborcza może zostać zmieniona większością 2/3 głosów, o ile w głosowaniu weźmie udział przynajmniej 50 proc. aktywnych programistów.

</doc>
<doc id="564061" url="https://pl.wikipedia.org/wiki?curid=564061" title="Augustine Azuka Jay-Jay Okocha">
Augustine Azuka Jay-Jay Okocha



</doc>
<doc id="564062" url="https://pl.wikipedia.org/wiki?curid=564062" title="Azuka Jay-Jay Okocha">
Azuka Jay-Jay Okocha



</doc>
<doc id="564063" url="https://pl.wikipedia.org/wiki?curid=564063" title="Azuka Okocha">
Azuka Okocha



</doc>
<doc id="564065" url="https://pl.wikipedia.org/wiki?curid=564065" title="Alberto Bigon">
Alberto Bigon

Alberto Bigon, także Albertino (ur. 31 października 1947 w Padwie) – włoski piłkarz grający na pozycji pomocnika.
Kariera piłkarska.
Alberto Bigon rozpoczął grę w lidze włoskiej w roku 1967 jako zawodnik SPAL 1907. W późniejszych latach grał w barwach zespołów Padova Calcio, Napoli Soccer, U.S. Foggia, S.S. Lazio i Vicenza. Jednak największe sukcesy odniósł jako zawodnik A.C. Milan, w którym grał w latach 1971–1980. Wygrał z nim mistrzostwo Włoch, 3 Puchary Włoch i jeden Puchar Zdobywców Pucharów (sezon 1972/1973).
Kariera trenerska.
Trenował takie zespoły jak: Reggina Calcio, AC Cesena (utrzymanie w Serie A), Napoli Soccer (mistrzostwo Włoch i Superpuchar Włoch 1990), US Lecce (Serie B), Udinese Calcio, Ascoli Calcio, FC Sion, AC Perugia, Olympiakos SFP, ponownie FC Sion i Interblock Lublana.

</doc>
<doc id="564067" url="https://pl.wikipedia.org/wiki?curid=564067" title="Terier czeski">
Terier czeski

Terier czeski – rasa psa, należąca do grupy terierów, zaklasyfikowana do sekcji terierów niskonożnych. Nie podlega próbom pracy.
Wygląd.
Budowa.
Ten terier krótkonożny jest dobrze zbudowany. Sylwetka prostokątna. Opadające uszy są średniej wielkości. Długość głowy w kształcie klina wynosi przeważnie 20-21 cm, natomiast jej szerokość 9-10 cm. Mózgoczaszka zwęża się stopniowo w kierunku oczu. Długość tułowia wynosi 40-43 cm.
Szata.
Sierść długa, cienka i delikatna.
Umaszczenie.
Umaszczenie szaroniebieskie (szczenięta rodzą się czarne) lub jasnokawowo-brązowe (szczenięta rodzą się czekoladowo-brązowe).
Zachowanie i charakter.
Zwinny, lubiący pracę terier czeski nie jest agresywny. Zrównoważony, łagodny i spokojny. Wesoły pies do towarzystwa, z rezerwą wobec obcych. Może być hałaśliwy. Lubi ścigać poruszające się obiekty. Pewne problemy i wady psa mogą być wyeliminowane przez odpowiednio dobrane szkolenie. Szybko się uczy.
Użytkowość.
Dawniej psy tej rasy brały udział w polowaniach na lisy i borsuki, obecnie pełni funkcje psa do towarzystwa. Obronność psa jest niewielka.
Zdrowie i pielęgnacja.
Rasa ta nie gubi włosa. Pies powinien być czesany 4 razy w tygodniu, po 20 minut. Wymaga sporo ruchu, aby nie przybierać na wadze.
Choroby.
Jedną z chorób, eliminująca z dalszej hodowli, jest scotty cramp, choroba na którą chorują również teriery szkockie, objawiająca się drżeniem kończyn, wyginaniem kręgosłupa i utratą równowagi.
Popularność.
Rasa ta jest w Polsce rzadko spotykana.

</doc>
<doc id="564068" url="https://pl.wikipedia.org/wiki?curid=564068" title="Majmuna">
Majmuna



</doc>
<doc id="564078" url="https://pl.wikipedia.org/wiki?curid=564078" title="Spiritchaser">
Spiritchaser

Spiritchaser – siódmy studyjny album Dead Can Dance wydany wspólnie przez Brendana Perry’ego i Lisę Gerrard w czerwcu 1996. Nagrany w Quivvy Church, prywatnym studiu Perry’ego w Irlandii. Spory wpływ na muzykę zawartą na płycie miała folklorystyka afrykańska – zarówno pod względem instrumentarium, jak i tekstów. Album poświęcony był pamięci Marka Gerrarda i Eleanor Vormehr.

</doc>
<doc id="564083" url="https://pl.wikipedia.org/wiki?curid=564083" title="Prozauropody">
Prozauropody

Prozauropody (Prosauropoda) – grupa wczesnych roślinożernych dinozaurów żyjących podczas triasu i na początku jury.
Pozostaje przedmiotem sporów, czy należy uznać prozauropody wyłącznie za parafiletyczną grupę bazalnych zauropodomorfów, wyróżnianą jedynie nieformalnie, czy też można wyróżnić monofiletyczne prozauropody; w tym drugim wypadku nie jest zaś pewne, jakie dokładnie dinozaury można do tej grupy zaliczyć. Galton i Upchurch (2004) zdefiniowali prozauropody jako klad obejmujący plateozaura i wszystkie taksony bliżej spokrewnione z nim niż z zauropodami; zaliczyli do nich wszystkie rodzaje bazalnych zauropodomorfów nie należące do zauropodów. Inni naukowcy (m.in. Sereno, 2005) uważają jednak, że prozauropody obejmujące wszystkie te rodzaje z pewnością byłyby grupą parafiletyczną, gdyż należeliby do nich przodkowie zauropodów, lecz nie same zauropody. Stąd w ostatnich latach niektórzy naukowcy podjęli próby przedefiniowania prozauropodów, tak by wykluczyć z nich zarówno przodków zauropodów, jak i najbardziej prymitywne zauropodomorfy. Np. Yates i Kitching (2003) wykluczyli z prozauropodów bazalne rodzaje "Thecodontosaurus" i "Saturnalia", a także - uznane przez nich za bazalne zauropody - anchizaura i melanorozaura. Yates (2007) poszedł jeszcze dalej, stwierdzając, że prozauropody takie jak riochazaur czy masospondyl są w rzeczywistości bliżej spokrewnione z zauropodami niż z plateozaurem.
Pierwsze prozauropody (tu nazwa ta jest użyta jako nieformalny termin określający wszystkie prymitywne zauropodomorfy nie należące do zauropodów) pojawiły się na superkontynencie Gondwana jako małe (1,5 do 3 metrów długości) pierwotne formy na początku górnego triasu; znane są z Brazylii ("Saturnalia") i Argentyny ("Panphagia"). W 1999 r. opisano odkryte na Madagaskarze fragmentaryczne skamieniałości dwóch gatunków archozauromorfów pierwotnie zidentyfikowanych jako przedstawiciele prozauropodów, nieco starszych od eoraptora, co czyniłoby je najstarszymi znanymi dinozaurami; jednak nowsze badania sugerują, że co najmniej jeden z nich może w ogóle nie być dinozaurem, lecz bardziej prymitywnym przedstawicielem archozaurów, czy szerzej archozauromorfów (skamieniałości te mogą reprezentować nowy gatunek z rodzaju "Azendohsaurus", dawniej też uważanego za prozauropoda lub za dinozaura ptasiomiednicznego, lecz obecnie nie uważanego za dinozaura). Prozauropody szybko osiągnęły duże rozmiary (6 do 12 metrów długości) i pod koniec okresu triasowego były największymi roślinożercami w swoim środowisku naturalnym. Miały długą szyję i małą głowę, kończyny przednie krótsze od tylnych i wielki pazur na kciuku dla obrony. Najstarsze zauropodomorfy ("Saturnalia", "Thecodontosaurus") mogły być dwunożne, a wiele prozauropodów było prawdopodobnie zdolnych do poruszania się zarówno na dwóch, jak i na czterech nogach; dopiero wielkie formy, takie jak "Riojasaurus", stały się w pełni czworonożne (Galton i Upchurch, 2004).
Filogeneza.
Dokładna pozycja systematyczna różnych rodzajów bazalnych zauropodomorfów, ich wzajemne relacje i stopień pokrewieństwa z zauropodami pozostaje przedmiotem sporów, a różne analizy kladystyczne dają tu różne rezultaty.
Galton i Upchurch, 2004.
Kladogram bazalnych zauropodomorfów - jedno z dwóch najbardziej oszczędnych drzew ("most parsimonious trees") według Galtona i Upchurcha (2004):
Drugie z najbardziej oszczędnych drzew jest identyczne z powyższym, z tą tylko różnicą, że rodzaje "Yunnanosaurus" i "Massospondylus" zamieniają się na nim pozycjami.
Upchurch, Barrett i Galton, 2007.
Kladogram bazalnych zauropodomorfów według Upchurcha, Barretta i Galtona (2007):
Alternatywny kladogram bazalnych zauropodomorfów według Upchurcha, Barretta i Galtona (2007), powstały w wyniku usunięcia z macierzy danych blikanazaura:
McPhee i współpracownicy, 2014.
Kladogram bazalnych zauropodomorfów według McPhee i współpracowników (2014):

</doc>
<doc id="564085" url="https://pl.wikipedia.org/wiki?curid=564085" title="Franka Potente">
Franka Potente

Franka Potente (ur. 22 lipca 1974 w Münsterze, Nadrenia Północna-Westfalia) – niemiecka aktorka.
Życiorys.
Uczyła się w szkole aktorskiej w Monachium, po czym rozpoczęła studia w nowojorskim Instytucie Lee Strasberga. Debiutowała w 1995 w filmie "Nach Fünf im Urwald". W 1996 otrzymała Bawarską Nagrodę Filmową. Komponuje także muzykę filmową.
Praca.
Po powrocie do Europy grała w wielu filmach niemieckich i francuskich. Zagrała rolę główną w "Biegnij Lola, biegnij" (niem. "Lola Rennt"). Toma Tykwera (reżyseria) spotkała w kawiarni. Ta rola została napisana dla niej. Film był zamierzony jako niskobudżetowy i artystyczny; odniósł duży sukces w Europie. Franka Potente wystąpiła również w soundtracku. Później zagrała jeszcze w kilku niemieckich filmach, m.in. w horrorze "Anatomia" oraz w thrillerze romantycznym pt. "Księżniczka i wojownik" (nominacja do Europejskiej Nagrody Filmowej).
Jej pierwszą rolą anglojęzyczną była rola narratorki w filmie "Opowiadanie" w 2001. Następnie zagrała w filmie "Blow" obok Johnny’ego Deppa, oraz rolę główną w "Tożsamość Bourna" z Mattem Damonem, następnie w filmie "Krucjata Bourne’a". W 2006 roku napisała scenariusz i wyreżyserowała film niemy pt. "Der die Tollkirsche ausgräbt". W 2007 wystąpiła obok Erica Bany w australijskim filmie "Mój ojciec i ja" ("Romulus, My Father"), za co została nominowana do nagrody Australijskiego Instytutu Filmowego (Australian Film Institute) za najlepszą kobiecą rolę główną.
W 2007 grała w serialu "" ("The Shield"), w roli Diro Kesakhian – bezwzględnej matki chrzestnej mafii w Los Angeles.
Życie osobiste.
Mieszka w Berlinie w dzielnicy Kreuzberg. W przeszłości spotykała się z amerykańskim aktorem Elijah Woodem, a także z Tomem Tykwerem. W 2012 wyszła za mąż za amerykańskiego aktora Dereka Richardsona, z którym ma dwie córki.

</doc>
<doc id="564086" url="https://pl.wikipedia.org/wiki?curid=564086" title="Prosauropoda">
Prosauropoda



</doc>
<doc id="564087" url="https://pl.wikipedia.org/wiki?curid=564087" title="Hala Baildon">
Hala Baildon

Hala Baildon – hala sportowa w Katowicach przy ulicy Chorzowskiej. Wyburzona w 2003 roku. .
Historia.
Hala wybudowana i oddana do użytkowania 3 września 1969 roku przy skrzyżowaniu ulicy Żelaznej i Dzierżyńskiego (obecnie ulica Chorzowska). Została zbudowana przez Samodzielny Oddział Wykonawstwa Inwestycji "SOWI" z Huty Baildon pod kierownictwem Maksymiliana Gruszki, wykorzystywana była m.in. przez klub KS Baildon Katowice, w tym jego sekcję hokeja na lodzie. Zaprojektowana została przez Wojciecha Zabłockiego. Miała pojemność około 1,5 tys. osób. W połączonym z halą budynku znajdował się Zespół Szkół Zawodowych Huty Baildon (Zasadnicza Szkoła Zawodowa i Liceum Zawodowe). Szkoła także korzystała z hali do szkolnych zajęć wychowania fizycznego (WF). W hali znajdowała się również siłownia oraz bar. W hali Baildon rozgrywano m.in. mecze koszykówki, siatkówki, odbywały się Mistrzostwa Polski w tenisie stołowym, mistrzostwa w kulturystyce. Halę wykorzystywano również do imprez muzycznych, odbywała się tu Metalmania. W 1981 roku w hali odbyło się I Walne Zebranie Delegatów województwa katowickiego (Solidarność). Ostatnią ważną imprezą sportową w hali były 63 Mistrzostwa Polski w Tenisie Stołowym w 1995 roku. W 1996 roku pękła jedna z pięćdziesięciu lin podtrzymujących dach. Na dachu leżało wtedy pół metra śniegu (według różnych danych napadało 600 ton). Obiekt został zamknięty na kilkanaście miesięcy, obawiano się, że dach mógłby runąć. Musiano przenieść zaplanowane na październik mistrzostwa świata w kulturystyce. Później jakichkolwiek zawodów sportowych w hali zabroniła straż miejska. Powodem były drewniane krzesełka. Zdaniem straży takie krzesełka groziły pożarem oraz mogłyby też stać się niebezpieczną bronią w rękach pseudokibiców. W 2001 roku sąd ogłosił upadłość Huty Baildon. W 2002 roku teren z halą kupiła firma Vox Industrie z Poznania. Koszt remontu hali oszacowano na 2 mln zł, więc nie podjęto się remontu. W 2003 halę wyburzono.

</doc>
<doc id="564088" url="https://pl.wikipedia.org/wiki?curid=564088" title="Limnephilus affinis">
Limnephilus affinis

Limnephilus affinis – gatunek owada z rzędu chruścików i rodziny bagiennikowatych (Limnephilidae). Limnefil, salinobiont (halofil), larwy spotykane w jeziorach oraz zalewach Morza Bałtyckiego. Gatunek palearktyczny występujący we wszystkich typach wód. W Polsce rzadki.
Jakkolwiek Jaskowska (1961) informuje o występowaniu larw w jeziorach Wielkopolski, to istnieją uzasadnione obawy co do poprawności oznaczeń.
Larwy zasiedlają zalewy morskie Finlandii, uważany za gatunek wód słonawych, larwy mogą się rozwijać przy zasoleniu do 17 promili, a w krótkich okresach nawet 26 promili. W Norwegii, Estonii i Łotwie imagines łowiono nad jeziorami. W Islandii larwy łowiono w oligotroficznym subarktycznym jeziorze, w strefie najpłytszej (0–2 m głębokości) oraz w innych jeziorach. Spotykany w stawach i bagnach Irlandii oraz systemach polderowych Holandii. Imagines bardzo rzadko łowione nad Balatonem oraz w górskich jeziorach Bałkanów. Obecny w górskich jeziorach Kaukazu, a na Krymie w słonawych jeziorach stepu i górskich potokach.

</doc>
<doc id="564092" url="https://pl.wikipedia.org/wiki?curid=564092" title="Święty gaj (antropologia)">
Święty gaj (antropologia)

 
Święty gaj – święte miejsce poświęcone bóstwom, duchom przodków lub siłom natury. "Święte gaje" występują w pierwotnych religiach Ariów, Irańczyków, Greków, Rzymian, Germanów, Słowian, Bałtów i Celtów. Istniały one zarówno w religiach starożytnych, jak i w innych kulturach na świecie. W niektórych kulturach święte gaje poświęcone były bogom (jeden z nich stał się np. podstawą do powstania książki Jamesa Frazera "Złota gałąź"), w innych dodatkowo stanowiły symboliczną więź żywych ze zmarłymi przodkami, której naruszenie groziło poważnymi, negatywnymi konsekwencjami. 
Miejsca takie zachowały swoją funkcję religijną także współcześnie w wybranych nurtach religijnych.
Święte gaje wśród różnych ludów.
Hindusi.
Niezależnie od kultu świątynnego, w Indiach zachowała się tradycja utrzymywania świętych gajów, co służyło między innymi zachowaniu gatunków szczególnie ważnych ze względu na swoje właściwości lecznicze. 
Zabronione są tam polowania, wypas zwierząt, a drewno pozyskać można dopiero, kiedy drzewo uschnie. 
Jeden z kapłanów w Indiach tłumacząc dostojnikom angielskim w XIX wieku istotę rozumienia, dlaczego ludzie modlą się do drzewa o specyficznym wyglądzie lub modlą się do Księżyca wyjaśnił, że w zasadzie nikt nie modli się do drzewa czy do Księżyca – ludzie modlą się do bóstwa, które stoi za tym przedmiotem.
Celtowie.
Jeden z najstarszych przekazów nt. świętego gaju zostawił żołnierz rzymski Lukan. Opis dotyczy kultury celtyckiej. Znaleźć go można w książce profesora J. Gąssowskiego – patrz bibliografia.
Słowianie i Bałtowie.
Aleksander Brückner zamieszcza opisy podobnych świętych gajów w "Starożytnej Litwie". Opisy te występują tam wielokrotnie. Niszczenie świętych gajów związane było z procesem chrystianizacji Słowian i Bałtów, kiedy to wprowadzaniu nowej religii towarzyszyło ich wycinanie, niszczenie świątyń i posągów słowiańskich bóstw. Słowianie i Bałtowie przez długi czas opierali się temu procesowi, jednakże na części ziem, w szczególności Prus przebiegał on niezwykle gwałtownie. Jeden z takich przypadków opisuje misjonarz Hieronim: 

</doc>
<doc id="564093" url="https://pl.wikipedia.org/wiki?curid=564093" title="Remedy (album Basement Jaxx)">
Remedy (album Basement Jaxx)

Remedy – pierwszy album grupy Basement Jaxx, wydany w roku 1999.

</doc>
<doc id="564094" url="https://pl.wikipedia.org/wiki?curid=564094" title="Ości">
Ości

Ości, kości międzymięśniowe, kostki mięsne – cienkie skostnienia ścięgien występujące w szeregach pomiędzy mięśniami szkieletowymi ryb kostnoszkieletowych. Przyjmują kształt pojedynczych szpilek lub rozdwajają się na kształt litery Y. Nie występują u innych kręgowców. Liczba szeregów ości jest zależna od gatunku ryby.
Rola ości nie została ustalona. Przypuszczalnie mają związek z szybkością pływania – usztywniają ciało szybko pływających ryb pelagialnych. U śledziowatych ości występują w trzech szeregach, a u wielu ryb wolno pływających nie występują wcale.
Ości połączone ścięgnami z trzonami kręgów to "epicentralia", a przyrośnięte do żeber – "epipleuralia".

</doc>
<doc id="564095" url="https://pl.wikipedia.org/wiki?curid=564095" title="Voo Doo (zespół muzyczny)">
Voo Doo (zespół muzyczny)

Voo Doo – polska grupa muzyczna wykonująca heavy metal. Powstała w 1984 w Krakowie z inicjatywy muzyków grup Keys i Misterium Dnia Ostatniego. Grupa w 1986 wystąpiła na pierwszej edycji festiwalu Metalmania. Wyróżnienie, jakie wtedy otrzymali muzycy grupy, pozwoliło na realizację debiutanckiego albumu pt. "Heavy Metal Voo Doo" nagranego w Studio Polskiego Radia w Poznaniu w 1986. Płyta została wydana przez Pronit w 1987, a realizował ją Ryszard Gloger.
Zespół brał udział w festiwalach Metalmania, Jarocin, Metal Meeting Rybnik, Metal Meeting Kraków, Międzynarodowy Festiwal Top Music. Brał udział w finale przebojów TVP Dwójki (Wrocław-Hala Ludowa). Zrealizował teledyski "Dzikie lustra" (TVP Katowice) i "Maszyn wrzask" (TVP Kraków). Zrealizował trasy koncertowe w kraju i za granicą, jak w Czechosłowacji z zespołem Turbo. Utwory Voo Doo pojawiały się na listach przebojów jak Top Metal 20. Grupa została rozwiązana w 1990.
Grupa reaktywowała się i obecnie gra w zmienionym składzie.

</doc>
<doc id="564096" url="https://pl.wikipedia.org/wiki?curid=564096" title="Arija">
Arija

Aria (ros. "Ария") – rosyjska, heavymetalowa grupa muzyczna, powstała w 1985 roku z inicjatywy Władimira Chołstinina, Aleksandra Granowskiego i Walerija Kipiełowa. Zespół gra tradycyjną odmianę metalu, zbliżoną brzmieniowo do Iron Maiden, Black Sabbath, czy Helloween. Teksty do piosenek są w znacznej mierze zaczerpnięte z poezji Margarity Puszkinej oraz Aleksandra Jelina.
Jest to jeden z najstarszych zespołów rosyjskiej sceny metalowej i przy tym wciąż najpopularniejszych (w 2004 znaleźli się w pierwszej dziesiątce najpopularniejszych rosyjskich zespołów rockowych). W 2007 r. został laureatem festiwalu Fuzz.
Skład.
Od początku z grupą związany był wokalista Walerij Kipiełow, który odszedł po nagraniu albumu "Chimera". Inni muzycy, którzy grali w Arii, to Siergiej Mawrin, Siergiej Tierientiew, Aleksandr Maniakin, Aleksandr Lwow, Andriej Bolszakow, Igor Mołczanow, Kiryłł Pokrowski. Trzej ostatni założyli w 1987 roku grupę Master.

</doc>
<doc id="564097" url="https://pl.wikipedia.org/wiki?curid=564097" title="Wyrostki pyloryczne">
Wyrostki pyloryczne

Wyrostki pyloryczne", "wyrostki odźwiernikowe (łac. "appendices pyloricae", ang. "pyloric caeca") – narząd położony przy połączeniu jelita środkowego, które rozpoczyna zwieracz odźwiernikowy, z żołądkiem ryby. Są to ślepo zakończone uwypuklenia rurkowatego, cewkowatego kształtu. Ich liczba, długość i kształt jest różna u poszczególnych gatunków, dlatego też stanowią ważną cechę merystyczną (cechę przeliczalną budowy anatomicznej ryb, biorącą udział przy określaniu taksonów na poziomie gatunku lub wewnątrz niego).
Fizjologiczna rola tych wyrostków nie została dokładnie poznana. Wiadomo, że wydzielają enzymy ułatwiające trawienie i prawdopodobnie mogą wchłaniać strawiony pokarm, dzięki czemu zwiększa się powierzchnia chłonna jelita. To z kolei sprzyja lepszemu przedostawaniu się składników odżywczych do układu krwionośnego. Wyrostki te są narządem charakterystycznym tylko dla ryb, nie są obecne u żadnych innych kręgowców.
Ich występowanie nie jest jednak u ryb powszechne. Wyrostków pylorycznych nie mają ryby pozbawione żołądka. Również nie u wszystkich ryb, które żołądek mają, te wyrostki są obecne (np. u szczupaka pospolitego "Esox lucius"). Ich liczba jest charakterystyczna dla poszczególnych gatunków i może wynosić od jednego (np. u żabnicy "Lophius piscatorius" czy tobiasza "Ammodytes tobianus") do kilkuset (np. u witlinka "Merlangius merlangus" – 900).
Wyrostki pyloryczne mogą być niezależnymi, osobnymi wypustkami, a mogą również łączyć się. U ryb jesiotrowatych wypustki te zrastają się ze sobą, uchodząc do jelita wspólnym, szerokim kanałem.

</doc>
<doc id="564099" url="https://pl.wikipedia.org/wiki?curid=564099" title="Wendelin">
Wendelin

Wendelin – imię męskie o nieustalonym do końca pochodzeniu, ale przyjmuje się, że stanowi ono skróconą formę imion germańskich dwuczłonowych, takich jak "Wendelbert", "Wendelmar", "Wendelgart". Pierwszy człon, "Wendel-", najprawdopodobniej oznaczał "pochodzący z plemienia Wandalów". Św. Wendelin był pasterzem i być może mnichem, według tradycji przybyłym z Irlandii.
Wendelin imieniny obchodzi 21 października.
Znane osoby noszące to imię:

</doc>
<doc id="564105" url="https://pl.wikipedia.org/wiki?curid=564105" title="Język grabar">
Język grabar



</doc>
<doc id="564106" url="https://pl.wikipedia.org/wiki?curid=564106" title="Anabolia">
Anabolia

Anabolia – rodzaj owada z rzędu chruścików (Insecta:Trichoptera) z rodziny Limnephilidae. Larwy budują domki z piasku i fragmentów roślin lub detrytusu. W Polsce najpospolitsza jest "Anabolia laevis" - żyje w rzekach i jeziorach. Rzadsza jest "Anabolia furcata", zasiedlająca głównie wody płynące, oraz "Anabolia nervosa" - występująca w rzekach i jeziorach głównie zachodniej Polski. Larwy są bardzo trudne do rozróżnienia. W jeziorach i rzekach występują przy brzegu zadrzewionym, czasami masowo.
"Anabolia brevipennis" zasiedla drobne, śródleśne zbiorniki, czasem spotykana w niewielkich, wolno płynących, śródleśnych strumieniach nizinnych. Larwy tego gatunku wyraźnie różnią się od trzech pozostałych.
W Polsce zanotowano występowanie następujących gatunków:

</doc>
<doc id="564110" url="https://pl.wikipedia.org/wiki?curid=564110" title="Grammotaulius">
Grammotaulius

Grammotaulius – rodzaj owada z rzędu chruścików ("Insecta:Trichoptera") z rodziny Limnephilidae. Larwy budują domki z fragmentów roślin i detrytusu, ułożonych dachowato i zespojonych przędzą jedwabną. Larwy zasiedlają przede wszystkim drobne zbiorniki okresowe z turzycami (Grammotaulius nitidus) oraz starorzecza i rzeki nizinne ze strefą zalewową (Grammotaulius nigropunctatus). Zarówno larwy jak i imagines należą do największych chruścików z rodziny "Limnephilidae", dorównują wielkością larwom z rodziny Phryganeidae (Phryganea, Agrypnia, Semblis).
W Polsce zanotowano występowanie następujących gatunków:

</doc>
<doc id="564111" url="https://pl.wikipedia.org/wiki?curid=564111" title="Pryma cztery razy zmniejszona">
Pryma cztery razy zmniejszona



</doc>
<doc id="564112" url="https://pl.wikipedia.org/wiki?curid=564112" title="Pryma trzy razy zmniejszona">
Pryma trzy razy zmniejszona



</doc>
<doc id="564113" url="https://pl.wikipedia.org/wiki?curid=564113" title="Pryma dwa razy zmniejszona">
Pryma dwa razy zmniejszona



</doc>
<doc id="564114" url="https://pl.wikipedia.org/wiki?curid=564114" title="Amber Tamblyn">
Amber Tamblyn

Amber Rose Tamblyn (ur. 14 maja 1983 w Santa Monica w stanie Kalifornia) – amerykańska aktorka i poetka.
Życiorys.
Urodziła się 14 maja 1983 w Santa Monica jako córka Russa Tamblyna i Bonnie Murray. W wieku dziesięciu lat zagrała Pippi Pończoszankę w szkole Santa Monica Alternative School House. Wkrótce potem rozpoczęła profesjonalną karierę aktorską.

</doc>
<doc id="564115" url="https://pl.wikipedia.org/wiki?curid=564115" title="Pryma zmniejszona">
Pryma zmniejszona



</doc>
<doc id="564117" url="https://pl.wikipedia.org/wiki?curid=564117" title="Pryma dwa razy zwiększona">
Pryma dwa razy zwiększona



</doc>
<doc id="564118" url="https://pl.wikipedia.org/wiki?curid=564118" title="Pryma trzy razy zwiększona">
Pryma trzy razy zwiększona



</doc>
<doc id="564119" url="https://pl.wikipedia.org/wiki?curid=564119" title="Pryma cztery razy zwiększona">
Pryma cztery razy zwiększona



</doc>
<doc id="564120" url="https://pl.wikipedia.org/wiki?curid=564120" title="Europejski Rok Osób Niepełnosprawnych">
Europejski Rok Osób Niepełnosprawnych

Europejski Rok Osób Niepełnosprawnych – Komisja Europejska ustanowiła rok 2003 rokiem osób niepełnosprawnych.
Inicjatywa ta została oficjalnie zapoczątkowana w Atenach, 26 stycznia 2003 roku.

</doc>
<doc id="564122" url="https://pl.wikipedia.org/wiki?curid=564122" title="Sekunda cztery razy zmniejszona">
Sekunda cztery razy zmniejszona



</doc>
<doc id="564123" url="https://pl.wikipedia.org/wiki?curid=564123" title="Sekunda trzy razy zmniejszona">
Sekunda trzy razy zmniejszona



</doc>
<doc id="564124" url="https://pl.wikipedia.org/wiki?curid=564124" title="Sekunda dwa razy zmniejszona">
Sekunda dwa razy zmniejszona



</doc>
<doc id="564125" url="https://pl.wikipedia.org/wiki?curid=564125" title="Sekunda zmniejszona">
Sekunda zmniejszona



</doc>
<doc id="564126" url="https://pl.wikipedia.org/wiki?curid=564126" title="Sekunda zwiększona">
Sekunda zwiększona



</doc>
<doc id="564129" url="https://pl.wikipedia.org/wiki?curid=564129" title="Sekunda dwa razy zwiększona">
Sekunda dwa razy zwiększona



</doc>
<doc id="564130" url="https://pl.wikipedia.org/wiki?curid=564130" title="Glyphotaelius pellucidus">
Glyphotaelius pellucidus

Glyphotaelius pellucidus - owad z rzędu chruścików (Insecta: Trichoptera), z rodziny Limnephilidae. Limnefil preferujący drobne zbiorniki śródleśne oraz wolno płynące śródleśne strumienie. Gatunek eurosyberyjski, spotykany w litoralu śródleśnych jezior, na dnie z opadłymi liśćmi. Gatunek rzadki w Polsce. Larwy budują charakterystyczne domki z butwiejących fragmentów liści: w środku rurkowaty domek, od dołu i z góry przykryty szerszymi fragmentami liści, przypomina nieco kanapkę z parówką w środku. Podobne domki buduje jedynie "Nemotaulius punctatolineatus", jednakże najczęściej z zielonych fragmentów roślin wodnych.

</doc>
<doc id="564132" url="https://pl.wikipedia.org/wiki?curid=564132" title="Sekunda trzy razy zwiększona">
Sekunda trzy razy zwiększona



</doc>
<doc id="564133" url="https://pl.wikipedia.org/wiki?curid=564133" title="Sekunda cztery razy zwiększona">
Sekunda cztery razy zwiększona



</doc>
<doc id="564135" url="https://pl.wikipedia.org/wiki?curid=564135" title="Jelenia Góra Zachodnia">
Jelenia Góra Zachodnia

Jelenia Góra Zachodnia – stacja kolejowa w Jeleniej Górze, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="564137" url="https://pl.wikipedia.org/wiki?curid=564137" title="Anatomia ryb">
Anatomia ryb

Budowa zewnętrzna.
Kształt i wymiary ciała.
Jednym z elementów dostosowywania się do warunków środowiska, zapełniania wolnych nisz ekologicznych jest kształtowanie sylwetki ciała ułatwiającej poruszanie się, zdobywanie pokarmu i ucieczkę przed drapieżnikami. Kształt ciała ryby ma ścisły związek z rodzajem ruchów lokomotorycznych, szybkością pływania i terenem ich bytowania. Różnorodność kształtów ciała ryb wskazuje jak duże zdolności przystosowawcze posiada ta grupa zwierząt.
Poruszanie się w wodzie wymaga ciągłego pokonywania jej oporu, w czym niewątpliwie pomaga odpowiednio dostosowany, opływowy, hydrodynamiczny kształt ciała. 
Wyróżniane są jego następujące typy:
oraz inne, spotykane u ryb szczególnie "wyspecjalizowanych" jak najeżkowate, koniki morskie (g), samogłowowate (h), żaglicowate, paszczękowate, żabnicokształtne.
Przy opisywaniu ryb stosowane są określone schematy wykonywania pomiarów ich ciała. Jednym z podstawowych parametrów jest jego długość.
Długość ciała ryb jest bardzo zróżnicowana i waha się od 0,7 cm u "Schindleria brevipinguis" do 18,8 m u rekina wielorybiego.
Płetwy.
Kształt ciała ryby uzupełniają płetwy, które są narządami służącymi do utrzymywania równowagi ciała oraz do regulowania prędkości i kierunku poruszania się w wodzie. Istotnym elementem wpływającym na sprawność ruchu jest rozkład, kształt i rozmiar płetw. 
Powłoka ciała.
Zewnętrzną warstwą ciała wszystkich ryb jest skóra, która stanowi zabezpieczenie organizmu przed szkodliwymi czynnikami zewnętrznymi (urazy mechaniczne, czynniki chorobotwórcze) oraz zapewnia kontakt z otoczeniem. Pod względem różnorodności funkcji i budowy skóra ryb przewyższa skórę innych kręgowców. Jest mało rozciągliwa i na tyle elastyczna, by nie utrudniać ruchów przy pływaniu. Składa się z naskórka i skóry właściwej. Jest zaopatrzona w liczne, jednokomórkowe gruczoły, produkujące śluz lub płyn surowiczy. Śluz pełni funkcję ochronną oraz zmniejsza tarcie ciała w trakcie pływania. Większość gatunków ryb ma skórę pokrytą wytworzonymi przez nią łuskami, zdecydowanie poprawiającymi jej odporność na urazy mechaniczne. Szczególnie duże ilości śluzu wydzielają ryby bezłuskie, o nagiej skórze.
O zabarwieniu skóry decydują komórki pigmentowe zwane chromatoforami. Podobnie jak u innych zwierząt ubarwienie może pełnić funkcję ostrzegawczą, kamuflującą (mimikra, mimetyzm) lub odstraszającą. Największą różnorodność ubarwienia i oryginalnych kształtów obserwuje się u ryb żyjących wśród raf koralowych (np. chetonikowate). Kolor skóry może zmieniać się pod wpływem bodźców zewnętrznych lub stanu fizjologicznego ryby.
Skóra jest również dodatkowym narządem wymiany gazowej, wydalania oraz osmoregulacji. 
Wiele gatunków wykształciło na skórze różnorodne wyrostki, ząbki skórne, tarczki, ciernie, kolce – nierzadko połączone z gruczołami jadowymi (skorpenokształtne) – oraz wyspecjalizowane narządy, jak fotofory (np. świetlikowate), narządy elektryczne (sum elektryczny, strętwy, mruki i drętwy), ampułki Lorenziniego (ryby młoty). Charakterystycznym dla ryb narządem zmysłu – umieszczonym pod powierzchnią skóry – jest linia boczna.
Dymorfizm płciowy.
Wśród ryb wykształciły się różnorodne formy różnic w morfologii samicy i samca (dymorfizm płciowy) przejawiające się w wielkości, ubarwieniu, pokroju ciała i kształcie płetw. Płetwy brzuszne samców ryb chrzęstnoszkieletowych przekształciły się w pterygopodium. Jego odpowiednikami u żyworodnych kostnoszkieletowych są: gonopodium, andropodium i priapium. Samce tych kostnoszkieletowych, które dojrzewają płciowo wcześniej niż samice są od nich zwykle mniejsze – samce wielu ryb głębinowych są kilka (5–7) razy mniejsze od samic. W wielu przypadkach różnice płciowe ujawniają się dopiero w okresie rozrodu (wysypka tarłowa, różnice w ubarwieniu). Łososiowate wykazują w okresie tarła tak zasadnicze zmiany w morfologii i ubarwieniu, że większość ryb ginie po pierwszym tarle.
Budowa wewnętrzna.
Ciało ryby podzielone jest na trzy główne rejony anatomiczne: głowę, tułów i ogon. Nie są one ściśle rozgraniczone, ponieważ nie występują wyraźne u innych kręgowców odcinki szyjny, lędźwiowy i ogonowy. Głowa rozpoczyna się od krańca pyska i kończy na granicy wieczka skrzelowego lub szczeliny skrzelowej. Za nią rozpoczyna się zawierający jamę ciała tułów, sięgający do otworu odbytowego. Ogon ryby tworzy odcinek rozpoczynający się za otworem odbytowym i biegnący do nasady płetwy ogonowej. U niektórych ryb otwór odbytowy jest przesunięty do przodu ciała w okolice głowy, a jama ciała rozciąga się aż do trzonu ogonowego. 
Głowa.
Przednia, wysunięta i sięgająca po oczy część głowy nazywana jest pyszczkiem lub pyskiem ryby. W jego dolnej części mieści się otwór gębowy, od góry otoczony szczęką, a od dołu żuchwą (szczęką dolną). W górnej części pyska położone są otwory nozdrzowe. Kształt głowy, a szczególnie położenie otworu gębowego ma ścisły związek ze sposobem pobierania pokarmu. Ryby pobierające pokarm z powierzchni wody mają otwór gębowy w położeniu górnym (b), gatunki pływające w toni wodnej – w położeniu końcowym (a), a te, które wyszukują pokarm na dnie zbiornika – w położeniu dolnym (c). Spód głowy dzieli się na podbródek oraz podgardle. W okolicy otworu gębowego często występują wąsiki. 
Po obu stronach głowy rozłożone są oczodoły z gałkami ocznymi; u poszczególnych gatunków leżą na różnej wysokości, mogą być przesunięte ku grzbietowej powierzchni głowy. Pomiędzy oczami a wieczkami skrzelowymi znajdują się policzki. Skrzela są osłonięte pokrywami skrzelowymi: kostnym wieczkiem skrzelowym lub fałdem skórnym. Za oczami minogów znajdują się ujścia worków skrzelowych, a u spodoustych – szczelin skrzelowych i tryskawki. Na głowie wielu gatunków występują różne kostne zgrubienia, fałdy skórnokostne lub chrzęstne oraz wyrostki skórne (np. odontody).
Szkielet.
Szkielet ryb jest zbudowany z chrząstek (chrzęstnoszkieletowe) lub kości (kostnoszkieletowe). Składa się z czaszki, kręgosłupa, żeber, szkieletu pasów, szkieletu płetw oraz – charakterystycznych dla ryb kostnoszkieletowych – skostnień międzymięśniowych, tzw. ości. Szczęki są ruchome, z wyjątkiem zrosłogłowych, u których górna szczęka jest trwale połączona z puszką mózgową. Dużą ruchliwość szczęk ryby zawdzięczają połączeniu żuchwy z puszką mózgową za pośrednictwem górnej części łuku gnykowego (czaszka hyostyliczna).
Kręgosłup tworzą dwuwklęsłe (amficeliczne) kręgi, których liczba jest cechą gatunkową. Między kręgami zachowane są resztki struny grzbietowej. Do kręgów w części tułowiowej przytwierdzone są żebra. 
Układ pokarmowy.
Otwór gębowy zaopatrzony w ruchome szczęki, prowadzi do jamy gębowej. U wielu gatunków (wszystkich drapieżnych i niektórych roślinożernych) wyposażony w liczne zęby. Kształt i układ zębów jest zróżnicowany w zależności od rodzaju i sposobu zdobywania pokarmu, od dużych (żarłaczokształtne), bardzo ostrych (barrakudy, wargaczowate) do wyspecjalizowanych np. w rozgniataniu twardych skorup (papugoryby). Przebita szczelinami skrzelowymi gardziel przechodzi w przełyk, a ten rozszerza się w żołądek (nie występuje np. u karpiowatych). U ryb nieposiadających wyodrębnionego żołądka trawienie odbywa się w jelicie. Jelita ryb drapieżnych są krótsze niż u roślinożernych. Przy połączeniu żołądka z jelitem położone są wyrostki pyloryczne. Przewody trzustki i wątroby uchodzą do przedniej części jelita cienkiego (dwunastnica). Końcowy odcinek układu pokarmowego tworzy jelito grube i odbyt.
Układ rozrodczy.
Ryby są zwierzętami rozdzielnopłciowymi. Sporadycznie zdarza się hermafrodytyzm (niektóre strzępielowate) i gynogeneza (odmiana partenogenezy). Znane są również gatunki zdolne do zmiany płci ("Amphiprion", "Premnas", "Xiphophorus"). 
Układ rozrodczy składa się z gonad i przewodów wyprowadzających. U gatunków rozdzielnopłciowych samica posiada jajniki, a samiec – parzyste jądra.
Zapłodnienie zewnętrzne następuje u większości ryb. Są to gatunki jajorodne. Samica składa w wodzie ikrę, która jest polewana przez samca mleczkiem (spermą). 
Zapłodnienie wewnętrzne występuje u gatunków jajożyworodnych. Następuje w czasie aktu kopulacji poprzez wprowadzenie do dróg rodnych samicy męskiego narządu kopulacyjnego (gonopodium – u ryb kostnoszkieletowych lub pterygopodium – u chrzęstnoszkieletowych). 
U wielu gatunków występuje wyraźny dymorfizm płciowy. 
Układ krwionośny.
Układ krwionośny ryb opisano w artykule Układ krwionośny kręgowców.
Układ oddechowy.
Krągłouste oddychają za pomocą worków skrzelowych. Funkcje narządów oddechowych umożliwiających pozostałym rybom oddychanie tlenem rozpuszczonym w wodzie pełnią skrzela, czasami połączone z tryskawkami, i w pewnym stopniu skóra.
Wiele gatunków ma dodatkowe narządy i przystosowania służące do oddychania tlenem rozpuszczonym w wodzie jak też atmosferycznym. Są to wyspecjalizowane narządy działające na podobnej zasadzie jak płuca – silnie unaczynione ściany jamy gębowej, narząd nadskrzelowy, narząd błędnikowy (labirynt) lub ukrwiony odcinek tylnej części jelita, a u ryb dwudysznych pęcherz pławny. Wiele ryb oddycha pobierając tlen z wody przez skórę
Z układem oddechowym jest w pewnym stopniu związany ich narząd hydrostatyczny, czyli pęcherz pławny.
Układ percepcyjny / sensoryczny.
Większość ryb posiada wysoko rozwinięte narządy zmysłów. Prawie wszystkie ryby żyjące w świetle dziennym mają tak wysoce rozwinięty zmysł wzroku, że widzą kolory co najmniej tak dobrze jak ludzkie oko. Wiele ryb ma również chemoreceptory odpowiedzialne za niezwykle wyostrzone i czułe zmysły "smaku" i "węchu". Wodnym odpowiednikiem wąchania powietrza, jest smakowanie wody. Wiele ryb chociaż mają uszy, nie słyszy zbyt dobrze. Fale dźwiękowe trudniej rozchodzą się w wodzie niż w powietrzu. Zwierzęta na lądzie przy poruszaniu się hałasują, ryby natomiast wytwarzają drgania wody. Większość ryb ma czułe receptory, tworzące system linii bocznej, który wykrywa delikatne prądy i wibracje wody - wyczuwając ruch pobliskich ryb i ofiar. Rekiny mogą wyczuwać częstotliwości nawet w zakresie od 25 do 50 Hz przez swoją linię boczną. Ryby orientują się w przestrzeni wodnej za pomocą punktów orientacyjnych i korzystają z map mentalnych opartych na rozpoznanych punktach orientacyjnych. Zachowanie ryb w labiryntach ujawnia, że posiadają one pamięć przestrzenną.

</doc>
<doc id="564138" url="https://pl.wikipedia.org/wiki?curid=564138" title="Ludowe Zgromadzenie Prawosławne">
Ludowe Zgromadzenie Prawosławne

Ludowe Zgromadzenie Prawosławne (Λαϊκός Ορθόδοξος Συναγερμός, czyt. "Laikos Orthodoxos Synagermos", skrót: ΛΑ.Ο.Σ (LA.O.S.), dosłownie Ludowy Prawosławny Alarm ) – grecka skrajnie prawicowa i nacjonalistyczna partia polityczna założona przez Georgiosa Karatzaferisa 14 września 2000 roku.
W wyborach do greckiego parlamentu 7 marca 2004 roku zdobyli 2,2% (próg wyborczy wynosi 3%) i nie dostali się do parlamentu. Kilka miesięcy później podczas wyborów do Europarlamentu zdobyli 4,2% i tym samym wprowadzili 1 deputowanego.
W przedterminowych wyborach 2007 zdobyli 10 mandatów w greckim parlamencie. W wyborach parlamentarnych w październiku 2009 zdobyła 15 mandatów.
Program.
ΛΑΟΣ postuluje zapobieżenie wstąpieniu Turcji do Unii oraz ostrą politykę imigracyjną. Sprzeciwia się nadawaniu greckiego obywatelstwa osobom spoza kręgu kultury europejskiej. Jest przeciwny aborcji i prawnemu usankcjonowaniu związków osób tej samej płci. Protestuje przeciw usunięciu informacji o wyznaniu z greckich dowodów osobistych. Przewodniczący LAOS w wypowiedziach publicznych często daje wyraz przekonaniom antykomunistycznym oraz przywiązaniu do tradycji walki zbrojnej z lewicą, mającej miejsce tuż po II wojnie światowej. Na forum parlamentów greckiego i europejskiego przewodniczący LAOS, jako ich poseł, wielokrotnie piętnował powszechną, według jego słów, nieuczciwość niemal wszystkich polityków, nazywając ich też „wszystkich” złodziejami. Obecnie unika tak skrajnych wypowiedzi.
Partia LAOS dysponuje w Grecji własnym, samowystarczalnym ekonomicznie, ogólnogreckim programem telewizyjnym ΑΡΤ (gr. Άστυ Ράδιο Τηλεόραση, czyt. "Asti Radio Tileórasi"), emitującym dużo publicystyki ekonomicznej i społecznej, oglądanym przez wszystkie opcje polityczne.

</doc>
<doc id="564143" url="https://pl.wikipedia.org/wiki?curid=564143" title="Alojzja">
Alojzja



</doc>
<doc id="564145" url="https://pl.wikipedia.org/wiki?curid=564145" title="Patton (czołg podstawowy)">
Patton (czołg podstawowy)



</doc>
<doc id="564147" url="https://pl.wikipedia.org/wiki?curid=564147" title="Marek Czekalski">
Marek Czekalski

Marek Czekalski (ur. 6 czerwca 1953 w Łodzi, zm. 2 kwietnia 2021 tamże) – polski polityk, samorządowiec, inżynier włókiennik. Od 1994 do 1998 prezydent Łodzi.
Życiorys.
Działalność w PRL.
Syn Karola i Henryki. Po ukończeniu technikum chemicznego pracował w „Polanilu”. Działał w Związku Młodzieży Socjalistycznej, był też członkiem PZPR.
W 1978 związał się z Komitetem Samoobrony Społecznej „KOR”. W 1980 uczestniczył w tworzeniu „Solidarności”. Wybrany na przewodniczącego Ogólnopolskiej Sekcji Włókienniczej związku i członka zarządu regionu. Był delegatem na I Krajowy Zjazd Delegatów w Gdańsku. Brał udział w dystrybucji wydawnictw drugiego obiegu. Po wprowadzeniu stanu wojennego internowany przez okres roku, później zwolniony z pracy. Rozpoczął działalność w konspiracyjnych strukturach związku, m.in. w Komisji Interwencji i Praworządności, organizował pomoc dla osób represjonowanych z powodów politycznych.
Ukończył studia na Politechnice Łódzkiej. Założył Łódzkie Towarzystwo Inicjatyw Społecznych.
Działalność od 1989.
W 1989 działał w Wojewódzkim Komitecie Obywatelskim. W 1990 został wybrany na radnego łódzkiej rady miejskiej. Koordynował prezydencką kampanię wyborczą Tadeusza Mazowieckiego. Należał do Ruchu Obywatelskiego Akcja Demokratyczna, po powstaniu Unii Demokratycznej został jej przewodniczącym w województwie łódzkim, którą to funkcję pełnił przez dwie kadencje.
W latach 1993–1994 był prezesem zarządu Zakładów Wyrobów Obiciowych VERA. Po wyborach samorządowych w 1994 został powołany na urząd prezydenta Łodzi z ramienia koalicji Unii Wolności (i skupionych wokół niej organizacji startujących w tych wyborach jako komitet „Nowa Łódź”) oraz Łódzkiego Porozumienia Obywatelskiego. Sojusz ten rozpadł się po dwóch latach, kiedy to ŁPO przeszło do opozycji, a Marek Czekalski stworzył nowy zarząd miasta przy nieformalnym poparciu SLD. Urząd prezydenta Łodzi sprawował do końca tej kadencji samorządu (1998).
Rok wcześniej objął stanowisko przewodniczącego łódzkiej Unii Wolności, którą to funkcję pełnił do 2001. Był także członkiem władz krajowych UW. W 1998 został ponownie łódzkim radnym, a następnie wiceprzewodniczącym rady miejskiej.
W czerwcu 2001, na kilka miesięcy przed wyborami parlamentarnymi, w których miał otwierać okręgową listę kandydatów UW do Sejmu, został zatrzymany i następnie tymczasowo aresztowany pod zarzutem rzekomego przyjęcia łapówki za ułatwienie inwestorom budowy centrum handlowego M1 (tymczasowe aresztowanie uchylono już po dwóch tygodniach). Postępowanie karne toczyło się w różnych instancjach przez blisko 10 lat, ostatecznie w lutym 2011 Marek Czekalski (nieprzyznający się do sprawstwa) został prawomocnie uniewinniony od popełnienia zarzucanego mu czynu.
W 2007 zatrudniony jako wicedyrektor ds. administracyjnych w łódzkim Muzeum Tradycji Niepodległościowych, a w 2010 w Miejskim Przedsiębiorstwie Komunikacyjnym. W 2013 wszedł w skład rady programowej Centrum Dialogu im. Marka Edelmana.
Pochowany na cmentarzu Doły w Łodzi.
Odznaczenia.
W 1999 odznaczony Krzyżem Kawalerskim Orderu Odrodzenia Polski.

</doc>
<doc id="564148" url="https://pl.wikipedia.org/wiki?curid=564148" title="Ałupka">
Ałupka

Ałupka (ukr. "Алупка", krm. "Alupka", ros. "Алупка") – miasto na Ukrainie, w Republice Autonomicznej Krymu, nad Morzem Czarnym, 17 km na południowy zachód od Jałty; około 8,7 tys. mieszkańców.
Pałac Woroncowa w Ałupce.
W Ałupce znajduje się pałac księcia Woroncowa wraz z dużym parkiem pałacowym. Zespół ten uważany jest za jedną z głównych atrakcji turystycznych Krymu. Pałac budował od 1828 do 1848 architekt Edward Blore, znany z rozbudowy Pałacu Buckingham. Pałac powstał w stylu eklektyzmu, głównie z wykorzystaniem neogotyku na fasadzie północnej i architektury wzorowanej na indyjskiej i mauretańskiej na fasadzie południowej. Do budowy wykorzystano miejscowy diabaz.
Park zaprojektował i nadzorował budowę niemiecki ogrodnik Karl Kebach.
Po rewolucji październikowej i ostatecznym upadku władzy białych pałac upaństwowiono. W czasie konferencji jałtańskiej pałac w Ałupce był siedzibą delegacji brytyjskiej, na czele z Churchillem. Efektowny wygląd pałacu sprawił, iż w 1985 ekipa realizująca film "Podróże pana Kleksa", wybrała go jako obiekt zdjęciowy, który „zagrał” pałac króla Apolinarego Baja, władcy fikcyjnej krainy filmowej – Bajdocji.

</doc>
<doc id="564149" url="https://pl.wikipedia.org/wiki?curid=564149" title="Pu-erh">
Pu-erh

Pu-erh (chiń. 普洱茶, "pǔ’ěr chá") – gatunek herbaty, w Polsce zaliczany do herbat czerwonych (w Chinach zaś do „czarnych”, gdyż Chińczycy dzielą herbaty według koloru naparu, a nie suszu, jak Europejczycy), uprawiany w Chinach.
Uprawiana w Chinach od ponad 1700 lat. Ojczyzną pu-erh jest region Pu’er w prowincji Junnan na południu Chin. Pochodzi z tej samej rośliny co herbata czarna, ale różni się od niej tym, że zostaje poddana dodatkowemu procesowi fermentacji. Ma ona smak bardziej gorzki niż czarna, przez co w krajach europejskich często dodaje się do niej aromaty, aby go złagodzić – najczęściej cytrynowy. Czerwoną herbatę pija się zwłaszcza w krajach wschodniej Azji. Istnieje 10 kategorii jakościowych tej herbaty (od pierwszej – najwyższej do dziesiątej – najniższej). Stopień na skali określa pochodzenie liści i ich jakość, sposób ich przetworzenia i przechowywania. Istnieją dwa rodzaje herbaty Pu-erh – Sheng oraz Shu. Różnią się one produkcją. Pu-erh Sheng poddawany jest naturalnemu starzeniu poprzez leżakowanie herbaty. Proces ten może trwać nawet kilkadziesiąt lat. Natomiast Pu-erh Shu poddawany jest procesowi postarzania zwanemu wodui. Polega on na poddaniu herbaty procesom fermentacji za pomocą drobnoustrojów i szlachetnych grzybów, które rozwijają się poprzez poddanie herbaty działaniu pary wodnej oraz podwyższonej temperatury przez co herbata w smaku jest podobna do dojrzałych Pu-erhów Sheng. Pu-erh Shu może być spożywany natychmiast po przeprowadzeniu „wodui”, ale może również być pozostawiony do wieloletniego leżakowania podobnie jak Pu-erh Sheng. Obie wersje często można spotkać w formie prasowanej.
Właściwości zdrowotne.
Masa ciała.
W jednym badaniu ekstrakt z pu-erh wykazał nieznaczny wpływ na utratę masy ciała wśród mężczyzn z zespołem metabolicznym. W innym badaniu na osobach z hiperlipidemią wpływ ekstraktu pu-erh na utratę masy ciała był znaczący.
Cholesterol.
Pu-erh zawiera minimalne ilości statyn, które są stosowane do obniżania poziomu cholesterolu. W badaniu na szczurach ekstrakt z herbaty pu-erh zmniejszał LDL („zły cholesterol”), bez wpływu na HDL („dobry cholesterol”). Z kolei badanie z osobami z zespołem metabolicznym wykazało, że ekstrakt z pu-erh może znacząco poprawić parametry takie jak zmniejszenie LDL oraz zwiększenie HDL.
Zatrucie fluorem.
Niektóre rodzaje herbaty prasowanej, ze względu na to, że są produkowane z gałązek i starych liści mogą zawierać duże ilości fluoru (200-300 razy więcej niż herbata produkowana z młodych listków). Jej duża konsumpcja może prowadzić do fluorozy.
Inne właściwości.
Kilka innych właściwości zdrowotnych herbaty Pu-erh:
Część tych właściwości może wynikać z obecności kofeiny w herbacie pu-erh.

</doc>
<doc id="564151" url="https://pl.wikipedia.org/wiki?curid=564151" title="Korosteń">
Korosteń

Korosteń () – miasto na Ukrainie, w obwodzie żytomierskim, nad rzeką Uż, dopływem Prypeci, siedziba administracyjna rejonu korosteńskiego. W 2019 roku liczyło ok. 62,9 tys. mieszkańców. Węzeł kolejowy i ośrodek przemysłu maszynowego, porcelanowego, drzewnego, chemii gospodarczej, lekkiego i spożywczego. W pobliżu miasta znajdują się kamieniołomy granitu. 
Historia.
Od VIII do XIII wieku na obszarze współczesnego miasta istniały trzy oddzielne grody, dwa od VIII do połowy X wieku, trzeci zaś od VIII do XIII wieku, które odpowiadały wspominanemu w latopisach Iskorosteniowi, głównemu ośrodkowi wschodniosłowiańskiego plemienia Drewlan. Iskorosteń wzmiankowany był w "Powieści minionych lat", gdzie pod rokiem 945 opisano bunt Drewlan przeciwko wielkiemu księciu kijowskiemu Igorowi, który domagał się podwyższenia daniny, zakończony pokonaniem drużyny książęcej i zabójstwem samego księcia przez Drewlan. Rok później księżna Olga, małżonka Igora, w ramach odwetu najechała Drewlan i spaliła Iskorosteń, włączając przy tym ziemie plemienia do państwa kijowskiego. Po najazdach Tatarów na Ruś w latach 1237-1241 miejscowość opustoszała i z czasem przekształciła się w uroczysko, które zaczęto nazywać Drewlanką. W 1362 roku dawne ziemie Drewlan zostały wcielone do Wielkiego Księstwa Litewskiego. Pod koniec XIV wieku utworzono nową osadę Iskorosteń, która wchodziła później w skład powiatu owruckiego w województwie kijowskim. W 1586 roku miejscowość stała się własnością Prokopa Mierzwińskiego, który uzyskał później od króla Zygmunta III Wazy zezwolenie na budowę miasteczka i wzniesienie fortyfikacji dla obrony przed Tatarami. W 1589 roku ukończono budowę zamku, a w 1598 roku król nadał Iskorosteniowi prawo magdeburskie.
W 1649 roku, w czasie powstania Chmielnickiego, Kozacy zdobyli miasteczko i zniszczyli jego fortyfikacje. W 1654 roku Iskorosteń stał się własnością zakonu karmelitów. W XVIII wieku region był miejscem działalności hajdamaków. W 1750 roku mieszkańcy Iskorostenia wsparli oddziały hajdamackie Iwana Podolaki. W 1761 roku karmelici sprzedali miasteczko, które później wielokrotnie zmieniało właścicieli. 
Po drugim rozbiorze Polski w 1793 roku miejscowość znalazła się w granicach Rosji i początkowo wchodziła w skład namiestnictwa zasławskiego, od 1795 roku – namiestnictwa wołyńskiego, a od 1796 roku – guberni wołyńskiej. W 1797 roku Iskorosteń został siedzibą gminy w ujeździe owruckim. Istotne znaczenie dla rozwoju miasteczka miało doprowadzenie linii kolejowej Kijów-Kowel w 1902 roku. W 1904 roku otwarta została fabryka porcelany. W 1913 roku Iskorosteń liczył 3,7 tys. mieszkańców. 
W latach 1914-1916 ze względów wojskowo-strategicznych wybudowano linię kolejową z Iskorostenia do Żytomierza, co przyczyniło się do rozwoju miejscowości jako węzła kolejowego. W 1917 roku miasteczko zostało przemianowane na Korosteń. W latach 1918-1921 w pobliżu miejscowości toczyły się walki między oddziałami Armii Ukraińskiej Republiki Ludowej a bolszewikami, m.in. w styczniu 1918 roku, prawie przez cały 1919 rok oraz w listopadzie 1921 roku. Podczas wojny polsko-bolszewickiej w dniach 8–12 października 1920 roku odbył się zagon kawaleryjski korpusu jazdy polskiej pod dowództwem pułkownika Juliusza Rómmla, który doprowadził do zajęcia Korostenia i zniszczenia infrastruktury wojskowej i kolejowej wykorzystywanej przez bolszewików, a zakończył się ciężkimi walkami z bolszewicką 7. Dywizją Strzelców i wzięciem jej do niewoli oraz wycofaniem się wojsk polskich na pozycje w okolicach Nowogrodu Wołyńskiego. 
W 1921 roku Korosteń ustanowiony został siedzibą nowo powstałego ujezdu korosteńskiego, a w latach 1923-1930 był siedzibą administracyjną okręgu korosteńskiego. W 1926 roku miejscowość otrzymała prawa miejskie. Korosteń liczył wówczas 9950 mieszkańców. W 1932 roku miasto włączono do obwodu kijowskiego, a w 1937 roku – do obwodu żytomierskiego. 
W czasie II wojny światowej broniący dostępu do Kijowa korosteński rejon umocniony był miejscem zaciekłych walk niemiecko-radzieckich, toczonych od lipca do sierpnia 1941 roku oraz od listopada do grudnia 1943 roku. Korosteń był okupowany przez wojska hitlerowskie od 7 sierpnia 1941 roku do 17 listopada 1943 roku, a później także krótkotrwale od 19 listopada do 28 grudnia 1943 roku.
W 1989 roku Korosteń liczył 72 367 mieszkańców. W 2011 roku liczba mieszkańców wynosiła 65 372.
Na początku inwazji Rosji w 2022 miasto zostało znacznie zniszczone, ale po odparciu Rosjan zostało odbudowane jeszcze w tym samym roku. Na festiwalu Durun w Korosteniu udało się zebrać ponad 90 tys. hrywien na potrzeby armii ukraińskiej .
Miasta partnerskie.
Od 20 stycznia 2007 roku miasto partnerskie z miastem Kraśnik (woj. lubelskie). Korosteń będzie jednym z kilkudziesięciu partnerów realizujących projekt "Polsko-Ukraiński Ośrodek Edukacji Publicznej".

</doc>
<doc id="564154" url="https://pl.wikipedia.org/wiki?curid=564154" title="Łubnie">
Łubnie

Łubnie (ukr. Лубни, trb. "Łubny", trl. "Lubni") – miasto na Ukrainie, nad Sułą, w obwodzie połtawskim, siedziba rejonu łubieńskiego.
Dawna polska rezydencja magnacka, siedziba książąt Wiśniowieckich, w tym sławnego księcia Jeremiego, ojca króla Michała Korybuta.
W mieście rozwinął się przemysł maszynowy, metalowy, chemiczny, włókienniczy, spożywczy oraz meblarski.
Historia.
Łubnie są jednym z najstarszych ukraińskich miast, według legendy założonym w 988 roku przez Włodzimierza I Wielkiego. Miejscowość po raz pierwszy w źródłach pisanych pojawia się w 1107 roku.
Początkowo osada miała charakter stricte obronny. Jej rozwój przypada na XV i XVI wiek. W 1591 miasto zostało lokowane na prawie magdeburskim i otrzymało herb. Od 1569 roku znajdowało się w granicach Korony Królestwa Polskiego.
W 1596 roku w pobliżu Łubniów hetman Stanisław Żółkiewski rozbił ostatecznie powstanie kozackie Nalewajki. W tym samym roku Reinhold Heidenstein zapisał "zamek przed siedmią laty przez Aleksandra Wiśniowieckiego starostę czerkaskiego wystawiony. Na rzece Sule jest most bardzo długi, przez który już na stepy się wychodzi...". Na mapie Beauplana zaznaczony jest zamek i obwarowania miejskie. W 1619 Raina Wiśniowiecka ufundowała w okolicach miasta prawosławny męski klasztor - Mgarski Monaster Przemienienia Pańskiego.
W roku 1648, w czasie Powstania Chmielnickiego, po wycofaniu wojsk i dworzan księcia Jeremiego Wiśniowieckiego doszło do zniszczenia Łubniów, m.in. pałacu książęcego i kościoła o.o. bernardynów pw. św. Michała. Z zabytków z czasów Wiśniowieckich (sprzed 1648 r.) pozostały w muzeum regionalnym jedynie fragmenty kolumny z pałacu oraz drzwi z kościoła o.o. bernardynów. Teren, gdzie znajdował się pałac - rezydencja Wiśniowieckich, nie jest dostępny.
Od 1654 roku w granicach Carstwa Rosyjskiego. W latach 1648-1781 w Łubniach stacjonował Pułk Łubieński wojska zaporoskiego.
Po wybudowaniu kolei prowadzącej przez miasto w 1901 roku nastąpił rozwój przemysłu w Łubniach.
W 1917 roku zaczęto wydawać gazetę.
Podczas okupacji niemieckiej Łubnie były jednym z głównych skupisk partyzantki sowieckiej.
Łubnie w literaturze.
Miejscowość, jako siedziba Jeremiego Wiśniowieckiego, pojawia się w Ogniem i mieczem Henryka Sienkiewicza. Pojawia się również w powieści historycznej Jacka Komudy pod tytułem "Samozwaniec", jako własność Michała Wiśniowieckiego starosty owruckiego, w czasie pochodu Dymitra na Moskwę.

</doc>
<doc id="564155" url="https://pl.wikipedia.org/wiki?curid=564155" title="2003 Europejski Rok Osób Niepełnosprawnych">
2003 Europejski Rok Osób Niepełnosprawnych



</doc>
<doc id="564157" url="https://pl.wikipedia.org/wiki?curid=564157" title="Bariery architektoniczne">
Bariery architektoniczne

Bariery architektoniczne – fizyczne przeszkody ograniczające dostęp osób niepełnosprawnych do możliwości korzystania z miejsc, obiektów budowlanych, budynków i lokali, dróg, chodników i dojść, mebli i sprzętów dostępnych dla osób sprawnych.
Przykładami barier architektonicznych mogą być schody prowadzące do windy w budynkach uniwersyteckich ograniczające dostęp do wykształcenia, krawężnik uniemożliwiający przejście przez ulicę, lub okrągłe klamki do drzwi uniemożliwiające wejście do urzędu.

</doc>
<doc id="564158" url="https://pl.wikipedia.org/wiki?curid=564158" title="Limnephilus rhombicus">
Limnephilus rhombicus

Limnephilus rhombicus - owad z rzędu chruścików (Insecta: Trichoptera), z rodziny Limnephilidae. Reofilny Limnefil, w jeziorach larwy preferują litoral bagienny i zanikający, występują w strefie helofitów, spotykane w jeziorach wszystkich typów. Częściej larwy spotykane w niewielkich rzekach nizinnych o stosunkowo wolnym nurcie. 
Gatunek holarktyczny, nie występujący w Islandii, pospolity w Polsce. Larwy spotykane we wszystkich typach wód śródlądowych i wodach słonawych (Botosaneanu i Malicky 1978). Pospolity w całej Polsce (Tomaszewski 1965). Limnefil, preferuje litoral bagienny i zanikający, występuje w strefie helofitów.
Na Pojezierzu Pomorskim pojedyncze larwy łowione w jeziorach lobeliowych, na dnie piaszczystym, a także w kilku jeziorach Niziny Szczecińskiej. Na Pojezierzu Mazurskim stosunkowo licznie w jez. Redykajny (litoral zanikający) oraz jez. Skanda, larwy obecne w gliniankach, zbiornikach torfowiskowych, jeziorkach zanikających oraz jeziorach eutroficznych, głównie wśród trzcin, czasami w mannie, napływkach, wśród osoki (litoral bagienny i zanikający), sporadycznie w Parvocharacetum. Imagines łowiono nad jez. Narckim, Śniardwy i Mikołajskim. W Dolinie Biebrzy i Narwi larwy łowione w starorzeczach, licznie w stawach dolinnych i stawach eutroficznych Karkonoszy. Na Pojezierzu Łęczyńsko-Włodawskim larwy w niewielkiej liczbie złowiono wśród trzcin. Wykazywana obecność w jeziorach Wielkopolski (Jaskowska 1961) a imagines nad jez. Duszatyńskim w Bieszczadach.
Występuje w całej Finlandii, pospolity w jeziorach, stawach i zatokach morskich, w mezotroficznych i eutroficznych jeziorach Norwegii. W Karelii larwy najliczniejsze na dnie bogatym w detrytus w strefie roślinności przy brzegu wolno płynących lub stojących wód, unikają dużych jezior. Gatunek łowiony w jeziorach Estonii i Łotwy. Bardzo często spotykany gatunek w jeziorach Niemiec, Wielkiej Brytanii. Na południu Europy spotykany tylko w jeziorach górskich, w Tatrach w jeziorach pasma lasu, na Bałkanach w jeziorach górskich lub jeziorach przepływowych.

</doc>
<doc id="564159" url="https://pl.wikipedia.org/wiki?curid=564159" title="Szkłów">
Szkłów

Szkłów (, , łacinka białoruska: "Škłoŭ", ; jid. שקלאָוו, "Szklow") – obecnie miasto białoruskie położone w obwodzie mohylewskim przy ujściu rzeki Szkłówki do Dniepru. Jest stolicą rejonu szkłowskiego. 16,4 tys. mieszkańców (2010).
Historia.
Miasto magnackie położone było w końcu XVIII wieku w hrabstwie szkłowskim w powiecie orszańskim województwa witebskiego. Wzmiankowana po raz pierwszy w 1535 roku. Do 1542 własność Gasztołdów, po których wymarciu przeszła we władanie króla Zygmunta Augusta. Przed 1561 roku podarowana za zasługi Janowi Hieronimowi Chodkiewiczowi. Prawa miejskie przed 1577 rokiem. Poprzez małżeństwo Anny Eufrozyny Sieniawskiej z chorążym wielkim koronnym Prokopem Sieniawskim miasto i dobra przeszły w 1629 roku na Sieniawskich. Dnia 12 sierpnia 1654 miała tu miejsce bitwa pomiędzy 3,5 tys. oddziałem litewskim pod dowództwem Janusza Radziwiłła z 20 tys. armią moskiewską Jakowa Czerkaskiego. Od 1731 roku własność Czartoryskich. W 1769 całkowicie zniszczony przez pożar, co spowodowało, że w latach 1770–1772 wzniesiono Nowy Szkłów, który stał się dużym centrum handlowym. Od 1772 w zaborze rosyjskim, wykupiony przez carycę Katarzynę II i nadany ks. Potiomkinowi, a w 1778 gen. Zoriczowi. Od 1773 siedziba powiatu. W XIX wieku było to liczne skupisko ludności żydowskiej, dla której było to ważne centrum religijne. Od 1919 roku w granicach ZSRR. W latach 1941–1944 pod okupacją niemiecką, w trakcie której Niemcy wymordowali około 3200 Żydów. Od 1991 roku w Republice Białorusi. Do 1994 roku jako dyrektor sowchozu „Haradziec” koło Szkłowa pracował Aleksandr Łukaszenka.
W Szkłowie funkcjonowały w przeszłości dwa klasztory prawosławne: męski monaster Zmartwychwstania Pańskiego oraz żeński Zaśnięcia Matki Bożej. Obydwa zostały ufundowane przez rodzinę Sieniawskich w 1702. Wspólnota męska istniała do 1847, zaś żeńska do 1795 – jej cerkiew została przekształcona w parafialną.

</doc>
<doc id="564160" url="https://pl.wikipedia.org/wiki?curid=564160" title="Romny">
Romny

Romny (ukr. Ромни) – miasto na Ukrainie, w obwodzie sumskim, nad Sułą (dopływ Dniepru), siedziba rejonu romeńskiego.
Historia.
Miasto zostało założone w XI wieku. Od XV wieku należało do Rzeczypospolitej.
Od 1781 Romny były miastem powiatowym w guberni połtawskiej. W mieście znajdowało się osiem cerkwi, synagoga, zakłady dobroczynne, dziewięć fabryk, w tym maszyn rolniczych, powozów oraz stacja pocztowa i stacja końcowa kolei libawsko-romeńskiej.
W 1989 liczyło 57 051 mieszkańców.
W 2013 liczyło 42 616 mieszkańców.
Od 2013 miasto jest siedzibą eparchii romeńskiej Ukraińskiego Kościoła Prawosławnego Patriarchatu Moskiewskiego.
Gospodarka.
W mieście rozwinął się przemysł elektromaszynowy, spożywczy, lekki oraz meblarski.

</doc>
<doc id="564162" url="https://pl.wikipedia.org/wiki?curid=564162" title="Antonia (imię)">
Antonia (imię)

Antonia – imię żeńskie pochodzenia łacińskiego, żeński odpowiednik imienia Antoni. W Polsce pojawiło się wcześniej niż imię Antonina, ale następnie zostało przez nie wyparte. W Kościele katolickim istnieją dwie patronki tego imienia.
Antonia imieniny obchodzi 28 lutego, 29 lutego, 29 kwietnia, 4 maja i 17 maja.
Znane osoby noszące imię Antonia:
Zob. też: 

</doc>
<doc id="564163" url="https://pl.wikipedia.org/wiki?curid=564163" title="Konotop">
Konotop

Konotop (, wym. ) – miasto w północno-wschodniej Ukrainie, w obwodzie sumskim, 250 km od ukraińskiej stolicy Kijowa i 125 km od Sumów.
Węzeł kolejowy.
Historia.
Miasto znane jest z bitwy pod Konotopem, która rozegrała się tutaj w dniach 7–8 lipca 1659 roku.
W 1913 r. wybudowano cegielnię
W 1933 r. wybudowano fabrykę chleba.
Gospodarka.
W mieście rozwinął się przemysł elektromaszynowy, chemiczny oraz spożywczy.

</doc>
<doc id="564164" url="https://pl.wikipedia.org/wiki?curid=564164" title="Rooty">
Rooty

Rooty – drugi album grupy Basement Jaxx, wydany w 2001.

</doc>
<doc id="564165" url="https://pl.wikipedia.org/wiki?curid=564165" title="Piotr Gacek (siatkarz)">
Piotr Gacek (siatkarz)

Piotr Marcin Gacek (ur. 16 września 1978 w Grodkowie) – polski siatkarz, grający na pozycji libero, reprezentant Polski. Dwukrotnie żonaty; pierwszy raz z Agatą, drugi raz z Karoliną, z którą ma córkę Zofię.
W sezonie 2014/15 był drugim kapitanem Lotos Trefl Gdańsk.
W reprezentacji Polski rozegrał 114 meczów (stan na 05.06.2016 r.). 5 czerwca 2016 roku, po wygranym 3:0 meczu Polski z Australią, ogłosił zakończenie kariery reprezentacyjnej. W 2017 roku zakończył karierę siatkarską.
Sukcesy klubowe.
Mistrzostwo Polski:
Puchar Polski:
Klubowe Mistrzostwa Świata:
Liga Mistrzów:
Puchar CEV: 
Superpuchar Polski:
Sukcesy reprezentacyjne.
Mistrzostwa Świata:
Mistrzostwa Europy:
Memoriał Huberta Jerzego Wagnera:
Puchar Świata:

</doc>
<doc id="564168" url="https://pl.wikipedia.org/wiki?curid=564168" title="Niżyn">
Niżyn

Niżyn () – miasto na północnej Ukrainie, w obwodzie czernihowskim, nad rzeką Oster (dorzecze Dniepru), siedziba rejonu niżyńskiego. W 2019 roku liczyło ok. 68 tys. mieszkańców.
Historia.
Pierwsza wzmianka o mieście pochodzi z 1147, pod nazwą Unenezh. W czasach I Rzeczypospolitej, król Zygmunt III Waza, w 1625 roku nadał Niżynowi prawa magdeburskie, dzięki czemu nastąpił dynamiczny rozwój miasta.
W 1820 Bazyli Kukolnik utworzył w mieście gimnazjum nauk wyższych i został jego pierwszym dyrektorem. W czasie zaborów w tutejszym Liceum Prawnym nauczał Antoni Andrzejowski, a naukę pobierał Franciszek Bohuszewicz.
W 1915 w Niżynie uruchomiono komunikację tramwajową, zlikwidowaną w latach 20. XX w. W 1989 Niżyn liczył 80 553 mieszkańców.
Gospodarka.
W mieście rozwinął się przemysł maszynowy, chemiczny, lekki oraz spożywczy.

</doc>
<doc id="564169" url="https://pl.wikipedia.org/wiki?curid=564169" title="Kish Kash">
Kish Kash

Kish Kash – trzeci album grupy Basement Jaxx, wydany w 2003.

</doc>
<doc id="564171" url="https://pl.wikipedia.org/wiki?curid=564171" title="Pryłuki">
Pryłuki

Pryłuki lub Przyłuki, dawniej także Pryłuka () – miasto na północnej Ukrainie, w obwodzie czernihowskim, w rejonie pryłuckim, nad rzeką Udaj (dorzecze Dniepru). Miasto partnerskie Ostrołęki i Kościerzyny.
Gospodarka.
W mieście rozwinął się przemysł maszynowy, chemiczny, materiałów budowlanych, drzewny oraz lekki.
Historia.
Od XIV w. Pryłuki leżały w granicach Wielkiego Księstwa Litewskiego, a w 1569 zostały włączone do Korony Królestwa Polskiego. Magdeburskie prawa miejskie otrzymały w 1582 decyzją króla Polski Zygmunta III Wazy. Utracone przez Polskę wraz z Ukrainą Lewobrzeżną w 1686 po pokoju Grzymułtowskiego na rzecz Rosji.
W 1881 urodził się tutaj Feliks Bołsunowski - polski dowódca wojskowy, pułkownik pilot i obserwator balonowy Wojska Polskiego II RP.
Od 1922 do 1991 część ZSRR, w latach 1941-1943 pod okupacją niemiecką.
W 1989 liczyła 71 954 mieszkańców.

</doc>
<doc id="564174" url="https://pl.wikipedia.org/wiki?curid=564174" title="Owrucz">
Owrucz

Owrucz () – miasto na Ukrainie, w obwodzie żytomierskim, siedziba rejonu owruckiego; leży nad rzeką Noryn (dorzecze Dniepru). W X wieku był stolicą Olega Światosławowica.
Owrucz był miastem królewskim Korony Królestwa Polskiego, położonym w pierwszej połowie XVII wieku w starostwie grodowym owruckim w województwie kijowskim.
W mieście rozwinął się przemysł mleczarski oraz lniarski.
Historia.
Miejsce było zamieszkałe już w 5-4 tysiącleciu p.n.e. W I tysiącleciu n.e. Owrucz był ośrodkiem plemienia Drewlan. Po raz pierwszy osada została wspomniana w Latopisie Ipatijewskim jako "Wrucznie", gród drewlański podległy księżnej Oldze. Według latopisu, było to miejsce śmierci księcia Olega Światosławowica. Inne nazwy Owrucza wymieniane w latopisach to: "Wruczaj", "Wruczyj", "Owruczew".
Owrucz, wchodząc w skład Rusi Kijowskiej, był potężną fortecą. W XII w. był siedzibą księcia Ruryka Rościsławicza. Resztki umocnień z tego okresu zachowały się do naszych czasów.
Zniszczony przez Tatarów Owrucz odrodził się na początku XIV w., kiedy wszedł w skład księstwa halicko-wołyńskiego. Miał wówczas swoją fortecę. W 1356 wszedł w skład Księstwa Litewskiego. Krymski chan Edygej przejął miasto w roku 1399.
Owrucz padał ofiarą kolejnych napadów Tatarów krymskich. Dla obrony przed nimi zbudowano w 1506 drewniany zamek. Później był on przebudowywany i modernizowany: wykopano głęboki rów, a samą fortecę otoczono kamiennym murem. Miała ona 4 bramy wjazdowe i 6 baszt. W XVI w. w mieście funkcjonował prawosławny klasztor, który funkcjonował do napadu tatarskiego w 1671, podczas którego został całkowicie zniszczony.
Od 1569 Owrucz należał do Rzeczypospolitej, w ramach której był stolicą starostwa owruckiego i jednocześnie siedzibą sądów szlacheckich: ziemskiego i grodzkiego. W 1641 król Władysław IV Waza nadał mu prawo magdeburskie. W 1648 Owrucz został zajęty przez kozaków. Od 1649 stacjonował w nim pułk kijowski. Rozejm andruszowski z 1667 pozostawił to miasto w granicach Polski. Wzięty przez Rosję podczas drugiego rozbioru w 1793. Pod zaborami był siedzibą powiatu owruckiego w guberni wołyńskiej.
W styczniu 1919, na fali ukraińskich pogromów, wojska atamana Kozyr-Zyrki zamordowały 80 żydowskich mieszkańców Owrucza i splądrowały ok. 1200 domów.
W 1989 liczyło 19 121 mieszkańców.
W 2013 liczyło 16 614 mieszkańców.
Owrucz jest siedzibą eparchii Ukraińskiego Kościoła Prawosławnego Patriarchatu Moskiewskiego.

</doc>
<doc id="564176" url="https://pl.wikipedia.org/wiki?curid=564176" title="Boryspol">
Boryspol

Boryspol (, "Boryspil") – miasto na Ukrainie, w obwodzie kijowskim, siedziba władz rejonu boryspolskiego. Liczy około 63 tys. mieszkańców (2021).
Mieści się tam międzynarodowy port lotniczy, który obsługuje większość ruchu lotniczego Kijowa, będący zarazem największym portem lotniczym w kraju.
Prywatne miasto szlacheckie położone było w powiecie kijowskim województwa kijowskiego, własność dzielona Żółkiewskich, Daniłowiczów i Sobieskich w latach 30. i 40. XVII wieku.
Historia.
Od 1569 Boryspol leżał w granicach województwa kijowskiego prowincji małopolskiej Korony Królestwa Polskiego. W 1607 roku własność rodu Żółkiewskich, a od 1620 roku Daniłowiczów. W tym okresie osada otrzymała magdeburskie prawa miejskie z rąk króla Zygmunta III Wazy. Od 1629 roku dzierżawcą był Paweł Łochowski. Miasto było w tym czasie ufortyfikowane i miało dwie bramy: Kijowską i Perejasłowską. Polska utraciła miasto wraz z Ukrainą Lewobrzeżną w 1686 r. na rzecz Rosji mocą postanowień pokoju Grzymułtowskiego. W XVIII wieku miasteczko rozwinęło się dzięki położeniu na drodze Kijów-Połtawa.
2 czerwca 1920 roku Polacy stoczyli tu zwycięską bitwę z siłami rosyjskimi. 
W czasie II wojny światowej na lotnisku mieścił się obóz jeniecki.
Urodził się tutaj poeta Pawło Czubynski – m.in. autor słów hymnu Ukrainy.

</doc>
<doc id="564177" url="https://pl.wikipedia.org/wiki?curid=564177" title="Sorokyne">
Sorokyne

Sorokyne (), od 1938 do 2016 "Krasnodon" () – miasto w obwodzie ługańskim Ukrainy (Donieckie Zagłębie Węglowe), "de facto" pod kontrolą nieuznanej Ługańskiej Republiki Ludowej.
Stacja kolejowa, wydobycie węgla kamiennego.
Historia.
W 1930 roku zaczęto wydawać gazetę.
Miasto od 1938.
Od 19 lipca 1942 roku do stycznia 1943 roku miasto było pod okupacją hitlerowską, działała w nim wówczas podziemna organizacja „Młoda Gwardia” (; w niej m.in. Bohaterowie Związku Radzieckiego: Iwan Turkienicz, Lubow Szewcowa, Uljana Gromowa, Oleg Koszewoj).
W 1989 roku Krasnodon zamieszkiwało 52 885 mieszkańców.
Do 1997 istniały w nim dwie wyższe uczelnie techniczne (№ 28 i № 86). W maju 1997 wyższe uczelnie № 86 zostało zlikwidowano.
W 2013 liczyło 44 283 mieszkańców.
Od 2014 roku miejscowość znajduje się pod kontrolą Ługańskiej Republiki Ludowej.
12 maja 2016 roku władze ukraińskie przywróciły nazwę Sorokyne.

</doc>
<doc id="564178" url="https://pl.wikipedia.org/wiki?curid=564178" title="Bitwa pod Szkłowem (1654)">
Bitwa pod Szkłowem (1654)

Bitwa pod Szkłowem – starcie zbrojne mające miejsce 12 sierpnia 1654 podczas wojny polsko-rosyjskiej 1654–1667.
Armia rosyjska pod wodzą kniazia Czerkaskiego (20 000 żołnierzy) zajęła 11 sierpnia Kopyś. Stojąca pod Szkłowem dowodzona przez hetmana wielkiego litewskiego Janusza Radziwiłła armia Wielkiego Księstwa Litewskiego liczyła jedynie 3500 żołnierzy, w tym 1500 jazdy. Radziwiłł zamierzał przed nadejściem pozostałych sił rosyjskich wciągnąć do walki część armii Czerkaskiego. W tym celu w stronę Kopysi wysłał kilka chorągwi jazdy, które wciągnęły do walki główne siły Rosjan, a w tym czasie sam rzucił do natarcia na pozostałych Rosjan (którymi dowodził kniaź ) wszystkie swe siły, powodując, że ogarnięte paniką wojska rosyjskie wycofały się na lewy brzeg Dniepru.
Straty litewskie: 700, straty rosyjskie: 7000.
W czasie bitwy miało miejsce zaćmienie Słońca, widoczne pod Szkłowem jako bardzo głębokie zaćmienie częściowe (przesłonięciu uległo blisko 90% tarczy słonecznej).

</doc>
<doc id="564179" url="https://pl.wikipedia.org/wiki?curid=564179" title="Bob Sinclair">
Bob Sinclair



</doc>
<doc id="564183" url="https://pl.wikipedia.org/wiki?curid=564183" title="Technologie asystujące">
Technologie asystujące

Technologie asystujące (technologie dla niepełnosprawnych) – szeroka klasa technologii umożliwiających większą niezależność osób niepełnosprawnych.
Uniwersalne technologie, dostępne dla osób sprawnych i niepełnosprawnych, prowadzą często do lepszych rozwiązań inżynieryjnych. Typowym przykładem są krawężniki przy przejściach dla pieszych. Odpowiednio zbudowane umożliwiają łatwy przejazd osób niepełnosprawnych na wózkach inwalidzkich, ale ułatwiają też łatwy przejazd osób prowadzących wózek dziecięcy lub jadących na rowerze.
Stwierdzono korzystny wpływ stosowania urządzeń z ekranami dotykowymi dla polepszenia komfortu życia osób dotkniętych obniżeniem sprawności umysłowej.

</doc>
<doc id="564184" url="https://pl.wikipedia.org/wiki?curid=564184" title="Reguła pól">
Reguła pól

Reguła pól – zasada konstrukcji samolotów polegająca na takim ukształtowaniu bryły płatowca, aby pola jego przekrojów poprzecznych nie zmieniały się gwałtownie wzdłuż jego długości. Na skutek zachowania reguły pól, zmniejsza się opór falowy wywołany powstawaniem fal uderzeniowych. 
Zachowanie reguły pól pozwala na zmniejszenie oporów w locie z prędkościami okołodźwiękowymi.
Historia.
Po raz pierwszy reguła pól została odkryta przez niemiecki zespół zakładów Junkersa, w skład którego wchodzili Heinrich Hertel i Otto Frenzl, w latach 1943-1944. Nie znalazła jednak wówczas większego zastosowania. Niezależnie od nich, reguła pól została odkryta przez amerykańskiego inżyniera NACA Richarda Whitcomba w 1952, po czym została spopularyzowana w konstrukcjach lotniczych.
Reguła ta lub jej elementy stosowane były dość szeroko w konstrukcji odrzutowych samolotów bojowych od lat 50. XX wieku, osiągających prędkości rzędu 900-1300 km/h (ok. 0,8 - 1,2 Ma). Samoloty skonstruowane zgodnie z tą regułą z lat 50. i 60. charakteryzują się zwykle zwężeniem szerokości kadłuba na styku ze skrzydłami, w celu skompensowania pola przekroju skrzydeł przez mniejsze pole przekroju kadłuba. Pierwszym samolotem tak skonstruowanym był Grumman F11F Tiger z 1954. Przez modyfikację zgodnie z regułą pól uratowano również program rozwoju myśliwca F-102. Stosowane też jest miejscowe zmniejszenie wysokości kadłuba. 
W późniejszym okresie, dzięki bardziej starannemu projektowaniu kształtów samolotów, stosowanie reguły pól stało się mniej widoczne w ich konstrukcji. Z drugiej strony, w części nowych konstrukcji odstąpiono od reguły pól, z uwagi na małą przydatność przy prędkościach przekraczających 2 Ma.

</doc>
<doc id="564186" url="https://pl.wikipedia.org/wiki?curid=564186" title="Czarna Korona">
Czarna Korona

Czarna Korona (tyb.: ཞྭ་ནག་, Wylie: "zhwa nag") – ceremonialne nakrycie głowy najwyższego nauczyciela buddyzmu tybetańskiego linii Karma Kagyu, Karmapy, zwanego również "Lamą Czarnej Korony". Jest ważnym symbolem, oznaczającym moc przynoszenia przez Karmapę pożytku czującym istotom. Odpowiadająca jej Czerwona Korona jest noszona przez Szamarpę.
Korona (tyb. rang 'byung chopen – "świecąca własnym blaskiem") według tradycji została utkana przez dakinie z ich własnych włosów i podarowana Karmapie na znak rozpoznania jego duchowego urzeczywistnienia. Fizyczna korona prezentowana przez Karmapów została podarowana V Karmapie Deszinowi Sziegpie przez chińskiego cesarza jako materialna reprezentacja duchowej.
Obecnie jest przechowywana w Rumteku (Sikkim), który był ostatnim domem XVI Karmapy Rangdziung Rigpi Dordże.
Symbolika Korony.
Legenda mówi, że w poprzednich eonach, w poprzednim życiu zrealizowany jogin Karmapa osiągnął dziewiąty stopień (skt. bhumi) bodhisattwy. Wtedy 100 tysięcy dakiń zamanifestowało swoje włosy jako koronę i podarowało ją Karmapie jako symbol jego urzeczywistnienia.
Pochodzenie fizycznej Korony.
Tradycyjnie Karmapowie byli nauczycielami kolejnych chińskich cesarzy. Na początku XV wieku V Karmapa Deszin Sziegpa odwiedził ówczesną stolicę cesarstwa chińskiego Nankin i spotkał cesarza Yung Lo. Poprzez oddanie i duchowe urzeczywistnienie cesarz mógł zobaczyć Karmapę w formie Sambhogakayi w postaci Vajradhara (tyb. Dorje Chang) noszącego czarną koronę na głowie. Karmapa wyjaśnił cesarzowi, że to co mógł zobaczyć to była "Korona Wadżry" pole energii mocy mądrości, które zawsze znajduje się na głowie Karmapy.
Cesarz pod wpływem tej wizji postanowił podarować Karmapie fizyczną replikę Korony, aby również inni mogli ją zobaczyć i otrzymać to błogosławieństwo. W tym celu wysłał swoich posłańców do tysięcy kobiet które były czczone jako wcielone dakinie. Każdą z nich poproszono o ofiarowanie kilku swoich czarnych włosów, z których następnie spleciono czarną koronę wysadzaną drogocennymi klejnotami i uwieńczono wielkim rubinem.
Używając jej V Karmapa rozpoczął tradycję Ceremonii Czarnej Korony, którą aż do czasów XVI Karmapy wykonywali kolejni Karmapowie.
Ceremonia Czarnej Korony.
Przygotowując się do ceremonii Karmapa medytuje by stać się nieoddzielnym od bodhisattwy współczucia Czenrezig, wykonuje podarowanie mandali i siedmioczęściową modlitwę. Ma to na celu zapewnienie dobrych wrażeń dla późniejszej ceremonii. Wtedy Karmapa umieszcza koronę na swojej głowie i recytuje mantrę "Om mani peme hung" przekazującą błogosławieństwo do każdego uczestnika ceremonii, tak że dzięki temu mogą oni je otrzymać.
Czarna Korona w XX wieku.
We wczesnych latach 60. Karmapa przeniósł Czarną Koronę i inne wartościowe relikwie linii Karma Kagyu do klasztoru Rumtek w Sikkimie. Były tam przechowywane bezpiecznie po śmierci XVI Karmapy aż do 1993.
Późniejszy rozłam w tej linii spowodowany kontrowersjami wokół ustalenia XVII inkarnacji Karmapy spowodował konflikt również w obrębie klasztoru. W 1993 roku klasztor Rumtek, został przejęty przez zwolenników Situ Rinpocze i popieranego przez niego kandydata na XVII Karmapę, a dotychczasowi rezydenci – mnisi XVI Karmapy – zostali z niego usunięci siłą. Podobno od tamtego czasu z klasztoru zniknęło wiele wartościowych przedmiotów. Lokalizacja i stan Czarnej Korony są obecnie nieznane.

</doc>
<doc id="564187" url="https://pl.wikipedia.org/wiki?curid=564187" title="Technologie dla niepełnosprawnych">
Technologie dla niepełnosprawnych



</doc>
<doc id="564188" url="https://pl.wikipedia.org/wiki?curid=564188" title="Peter Wagner (socjolog)">
Peter Wagner (socjolog)

Peter Wagner – niemiecki teoretyk społeczny. Jego badania skupiają się na teorii społecznej oraz politycznej filozofii współczesnej Europy. Prowadzi badania z dziedziny historii nauk społecznych.

</doc>
<doc id="564195" url="https://pl.wikipedia.org/wiki?curid=564195" title="Franciszek I Sforza">
Franciszek I Sforza

Franciszek I Sforza, Francesco I Sforza (ur. 23 lipca 1401, zm. 8 marca 1466) – książę Mediolanu w latach 1450-1466, pierwszy władca z dynastii Sforzów, gonfaloniere papieski.
Był jednym z siedmiu nieślubnych dzieci Muzia Attendolo Sforzy, założyciela rodziny Sforzów i Lucii Torsano. Podobnie jak ojciec w początkach kariery był kondotierem. Drogą mariaży doszedł do znaczenia i bogactwa.
Władza.
W roku 1427 Francesco Sforza zaofiarował usługi kondotierskie ostatniemu przedstawicielowi panującej w Mediolanie rodziny Viscontich, Filippowi Marii Viscontiemu. Księstwo Mediolanu znajdowało się wówczas w sytuacji zagrożenia ze strony Republiki Weneckiej, Państwa Kościelnego i Florencji. Sprawę komplikował brak męskiego potomka, który mógłby objąć panowanie w obrębie dotychczasowego rodu. Francesco wykorzystał fakt ciągłych klęsk Viscontiego i w obliczu bezpośredniego zagrożenia Mediolanu oznajmił gotowość obrony miasta, pod warunkiem oddania mu za żonę córki księcia Mediolanu – Bianki Marii.
Ślub "per procura" odbył się w roku 1431, z zastrzeżeniem, że małżeństwo zostanie skonsumowane, dopiero gdy małżonka przyjmie atencję męża. Gdy stosunki Viscontiego z sąsiadami zaczęły układać się pomyślniej, Sforza został usunięty z miasta w 1433 roku. Wstąpił wtedy na służbę Wenecjan i zaatakował Księstwo Mediolanu. Przestraszony Visconti zgodził się w roku 1441 na konsumpcję małżeństwa.
Potomstwo.
Franciszek i Bianka Maria mieli ośmioro dzieci:
Filippo Visconti zmarł w roku 1447. W tym czasie Francesco Sforza przebywał w Marche. 14 sierpnia 1447 roku w Mediolanie proklamowano Republikę Ambrozjańską, jednak po początkowym poparciu, mediolańczycy szybko rozczarowali się do tej formy ustroju. Spowodowały to: brak podstawowych środków utrzymania, nieudolne rządy, korupcja, ciągłe zamieszki. 23 lutego 1450 roku szlachta oficjalnie przekazała władzę nad Mediolanem Sforzy, który od dłuższego czasu przebywał z wojskiem w pobliżu. 27 lutego Francesco wkroczył na czele swoich oddziałów do miasta.
Księstwo.
W czasie szesnastoletniego panowania Sforza prowadził pokojową politykę. Jego rządy charakteryzował długotrwały pokój i ciągły wzrost dobrobytu. Jego czasowe zatargi, głównie z papieżem, nie prowadziły do konfliktów zbrojnych.
Kultura.
W zbiorach Biblioteki Narodowej w Warszawie znajduje się egzemplarz "Sforziady", drukowanej książki z końca XV poświęconej Franciszkowi, a zamówionej przez jego syna, Ludwika. W dziele zamieszczona jest kolorowa miniatura autorstwa Giovanniego Pietro Birago, przedstawiająca Franciszka.

</doc>
<doc id="564203" url="https://pl.wikipedia.org/wiki?curid=564203" title="Paruszowiec - Piaski">
Paruszowiec - Piaski



</doc>
<doc id="564205" url="https://pl.wikipedia.org/wiki?curid=564205" title="Stacje polarne w Antarktyce">
Stacje polarne w Antarktyce

Stacje polarne w Antarktyce – placówki badawcze założone przez różne państwa w Antarktyce. Stacje te składają się głównie z kontenerów badawczych i mieszkalnych oraz własnego źródła energii (generatora prądu). Do stacji polarnych zalicza się wszystkie stacje działające w ramach Komitetu Naukowego Badań Antarktycznych (SCAR, ). Stacje rozmieszczone są na samym kontynencie oraz na wyspach Antarktyki.
Obecnie istnieje 40 całorocznych i 41 stacji czynnych tylko latem, a ponadto placówki dające bardziej ograniczone możliwości bytowe i mniej wygód, klasyfikowane jako obozy i schronienia. Lista Rady Menadżerów Narodowych Programów Antarktycznych (COMNAP, ) wymienia wśród „głównych placówek” 14 obozów i 2 schronienia.
W sezonie zimowym półkuli południowej czerwiec – sierpień 2004 roku w stacjach polarnych przebywało 1028 osób personelu, a w sezonie letnim od grudnia 2004 do lutego 2005 – 3822 osób.
Państwa posiadające stacje polarne w Antarktyce.
Stacje, i/lub okresowo czynne obozy, posiadają następujące państwa (2016):
¹ jedna wspólna francusko-włoska
Wybrane stacje czynne tylko w sezonie letnim.
Obozy i schronienia.
Ponadto na kontynencie i wyspach znajdują się mniejsze chatki (schronienia, z ang. „refugia”) używane w pracach terenowych, przynależne do większych stacji, takie jak Taturowa Chata na wyspie Króla Jerzego, będąca w dyspozycji personelu stacji im. Arctowskiego.

</doc>
<doc id="564206" url="https://pl.wikipedia.org/wiki?curid=564206" title="Biegnij Lola, biegnij">
Biegnij Lola, biegnij

Biegnij Lola, biegnij (niem. "Lola rennt") – niemiecki eksperymentalny film sensacyjny z 1998 roku scenariusza i reżyserii Toma Tykwera, w którym główne role zagrali Franka Potente i Moritz Bleibtreu.
Opowiada historię młodej dziewczyny, której zadaniem jest zdobyć i dostarczyć w ciągu 20 minut 100 tys. marek niemieckich, aby ocalić życie jej chłopaka. Film ten przedział czasu pokazuje trzykrotnie, za każdym razem z drobnymi zmianami, co prowadzi do zupełnie innego finału (efekt motyla w formie podobnej do ).
Opis fabuły.
Wprowadzenie.
Berlin, godzina 11:40. Lola (Franka Potente) odbiera telefon od swego chłopaka, Manniego (Moritz Bleibtreu), który dzwoni z budki. Jako kurier lokalnego przywódcy gangu Ronniego zostawił w metrze 100 000 marek niemieckich pochodzących z podejrzanej transakcji. Torba z pieniędzmi została zabrana przez bezdomnego, a Lola, która miała pomagać Manniemu, nie dojechała na miejsce, ponieważ ukradziono jej motorower. Manni ma dostarczyć pieniądze szefowi w południe, w przeciwnym razie grozi mu śmierć. Aby zdobyć pieniądze, Manni chce obrabować sklep obok budki. Lola powstrzymuje go i obiecuje, że w ciągu 20 minut zdobędzie te pieniądze. Odkłada słuchawkę i wpada na pomysł, aby pożyczyć pieniądze od ojca.
Bieg pierwszy.
Lola wybiega ze swojego mieszkania i biegnie przez ulice Berlina do banku, w którym pracuje jej ojciec, aby szybko zdobyć gotówkę. Po drodze mija m.in.: młodego sąsiada, który szczuje ją psem, kobietę z wózkiem, zakonnice, rowerzystę, który chce jej sprzedać rower, kierowcę wyjeżdżającego z bramy (powodującego stłuczkę z przejeżdżającym autem) i włóczęgę, który wziął porzucone pieniądze Manniego.
Ojciec Loli odmawia jej pomocy oraz oświadcza, że nie jest ona jego córką, jest zakochany w innej kobiecie, z którą będzie miał dziecko, i że odchodzi z domu. Załamana Lola kontynuuje bieg do Manniego, mija po drodze karetkę (która zatrzymuje się przed robotnikami, przenoszącymi szybę przez ulicę). Przybywa na skrzyżowanie, skąd dzwonił Manni, kilka sekund za późno – Manni rozpoczął już napad. Zdesperowana Lola pomaga mu w napadzie, lecz w trakcie ucieczki otacza ich policja. Jeden z policjantów oddaje przypadkowy strzał, trafiając Lolę w klatkę piersiową.
Pojawia się wizja majaków umierającej Loli. W retrospekcji Lola, leżąc w łóżku z Mannim, wypytuje go o rodzaj uczucia, jakim ją darzy.
Bieg drugi.
Lola przerywa agonię, krzycząc "Stop!". W tym momencie film rozpoczyna się ponownie w momencie, gdy Lola wybiega z mieszkania. Mija te same osoby, które napotykała w pierwszym biegu, lecz następstwo zdarzeń jest nieco inne.
Młody sąsiad tym razem podkłada jej nogę, więc Lola spada ze schodów, a w następstwie utyka i biegnie wolniej. Dobiega do banku ojca nieco później, słyszy więc ostrą rozmowę ojca z kochanką. Lola wpada w furię, wyszarpuje strażnikowi pistolet i napada na kasę banku. Udaje jej się uciec (wezwana policja bierze ją za ofiarę napadu), po drodze chce wsiąść do karetki, która tym razem nie wyhamowuje przed przenoszoną szybą, rozbija ją i zatrzymuje się.
Lola dobiega na umówione miejsce na czas z pieniędzmi, zatrzymując Manniego w ostatniej chwili. Ten wychodzi na środek skrzyżowania i zostaje potrącony przez tę samą karetkę.
Tym razem następują retrospektywne majaki umierającego Manniego, kwestionuje on trwałość uczucia Loli po jego ewentualnej śmierci. Lola stwierdza "Jeszcze nie umarłeś".
Bieg trzeci.
Po raz trzeci akcja wraca do tej samej chwili – wybiegnięcia z mieszkania. Tym razem Lola krzykiem straszy psa złośliwego sąsiada, wybiegając szybciej. Przeskakuje przez maskę samochodu, który się zatrzymuje i nie powoduje stłuczki. Kierowcą tego auta jest szofer jej ojca, który zdąża dojechać do banku, skąd zabiera jej ojca, zanim Lola tam dobiega. Nie wiedząc, co dalej robić, Lola kontynuuje bieg do Manniego. Biegnąc inną drogą, zauważa kasyno, w którym kupuje 100-markowy żeton i obstawia w ruletce 2 razy z rzędu liczbę 20, wygrywając 122 500 marek, z którymi biegnie do Manniego. Po drodze wskakuje do karetki (która zatrzymała się obok niej przed przenoszoną szybą) i podjeżdża nią na umówione skrzyżowanie. W karetce w tajemniczy sposób pomaga uzdrowić człowieka (ochroniarza z banku) z zatrzymaną akcją serca.
W Biegu Trzecim Manni, oddając niewidomej kobiecie kartę telefoniczną, zostaje przez nią na chwilę przytrzymany za rękę. W tej chwili w polu jego widzenia pojawia się włóczęga na rowerze z torbą banknotów zabraną z metra. Manni dogania włóczęgę i odbiera mu pieniądze.
Gdy Lola przybiega na miejsce, Manniego na skrzyżowaniu nie ma. Po chwili wysiada on z auta swego bossa, oddając mu pieniądze i szczęśliwy podchodzi do Loli. Razem odchodzą w nieznanym kierunku, a Manni pyta Lolę, co niesie w torbie.
Porównanie trzech biegów.
Podczas akcji Lola za każdym razem mija kilkanaście osób, m.in. kobietę z wózkiem, rowerzystę, pracownicę banku ojca. Ich dalsze losy przedstawione w formie migawkowych sekwencji są diametralnie inne w każdym wątku. Na przykład kobieta z wózkiem w pierwszym biegu traci swoje dziecko (zostaje jej zabrane przez pomoc społeczną) i porywa inne, w drugim biegu kupuje los na loterii i wygrywa główną nagrodę, a w trzecim biegu zostaje Świadkiem Jehowy.
Trzy biegi tylko na pozór są wersjami alternatywnymi, ponieważ pewne wydarzenia świadczą o tym, że Lola wyciąga wnioski z poprzednich biegów. Na przykład w pierwszym biegu nie wie, jak odbezpieczyć pistolet, a w drugim robi to bez żadnych wskazówek.
Lokalizacje.
Film nakręcono w całości w Berlinie i jego przedmieściach, lecz lokalizacje nie układają się w logiczny ciąg (nie można przebiec tej trasy w kolejności pokazanej w filmie). Niepełna lista lokalizacji naniesiona na mapę Berlina:
Nagrody.
Film był nominowany łącznie do 41 nagród, zdobył 26 z nich, w tym osiem najważniejszych z ojczystych nagród Lola (Deutscher Filmpreis). Zdobył także Nagrodę Publiczności na Sundance Film Festival w 1999 roku czy nagrodę dla Najlepszego Filmu na . Znalazł się na 86. miejscu zestawienia nieanglojęzycznych filmów wszech czasów brytyjskiego miesięcznika filmowego Empire.

</doc>
<doc id="564209" url="https://pl.wikipedia.org/wiki?curid=564209" title="Erica Jong">
Erica Jong

Erica Mann Jong (ur. 26 marca 1942 w Nowym Jorku) – amerykańska poetka, powieściopisarka, eseistka, przedstawicielka nurtu feministycznego w literaturze.
Życiorys.
Jej najbardziej znaną powieścią jest sprzedany w 12,5 mln egzemplarzy "Strach przed lataniem" (1973). W powieściach porusza tematy seksualnego tabu w zachowaniach pomiędzy kobietą a mężczyzną, nie stroni od śmiałych opisów erotycznych, jej twórczość cechuje ironiczne, ostre poczucie humoru. Dla swojego pokolenia ukuła termin "pokolenie odbijanej piłeczki", czego manifestem był wspomniany "Strach przed lataniem". 
Jako poetka dała się poznać z sześciu tomików poezji, nagradzanych m.in. prestiżową nagrodą Bess Hokin Prize of Poetry, której laureatką była również Sylvia Plath. Jong jest również autorką książki dla dzieci pt. "Megan's Two Houses", która w zamierzeniu miała pomóc dzieciom przetrwać i zrozumieć rozwód rodziców. 
Jej książki przetłumaczono na 27 języków, w tym również na polski.
Ze strony ojca jest pochodzenia polsko-żydowskiego.

</doc>
<doc id="564211" url="https://pl.wikipedia.org/wiki?curid=564211" title="Vrsac">
Vrsac



</doc>
<doc id="564215" url="https://pl.wikipedia.org/wiki?curid=564215" title="Vršac">
Vršac

Vršac (cyr. Вршац, rum. "Vârșeț", węg. "Versec", rus. Вершец, "Werszec", niem. "Werschetz") – miasto w Serbii, w Wojwodinie, w okręgu południowobanackim, siedziba miasta Vršac. Położone jest w Banacie, w pobliżu granicy z Rumunią. W 2011 roku liczyło 36 040 mieszkańców.
Od 1964 roku w mieście odbywa się międzynarodowy turniej szachowy poświęcony pamięci Borislava Kosticia, serbskiego arcymistrza.
W mieście, w Centrum Milenijum odbyły się zawody koszykarskie w ramach Letniej Uniwersjady 2009.
W mieście rozwinął się przemysł winiarski, farmaceutyczny, lekki oraz meblarski.
Historia.
Najstarsze ślady o osadnictwie pochodzą z paleolitu, jednak pierwsza wzmianka o nazwie miasta pojawiła się w 1427 roku; nazwa wywodzi się od słowa "vrh" („wzgórze”). W średniowieczu Serbowie wybudowali tu twierdzę. Od połowy XV wieku teren przechodzi w ręce Turków. W 1594 roku serbscy i rumuńscy mieszkańcy wzniecili tu powstanie. Po Turkach władzę przejęli Austriacy, a potem Serbowie.

</doc>
<doc id="564216" url="https://pl.wikipedia.org/wiki?curid=564216" title="Moritz Bleibtreu">
Moritz Bleibtreu

Moritz Johann Bleibtreu, bardziej znany jako Moritz Bleibtreu (ur. 13 sierpnia 1971 w Monachium) – niemiecki aktor filmowy, teatralny i telewizyjny.
Życiorys.
Wczesne lata.
Urodził się w Monachium jako syn austriackiej pary aktorskiej Hansa Brennera (1938–1998) i Moniki Bleibtreu (1944–2009). Jego praprababka ze strony matki, Hedwiga Bleibtreu, była słynną wiedeńską aktorką. Kiedy Moritz miał dwa lata, jego ojciec opuścił rodzinę, a matka przeniosła się do Hamburga.
Mając sześć lat zadebiutował na scenie i pojawił się po raz pierwszy na małym ekranie w serialu ZDF "Nowości z Uhlenbusch" ("Neues aus Uhlenbusch", 1977). Trzy lata później wystąpił w kinowym filmie familijnym "Mam marzenie" ("Ich hatte einen Traum", 1980). Na planie biograficznego miniserialu o Schubercie "Nokturn" ("Mit meinen heißen Tränen", 1986) spotkał się z Danielem Olbrychskim, Wojciechem Pszoniakiem i Mają Komorowską. Biegle mówi po angielsku, francusku i włosku.
W 1988 roku, w wieku siedemnastu lat przeniósł się do Paryża, gdzie dorabiał jako niania oraz studiował aktorstwo. Uczęszczał także na prywatne lekcje aktorstwa w Rzymie oraz poznawał tajniki aktorstwa w nowojorskim Herbert Berghof Studio.
Kariera.
Występował m.in. w sztukach szekspirowskich "Romeo i Julia" na scenie Hamburg Schauspielhausa oraz "Ryszard III" w Teatrze Thalia.
Po występie w dramacie "Po prostu miłość" ("Einfach nur Liebe", 1994) u boku Benno Fürmanna i komedii "Kabel i miłość" ("Kabel und Liebe", 1995), został dostrzeżony w komedii romantycznej "Rozmowa miasta" ("Stadtgespräch", 1995) jako gej Karl oraz komediodramacie sensacyjno-kryminalnym "Pukając do nieba bram" ("Knocking On Heavens Door", 1997) u boku Tila Schweigera w roli Araba Abdula, za którą został uhonorowany nagrodą im. Ernsta Lubitscha i Niemiecką Nagrodę Filmową. Powszechne uznanie zdobył jako Manni, chłopak tytułowej bohaterki (Franka Potente) w melodramacie kryminalnym "Biegnij Lola, biegnij" ("Lola rennt", 1998).
Kreacja Tareka Fahda/więźnia nr 77 w thrillerze "Eksperyment" ("Das Experiment", 2001) przyniosła mu Niemiecką Nagrodę Filmową i nagrodę Złotej Spacji na festiwalu filmowym w Seattle. W dramacie Stevena Spielberga "Monachium" ("Munich", 2005) wcielił się w postać Andreasa. Za rolę Bruno, maniaka seksualnego w melodramacie "Cząstki elementarne" ("Elementarteilchen", 2005) otrzymał nagrodę Srebrnego Niedźwiedzia na festiwalu filmowym w Berlinie.
Życie prywatne.
Spotykał się z Anniką i aktorką Alexandrą Marią Larą. Obecnie jest związany z Clarice de Castro.

</doc>
<doc id="564218" url="https://pl.wikipedia.org/wiki?curid=564218" title="Marc Et Claude">
Marc Et Claude

Marc Et Claude – projekt muzyczny, w którego skład wchodzi Marc Romboy oraz Klaus Derischs.
Obydwoje pochodzą Mönchengladbach w Niemczech i są właścicielami wytwórni płytowych Alphabet City wraz ze wszystkimi jej oddziałami: Go For It, Le Petit Prince i School. W prowadzonych przez nich labelach swoje płyty wydawali takie osobistości na rynku muzyki trance, dance jak Ferry Corsten, Patrick Lindsey, Emmanuel Top, Future Breeze czy Torsten Stenzel. W 1993 r. postanowili wyjść z cienia własnej wytwórni i spróbować swoich sił w charakterze producentów muzycznych. Wtedy też wydali swój pierwszy utwór „Toulouse”, który znalazł się na kompilacji „Le Petit Prine”. Z powodu natłoku zajęć artyści zrobili sobie trzyletnią przerwę. W tym okresie poznali wiele osobistości, takich jak właściciela wytwórni Important Records Jürgen Driessen, który na swoim koncie ma opiekę nad takimi projektami jak: Harthouse, No Respect czy Plastic City. Marc, Klaus i Jürgen rozpoczęli wspólną pracę i nie trzeba było długo czekać na ukazanie się kawałka „La” w 1997 r. Ten utwór stał się czołowym hitem niemieckiej listy przebojów dance (DDC) i wtedy uwagę na nich zwrócił Kevin Robinson, który dodał go do swojej kompilacji „Additional” wydanej w Wielkiej Brytanii. W niedalekiej przyszłości Ferry Rosten, DJ Taucher i Jaspa Jones (Blank&amp;Jones) zajęli się remixowaniem tego utworu co sprawiło, iż stał się jednym z największych hitów UK Club Hits 1999. Singel osiągnął 25. lokatę pod względem liczby sprzedanych egzemplarzy w Wielkiej Brytanii co sprawiło, iż panowie na nowo zaczęli wierzyć w swoje możliwości i mieli wiele sił do dalszej pracy w wytwórni. Wypromowali takie osobistości jak Freunde Ralph Fridge (Angel), John Johnson (Impact), Kay Cee (Escape) czy Robert Smit (Starparty). W 1999 r. otworzyli przedstawicielstwo swojej wytwórni w Wielkiej Brytanii prowadzone przez Johna Johnsona, który wraz z Hardym Hellerem Darkiem Moonem i Ferrym Corstenem zremixował kolejny hit Marc Et Claude „I Need Your Lovin’ (Like The Sunshine)”. Singel ten był największym sukcesem Marc Et Claude, ponieważ uplasował się na 12 miejscu w Wielkiej Brytanii pod względem sprzedaży.

</doc>
<doc id="564224" url="https://pl.wikipedia.org/wiki?curid=564224" title="Klucze elektrolityczne">
Klucze elektrolityczne



</doc>
<doc id="564225" url="https://pl.wikipedia.org/wiki?curid=564225" title="Donas">
Donas

Donas – wzgórze o wysokości 206,5 m n.p.m. na Pojezierzu Kaszubskim, będące najwyżej położonym punktem Gdyni, w dzielnicy Dąbrowa. Jest to najwyższe wzniesienie moreny czołowej w mikroregionie Moreny Chwaszczyńskiej. Wzgórze ma dwa wierzchołki: wyższy zachodni o wysokości 206,5 m, całkowicie zalesiony oraz niższy wschodni (z wieżą telekomunikacyjną) o wysokości 205,6 m.
W czasie II wojny światowej Donas jako najwyższy punkt w okolicy była punktem obserwacyjnym. Najważniejsze wydarzenia miały miejsce 15–18 marca 1945 roku, kiedy wojska radzieckie zwycięsko zaatakowały broniących okoliczne wzgórza Niemców.
Na szczycie wzniesienia Donas znajduje się wieża telekomunikacyjna „Idea Góra Donas”, na której znajduje się platforma widokowa, powstała w ramach współpracy PTK Centertel z Urzędem Miasta Gdyni. Wysokość wieży wynosi 70 m, natomiast taras widokowy znajduje się na wysokości 26,5 m.
Po północno-zachodniej stronie Donasu (niedaleko wieży) znajduje się jedyny istniejący protestancki cmentarz w Gdyni, którego powstanie datuje się na połowę XIX w. Cmentarz służył mieszkańcom Dohnasbergu (niemiecka nazwa dla późniejszej Kolonii Chwaszczyńskiej). Ostatni potwierdzony pochówek na nekropolii miał miejsce w 1942 r., grób wtedy pochowanego Augustyna Leibrandta zachował się. Na granicach cmentarza znajdują się, m.in. około 150-letnie lipy.
Nieopodal wzgórza znajduje się najwyższy w województwie pomorskim maszt antenowy w Chwaszczynie. Jest to najwyższa konstrukcja w województwie.
Wzniesienie jest również najwyższym punktem Trójmiasta.

</doc>
<doc id="564226" url="https://pl.wikipedia.org/wiki?curid=564226" title="François de Villeroy">
François de Villeroy

François de Neufville, książę de Villeroy (ur. 7 kwietnia 1644 w Lyonie, zm. 18 lipca 1730 w Paryżu) – marszałek Francji.
Życiorys.
Pochodził z francuskiej rodziny szlacheckiej, która zyskała na znaczeniu za panowania Karola IX. Jego ojciec Nicolas markiz de Villeroy, również marszałek Francji, był wychowawcą króla Ludwika XIV, który później przyznał mu tytuł książęcy.
Wychowywał się w bliskim otoczeniu przyszłego króla i należał do grona jego przyjaciół. Jako królewski faworyt, zręczny dworzanin i człowiek o dużym uroku osobistym, de Villeroy przewidywał dla siebie nadzwyczajną karierę w armii, której był admiratorem. Praktyka wojskowa zweryfikowała jednak negatywnie jego kompetencje. W 1693 został mianowany marszałkiem Francji bez sprawdzenia jego rzeczywistych zdolności dowódczych, a w 1695, po śmierci marszałka Luxembourga, powierzono mu dowództwo nad armią francuską we Flandrii podczas tzw. wojny palatynackiej. Dokonał wtedy nieuzasadnionego bombardowania Brukseli (1695), zaś Wilhelm III Orański zwrócił uwagę, że znacznie łatwiej przyjdzie go pokonać niż „małego garbusa” (marszałka Luxembourga).
Wysłany w 1701 do Włoch dla zastąpienia marszałka de Catinata podczas hiszpańskiej wojny sukcesyjnej, wkrótce został pobity przez mniejsze siły księcia Eugeniusza Sabaudzkiego pod Chiari. W lutym 1702 dostał się do niewoli, pozwalając się zaskoczyć Austriakom w zajmowanej Cremonie, co naraziło go na dalszy upadek autorytetu i powszechne drwiny.
W następnych latach doznawał niepowodzeń w Niderlandach w walkach z wojskami dowodzonymi przez księcia Marlborough, który ostatecznie w 1706 zadał mu klęskę pod Ramillies. Ludwik XIV pozbawił go wtedy dowództwa i odtąd marszałek powrócił do życia na dworze. Mimo podejrzeń o udział w spiskach, zachował życzliwość monarchy.
W czasach Regencji (1715-1723) de Villeroi był wychowawcą małoletniego króla Ludwika XV, piastując także wysokie urzędy w latach 1717–1722, do chwili upadku wskutek spiskowania przeciw regentowi Filipowi Orleańskiemu, kiedy został odesłany na stanowisko gubernatora Lyonu. Po osobistym przejęciu rządów Ludwik XV odwołał go z wygnania i ponownie powierzył mu wysoki urząd dworski.

</doc>
<doc id="564227" url="https://pl.wikipedia.org/wiki?curid=564227" title="Milan Williams">
Milan Williams

Milan Williams (ur. 28 marca 1948, zm. 9 lipca 2006), amerykański muzyk grający na instrumentach klawiszowych, członek formacji The Commodores.
Do The Commodores, Milan Williams, dołączył w 1969 roku, po rozpadnięciu się zespołu The Jays, z którym dotąd był związany. Trzy lata później formacja The Commodores, której wokalistą był Lionel Richie, podpisała kontrakt z wytwórnią Motown i stała się jednym z najpopularniejszych zespołów amerykańskich. Williams był autorem pierwszego wielkiego przeboju The Commodores – „Machine Gun”, a także skomponował takie funkowe przeboje jak: „Brick House”, „I’m Ready”, „Let’s Get Started”, „The Bump”, „Too Hot Ta Trot” czy „X-Rated Movie”.
Z The Commodores rozstał się w 1989 roku.
Zmarł 9 lipca 2006 roku w Anderson Hospital, w Houston w następstwie choroby nowotworowej.

</doc>
<doc id="564228" url="https://pl.wikipedia.org/wiki?curid=564228" title="Jezioro Niasa">
Jezioro Niasa



</doc>
<doc id="564230" url="https://pl.wikipedia.org/wiki?curid=564230" title="Dragon (zespół muzyczny)">
Dragon (zespół muzyczny)

Dragon – polska grupa muzyczna wykonująca thrash metal z wpływami death metalu. Powstała w 1984 roku w Katowicach. W 2000 roku zespół został rozwiązany. W 2016 grupa została reaktywowana.
Historia.
Grupa powstała w październiku 1984 roku w Katowicach z inicjatywy Jarosława Gronowskiego (gitara elektryczna, śpiew), Krzysztofa Nowaka (gitara basowa) i Marka Wojcieskiego (perkusja, śpiew).
Pierwszy znaczący koncert zespołu odbył się podczas pierwszej edycji festiwalu Metalmania w kwietniu 1986 roku, gdzie wystąpił w pięcioosobowym składzie z Markiem Ganią (śpiew) oraz Leszkiem Jakubowskim (gitara elektryczna). Koncert okazał wizerunkowym sukcesem, który doprowadził do podpisania kontraktu płytowego z wydawnictwem Metal Mind Records.
Po pierwszej edycji festiwalu Metalmania, na którym zespół występował, grupę opuścił wokalista Marek Gania, którego zastąpił Marek Wojcieski; ponadto nowym perkusistą grupy został Krystian Bytom. W nowym składzie grupa wystąpiła na festiwalu Jarocin, po czym zrealizowała siedem utworów wydanych później na kompilacji pt. "Metal Invasion".
Rok później tuż po drugiej edycji festiwalu Metalmania, w 1987 roku z grupy odszedł gitarzysta Leszek Jakubowski, by powrócić po miesiącu ze względu na powołanie Jarosława Gronowskiego do służby wojskowej. Jako kwartet grupa wystąpiła na Festiwalu w Jarocinie w tym samym roku, występując tam jeszcze przez najbliższych pięć lat. Natomiast rok później (1988 rok) nakładem Metal Mind Records ukazała się kompilacja pt. "Metalmania '87" zawierająca nagrania grupy wykonane podczas koncertu na Metalmanii '87, ponadto na kompilacji znalazły się nagrania grupy Wolf Spider.
Grupa wystąpiła również na serii koncertów zatytułowanych Metal Battle (u boku m.in. Nasty Savage, Exumer i Atomkraft) oraz w festiwalu S'thrash'ydła. Pierwszy album pt. "Horda Goga" wydany został dopiero w 1989 roku. Ukazał się on w dwóch wersjach polskiej oraz angielskojęzycznej na której zaśpiewał Grzegorz Kupczyk w zastępstwie Wojcieskiego, który odszedł z grupy.
Niebawem grupę opuścił również Krzysztof Nowak oraz ponownie Leszek Jakubowski. Do grupy po odbyciu służby wojskowej powrócił natomiast Jarosław Gronowski i wspólnie z Krystianem Bytomem kontynuowali działalność we współpracy z nowym wokalistą Adrianem Frelichem oraz basistą Grzegorzem Mroczkiem.
W nowym składzie grupa zarejestrowała drugi studyjny album pt. "Fallen Angel", również wydany w dwóch wersjach językowych. W grudniu 1990 roku grupa odbyła wschodnioeuropejską trasę koncertową wraz z grupami Death oraz Kreator.
Pod koniec następnego roku (1991 rok) ukazał się album pt. "Scream Of Death", prezentując muzykę znacznie bardziej agresywną niż dotychczas, ze znacznymi wpływami death metalu. Na przestrzeni dwóch kolejnych lat grupa wystąpiła ponadto na I Death Metal Festival w Jastrzębiu oraz koncertowała z takimi grupami jak Morbid Angel, Morgoth, Grave czy Sadus. 
Około 1994 roku z grupy odeszli Mroczek oraz Bytom zastąpieni przez Tomasza Dańczaka (perkusja) i Tomasza Worynę (gitara basowa). W tym składzie w 1999 roku powstała eksperymentalna płyta pt. "Twarze".
Grupę rozwiązano około 2000 roku, wcześniej jednak wystąpiła jeszcze na I Zlocie Fanów Metalliki w Katowicach we wrześniu 2000 roku.
Po wieloletniej przerwie w działalności pod koniec 2016 roku grupa została reaktywowana w składzie: Jarosław Gronowski (gitara), Adrian Frelich (śpiew), Krystian Bytom (perkusja), Krzysztof Oset (gitara basowa).
10 stycznia 2019 roku podano informację o rozstaniu grupy z wieloletnim perkusistą Krystianem Bytomem.
17 lutego 2019 roku na swoim oficjalnym profilu w serwisie Facebook zespół poinformował, że nowym perkusistą został Ireneusz Loth, który właśnie rozstał się z grupą KAT &amp; Roman Kostrzewski.

</doc>
<doc id="564237" url="https://pl.wikipedia.org/wiki?curid=564237" title="Kazimierz Popiołek">
Kazimierz Popiołek

Kazimierz Popiołek (ur. 25 lutego 1903 w Cieszynie, zm. 28 grudnia 1986 w Katowicach) – polski historyk, profesor Uniwersytetu Wrocławskiego, Jagiellońskiego i Śląskiego w Katowicach, badacz dziejów nowożytnych i najnowszych Śląska. Pierwszy rektor Uniwersytetu Śląskiego w Katowicach (1968–1972). Jego synem jest prof. Wojciech Popiołek.
Życiorys.
Był synem Franciszka Popiołka. Ukończył studia na Uniwersytecie Jagiellońskim. Do wybuchu II wojny światowej był nauczycielem w szkołach średnich województwa śląskiego. W czasie wojny przebywał w Warszawie, gdzie brał udział w tajnym nauczaniu. Był uczestnikiem powstania warszawskiego, został aresztowany w 1944 i następnie przebywał w obozach koncentracyjnych w Gross Rosen i w Litomierzycach.
Po II wojnie światowej był pracownikiem naukowym Instytutu Śląskiego oraz kierownikiem Zakładu Historii Śląska Instytutu Historii Polskiej Akademii Nauk. Był profesorem Uniwersytetu Wrocławskiego (1955–1964), kierownikiem Katedry Historii Wyższej Szkoły Pedagogicznej w Katowicach, dyrektorem Śląskiego Instytutu Naukowego, a następnie profesorem i prorektorem Uniwersytetu Jagiellońskiego. Współorganizator i pierwszy rektor Uniwersytetu Śląskiego w Katowicach (1968–1973). 1 października 1977 otrzymał tytuł doktora "honoris causa" Uniwersytetu Śląskiego w Katowicach.
Został pochowany na cmentarzu ewangelickim przy ul. Francuskiej w Katowicach (kwatera 7-3-13a).
Jego imieniem jest nazwana aula w budynku Wydziału Nauk Społecznych UŚ w Katowicach.
Według materiałów zgromadzonych w archiwum Instytutu Pamięci Narodowej był w latach 1951–1980 zarejestrowany jako tajny współpracownik (informator) Urzędu Bezpieczeństwa Publicznego oraz Służby Bezpieczeństwa o pseudonimie „Lech”.
Odznaczenia (wybrane).
Wśród nadanych mu odznaczeń znajdują się:

</doc>
<doc id="564238" url="https://pl.wikipedia.org/wiki?curid=564238" title="Lierse SK">
Lierse SK

Koninklijke Lierse Sportkring (wym. ) lub w skrócie Lierse SK – nieistniejący już belgijski klub piłkarski z miasta Lier.

</doc>
<doc id="564243" url="https://pl.wikipedia.org/wiki?curid=564243" title="Vasco Rossi">
Vasco Rossi

Vasco Rossi (ur. 7 lutego 1952 w Zocca) – włoski piosenkarz rockowy, autor tekstów piosenek, również DJ.
Życiorys.
Karierę zaczynał na studiach, współtworząc, wspólnie z grupą znajomych, jedną z pierwszych we Włoszech prywatnych rozgłośni radiowych – "Punto Radio". Pracował tam jako DJ, zaczął również nagrywać pierwsze własne piosenki. Z tamtego okresu wywodzą się pierwsze płyty artysty: "Ma cosa vuoi che sia una canzone" (1977), "Non siamo mica gli americani" (1978) i kontrowersyjna, obfitująca w wulgaryzmy "Colpa d’Alfredo" (1980). W dużej mierze właśnie kontrowersje sprawiły, iż Rossi zaczął zdobywać popularność w całych Włoszech.
W 1982 roku Vasco Rossi po raz pierwszy wziął udział w Festiwalu Piosenki włoskiej w San Remo, jednak jego piosenka, "Vado al massimo", zajęła ostatnie miejsce w konkursie. Niewiele lepiej poszło mu rok później – utwór "Vita spericolata" zajął przedostatnie miejsce, dodatkowo na artystę spadły gromy spowodowane faktem, iż w trakcie występu był on kompletnie pijany. Wbrew wszystkiemu, Vasco Rossi zdobywał ciągłą popularność, stając się wkrótce jednym z najpopularniejszych we Włoszech młodych wokalistów rockowych, przyczyniło się do tego zwycięstwo w kultowym w owym okresie "Festivalbar".
W 1984 roku Vasco Rossi został aresztowany pod zarzutem handlu i posiadania narkotyków – skazano go za to na karę 2 lat i ośmiu miesięcy pozbawienia wolności w zawieszeniu. Mimo problemów z prawem kolejne płyty artysty sprzedawały się w rekordowych nakładach ("Gli spari sopra" z 1993 roku zdobyła status platynowej płyty) a jego teledyski reżyserowali najwybitniejsi twórcy (w 1996 teledysk do piosenki "Sally and Gli angeli" nakręcił Roman Polański). W swojej karierze Vasco Rossi nagrał (stan na grudzień 2009) 26 albumów (wliczając w to płyty "live" oraz oficjalne składanki największych przebojów), jego ostatnia płyta, nagrana "live" "Buoni o cattivi live anthology 04.05" ukazała się w 2005 roku.

</doc>
<doc id="564244" url="https://pl.wikipedia.org/wiki?curid=564244" title="Koenzym Q">
Koenzym Q



</doc>
<doc id="564245" url="https://pl.wikipedia.org/wiki?curid=564245" title="Marek Przybylik">
Marek Przybylik

Marek Władysław Przybylik (ur. 30 grudnia 1946 w Konopiskach) – polski dziennikarz, nauczyciel akademicki i samorządowiec.
Życiorys.
Uczęszczał do IV Liceum Ogólnokształcącego im. Henryka Sienkiewicza w Częstochowie. Studiował na Wydziale Geografii Uniwersytetu Warszawskiego (1964–1970) i na Studium Dziennikarskim UW. 
W latach 1974–1990 pracował w „Życiu Warszawy” m.in. jako depeszowiec, kierownik działu miejskiego, autor felietonów „Dzień Targowy”. Założył i redagował tygodnik lokalny „Pasmo” oraz dzienniki „Życie Codzienne” i „Życie nasze Codzienne”. Był też redaktorem naczelnym tygodnika „Szpilki” oraz „Antena”. Przez 20 lat uczył dziennikarstwa w Instytucie Kultury Polskiej UW i wydawał miesięcznik „Uniwersytet” oraz „Studenckie abc” i in. Od 1992 prowadzi firmę wydawniczą.
W latach 1996–2002 był radnym samorządu warszawskiego. W latach 1998–2000 był radnym Gminy Warszawa-Centrum z dzielnicy Praga-Południe, a w latach 2000–2002 radnym z dzielnicy Mokotów. Należał do klubu radnych Unii Wolności.
Obecnie nadal pracuje jako dziennikarz, nie jest jednak związany na stałe z żadnym tytułem. Współpracował m.in. z I i III programem Polskiego Radia, TVP, tygodnikiem „Polityka”, „Gala”, „Newsweek”, miesięcznikiem „Sukces” oraz kilkoma innymi periodykami. Współpracuje z TVN24, od 2005 jest stałym gościem programu "Szkło kontaktowe". Od 2015 prowadzi wraz z Tomaszem Sianeckim program "Pamięć Absolutna".

</doc>
<doc id="564246" url="https://pl.wikipedia.org/wiki?curid=564246" title="Confessions on a Dance Floor">
Confessions on a Dance Floor

Confessions on a Dance Floor – dziesiąty studyjny album Madonny. Krążek został bardzo dobrze przyjęty zarówno przez publiczność jak i przez krytykę – otrzymał między innymi nagrodę Grammy 2007 w kategorii Najlepszy Album Taneczny.
Album wydany na CD zawiera utwory połączone w jedną, ciągłą całość. Wersje dostępne na płycie gramofonowej oraz jako digital download to utwory oddzielne, różniące się niekiedy początkiem i końcem oraz czasem trwania od tych, jakie umieszczone zostały na płycie kompaktowej.
Wydawnictwo w pierwszym tygodniu sprzedaży rozszedł się na całym świecie w rekordowej liczbie 1,2 mln kopii. Do dziś album na całym świecie sprzedał się w nakładzie 10 mln egzemplarzy. W Stanach Zjednoczonych wydawnictwo sprzedało się ponad dwukrotnie lepiej niż poprzedni studyjny album Madonny "American Life", czyli w ilości ponad 1,6 mln kopii. Płyta zadebiutowała na pierwszym miejscu list sprzedaży w 41 krajach. Madonna tym sposobem pobiła rekord, ponieważ do tej pory żadnemu artyście solowemu w historii nie udał się taki wyczyn.
Płyta była początkowo promowana promocyjną trasą koncertową pod tytułem Hung Up Promo Tour, później światową trasą koncertową Confessions Tour.

</doc>
<doc id="564247" url="https://pl.wikipedia.org/wiki?curid=564247" title="CA Independiente">
CA Independiente

Club Atlético Independiente (wym. ) – argentyński klub sportowy (znany głównie z sekcji piłki nożnej) z siedzibą w mieście Avellaneda, w prowincji Buenos Aires. Występuje w rozgrywkach Primera División. Swoje domowe mecze rozgrywa na obiekcie Estadio Libertadores de América (Ricardo Enrique Bochini).
Osiągnięcia.
W swojej historii zdobył 16 tytułów mistrza Argentyny, co jest trzecim wynikiem w historii zawodowych rozgrywek. Klub ma też na koncie 7 zwycięstw w rozgrywkach Copa Libertadores w tym cztery sukcesy z rzędu w latach 1972–1975.

</doc>
<doc id="564248" url="https://pl.wikipedia.org/wiki?curid=564248" title="Tamile">
Tamile



</doc>
<doc id="564250" url="https://pl.wikipedia.org/wiki?curid=564250" title="Independiente">
Independiente



</doc>
<doc id="564251" url="https://pl.wikipedia.org/wiki?curid=564251" title="Bitwa morska na płyciźnie Gabbard">
Bitwa morska na płyciźnie Gabbard

 
Bitwa morska na płyciźnie Gabbard (zwana także bitwą pod North Foreland, bitwą pod Gabbard lub bitwą pod Nieuport) – starcie zbrojne, które miało miejsce w dniach 12–13 czerwca 1653 (2–3 czerwca starego stylu) podczas wojny angielsko-holenderskiej (1652–1654).
Bitwa odbyła się w okolicach płycizny Gabbard opodal wybrzeża pod Suffolk w Anglii pomiędzy flotą angielską a flotą holenderską. W Holandii bitwa znana jest pod nazwą bitwy pod Nieuport ("Zeeslag bij Nieuwpoort").
Flota angielska miała 100 okrętów dowodzonych przez generałów morskich ("Generals at Sea") George'a Moncka i Richarda Deane'a i admirałów Johna Lawsona oraz Williama Penna. Holendrzy mieli 98 okrętów pod admirałem-porucznikiem Maartenem Trompem i wiceadmirałem Witte de Withem. Podzieleni byli na 5 eskadr. Dnia 12 czerwca 1653 Holendrzy zaatakowali, lecz zostali odparci dzięki zastosowanej przez Anglików po raz pierwszy nowej taktyki szyku liniowego, powodującej, że Holendrzy musieli płacić wysoką cenę za podjęcie próby abordażu. Holenderska flota, złożona z lekkich okrętów, straciła w walce 2 okręty, a reszta okrętów została poważnie uszkodzona.
Dnia 13 czerwca do Anglików dołączył admirał Robert Blake, jednak Tromp zdecydował się ponownie spróbować bezpośredniego ataku, pomimo że jego okręty miały już amunicję na wyczerpaniu. Jednak niespodziewana cisza na morzu unieruchomiła jego okręty, czyniąc z nich łatwe cele dla angielskich dział. Holendrzy zostali rozgromieni. Anglicy ścigali ich aż do wieczora, zdobywając wiele holenderskich okrętów. Bitwa skończyła się dla Holendrów stratą 17 okrętów, z których 6 zostało zatopionych a 11 zdobytych. Anglicy nie stracili ani jednego okrętu, zginął natomiast Deane. Taktycznie była to największa klęska Holendrów obok bitwy pod Lowestoft; strategicznie jednak przegrana bitwa okazała się dla Holandii katastrofą.
Zwycięstwo oznaczało dla Anglii pełną kontrolę nad kanałem La Manche, odzyskaną w bitwie pod Portland po tym, jak została utracona w bitwie pod Dungeness, a teraz rozszerzona została na całe Morze Północne.
Po bitwie Anglicy zablokowali wybrzeża Holandii, przejmując wiele statków handlowych, ciężko kalecząc holenderską gospodarkę. Floty obu państw starły się ze sobą ponownie 8 sierpnia 1653 pod Scheveningen.

</doc>
<doc id="564252" url="https://pl.wikipedia.org/wiki?curid=564252" title="Timo Mukka">
Timo Mukka

Timo Kustaa Mukka (ur. 17 grudnia 1944 w Bollnäs w Szwecji, zm. 27 marca 1973 w Rovaniemi) – fiński pisarz, nowelista, poeta; zadebiutował w wieku 19 lat powieścią "Ziemia jest grzeszną pieśnią", zaskakując dojrzałością poetyckiego stylu oraz ostrością zarysowanych problemów moralnych.
Urodził się w Bollnäs, dokąd jego rodzina została ewakuowana w czasie wojny lapońskiej. Wychowywał się w Orajärvi. Nauczył się czytać i pisać zanim jeszcze poszedł do szkoły. Jego talent malarski i literacki został zauważony już we wczesnej młodości. 
W 1957 roku zachorował na zapalenie opon mózgowych, co zmieniło jego osobowość. Dokuczliwe bóle głowy doprowadziły go w 1958 roku do nieudanej próby samobójczej. 
W 1964 roku rozpoczął służbę w wojsku, jednak wyrażał sprzeciw wobec noszenia broni i odmówił złożenia przysięgi. Po zwolnieniu z wojska wydał antywojenne opowiadanie "Täältä jostakin", w dużej mierze oparte na własnych doświadczeniach. Wydane następnie "Tabu" opisywało seksualne i religijne dojrzewanie młodej dziewczyny. W 1980 roku "Tabu" zostało przeniesione na ekran jako "Milka". 
W późnych latach 60. XX wieku aktywnie uczestniczył w wielu wydarzeniach artystycznych i kulturalnych w Helsinkach. W 1966 roku dołączył do Partii Komunistycznej i wystartował z jej poręczenia w wyborach, jednakże odpadł przy wyborze. 
W roku 1969 rozpoczął pracę nad książką opisującą mity i kulturę Laponii, jednak nigdy jej nie ukończył. Zmarł 27 marca 1973 roku w Rovaniemi na atak serca.
W Polsce wydano dwie jego powieści: "Tabu" oraz "Ziemia jest grzeszną pieśnią".

</doc>
<doc id="564256" url="https://pl.wikipedia.org/wiki?curid=564256" title="Park Saski">
Park Saski



</doc>
<doc id="564258" url="https://pl.wikipedia.org/wiki?curid=564258" title="Sheila Frahm">
Sheila Frahm

Sheila Frahm, z domu Sloan (ur. 22 marca 1945) – amerykańska polityk związana z Partią Republikańską. W latach 1995-1996 Frahm pełniła urząd wicegubernatora stanu Kansas, zaś przez kilka miesięcy w 1996 senatora Stanów Zjednoczonych.
Urodziła się w Colby w hrabstwie Thomas w Kansas. Ukończyła Colby High School w 1963. Studiowała na Fort Hays State University oraz University of Texas w Austin.
Wybrano ją na wicegubernatora Kansas w 1994 u boku jej partyjnego kolegi Billa Gravesa. Stanowisko to piastowała półtora roku (styczeń 1995 – czerwiec 1996).
Kandydatem republikanów na prezydenta w roku 1996 został wieloletni (od 1969) senator z Kansas, lider większości w Senacie i były kandydat na wiceprezydenta w 1976 Bob Dole, któremu sondaże dawały małe szanse na pokonanie urzędującego w Białym Domu demokraty Billa Clintona. Dole postanowił więc zrzec się mandatu senatora, licząc na to, iż ten manifestacyjny gest pchnie jego kandydaturę do przodu. Wybory jednak przegrał.
11 czerwca gubernator Graves, korzystając ze swoich prerogatyw, mianował Sheilę Frahm senatorem Stanów Zjednoczonych na wakujące po Dole'u miejsce do czasu wyłonienia następcy w wyborach przedterminowych. Sheila Frahm piastowała mandat od 11 czerwca do 5 listopada 1996.
Chociaż ubiegała się o nominację w wyborach przedterminowych, to przegrała z Samem Brownbackiem, który wygrał wybory.
Dziś pani Frahmm, która na powrót zamieszkała w Colby, pełni stanowisko dyrektorki "Kansas Association of State Colleges".

</doc>
<doc id="564260" url="https://pl.wikipedia.org/wiki?curid=564260" title="Huangdi">
Huangdi



</doc>
<doc id="564263" url="https://pl.wikipedia.org/wiki?curid=564263" title="Kot w stanie czystym">
Kot w stanie czystym

Kot w stanie czystym to krótka refleksja angielskiego pisarza Terry’ego Pratchetta z ilustracjami Graya Jolliffe’a na temat obyczajów kotów domowych.
Jak dotąd ukazały się następujące tłumaczenia tego utworu:

</doc>
<doc id="564264" url="https://pl.wikipedia.org/wiki?curid=564264" title="Pies Fo">
Pies Fo



</doc>
<doc id="564265" url="https://pl.wikipedia.org/wiki?curid=564265" title="Pałac Brühla w Warszawie">
Pałac Brühla w Warszawie

Pałac Brühla, rzadziej pałac Sandomierski – rokokowy pałac, który znajdował się w Warszawie przy ul. Wierzbowej 1 i przy placu marsz. Józefa Piłsudskiego. Został zniszczony przez nazistowskich Niemców po upadku powstania warszawskiego w grudniu 1944 roku, razem z sąsiednim pałacem Saskim. Obecnie planowana jest odbudowa obu pałaców.
Historia.
Pałac wybudowany został w latach 1639–1642 dla marszałka sejmu i wojewody sandomierskiego Jerzego Ossolińskiego. Był to wtedy budynek piętrowy, na planie czworokąta, z dwiema wieżyczkami w rogach budynku od strony ogrodu.
Na polecenie Józefa Karola Lubomirskiego w latach 1681–1696 nastąpiła przebudowa według projektu Tylmana z Gameren. Od frontu dobudowano wtedy dwa dwupiętrowe alkierze ze stożkowymi dachami i wnękami na zdobiące je rzeźby królów. Od strony ogrodu dobudowano dwa trzykondygnacyjne, siedmioosiowe pawilony.
W pałacu zainstalowano pierwsze w Warszawie dźwigi osobowe (windy), przeznaczone dla Jerzego Ossolińskiego i jego żony. Szyb jednej z nich został odnaleziony przez Jana Zachwatowicza podczas przebudowy budynku na siedzibę Ministerstwa Spraw Zagranicznych w latach 30. XX wieku.
W 1750 roku pałac został zakupiony przez Henryka Brühla, pierwszego ministra króla Augusta III Sasa. Dla niego w latach 1754–1759 przeprowadzono kolejną przebudowę. Autorami projektu byli dwaj architekci: Joachim Daniel Jauch i Johann Friedrich Knöbel. Nastąpiły wtedy duże zmiany w wyglądzie budynku, który rozbudowano w stylu rokokowym. Jego środkową część podwyższono do wysokości dwóch pięter i przykryto mansardowym dachem. Nad wejściem dobudowano balkon. W miejsce wnęk z rzeźbami w alkierzach wstawiono okna. Po obu stronach dziedzińca wybudowano dwupiętrowe oficyny. Od strony placu Saskiego pojawiła się okazała brama, natomiast od strony ogrodu budynek ozdobiono kolumnadą.
29 maja 1787 roku Rada Nieustająca przyjęła bezprecedensową w historii stosunków międzynarodowych uchwałę o zakupie z funduszy państwa pałacu Brühla jako siedziby dla ambasady Rosji za sumę 1 miliona złotych. Pieniądze te, pochodzące z nadwyżek budżetu, miały być przeznaczone na wyposażenie polskiej armii.
W latach 1787–1788 odbył się remont generalny. Pracami kierował Dominik Merlini, projektant Łazienek Królewskich. Wtedy też zbudowano nową salę balową w skrzydle północnym od ogrodu. Mieściły się tu później ambasady: Rosji i Francji. W okresie Królestwa Polskiego pałac był miejscem urzędowania wielkiego księcia Konstantego i Nikołaja Nowosilcowa.
W 1882 roku przeprowadzono kolejną przebudowę, która miała na celu przystosowanie budynku dla Centralnego Biura Telegraficznego (Głównego Urzędu Telegraficznego). Powstało wtedy dodatkowe wejście od ul. Kotzebue (obecnie Fredry). Obniżono dach nad korpusem głównym nad którym zbudowano jednopiętrową nadbudówkę oraz obniżono z czasem wysokość zwieńczeń alkierzy. Autorem projektu przebudowy pałacu był Karol Kozłowski. Przed 1932 roku wykonano rekonstrukcję elewacji alkierzy z czasów Tylmana, ale z wysokością i dachami z rokokowych projektów Jaucha i Knöbla. Przebudowano też elewację korpusu głównego usuwając niekorzystne przekształcenia otworów okiennych z XIX wieku.
Po przeniesieniu Głównego Urzędu Telegraficznego do nowo wybudowanego gmachu przy ul. Nowogrodzkiej 45 pałac przejęło Ministerstwo Spraw Zagranicznych. Od strony ul. Fredry powstało nowe, modernistyczne skrzydło budynku. Projekt tej przebudowy wykonał Bohdan Pniewski. Poziom dziedzińca przed pałacem obniżono o metr, pokrywając go kamiennymi płytami. Zaprojektowane przez Pniewskiego wnętrza, które ukończono w 1937 roku, były jedną z najciekawszych kreacji architektonicznych lat międzywojennych. Tadeusz Jaroszewski napisał, że stanowiły one „najlepszy, najbardziej klasyczny przykład nurtu architektury polskiej dwudziestolecia międzywojennego, który należałoby nazwać nurtem nieawangardowej architektury nowoczesnej”.
5 grudnia 1938 w gmachu MSZ odsłonięto pomnik Józefa Piłsudskiego, autorstwa rzeźbiarza Stanisława Ostrowskiego.
Krótko po wybuchu II wojny światowej, we wrześniu 1939 roku uszkodzeniu uległ dach pałacu Brühla, jednak wyremontowano go, nieco podnosząc, w 1940 roku według projektu Juliusza Nagórskiego. Następnie, do 1944 roku pałac służył nazistowskim Niemcom, będąc siedzibą urzędu gubernatora dystryktu warszawskiego Ludwiga Fischera. W budynku mieściła się także m.in. dyspozytornia systemu megafonów ulicznych (tzw. szczekaczek).
Z okresem wykorzystywania pałacu Brühla przez niemieckich okupantów wiążą się dwie historie związane z polskim podziemiem antyniemieckim. Pierwsza z nich dotyczy Teodory Żukowskiej ps. „Milena”, agentki Armii Krajowej, która od jesieni 1939 roku pracowała w pałacu – było to możliwe dzięki jej austriackiemu pochodzeniu. W ciągu czterech lat pracy Żukowska przekazała kierownictwu podziemia setki cennych informacji i dokumentów, wśród których znajdowały się comiesięczne raporty gubernatora Fischera, nazwiska donosicieli, listy osób mających zostać aresztowane, informacje o rzeczywistej sytuacji na froncie wschodnim, a nawet tajne przemówienie Fischera do podwładnych. Druga z historii odnosi się do członków Kedywu OW AK. W marcu 1943 roku nadali oni na Poczcie Głównej dziewięć paczek zawierających bomby zegarowe, z których jedna była zaadresowana do Ludwiga Fischera. Jej wybuch spowodował śmierć jednego i ranienie innego funkcjonariusza urzędu.
Pałac został wysadzony przez Niemców po upadku powstania warszawskiego, 19 grudnia 1944 roku. Zachowały się pozostałości elementów rzeźbiarskich tympanonu i akroterionu pałacu Brühla. Są one eksponowane przy Muzeum Ziemi PAN w Warszawie. Popiersia Bohdana Pniewskiego znajdujące się na elewacji pałacu zostało ustawione po wojnie w ogrodzie jego willi, a później na wewnętrznym dziedzińcu Wydziału Architektury Politechniki Warszawskiej.
Odbudowa.
Pierwsze plany i próby.
Po zakończeniu II wojny światowej władze PRL brały pod uwagę odbudowę zachodniej pierzei placu Saskiego (przemianowanego na "plac Zwycięstwa"), której cześć stanowił pałac Brühla i sąsiedni pałac Saski. Do końca istnienia PRL nie podjęto jednak żadnych konkretnych działań w sprawie odbudowy, a w miejscu pałacu Brühla posadzono drzewa i urządzono trawniki. W 1981 roku odsłonięto tam również pomnik Stefana Starzyńskiego, którego cokół został wykonany z fragmentu budynku. W 2008 roku monument odsłonięto ponownie w nowej lokalizacji na Saskiej Kępie.
Temat odbudowy pałaców przy placu marsz. Józefa Piłsudskiego odżył w latach 2004–2006 za sprawą ówczesnego prezydenta Warszawy Lecha Kaczyńskiego, który uczynił ją jednym ze sztandarowych projektów swojej prezydentury w stolicy. W lutym 2004 roku ogłoszono przetarg na odbudowę pałaców Saskiego i Brühla oraz kamienicy przy ul. Królewskiej. Wybrano projekt i przedsiębiorstwo Budimex Dromex SA, mające odpowiadać za prace przedprojektowe, projektowe i budowlane. Na odbudowę miasto wyasygnowało środki w wysokości 200 milionów złotych. Częścią działań związanych z realizacją inwestycji było odsłonięcie fundamentów obu pałaców i kompleksowe badania archeologiczne oraz wpisanie do rejestru zabytków fundamentów pałacu Saskiego. Ostatecznie, w 2008 roku prezydent Warszawy Hanna Gronkiewicz-Waltz zdecydowała o rozwiązaniu umowy z wykonawcą inwestycji, mimo że dotychczas poniesione koszty wynosiły 15,6 miliona złotych. Decyzja ta była argumentowana wpisem odsłoniętych piwnic do rejestru zabytków. We wrześniu 2008 roku odkryte fundamenty zasypano piaskiem i zabezpieczono geowłókniną do czasu ewentualnego wznowienia prac budowlanych. Środki przeznaczone na odbudowę pałaców prezydent miasta przeznaczyła na budowę mostu Północnego.
W 2012 roku powstało stowarzyszenie „Saski 2018”, złożone z prawników, archeologów, przewodników po Warszawie i varsavianistów, którego podstawowym celem statutowym było doprowadzenie do odbudowy zachodniej pierzei placu Piłsudskiego z pałacem Saskim, pałacem Brühla i kamienicami od strony ul. Królewskiej, przy jednoczesnym opowiadaniu się za wznowieniem przerwanej inwestycji do 11 listopada 2018 roku, na setną rocznicę odzyskania niepodległości przez Polskę. We wrześniu 2018 roku Komitet Narodowych Obchodów Setnej Rocznicy Odzyskania Niepodległości Rzeczypospolitej Polskiej poparł inicjatywę prezydenta Polski Andrzeja Dudy dotyczącą odbudowy pałaców, zgodnie z którą pałac Brühla miałby się stać siedzibą Ministerstwa Spraw Zagranicznych, zaś pałac Saski siedzibą Senatu. 
Zatwierdzenie i przygotowania.
W lipcu 2021 roku Andrzej Duda wniósł do Sejmu projekt ustawy o odbudowie pałacu Saskiego, pałacu Brühla oraz trzech kamienic przy ul. Królewskiej w Warszawie. Sejm uchwalił ustawę 23 lipca 2021 roku, a prezydent podpisał ją 15 sierpnia tego roku. Z chwilą wejścia w życie ustawy stowarzyszenie „Saski 2018” uznało swój cel statutowy za zrealizowany, w związku czym przyjęło uchwałę o swoim rozwiązaniu. 1 grudnia 2021 roku powołano do życia spółkę celową Pałac Saski, mającą zapewnić odbudowę pałacu Saskiego, pałacu Brühla i kamienic przy ul. Królewskiej, a także efektywnie zarządzać tymi nieruchomościami po odbudowie. W skład jej zarządu weszli Jan Edmund Kowalski jako prezes, Robert Cicirko jako wiceprezes oraz Robert Bernisz jako członek zarządu. Tego samego dnia powołano również Radę Nadzorczą, w której skład weszli Robert Chmielarczyk, Grzegorz Kłoczko, Michał Olszewski, Michał Pelczarski, Małgorzata Podrecka oraz Rafał Wiśniewski.
18 sierpnia 2022 roku na placu marsz. Józefa Piłsudskiego rozpoczęły się pierwsze prace związane z przygotowaniem terenu do odbudowy pałacu Brühla, a także pałacu Saskiego i kamienic przy ul. Królewskiej. 
18 października 2022 roku otwarto wystawę "Okruchy przeszłości", mającą postać rozwieszonych na ogrodzeniu terenu odbudowy budynków wielkoformatowych plansz ze zdjęciami historycznych przedmiotów, wydobytych podczas prac archeologicznych, prowadzonych na obszarze po pałacu Saskim w latach 2006–2008, oraz tekstem dotyczącym historii zabudowań zachodniej pierzei placu Piłsudskiego. W otwarciu wystawy uczestniczył minister kultury i dziedzictwa narodowego Piotr Gliński, który w swoim przemówieniu stwierdził, że pałac Saski, pałac Brühla i kamienice przy ul. Królewskiej mają zostać odbudowane „nie tylko w stylu, ale także z autentycznych, historycznych materiałów” oraz dodał, że w pałacu Brühla znajdzie się Senat, a w pałacu Saskim reprezentacyjne przestrzenie dla Urzędu Marszałkowskiego. Obecny na uroczystości prezes spółki Pałac Saski dodatkowo poinformował, że planowane jest przeprowadzenie badań archeologicznych na terenie po pałacu Brühla, gdzie takie badania jeszcze nigdy nie były prowadzone. Wystawa na ogrodzeniu terenu odbudowy na początku listopada 2022 roku wywołała kontrowersje wśród przedstawicieli ówczesnej polskiej opozycji politycznej z powodu wysokich kosztów wykonania i utrzymania (około miliona złotych) i wykonawcy (spółka PWC „Oko i Ucho”, której wiceprezesem i udziałowcem był Paweł Wilski – wieloletni współpracownik i zastępca dyrektora Narodowego Instytutu Kardiologii, Łukasza Szumowskiego). Spółka Pałac Saski odpowiedziała na zarzuty oświadczając, iż jej zdaniem wszystkie działania zostały podjęte w zgodzie z ustawą Prawo zamówień publicznych, a wykonawca (spółka PWC „Oko i Ucho”) wykazał się wieloletnim doświadczeniem, mając w swoim dorobku m.in. nagradzanie kampanie społeczne czy wystawy historyczne i okolicznościowe.

</doc>
<doc id="564266" url="https://pl.wikipedia.org/wiki?curid=564266" title="Pies Buddy">
Pies Buddy



</doc>
<doc id="564267" url="https://pl.wikipedia.org/wiki?curid=564267" title="Metro Berlina">
Metro Berlina



</doc>
<doc id="564272" url="https://pl.wikipedia.org/wiki?curid=564272" title="Kontrabasista">
Kontrabasista

Kontrabasista – muzyk grający na kontrabasie.
Zawodowi kontrabasiści posiadają międzynarodowe stowarzyszenie z siedzibą główną w USA, które służy do propagowania gry na tym instrumencie poprzez organizowanie koncertów, kursów mistrzowskich itp. Polski oddział tej instytucji działa we Wrocławiu.
Niemiecki autor Patrick Süskind w swojej sztuce pod tytułem „Kontrabasista” przedstawił rozterki i problemy dnia codziennego kontrabasisty orkiestrowego. W Polsce w sztuce tej wystąpił Jerzy Stuhr.

</doc>
<doc id="564274" url="https://pl.wikipedia.org/wiki?curid=564274" title="Szepielewicze">
Szepielewicze

Szepielewicze (biał.: "Шапялевічы"; ros.: "Шепелевичи") – wieś (dawniej miasteczko) na Białorusi w rejonie kruhelskim, w obwodzie mohylewskim nad rzeką Oslinką.
Historia.
Dnia 24 sierpnia 1654 pod wsią została stoczona bitwa pomiędzy armiami Rzeczypospolitej Obojga Narodów i Cesarstwa Rosyjskiego wygrana przez Rosję.
Miasto magnackie położone było w końcu XVIII wieku w hrabstwie kruhłańskim w powiecie orszańskim województwa witebskiego.

</doc>
<doc id="564275" url="https://pl.wikipedia.org/wiki?curid=564275" title="Święty Findbar">
Święty Findbar

Święty Findbar z Corku, irl. "Finnbarr" (ur. ok. 550 w Ráith Raithlenn, zm. ok. 620 w Cloyne) – pustelnik, irlandzki duchowny, biskup Corku, święty Kościoła katolickiego.
Niewiele wiadomo o tym świętym – wszystkie jego biografie powstały długo po jego śmierci i zawierają wiele mitów i elementów tradycyjnych podań ludowych. Urodził się prawdopodobnie w okolicy Bandon w Irlandii. Zbudował pustelnię w miejscu, w którym dzisiaj znajduje się miasto Cork. Zmarł w hrabstwie Cork. Został pochowany w Gill Abbey, na miejscu którego stoi obecnie katedra pod jego wezwaniem.
Większość historyków zgadza się, że św. Findbar był postacią rzeczywistą, choć źródła nie zawierają wielu wiarygodnych informacji. Są również tacy, wśród nich irlandzki hagiograf Pádraig Ó Riain, którzy twierdzą, że Findbar to drugie imię św. Finiana z Moville.
Niezależnie od kontrowersji Findbar jest popularnym męskim imieniem w Corku, a imię świętego nosi wiele miejsc i instytucji, z których najbardziej znanym jest Katedra św. Findbara.
Jest patronem miasta i diecezji Cork.
Jego wspomnienie liturgiczne obchodzone jest 25 września.

</doc>
<doc id="564279" url="https://pl.wikipedia.org/wiki?curid=564279" title="Bitwa pod Szepielewiczami">
Bitwa pod Szepielewiczami

Bitwa pod Szepielewiczami (znana także jako bitwa pod Ciecierzynem od miejsca przeprawy) miała miejsce 24 sierpnia 1654 podczas wojny polsko-rosyjskiej 1654-1667.
Po powstrzymaniu pochodu armii kniazia Czerkaskiego pod Szkłowem stojący w Hołowczynie hetman wielki litewski Janusz Radziwiłł (5 000 żołnierzy) postanowił zahamować postępy drugiej armii rosyjskiej dowodzonej przez kniazia Trubeckiego (15 000 żołnierzy), który 20 sierpnia przeprawił się na prawy brzeg Dniepru pod Ciecierzynem (Teterynem). Przed wymarszem dołączył do Radziwiłła na czele swej 3-tysięcznej dywizji hetman polny litewski Wincenty Aleksander Gosiewski, powiększając tym samym siły Armii Wielkiego Księstwa Litewskiego do 8 000 żołnierzy.
Radziwiłł ruszył pod Szepielewicze, aby bronić przeprawy przez Oslinkę. Odrzucił za rzekę czołowe oddziały Rosjan, jednakże z chwilą nadejścia głównych sił rosyjska piechota opanowała Szepielewicze, a jazda pod jej osłoną przeprawiła się przez rzekę i obeszła od południa szyk litewski. Próba przeciwuderzenia podjęta przez Radziwiłła załamała się. Po długotrwałym pościgu Rosjanie rozproszyli jazdę, a 25 sierpnia dopadli i rozbili litewską piechotę, zdobywając artylerię. Armia Radziwiłła została rozbita i zbierała się potem bardzo długo. Najmniej ucierpiała dywizja Gosiewskiego, która w znacznej części zdołała wycofać się z bitwy zachowując dobry porządek.

</doc>
<doc id="564280" url="https://pl.wikipedia.org/wiki?curid=564280" title="Bitwa morska pod Livorno">
Bitwa morska pod Livorno

Bitwa morska pod Livorno – starcie zbrojne, które miało miejsce 14 marca 1653 podczas wojny angielsko-holenderskiej (1652–1654).
Bitwa pod Livorno była zwycięstwem holenderskiej floty dowodzonej przez komodora Jana van Galena nad eskadrą angielską dowodzoną przez komandora Henry'ego Appletona. Gdy angielska flota pod wodzą Richarda Badileya, do której Appleton próbował dołączyć, pojawiła się i stwierdziła, że jest znacznie słabsza liczebnie, uciekła.
W 1652 rząd Anglii, pomyłkowo uznawszy Holendrów za pokonanych po bitwie pod Kentish Knock, podzielił swą flotę na część śródziemnomorską i część "domową", Ten podział sił doprowadził do porażki pod Dungeness w grudniu 1652, a w początkach 1653 sytuacja na Morzu Śródziemnym również przedstawiała się dla Anglików fatalnie. Eskadra Appletona złożona z 6 okrętów wpadła w pułapkę pod Livorno, zablokowana przez 16 okrętów holenderskich. Richard Badiley z 8 okrętami stał w tym czasie koło wyspy Elby.
Jedyną nadzieją dla Anglików było połączenie obu tych sił, lecz Appleton (6 okrętów, w tym 4 handlowce, 222 działa) żeglował zbyt szybko i wpadł na Holendrów (16 okrętów, w tym 7 wynajętych statków handlowych, 552 działa), zanim Badiley (8 okrętów, w tym 4 wynajęte handlowce, 1 brander, 276 dział) mógł przyjść mu z pomocą. Stracił 5 okrętów - 3 zdobyte, 2 zniszczone. Jedyny ocalały okręt "Mary" (30-działowy handlowiec) płynął szybciej niż holenderskie okręty i umknął dołączywszy wkrótce do Badileya. Badiley ze względu na zbyt dużą przewagę liczebną Holendrów zrezygnował z walki i wycofał się.
Zwycięstwo to dało Holendrom władzę nad wodami Morza Śródziemnego, uzależniając angielski handel z krajami Lewantu od swej łaski. W bitwie tej naczelny wódz floty holenderskiej van Galen został śmiertelnie ranny i zmarł 23 marca. Wśród holenderskich kapitanów w bitwie brał udział Cornelis Tromp, przyszły słynny admirał.

</doc>
<doc id="564284" url="https://pl.wikipedia.org/wiki?curid=564284" title="Kontrabas elektryczny">
Kontrabas elektryczny

Kontrabas elektryczny – jest to kontrabas w którym dźwięk wytwarzany przez struny wzmacniany jest przy pomocy przetwornika i wzmacniacza elektroakustycznego. Nie posiada on pudła rezonansowego, ponieważ jednoczesne akustyczne i elektryczne wzmacnianie dźwięku strun często powoduje niezamierzone interferencje. Kontrabas elektryczny wymyślono, aby wyeliminować problem dudnienia kontrabasu w jazzie. Jest to instrument posiadający cechy brzmieniowe bezprogowej gitary basowej wzbogacone o możliwość grania smyczkiem. Jest wykorzystywany w muzyce jazzowej w klubach, na koncertach. 

</doc>
<doc id="564287" url="https://pl.wikipedia.org/wiki?curid=564287" title="Bitwa pod Wimpfen">
Bitwa pod Wimpfen

Bitwa pod Wimpfen – starcie zbrojne, które miało miejsce 6 maja 1622 podczas wojny trzydziestoletniej.
Wojska hiszpańskie i Ligi Katolickiej dowodzone przez hrabiego Tilly i Gonzalo de Cordobę pobiły wojska protestanckie dowodzone przez margrabiego badeńskiego Jerzego Fryderyka.
Po upadku czeskiej Pragi w następstwie bitwy na Białej Górze, margrabia Jerzy Fryderyk zdecydował się kontynuować walkę i stawić opór katolickim wodzom Tilly'emu i Cordobie pod Wimpfen.
Na początku maja sojusznicze wojska księcia Brunszwickiego doszły na północ od rzeki Neckar i zamierzały połączyć się z głównymi siłami protestantów. Było to pomyślną zapowiedzią dla Mansfelda i margrabiego badeńskiego, którzy spodziewali się też połączyć swe armie przed główną bitwą. Jednak dla zyskania na czasie i w próbie podzielenia zebranych wojsk katolickich, Mansfeld przeprawił się przez Neckar koło Heidelbergu, podczas gdy Jerzy Fryderyk pomaszerował na wschód w górę rzeki, by przeprawić się pod Wimpfen. Plan ten zawiódł, gdyż Tilly i de Cordoba nie rozdzielili się, natomiast wyruszyli w pościg za liczącą 14 000 żołnierzy armią margrabiego i dopadli go pod Wimpfen.
Swe znacznie słabsze liczebnie wojska margrabia ukrył za wagenburgiem na niskim wzgórzu poza wioską. Około godziny 11.00 wojska katolickie zaatakowały pozycje protestantów, lecz zostały zmuszone do powrotu na pozycje wyjściowe. Około 12:30 nastąpiła przerwa w walkach, spowodowana najprawdopodobniej upałem. W tym czasie żołnierzom wojsk katolickich wydano żywność i napoje. Po 14:00 Tilly i Cordoba przygotowywali swoje oddziały do kolejnego natarcia na pozycje protestantów, ale w tym momencie spadł na nie atak jazdy Jerzego Fryderyka. W jego wyniku kawaleria hiszpańska i Ligi Katolickiej częściowo rozpierzchła się, lecz dzięki temu, że piechota katolicka pozostała na pozycjach, a badeńska nie wsparła własnego natarcia, katolicy zdołali uporządkować swoje pozycje i przejść do kontrataku. Najpierw, między 16:00 a 17:30 pokonali kawalerię protestancką, a następnie zaatakowali wagenburg. Tam piechota badeńska stawiała silny opór, lecz sytuacja raptownie się zmieniła, gdy około 19:00 jeden z pocisków wystrzelonych przez artylerię katolicką doprowadził do wybuchu wozu z prochem u protestantów. Przez utworzoną wyrwę w taborze wdarły się oddziały Ligi i rozbiły resztę armii badeńskiej. Margrabia Jerzy Fryderyk uciekł do Stuttgartu z kilkoma zaledwie ludźmi.
Tymczasem Mansfeld spiesznie próbował dotrzeć do księcia Brunszwickiego, który zajął pozycje nad Menem. Cordoba i Tilly rozpoczęli pościg, by uniemożliwić połączenie wojsk protestanckich.

</doc>
<doc id="564292" url="https://pl.wikipedia.org/wiki?curid=564292" title="Pádraig Ó Riain">
Pádraig Ó Riain

Pádraig Ó Riain - irlandzki hagiograf, profesor studiów celtyckich.
Emerytowany profesor języka staroirlandzkiego i średnioirlandzkiego na University College Cork. Opublikował wiele prac dotyczących literatury, kultury i historii Irlandii. Od 1989 jest członkiem Royal Irish Academy, a od 1999 prezydentem Irish Texts Society. W roku 1999 przewodniczył XI Międzynarodowemu Kongresowi Celtyckiemu. W 1995 otrzymał Nagrodę Humboldta w Bonn.

</doc>
<doc id="564294" url="https://pl.wikipedia.org/wiki?curid=564294" title="Angiosperm Phylogeny Group">
Angiosperm Phylogeny Group

Angiosperm Phylogeny Group (APG) – międzynarodowa grupa systematyków roślin (taksonomów) stworzona w celu ustalenia wspólnego poglądu na taksonomię roślin okrytonasiennych w obliczu szybko rozwijających się metod systematyki molekularnej.
Efektem pracy grupy jest opublikowany w 1998 system klasyfikacji roślin (tzw. system APG I, ang. "APG system"). System bazował na danych molekularnych (dwóch genów chloroplastowego DNA i jednego genu kodującego rybosomy) analizowanych metodami kladystycznymi. 
W kolejnych latach ukazywały się wersje zrewidowane. W roku 2003 opublikowano system APG II, w 2009 APG III i w 2016 roku APG IV. 

</doc>
<doc id="564295" url="https://pl.wikipedia.org/wiki?curid=564295" title="Myśliwiec wielozadaniowy">
Myśliwiec wielozadaniowy

Myśliwiec wielozadaniowy – wojskowy samolot bojowy przeznaczony głównie do prowadzenia walki powietrznej zdolny dodatkowo do pełnienia innych ról. Drugorzędnymi możliwościami samolotu mogą być np.: atakowanie celów naziemnych, prowadzenie rozpoznania i walka elektroniczna. Profil wykonywanej przez samolot misji może zależeć od podwieszonego uzbrojenia/wyposażenia, a także od różnic konstrukcyjnych. Pojęcie wielozadaniowy pojawiło się po raz pierwszy w nazwie europejskiego programu "Multi-Role Combat Aircraft" z 1968 roku, który doprowadził do stworzenia samolotu Panavia Tornado. Zbliżone określenie "Swing-Role" odnosi się do możliwości zmiany misji już w trakcie jej trwania.
Pierwszym myśliwcem wypełniającym szerokie spektrum misji w amerykańskich siłach zbrojnych był McDonnell Douglas F-4 Phantom II. F-4 zaprojektowano jako pokładowy myśliwiec obrony floty uzbrojony w kierowane pociski rakietowe powietrze-powietrze AIM-9 Sidewinder i AIM-7 Sparrow. Ostateczne wersje rozwojowe F-4E wyposażono w szybkostrzelne działko oraz przenosiły pociski powietrze-ziemia AGM-65 Maverick i precyzyjne bomby (m.in. naprowadzane laserowo BOLT-117 i telewizyjnie AGM-62 Walleye). Doświadczenia w wykorzystywaniu bojowym samolotów F-4 oraz konieczność ich zastąpienia miały istotny wpływ na rozwój myśliwców czwartej generacji w latach 70. i 80. w USA. Wymagania te zrealizowano w projekcie "lekkiego myśliwca" General Dynamics F-16 Fighting Falcon. Przewidywany rozdział misji dla F-16 na etapie projektowania zaplanowano na 55,5% dla misji typu powietrze-powietrze, a 20% na powietrze-ziemia. W połowie lat 80. przewidywany nalot operacyjny zmieniono na 28% dla patrolowania przestrzeni powietrznej, a 57% dla nalotów powietrze-ziemia. W 1981 roku F-16A z United States Air Force wystawiono wraz z General Dynamics F-111A Aardvark do rywalizacji z taktycznymi samolotami szturmowymi Royal Air Force Blackburn Buccaneer i SEPECAT Jaguar w ramach "Tactical Bombing Competition" w Szkocji. F-16 zajął pierwsze miejsce, uzyskując wyższe noty za precyzję i ogólne osiągi od dedykowanych samolotów uderzeniowych. United States Navy wprowadziła do służby na lotniskowcach wielozadaniowy samolot McDonnell Douglas F/A-18 Hornet, który oryginalnie miał występować w odmianie myśliwskiej F i szturmowej A.
Koncepcja wielozadaniowych samolotów bojowego ewoluowała wraz z samolotami myśliwskimi czwartej generacji, by osiągnąć docelowy kształt w końcu lat 80. Większość samolotów czwartej generacji zaprojektowano początkowo jako klasyczne myśliwce, od poprzedniej generacji różniły się zaawansowaną awioniką i zamierzoną niestabilnością (supermanewrowością), osiągniętą m.in. poprzez sterowanie fly-by-wire. Pokładowy myśliwiec F-14A Tomcat, pierwszy przedstawiciel czwartej generacji, przenosił trzy rodzaje pocisków powietrze-powietrze krótkiego, średniego i dalekiego zasięgu, na samolot wielozadaniowy przebudowano go wraz z modernizacją do wersji F-14B (1987) i F-14D (1991). F-15E Strike Eagle to dwumiejscowy myśliwiec uderzeniowy, oblatany w 1986 roku, pochodna F-15 Eagle operacyjnego w USAF od 1976 w roli myśliwca przewagi powietrznej. Także w Europie nową generację samolotów skonstruowano początkowo jako odmiany specjalistyczne na bazie jednego projektu. Brytyjsko-niemiecko-włoski Tornado powstał w dwóch wersjach: używanego od 1979 myśliwca bombardującego IDS i przechwytującego ADV w służbie od 1985. Zaprojektowany przez te same państwa Eurofighter Typhoon cierpiał na znaczne opóźnienia, ponieważ dla wzrostu jego użyteczności operacyjnej w realiach po zimnej wojnie, postawiono przed nim nowe wymagania dotyczące atakowania celów lądowych, możliwości Eurofighterów pierwszej transzy produkcyjnej ograniczały się zaledwie do walki powietrznej. Francuskie Mirage 2000 dla lotnictwa francuskiego dostarczano początkowo w jednomiejscowej wersji myśliwskiej 2000C z działkiem i pociskami średniego zasięgu oraz w dwumiejscowej wersji szturmowej 2000D/N, zmodernizowana wielozadaniowa wersja 2000-5 weszła do służby w 1997 roku. Rosyjskie konstrukcje myśliwskie czwartej generacji MiG-29 i Su-27 rozpoczynały swoją służbę jako myśliwiec frontowy i dalekiego zasięgu, ich wersje wielozadaniowe opracowano pod koniec istnienia ZSRR.
Wprowadzenie do służby myśliwców wielozadaniowych z założenia pozwala na zunifikowanie floty wykorzystywanych samolotów bojowych do jednego typu, zakupy mniejszej liczby maszyn przy zachowaniu potencjału bojowego oraz oszczędności związane ze szkoleniem i utrzymaniem maszyn. Takie rozwiązanie nie jest jednak w pełni optymalne, ponieważ w warunkach panowania w powietrzu powolne samoloty szturmowe są tańsze w zwalczaniu opancerzonych pojazdów i siły żywej. Także przy misjach bliskiego wsparcia wojsk lądowych niska prędkość i możliwość długotrwałego pozostawania nad polem walki czynią szybkie myśliwce bronią mniej praktyczną. W celu zmniejszenia kosztów zadania te przejmują śmigłowce a w przyszłości, potencjalnie, uzbrojone aparaty bezzałogowe.
Samoloty wielozadaniowe są na wyposażeniu flot powietrznych wielu państw, wśród nich także Polski, która od 2006 roku wykorzystuje 48 amerykańskich F-16C/D Block 52+. Polskie samoloty są uzbrojone w pociski powietrze-powietrze AIM-9X Sidewinder i AIM-120C-5 AMRAAM, powietrze-ziemia AGM-65G2 Maverick, bomby szybujące dalekiego zasięgu AGM-154C JSOW, kierowane laserowo bomby GBU-12, GBU-24 i naprowadzane przez GPS/inercyjnie GBU-31, GBU-38 JDAM.

</doc>
<doc id="564296" url="https://pl.wikipedia.org/wiki?curid=564296" title="System Cronquista">
System Cronquista

System Cronquista – system klasyfikacji roślin okrytonasiennych. Został opracowany przez amerykańskiego botanika Arthura Cronquista (1919-1992) i opublikowany w jego dziełach: "An Integrated System of Classification of Flowering Plants" (1981) i "The Evolution and Classification of Flowering Plants" (1968, 2. wyd. 1988).
System Cronquista dzieli rośliny okrytonasienne na dwie szeroko ujęte klasy: jednoliścienne (5 podklas) i dwuliścienne (6 podklas). System według opracowania z 1981 roku liczy 321 rodziny i 64 rzędy.
System ten zyskał dużą popularność i przez kilka dziesięcioleci był jednym z najczęściej używanych systemów klasyfikacji okrytonasiennych. Rozwój filogenetyki w ostatnich latach XX wieku i na początku XXI wieku obnażył brak związku wielu wyróżnionych taksonów z ich relacjami filogenetycznymi. Wśród 59 rzędów złożonych z dwóch i więcej rodzin (tj. nie będących taksonami monotypowymi), aż 44 nie miało charakteru monofiletycznego. Wśród 273 rodzin zawierających dwa lub więcej rodzajów, 81 nie było taksonami monofiletycznymi. 
Zobacz też.
System APG, System Reveala, System Takhtajana

</doc>
<doc id="564297" url="https://pl.wikipedia.org/wiki?curid=564297" title="Nelumbonaceae">
Nelumbonaceae



</doc>
<doc id="564298" url="https://pl.wikipedia.org/wiki?curid=564298" title="Aristolochiaceae">
Aristolochiaceae



</doc>
<doc id="564299" url="https://pl.wikipedia.org/wiki?curid=564299" title="Juglandaceae">
Juglandaceae



</doc>
<doc id="564300" url="https://pl.wikipedia.org/wiki?curid=564300" title="Chenopodiaceae">
Chenopodiaceae



</doc>
<doc id="564301" url="https://pl.wikipedia.org/wiki?curid=564301" title="Amaranthaceae">
Amaranthaceae



</doc>
<doc id="564302" url="https://pl.wikipedia.org/wiki?curid=564302" title="Clusiaceae">
Clusiaceae



</doc>
<doc id="564303" url="https://pl.wikipedia.org/wiki?curid=564303" title="Begoniaceae">
Begoniaceae



</doc>
<doc id="564304" url="https://pl.wikipedia.org/wiki?curid=564304" title="Caesalpiniaceae">
Caesalpiniaceae



</doc>
<doc id="564305" url="https://pl.wikipedia.org/wiki?curid=564305" title="Lamiaceae">
Lamiaceae



</doc>
<doc id="564306" url="https://pl.wikipedia.org/wiki?curid=564306" title="Alismataceae">
Alismataceae



</doc>
<doc id="564307" url="https://pl.wikipedia.org/wiki?curid=564307" title="Arecaceae">
Arecaceae



</doc>
<doc id="564308" url="https://pl.wikipedia.org/wiki?curid=564308" title="Araceae">
Araceae



</doc>
<doc id="564309" url="https://pl.wikipedia.org/wiki?curid=564309" title="Lemnaceae">
Lemnaceae



</doc>
<doc id="564310" url="https://pl.wikipedia.org/wiki?curid=564310" title="Juncaceae">
Juncaceae



</doc>
<doc id="564311" url="https://pl.wikipedia.org/wiki?curid=564311" title="Cyperaceae">
Cyperaceae



</doc>
<doc id="564312" url="https://pl.wikipedia.org/wiki?curid=564312" title="Aloeaceae">
Aloeaceae



</doc>
<doc id="564313" url="https://pl.wikipedia.org/wiki?curid=564313" title="Liliaceae">
Liliaceae



</doc>
<doc id="564314" url="https://pl.wikipedia.org/wiki?curid=564314" title="Musaceae">
Musaceae



</doc>
<doc id="564315" url="https://pl.wikipedia.org/wiki?curid=564315" title="Marantaceae">
Marantaceae



</doc>
<doc id="564316" url="https://pl.wikipedia.org/wiki?curid=564316" title="Zingiberaceae">
Zingiberaceae



</doc>
<doc id="564317" url="https://pl.wikipedia.org/wiki?curid=564317" title="Acanthaceae">
Acanthaceae



</doc>
<doc id="564318" url="https://pl.wikipedia.org/wiki?curid=564318" title="Saxifragaceae">
Saxifragaceae



</doc>
<doc id="564319" url="https://pl.wikipedia.org/wiki?curid=564319" title="Grossulariaceae">
Grossulariaceae



</doc>
<doc id="564320" url="https://pl.wikipedia.org/wiki?curid=564320" title="Crassulaceae">
Crassulaceae



</doc>
<doc id="564321" url="https://pl.wikipedia.org/wiki?curid=564321" title="Scrophulariaceae">
Scrophulariaceae



</doc>
<doc id="564322" url="https://pl.wikipedia.org/wiki?curid=564322" title="Bignoniaceae">
Bignoniaceae



</doc>
<doc id="564323" url="https://pl.wikipedia.org/wiki?curid=564323" title="Apocynaceae">
Apocynaceae



</doc>
<doc id="564324" url="https://pl.wikipedia.org/wiki?curid=564324" title="Asclepiadaceae">
Asclepiadaceae



</doc>
<doc id="564325" url="https://pl.wikipedia.org/wiki?curid=564325" title="Tajar">
Tajar



</doc>
<doc id="564326" url="https://pl.wikipedia.org/wiki?curid=564326" title="Cerusyt">
Cerusyt

Cerusyt (gr. "keros" – "wosk"; łac. "cereus" – "o barwie wosku" lub "cerrusa" – "biały ołów") – rzadki minerał z grupy węglanów.
Charakterystyka.
Właściwości.
Często tworzy zbliźniaczenia (kolankowe, gwiaździste, wachlarzowate), spotykany jest też w formie naskorupień. Dobrze wykształcone kryształy spotykane są w druzach. Jest izomorficzny z aragonitem, stroncjanitem. Jest bardzo kruchy, przezroczysty, czasami wykazuje efekt kociego oka. Czasami zawiera znaczne ilości srebra. 
W świetle ultrafioletowym wykazuje niebieską fluorescencję. 
Występowanie.
Powstaje w strefach utleniania kruszców ołowiu, głównie galeny, w obecności węglanów, pod wpływem wody zawierającej dwutlenek węgla. Powstaje też na hałdach starych kopalń kruszcowych. 
Miejsca występowania:

</doc>
<doc id="564327" url="https://pl.wikipedia.org/wiki?curid=564327" title="Państwowy Rejestr Muzeów">
Państwowy Rejestr Muzeów

Państwowy Rejestr Muzeów – rejestr publiczny wybranych muzeów w Polsce prowadzony przez Ministerstwo Kultury i Dziedzictwa Narodowego na podstawie ustawy o muzeach z 1996; rejestr prowadzony jest dla muzeów gromadzących zbiory o wyjątkowym znaczeniu dla dziedzictwa kultury i spełniających wysokie kryterium działalności merytorycznej; muzeum wpisane do rejestru uzyskuje numer rejestracyjny i uprawnione jest do używania nazwy „muzeum rejestrowane”; rejestr prowadzony jest od 1998. 
Minister Kultury i Dziedzictwa Narodowego zwołuje zjazdy delegatów muzeów rejestrowanych; zjazd wyłania spośród delegatów 11 członków do składu Rady do Spraw Muzeów, która składa się z 21 członków; kadencja Rady do Spraw Muzeów trwa 3 lata.
Muzeum spełniające warunki określone w ustawie musi realizować określone cele, na przykład katalogować i naukowo opracowywać zgromadzone muzealia, przechowywać je w warunkach zapewniających im bezpieczeństwo, zabezpieczać i konserwować zbiory, urządzać wystawy, organizować i prowadzić badania i ekspedycje naukowe. Bardzo ważne jest także przekonanie organu decyzyjnego o tym, że muzealia są skarbem nie tylko dla mieszkańców danej miejscowości czy regionu, ale dla całego kraju.
Wykaz muzeów rejestrowanych:

</doc>
<doc id="564328" url="https://pl.wikipedia.org/wiki?curid=564328" title="Osioł domowy">
Osioł domowy



</doc>
<doc id="564330" url="https://pl.wikipedia.org/wiki?curid=564330" title="Timo K. Mukka">
Timo K. Mukka



</doc>
<doc id="564333" url="https://pl.wikipedia.org/wiki?curid=564333" title="Lista Czerwcowa">
Lista Czerwcowa

Lista Czerwcowa (szw. "Junilistan") – szwedzka eurosceptyczna partia polityczna.
Historia.
Ugrupowanie powstało 11 lutego 2004, założyli je ekonomista Nils Lundgren i były dyrektor banku centralnego Lars Wohlin. W wyborach europejskich w tym samym roku Junilistan z poparciem blisko 14,5% głosujących zajął 3. miejsce, uzyskując 3 mandaty w Parlamencie Europejskim. Posłami zostali obaj liderzy partii i była socjaldemokratka Hélène Goudin, którzy w PE współtworzyli eurosceptyczną grupę Niepodległość i Demokracja.
Dobry wynik zachęcił Listę Czerwcową do wystawienia swoich list w 2006 w wyborach do Riksdagu. Ugrupowanie poniosło jednak porażkę – otrzymało poparcie niespełna 0,5% głosów. W tym samym roku Junilistan opuścił Lars Wohlin, który odszedł do Chrześcijańskich Demokratów. W 2008 na czele ugrupowania stanął Sören Wibe, były poseł socjaldemokratów i jeden z najbardziej znanych krytyków członkostwa Szwecji w Unii Europejskiej. W wyborach europejskich w 2009 Lista Czerwcowa otrzymała 3,5% głosów i utraciła europejską reprezentację.
Działalność partii w następnych latach niemal zanikła, w 2010 zmarł Sören Wibe. Junilistan wystawił własną listę wyborczą do PE w 2014, odnotował jednak marginalny wynik na poziomie 0,3% głosów.

</doc>
<doc id="564334" url="https://pl.wikipedia.org/wiki?curid=564334" title="Basklarnet">
Basklarnet



</doc>
<doc id="564335" url="https://pl.wikipedia.org/wiki?curid=564335" title="Małołącka Przełęcz">
Małołącka Przełęcz

Małołącka Przełęcz – znajdująca się na wysokości 1924 m n.p.m. przełęcz w Czerwonych Wierchach w Tatrach Zachodnich. Leży ona w głównym grzbiecie Tatr, pomiędzy Kopą Kondracką (2005 m) i Małołączniakiem (2096 m). Przez szczyty te i przełęcz biegnie granica polsko-słowacka. Południowe zbocza przełęczy (po słowackiej stronie) należą do Dolinki Rozpadłej, będącej odgałęzieniem Doliny Cichej. Po północnej, polskiej stronie zbocza spod przełęczy opadają do cyrku lodowcowego Wyżniej Świstówki Małołąckiej w górnej części Doliny Małej Łąki.
Małołącka Przełęcz to szerokie siodło o łagodnych zboczach. Rejon przełęczy porośnięty jest niską murawą, tworzoną głównie przez boimkę dwurzędową i kosmatkę brunatną. Towarzyszy im żyworodna wiechlina alpejska. Na przełęczy i zboczach sąsiednich gór znajdują się stanowiska rzadkiej i pięknej rośliny tatrzańskiej – pełnika siedmiogrodzkiego. Tutaj tworzy on w wilgotniejszych miejscach duże kępy, a nawet całe łany. Prócz niego licznie zakwitają tutaj różne gatunki goryczek, zawilec narcyzowy, omieg kozłowiec. Z rzadkich roślin występują babka górska, turzyca czarna i sybaldia rozesłana – gatunki w Polsce występujące tylko w Tatrach i to na nielicznych stanowiskach.
Z przełęczy rozległe widoki. Dawniej na Małołącką Przełęcz z Doliny Małej Łąki prowadził znakowany szlak turystyczny.

</doc>
<doc id="564339" url="https://pl.wikipedia.org/wiki?curid=564339" title="Święte gaje">
Święte gaje



</doc>
<doc id="564341" url="https://pl.wikipedia.org/wiki?curid=564341" title="Królik dziki">
Królik dziki



</doc>
<doc id="564342" url="https://pl.wikipedia.org/wiki?curid=564342" title="Samurai Deeper Kyō">
Samurai Deeper Kyō

 – 38-tomowa manga autorstwa Akiminego Kamijō, stanowiąca jak do tej pory jedyny jego projekt. Ta manga typu "shōnen" należy do gatunku "ecchi". Jej akcja rozgrywa się cztery lata po bitwie pod Sekigaharą. Fabuła mangi jest fikcyjna, osadzona w realiach historycznych feudalnej Japonii. Głównym bohaterem jest Onime no Kyō (鬼眼の狂; w wolnym tłumaczeniu: Demonooki Kyo), który przejmuje kontrolę nad ciałem Kyoshiro Mibu, który to wcześniej pokonał Kyō.

</doc>
<doc id="564343" url="https://pl.wikipedia.org/wiki?curid=564343" title="Stacje polarne">
Stacje polarne



</doc>
<doc id="564345" url="https://pl.wikipedia.org/wiki?curid=564345" title="N90">
N90



</doc>
<doc id="564346" url="https://pl.wikipedia.org/wiki?curid=564346" title="Nokia communicator">
Nokia communicator



</doc>
<doc id="564348" url="https://pl.wikipedia.org/wiki?curid=564348" title="Philippe Vandevelde">
Philippe Vandevelde

Philippe Vandevelde, pseud. Tome lub Philippe Tome (ur. 24 lutego 1957 w Brukseli, zm. 5 października 2019) – belgijski rysownik, twórca komiksów, m.in. "Przygód Sprycjana i Fantazjo" oraz "Małego Sprytka".
Choroba przebyta w dzieciństwie o mało nie spowodowała u niego ślepoty. Od wczesnej młodości amatorsko tworzył komiksy, publikowane następnie w gazetkach szkolnych. W 1974 roku na kursie rysunków poznał Janry, z którym kilka lat później, po ukończeniu przez obu Akademii Sztuki w Woluwe-Saint-Lambert reanimował postać "Sprycjana" ("Spirou") – tytułowego bohatera komiksu "Przygody Sprycjana i Fantazjo" (pierwszy tom autorstwa Tome i Janry ukazał się w 1981 roku). W tym czasie rysownicy przyjęli też swoje pseudonimy: Janry i Tome, co miało nasuwać oczywiste skojarzenia z Tomem i Jerrym, bohaterami amerykańskich filmów animowanych.
Od tego czasu duet wydał 14 tomów "Przygód Sprycjana i Fantazjo" oraz 12 tomów "Małego Sprytka", wszystkie one cieszą się niesłabnącą popularnością w całej Europie.
Tome w swojej karierze współpracował również z Bruno Gazzottim, Ralfem Meyerem, Hardym i Dupą.

</doc>
<doc id="564353" url="https://pl.wikipedia.org/wiki?curid=564353" title="Jean-Richard Geurts">
Jean-Richard Geurts

Jean-Richard Geurts (znany jako Janry) (ur. 2 października 1957 w Likasi - Zair), belgijski rysownik i twórca komiksów, m.in. "Przygód Sprycjana i Fantazjo" oraz "Małego Sprytka".
Gdy Janry miał 12 lat, jego rodzice postanowili wrócić z Zairu do rodzinnej Belgii, rodzina zamieszkała na stałe w Jodoigne. W 1974 roku na kursie rysunków poznał Tome, z którym kilka lat później, po ukończeniu przez obu Akademii Sztuki w Woluwe-Saint-Lambert reanimował postać "Sprycjana" ("Spirou") - tytułowego bohatera komiksu "Przygody Sprycjana i Fantazjo" (pierwszy tom autorstwa Tome i Janry ukazał się w 1981 roku). Od tego czasu duet wydał 14 tomów "Przygód Sprycjana i Fantazjo" oraz 12 tomów "Małego Sprytka".
Podział ról przy tworzeniu komiksów jest dość stały - Tome jest przeważnie scenarzystą, Janry odpowiada za szatę graficzną prezentowanej historii.

</doc>
<doc id="564356" url="https://pl.wikipedia.org/wiki?curid=564356" title="Ewa Sonnenberg">
Ewa Sonnenberg

Ewa Sonnenberg (ur. 30 marca 1967 w Ząbkowicach Śląskich) – polska poetka.
Za tomik "Hazard" otrzymała w 1995 nagrodę im. Georga Trakla, przyznaną przez jury pod przewodnictwem Macieja Słomczyńskiego. W 2016 została finalistką Orfeusza – Nagrody Poetyckiej im. K.I. Gałczyńskiego za tom "Hologramy" a w 2018 została nominowana do tej nagrody za tom "Wiersze dla jednego człowieka".
Jest absolwentką I Liceum Ogólnokształcącego im. Mikołaja Kopernika w Lubinie. Ukończyła wrocławską Akademię Muzyczną oraz jest jedną z pierwszych absolwentek Studium Literacko-Artystycznego przy Instytucie Filologii Polskiej UJ w Krakowie (obecnie jest już jego wykładowcą). 

</doc>
<doc id="564360" url="https://pl.wikipedia.org/wiki?curid=564360" title="Pomniki Janusza Korczaka w Warszawie">
Pomniki Janusza Korczaka w Warszawie

Pomniki Janusza Korczaka w Warszawie – na terenie Warszawy znajdują się trzy pomniki Janusza Korczaka:
"JANUSZ KORCZAK"
"DR HENRYK GOLDSZMIT"
"1878-1942"

</doc>
<doc id="564369" url="https://pl.wikipedia.org/wiki?curid=564369" title="Konstantin Michajłowicz Staniukowicz">
Konstantin Michajłowicz Staniukowicz



</doc>
<doc id="564373" url="https://pl.wikipedia.org/wiki?curid=564373" title="Pioniusz">
Pioniusz

Pioniusz – imię męskie pochodzenia łacińskiego, którego patronem jest św. Pioniusz, kapłan ze Smyrny.
Pioniusz imieniny obchodzi 1 lutego, 11 marca.

</doc>
<doc id="564375" url="https://pl.wikipedia.org/wiki?curid=564375" title="Morena lodowcowa">
Morena lodowcowa



</doc>
<doc id="564378" url="https://pl.wikipedia.org/wiki?curid=564378" title="Język adygejski">
Język adygejski

Język adygejski (, trl. "adygebze") – język z rodziny języków abchasko-adygejskich, jeden z oficjalnych języków (obok rosyjskiego) Republiki Adygei w Federacji Rosyjskiej.
Języka używa obecnie około 300 tys. ludzi. Poza Rosją język adygejski używany jest także m.in. w Turcji, Jordanii, Syrii, Izraelu, Macedonii Północnej i Iraku.
Język wraz z ubyskim, abchaskim, kabardyjskim i abazyńskim tworzy grupę języków północno-zachodnio-kaukaskich (abchasko-adygejskich).
Język adygejski został ustandaryzowany po rewolucji październikowej. Od 1938 roku do pisowni używa się cyrylicy. Wcześniej do zapisu języka adygejskiego używano alfabetu arabskiego i łacińskiego.

</doc>
<doc id="564379" url="https://pl.wikipedia.org/wiki?curid=564379" title="Strigolnicy">
Strigolnicy

Strigolnicy (ros. Стригольник)- członkowie pierwszej rosyjskiej grupy heretyckiej, powstałej w Pskowie na początku XIV w. i rozpowszechnionej później również w Nowogrodzie Wielkim i Twerze. 
Pochodzenie nazwy sekty jest nieznane. Niektórzy historycy wyprowadzają jej etymologię od rosyjskiego "podstrigat"', co miałoby sugerować, iż wyznawcy mieli golić swoje tradycyjne ruskie długie brody przy wstępowania do Kościoła.
Wyznanie to było szczególnie popularne wśród kupców i rzemieślników, jak również niższego kleru. Odrzucało ono całą hierarchię kościelną i zakony oraz sakramenty (które w cerkwi były opatrzone wysokimi opłatami). Domagali się wolności głoszenia Słowa Bożego, również przez świeckich. W swych wystąpieniach kaznodzieje strigolników potępiali sprzedajność i upadek moralny kleru. Nie brakowało w nich także programu socjalnego, który opierał się w zasadzie na potępieniu uzależniania chłopów przez swych panów.
Diakoni Karp i Nikita, założyciele ruchu strigolników, zdobyli sobie wielką popularność w Pskowie, jednakże musieli z niego zbiec do Nowogrodu przed prześladowaniami. Tamtejsi przedstawiciele patriarchatu, zaniepokojeni ich rosnącą popularnością, obeszli się ze strigolnikami w okrutny sposób. Podburzeni przez duchowieństwo prawosławne mieszczanie nowogrodzcy w 1376 pojmali większość wyznawców sekty Karpa i potopili w rzece Wołchow. Mimo tego wydarzenia nauki Strigolników dalej rozprzestrzeniały się w Nowogrodzie, Pskowie i Twerze.

</doc>
<doc id="564380" url="https://pl.wikipedia.org/wiki?curid=564380" title="Jurij Głazkow">
Jurij Głazkow

Jurij Nikołajewicz Głazkow ros. Юрий Николаевич Глазков (ur. 2 października 1939 w Moskwie, zm. 9 grudnia 2008) – radziecki kosmonauta, generał major lotnictwa, Lotnik Kosmonauta ZSRR.
Po opuszczeniu oddziału kosmonautów.
Od maja 2000 został głównym pracownikiem naukowym Rosyjskiego Państwowego Naukowo-Badawczo-Doświadczalnego Centrum Wyszkolenia Kosmonautów im. J. Gagarina (РГНИИ ЦПК).
Publikacje.
Autor ponad 70 prac naukowych i 2 monografii oraz książek:
Loty załogowe.
Swój pierwszy i jedyny lot w kosmos Jurij Głazkow rozpoczął na pokładzie statku kosmicznego Sojuz 24 7 lutego 1977. Misją dowodził Wiktor Gorbatko. Głównym celem tej misji było dotarcie na stację orbitalną Salut 5, którą pośpiesznie opuściła załoga Sojuza 21. Kosmonauci mieli zbadać, czy w atmosferze stacji znajdowały się toksyny mogące przyczynić się do pogorszenia stanu zdrowia kosmonauty Witalija Żołobowa podczas poprzedniej misji. Głazkow i Gorbatko weszli na stację orbitalną w maskach tlenowych i nie stwierdzili, aby w jej atmosferze znajdowały się niebezpieczne dla zdrowia składniki. Pomimo tego po raz pierwszy przeprowadzili całkowitą wymianę atmosfery Saluta 5. Później obaj przystąpili do realizacji zaplanowanych wcześniej zadań w tym: dokończenia prac przerwanych przez ekipę Sojuza 21 oraz obserwacji Ziemi oraz eksperymentów z dziedziny materiałoznawstwa. Według planów lot miał trwać dwa miesiące, ale zakończył się już 25 lutego 1977. Kosmonauci wylądowali w odległości 36 km od miejscowości Arkałyk.

</doc>
<doc id="564381" url="https://pl.wikipedia.org/wiki?curid=564381" title="Niebylec">
Niebylec



</doc>
<doc id="564385" url="https://pl.wikipedia.org/wiki?curid=564385" title="Przystosowane wychowanie fizyczne">
Przystosowane wychowanie fizyczne

 
 () – metoda nauki wychowania fizycznego (sport) dla osób z niepełnosprawnością.
Przykłady przystosowanych zajęć.
Przykładem przystosowanego wychowania fizycznego może być gra w koszykówkę na wózkach. Z powodu stosunkowo mniejszej liczby dzieci niepełnosprawnych w szkołach, i ze względu na możliwość ich integracji, za korzystną uważa się modyfikację warunków prowadzenia zajęć, ale także tworzenie grupy złożonej zarówno ze sprawnych, jak i niepełnosprawnych. Mecze drużyn mieszanych są pasjonującym sportem, w którym często zwyciężają zawodnicy niepełnosprawni.
Przykładem adaptacji może być obniżenie kosza w grze w koszykówkę czy zwiększenie rozmiaru piłki w grze w piłkę nożną.

</doc>
<doc id="564389" url="https://pl.wikipedia.org/wiki?curid=564389" title="Święty Izydor">
Święty Izydor



</doc>
<doc id="564392" url="https://pl.wikipedia.org/wiki?curid=564392" title="Elektrorecepcja">
Elektrorecepcja

Elektrorecepcja, elektropercepcja, zmysł elektryczny – zdolność odbierania bodźców elektrycznych z otoczenia, wykrywanie obecności oraz zmian pola elektrycznego za pomocą elektroreceptorów. Zdolność elektrorecepcji posiadają stekowce i niektóre gatunki ryb, m.in. rekiny, płaszczki, piła zwyczajna, drętwy i chimera pospolita, 
a z ryb kostnoszkieletowych jesiotry, prapłetwiec i mrukokształtne. Narządem zmysłu chrzęstnoszkieletowych są ampułki Lorenziniego.
Wśród ssaków do elektrorecepcji zdolne są stekowce oraz przynajmniej jeden z gatunków delfinów – "Sotalia guianensis".
Odbieranie zewnętrznych sygnałów elektrycznych określane jest jako elektrorecepcja bierna. Niektóre gatunki, dzięki obecności narządów elektrycznych, mogą generować własne pole elektryczne i odbierać jego zakłócenia. Jest to aktywna forma elektrorecepcji. Szczególną formę aktywnej elektrorecepcji zaobserwowano u trąbonosa.

</doc>
<doc id="564394" url="https://pl.wikipedia.org/wiki?curid=564394" title="Izium">
Izium

Izium () – miasto we wschodniej Ukrainie, w obwodzie charkowskim, nad Dońcem i przy ujściu rzek Mokrego i Suchego Iziumca.
Nazwa.
Geneza nazwy miasta jest sporna. Sformułowano następujące hipotezy: 
W językach ukraińskim i rosyjskim termin „izium” oznacza rodzynki. 
Historia.
Pierwsza wzmianka pochodzi z 1571 roku i odnosi się do posterunku strażniczego, zlokalizowanego na terenie dzisiejszego miasta. Do 1651 roku Izium był kilkukrotnie wspominany w kronikach, z uwagi na fortyfikację, zbudowaną na górze Kremeneć. 
Izium został założony w 1681 roku, za panowania cara Fiodora III Romanowa, przez pułkownika charkowskiego Grzegorza Doniec-Zacharzewskiego, dla obrony przed napadami tatarskimi. Należał początkowo do pułku charkowskiego, lecz niedługo potem utworzył się w nim oddzielny pułk słobodzki (nazwany iziumskim), do którego przyłączono od charkowskiego część gruntów, lasów i innych przynależności.
W czasie wojny z Turkami w latach 1736–1739 z Iziumu, rzekami Dońcem i Donem, dostarczano dla armii prowiant i zaopatrzenie. W 1765 Izium uzyskał status miasta prowincjonalnego guberni słobodzko-ukraińskiej. W 1780, przy otwarciu namiestnictwa charkowskiego, wszedł do składu tegoż jako miasto powiatowe.
Od drugiej połowy XIX wieku w mieście powstawały zakłady przemysłowe. W 1910 roku w Iziumie otwarto stacje kolejową, przebiegającą na trasie Charków – Donbas. W 1917 roku powstała fabryka szkła optycznego. W 1956 roku otwarto zakład optyczno-mechaniczny, wyspecjalizowany w produkcji szkła do okularów, który odpowiadał za wytwarzanie do 48% szkieł na potrzeby okulistyki w ówczesnym Związku Radzieckim. 
Inwazja Rosji na Ukrainę w 2022.
Podczas inwazji Rosji na Ukrainę, od 28 lutego 2022, toczyły się walki o Izium, które doprowadziły do znacznego zniszczenia miasta. , sekretarz Rady Bezpieczeństwa Narodowego i Obrony Ukrainy, poinformował, że spadło na nie 476 rosyjskich rakiet. W marcu wojska rosyjskie zniszczyły wszystkie placówki medyczne. W szkole nr 2 znajdowała się rosyjska baza wojskowa. Od 1 kwietnia Izium pozostawał pod kontrolą sił rosyjskich. 14 kwietnia siły ukraińskie wysadziły iziumski most, po którym poruszała się kolumna wojsk rosyjskich. 
Podczas walk o Izium w mieście nie było prądu, ogrzewania i wody. Komunikacja i łączność były utrudnione. W wyniku ostrzału Rosjanie zniszczyli wieżę telewizyjną. Część ludności udało się ewakuować. Wedle Amnesty International 9 i 10 marca ewakuowano 2250 cywilów. Lokalne władze szacowały, że zniszczeniu bądź uszkodzeniu uległo 80% budynków mieszkalnych.
Wojska ukraińskie wkroczyły do Iziumu 10 września, podczas kontrofensywy, i wyparły siły rosyjskie. 15 września Ministerstwo Obrony Ukrainy poinformowało, że w mieście odkryto masowe groby, w których było 440 ciał. Część ekshumowanych zwłok miała związane ręce lub ślady tortur. Większość ofiar stanowili cywile. Po ekshumacji Ihor Kłymenko (komendant główny policji Ukrainy) poinformował, że z grobów wydobyto zwłoki: 215 kobiet, 194 mężczyzn, 5 dzieci, 22 żołnierzy i szczątki 11 osób. Wśród zabitych wojskowych znajdowali się żołnierze 93 Samodzielnej Brygady Zmechanizowanej „Chołodnyj Jar”. ONZ zapowiedziało wysłanie misji w celu zbadania okoliczności śmierci ofiar. Dmitrij Pieskow zaprzeczył udziałowi strony rosyjskiej w sprawie. 25 września 2022 roku Wołodymyr Zełenski poinformował, że w pobliżu Izium znaleziono kolejne dwa masowe groby, w których rozpoczęto prace ekshumacyjne. 
Ludność.
W 2021 w Iziumie mieszkało 45 884 osób. Podczas okupacji w 2022 liczba ta spadła do około 10 000. Radny Maksym Strelnykow poinformował, że śmierć poniosło minimum 1000 cywilów. 
Gospodarka.
W mieście rozwinął się przemysł spożywczy, optyczny oraz meblarski.
Zabytki.
Na górze Kremeneć, w najwyższym punkcie miasta (218 m n.p.m.) znajduje się zespół pomnikowy, między innymi pomnik ofiar wielkiego głodu na Ukrainie. Najstarsze rzeźby, pochodzące z połowy XII wieku (tak zwane baby kamienne), zostały wykonane przez plemiona koczownicze. Dawniej stała tu drewniana twierdza, zbudowana w 1681 roku, z której zachowały się fragmenty wału i fosy. 
W Iziumie znajdują się zabytkowe budynki sakralne: 
Uszkodzone i zniszczone zabytki.
UNESCO i Ministerstwo Kultury Ukrainy poinformowały, że sobór Wniebowstąpienia został uszkodzony podczas walk o Izium. Budynek lokalnego muzeum historycznego został częściowo zniszczony i pozbawiony dachu w marcu 2022 roku, ale eksponaty się zachowały. Egzemplarz Ewangelii z 1707 roku uratowała przed zniszczeniem pracownica muzeum, która ukryła go podczas ostrzałów. Znacznemu uszkodzeniu uległ natomiast zabytkowy budynek szkoły z 1882 roku (współcześnie szkoła nr 4). Ministerstwo Kultury Ukrainy poinformowało, że rosyjski ostrzał zniszczył jedną z dwunastowiecznych, kamiennych rzeźb na górze Kremeneć, zaś częściowemu uszkodzeniu uległ również pobliski pomnik bohaterów II wojny światowej. 

</doc>
<doc id="564396" url="https://pl.wikipedia.org/wiki?curid=564396" title="Tercja cztery razy zmniejszona">
Tercja cztery razy zmniejszona



</doc>
<doc id="564397" url="https://pl.wikipedia.org/wiki?curid=564397" title="Tercja trzy razy zmniejszona">
Tercja trzy razy zmniejszona



</doc>
<doc id="564399" url="https://pl.wikipedia.org/wiki?curid=564399" title="Jamboł">
Jamboł

Jamboł () – miasto w południowo-wschodniej Bułgarii, ośrodek administracyjny obwodu Jamboł, jedyna miejscowosć gminy Jamboł, nad Tundżą (dopływem Maricy). Przemysłowo-handlowy ośrodek regionu rozwiniętego rolnictwa; przemysł spożywczy (głównie przetwórstwo owocowo-warzywne, mięsne, mleczne), włókienniczy (głównie bawełniany); węzeł kolejowy i drogowy; uzdrowisko ze źródłami mineralnymi.
Liczba mieszkańców: 86 tys. (2006)

</doc>
<doc id="564401" url="https://pl.wikipedia.org/wiki?curid=564401" title="James Spader">
James Spader

James Todd Spader (ur. 7 lutego 1960 w Bostonie) – amerykański aktor filmowy i telewizyjny.
Życiorys.
Wczesne lata.
Urodził się w Bostonie w Massachusetts jako syn pary nauczycielskiej - Jean (z domu Fraser) i Stoddarda Greenwooda „Todda” Spadera. Jego rodzice byli zaprzyjaźnieni z rodziną Kennedych. Studiował na Phillips Andover Academy w Andover w stanie Massachusetts, gdy w wieku siedemnastu lat rozpoczął karierę aktorską w Nowym Jorku. Dorabiał jako kelner, stajenny i kierowca ciężarówki. Uczęszczał na kurs aktorski w Michael Cheker Studios.
Kariera.
Zadebiutował w niezależnej komedii "Drużyna piłkarska" ("Team-Mates", 1978). Niedługo potem zagrał postać brata głównej bohaterki granej przez Brooke Shields w melodramacie "Niekończąca się miłość" ("Endless Love", 1981) i pojawił się w telewizyjnych produkcjach – NBC "Kokaina: jedna ludzka pokusa" ("Cocaine: One Man’s Seduction", 1983) u boku Pameli Bellwood, ABC "Zabójca w rodzinie" ("A Killer in the Family", 1983) jako syn głównego bohatera (Robert Mitchum) z udziałem Erica Stoltza, komedii Barry’ego Levinsona CBS "Diner" (1983) z Michaelem Madsenem, NBC "Drzewo genealogiczne" ("The Family Tree", 1983) u boku Anne Archer i Joanny Cassidy, NBC "Sekrety rodzinne" ("Family Secrets", 1984) z Stefanie Powers i Gary Sinise oraz sitcomie NBC "Frasier" (1994).
Zagrał w dramacie sensacyjnym "Gang Tuff" ("Tuff Turf", 1985) z Robertem Downeyem Jr., komedii romantycznej "Dziewczyna w różowej sukience" ("Pretty in Pink", 1986), melodramacie kryminalnym "Mniej niż zero" ("Less Than Zero", 1987) jako diler narkotykowy i dramacie kryminalnym Olivera Stone’a "Wall Street" (1987).
Kreacja młodego męża, który pod wpływem żony przyjaciela na nowo odkrywa miłość w dramacie Stevena Soderbergha "Seks, kłamstwa i kasety wideo" ("Stevena Soderbergha", 1989) przyniosła mu nagrodę jury na Festiwalu Filmowym w Cannes. W kontrowersyjnym dramacie "Biały pałac" ("White Palace", 1990) wystąpił w roli młodego wdowca, który romansuje z dużo starszą od siebie kobietą (Susan Sarandon). W filmie fantastycznonaukowym Rolanda Emmericha "Gwiezdne wrota" ("Stargate", 1994) pojawił się jako ambitny egiptolog doktor Daniel Jackson.
Za rolę prawnika Alana Shore w serialu ABC "Praktyka" ("The Practice", 2003–2004) otrzymał nagrodę Emmy, rola ta w spin-offie serialu ABC "Orły z Bostonu" ("Boston Legal", 2004–2008) przyniosła mu dwukrotnie nagrodę Emmy, Satelitę i nominację do nagrody Złotego Globu. Za główną rolę w serialu "Czarna Lista" otrzymał nominację do Złotego Globu (najlepszy aktor pierwszoplanowy w serialu dramatycznym) za rok 2014 i 2015.
W 1987 poślubił Victorię Kheel, z którą ma dwóch synów – Sebastiana (ur. 1989) i Elijaha (ur. 1992). W 2004 doszło do rozwodu. W 2002 związał się z modelką Leslie Stefanson, z którą ma syna Nathaneala (ur. w sierpniu 2008).

</doc>
<doc id="564404" url="https://pl.wikipedia.org/wiki?curid=564404" title="Łukasz Perłowski">
Łukasz Perłowski

Łukasz Perłowski (ur. 3 kwietnia 1984 w Strzyżowie) – polski siatkarz, reprezentant Polski. 
Kariera sportowa.
Wychowanek Wisłoka Strzyżów. Otrzymał powołanie do kadry na Ligę Światową 2007. W turnieju jednak nie zagrał z powodu kontuzji, w 2009 roku sytuacja się powtórzyła, kontuzja w końcówce sezonu klubowego wykluczyła go z reprezentacji. W 2014 roku powołany do reprezentacji przez Stéphane'a Antigę.
Sukcesy klubowe.
Mistrzostwo Polski:
Puchar CEV:
Superpuchar Polski:
Ligi Mistrzów:

</doc>
<doc id="564405" url="https://pl.wikipedia.org/wiki?curid=564405" title="Chemoreceptor">
Chemoreceptor

Chemoreceptory – receptory rozróżniające substancje chemiczne, pełniące u wielu organizmów podstawowe funkcje zmysłowe. Są one dość pierwotne filogenetycznie i występują praktycznie u wszystkich grup zwierząt – od pierwotniaków do ssaków (w tym człowieka). Uczestniczą one we wszystkich procesach życiowych, m.in.: odnajdywanie pokarmu, unikanie drapieżników, dobór partnera seksualnego, komunikacja chemiczna.
Do podstawowych chemoreceptorów zalicza się receptory wykrywające smak i zapach. Z chemorecepcją związane są również receptory wykrywające tlen, dwutlenek węgla i poziom pH płynów ustrojowych.
U nicieni są nimi amfidie.

</doc>
<doc id="564406" url="https://pl.wikipedia.org/wiki?curid=564406" title="Bitwa pod Nordlingen">
Bitwa pod Nordlingen



</doc>
<doc id="564409" url="https://pl.wikipedia.org/wiki?curid=564409" title="Ansgar (ujednoznacznienie)">
Ansgar (ujednoznacznienie)



</doc>
<doc id="564410" url="https://pl.wikipedia.org/wiki?curid=564410" title="Ansgary">
Ansgary



</doc>
<doc id="564419" url="https://pl.wikipedia.org/wiki?curid=564419" title="Celeryn">
Celeryn

Celeryn – imię męskie pochodzenia łacińskiego, oznaczające "szybki, śmigły". Patronem tego imienia jest św. Celeryn, diakon, żyjący w III wieku. 
Żeński odpowiednik: Celeryna
Celeryn imieniny obchodzi 3 lutego.
Zobacz też:

</doc>
<doc id="564420" url="https://pl.wikipedia.org/wiki?curid=564420" title="Celeryna">
Celeryna

Celeryna – imię żeńskie pochodzenia łacińskiego, oznaczające "szybka, śmigła". Patronem tego imienia jest św. Celeryn, diakon, żyjący w III wieku.
Celeryna imieniny obchodzi 3 lutego.

</doc>
<doc id="564427" url="https://pl.wikipedia.org/wiki?curid=564427" title="Trainz Railroad Simulator">
Trainz Railroad Simulator



</doc>
<doc id="564429" url="https://pl.wikipedia.org/wiki?curid=564429" title="Bogdan Hołownia">
Bogdan Hołownia

Bogdan Hołownia (ur. 3 października 1957 w Toruniu) – polski pianista jazzowy.
Życiorys.
Studiował ekonomię, zanim poświęcił się muzyce grał również w szachy w klubie przy Młodzieżowym Domu Kultury w Toruniu (posiada I kategorię szachową, w roku 2002 zdobył w Ciechocinku tytuł wicemistrza województwa kujawsko-pomorskiego w szachach błyskawicznych).
Początkowo współpracował z Janem Ptaszynem Wróblewskim podczas warsztatów jazzowych w Chodzieży. Od 1990 studiował grę na fortepianie w Berklee College of Music w Bostonie. W marcu 2001 otrzymał nagrodę Fryderyk w kategorii "Jazzowy Album Roku za solową płytę fortepianową "Don't Ask Why – piano solo". Został również laureatem Grand Prix Jazz "Melomani" za 2002 rok w kategorii "artysta roku". Współpracuje regularnie z takimi muzykami jak Janusz Muniak, Adam Kawończyk, Janusz Kozłowski, Marcin Jahr, Krzysztof Mróz, Bronek Harasiuk, Kazimierz Jonkisz i Józef Eliasz.
Jest akompaniatorem wokalistek jazzowych, pedagogiem, wykładowcą. Od kilkunastu lat akompaniuje uczestnikom warsztatów jazzowych w Puławach.
Album "Droga do Ciebie. Piosenki Jerzego Wasowskiego i Jeremiego Przybory", który nagrał z Lorą Szafran, uzyskał status złotej płyty.

</doc>
<doc id="564430" url="https://pl.wikipedia.org/wiki?curid=564430" title="James Jones (pisarz)">
James Jones (pisarz)

James Ramon Jones (ur. 6 listopada 1921 w Robinson w stanie Illinois, zm. 9 maja 1977 w Southampton w stanie Nowy Jork) – amerykański powieściopisarz i autor opowiadań, specjalizujący się w tematyce wojennej.
Życiorys.
W 1939 wstąpił do US Army. Przed przystąpieniem Stanów Zjednoczonych do wojny stacjonował wraz z 25. Dywizją Piechoty w Hickam Field na Hawajach. Później brał udział w kampaniach amerykańskich na wyspach Oceanu Spokojnego, łącznie z walkami o Guadalcanal, podczas których został ranny. Odznaczono go Brązową Gwiazdą i Purpurowym Sercem.
Z wojska odszedł w 1944, aby od razu realizować marzenia o pisarstwie. Pierwsza jego książka była niepowodzeniem, zaś już kolejna – "Stąd do wieczności" – zyskała ogromną popularność zarówno wśród krytyków, jak i czytelników. Kolejne dzieła Jonesa również zostały dobrze przyjęte i ugruntowały jego pozycję pisarza doskonale oddającego klimat walki oraz uczucia i przeżycia osób w nich uczestniczących.
Adaptacje filmowe.
Książki Jonesa kilkakrotnie zostały sfilmowane. Największy rozgłos zyskały adaptacje "Stąd do wieczności" (1953) oraz "Cienkiej czerwonej linii" (1998). Ta ostatnia książka została także sfilmowana w 1964. W 1958 powstał film "Długi tydzień w Parkman".

</doc>
<doc id="564431" url="https://pl.wikipedia.org/wiki?curid=564431" title="Awentyn (imię)">
Awentyn (imię)

Awentyn – imię męskie pochodzenia łacińskiego, oznaczające "mieszkaniec Awentynu",
wysuniętego najbardziej na południe wzgórza w starożytnym Rzymie. Istnieje dwóch świętych patronów tego imienia, m.in. Awentyn z Troyes we Francji.
Awentyn imieniny obchodzi 4 lutego.

</doc>
<doc id="564436" url="https://pl.wikipedia.org/wiki?curid=564436" title="II bitwa pod Nördlingen">
II bitwa pod Nördlingen

II bitwa pod Nördlingen (znana także jako bitwa pod Allerheim) – starcie zbrojne, które miało miejsce 3 sierpnia 1645 roku podczas wojny trzydziestoletniej.
Cesarsko-bawarska armia (12 tys. żołnierzy) prowadzona przez feldmarszałka von Mercy, rozbiła obóz w okolicach wioski Allerheim w pobliżu Nördlingen w Bawarii, by zagrodzić drogę Francuzom zamierzającym zdobyć Donauwörth. Von Mercy zajął umocnioną pozycję na wzgórzach nad Wörnith, gdzie wódz cesarski umieścił w centrum piechotę w dwóch rzutach, a na skrzydłach jazdę i działa, przy czym lewe skrzydło jego armii było silniejsze.
Armia francuska (12 tys. żołnierzy) dowodzona przez Wielkiego Kondeusza i marszałka Turenne’a także uszykowana została w dwóch rzutach – w centrum znalazło się 10 baonów piechoty, na lewym skrzydle 18 szwadronów jazdy i 6 baonów, na prawym skrzydle 16 szwaronów i 6 baonów. W odwodzie stanęło 5 szwadronów.
Bitwę rozpoczęli Francuzi atakując pozycje cesarsko-bawarskie. Atak piechoty francuskiej został odparty z wielkimi stratami, podobnie nie powiodły się natarcia francuskiej kawalerii na skrzydłach. Jazda francuska prawego skrzydła została spędzona przez jazdę cesarską aż za obóz. Zajmowane pozycje utrzymało jedynie lewe skrzydło armii francuskiej, gdzie dowodził Turenne.
Gdy wódz armii cesarsko-bawarskiej von Mercy poległ, dowodzący lewym skrzydłem francuskim Turenne spędził jazdę cesarską prawego skrzydła i atakiem piechoty zdobył działa, obracając je na centrum przeciwnika. Gdy do tego jeszcze Kondeusz rzucił do ataku odwód, piechota cesarska została wyparta z Allerheim zanim dowodzący lewym skrzydłem cesarskim Johann von Werth zdołał ściągnąć rabujących obóz francuski rajtarów i wrócić do walki.
Po zapadnięciu zmroku obie armie całą noc stały naprzeciw siebie, po czym z rana pobite wojska cesarsko-bawarskie wycofały się z bitwy, w której obie strony poniosły równie ciężkie straty. Straty te tak osłabiły Francuzów, że nie byli w stanie ruszyć w pościg za wycofującym się nieprzyjacielem. Armia cesarsko-bawarska straciła 4 tys. zabitych i rannych, 2 tys. jeńców i 15 dział, Francuzi stracili 5,5 tys. zabitych i rannych. Już na początku bitwy wyczerpani Bawarczycy rozpoczęli negocjacje pokojowe, które doprowadziły dwa lata później do traktatu w Ulm.
Historycy wojskowości uznają bitwę pod Nördlingen za typowy bój wojny trzydziestoletniej – niezwykle krwawy i praktycznie nierozstrzygnięty.

</doc>
<doc id="564438" url="https://pl.wikipedia.org/wiki?curid=564438" title="Termoreceptor">
Termoreceptor

Termoreceptor – receptor reagujący na zmiany temperatury. 
Termoreceptory wywołują uczucie ciepła lub zimna. Temperatura wykrywana jest przez wolne zakończenia nerwowe. Skórne termoreceptory ssaków są często zamknięte otoczką. U zwierząt stałocieplnych występują w podwzgórzu.
Niektóre węże (grzechotniki) mają w części policzkowej głowy termoreceptory odbierające promieniowanie podczerwone.

</doc>
<doc id="564441" url="https://pl.wikipedia.org/wiki?curid=564441" title="Komunistyczna Partia Izraela (1948–1973)">
Komunistyczna Partia Izraela (1948–1973)

Komunistyczna Partia Izraela (znana także jako Maki מק"י, co jest akronimem od hebrajskiego "Ha-Miflaga ha-Komunistit ha-Jisra’elit", המפלגה הקומוניסטית הישראלית) – izraelska partia polityczna, utworzona w 1948 roku jako spadkobierczyni Komunistycznej Partii Palestyny istniejącej od 1923.
Liderami partii byli m.in. Me’ir Wilner, Mosze Sneh, Ester Wilenska.
Od początku swojego istnienia miała oblicze antysyjonistyczne, opowiadała się za współpracą Żydów i Palestyńczyków. W 1947 wskutek dyrektyw z ZSRR poparła powstanie państwa Izrael. Konsekwentnie broniła praw ludności arabskiej w Izraelu, opowiadała się za jego neutralnością, rozdziałem religii i państwa, rozwojem ustawodawstwa socjalnego. W latach 1958–1965 partia wydawała miesięcznik w języku polskim pt. Walka, którego redaktorem naczelnym był Adolf Berman.
W okresie 1949–1974 miała od czterech do siedmiu reprezentantów w Knesecie. W roku 1965 doszło w niej do rozłamu na tle stosunku do prawa Izraela do istnienia. Frakcja propalestyńska utworzyła nową partię Rakach ("Nowa Lista Komunistyczna"), uznaną przez ZSRR za oficjalną partię komunistyczną w Izraelu. Maki zaczęła tracić poparcie, zdobywając w wyborach w 1965 tylko jeden mandat. W 1973 zmieniła nazwę na Moked. Po roku 1973 łączyła się z innymi partiami politycznymi i stopniowo przestała istnieć.
Obecnie istniejąca partia Maki jest kontynuatorką Rakach.
Politycy.
Posłowie w pierwszym Knesecie.
Posłowie wybrani w wyborach w 1949: Szemu’el Mikunis, Eli’ezer Preminger, Taufik Tubi, Me’ir Wilner.
Posłowie w drugim Knesecie.
Posłowie wybrani w wyborach w 1951: Emil Habibi, Ester Wilenska, Me’ir Wilner, Szemu’el Mikunis, Taufik Tubi
Posłowie w trzecim Knesecie.
Posłowie wybrani w wyborach w 1955: Emil Habibi, Ester Wilenska, Me’ir Wilner, Mosze Sneh, Szemu’el Mikunis, Taufik Tubi,

</doc>
<doc id="564442" url="https://pl.wikipedia.org/wiki?curid=564442" title="Maki">
Maki



</doc>
<doc id="564444" url="https://pl.wikipedia.org/wiki?curid=564444" title="Awit">
Awit

Awit – imię męskie pochodzenia łacińskiego, pochodzące od łacińskiego przymiotnika pospolitego "avitus", który oznaczał „pochodzący od przodków, wrodzony, dziedziczny”. Istniało 8 świętych o tym imieniu. W Polsce Awit nadawany jest co najmniej od 1777 roku.
Żeński odpowiednik: Awita

</doc>
<doc id="564445" url="https://pl.wikipedia.org/wiki?curid=564445" title="Việt Võ Đạo">
Việt Võ Đạo

Việt Võ Đạo (Vovinam VVD) to sztuka walki pochodząca z Wietnamu.
Historia.
Postać technik nauczanych w obecnych szkołach została skodyfikowana przez Wielkiego Mistrza Nguyễn Lộc, który w latach 1938-1945 podróżował po Wietnamie i gromadził techniki z różnych szkół VVD między innymi z Võ Bình Định, Hac Ho, Kim Ke, Vo Tai. Z całego bogactwa technik stworzył własną szkołę, a właściwie ruch o nazwie Vovinam. Jego uczniowie brali udział w walkach o odzyskanie niepodległości Wietnamu. Dopiero po jego śmierci w 1960 roku Rada Mistrzów dodała do nazwy człon Việt Võ Đạo. Na czele szkoły stanął Wielki Mistrz Lê Sáng (10 dang) mianowany na to stanowisko przez Wielkiego Mistrza Nguyễn Lộc.
Następnym etapem rozwoju wietnamskich sztuk walk było utworzenie międzynarodowej federacji. Taką federację stworzono w 1972 roku. Na czele jej stanął mistrz Phan Hoang. Mistrz był jednym z najbliższych uczniów Wielkich Mistrzów Nguyễn Lộc i Lê Sáng.
Obecnie federacja skupia około trzydziestu krajów członkowskich w tym także organizację w Polsce. Szefem organizacji w Polsce jest mistrz Ryszard „Dung Tien” Jóźwiak. Jest on także dyrektorem technicznym na Polskę i kraje Europy środkowowschodniej (m.in. Białoruś, Mołdawia). Powstanie international Viet Vo Dao miało na celu nie tylko naukę walki wręcz, ale również kształtowanie uczniów. Na ten cel największy nacisk kładzie mistrz Phan Hoang.
Elementy filozofii VVD.
Ćwiczący Việt Võ Đạo kierują się w życiu dewizą, która brzmi: 
W życiu uczeń i praktykant VVD powinien kierować się i postępować zgodnie z trzema
zasadami:
System stopni.
Poniższy podział różni się od stopni używanych w Wietnamie (rozróżnia się stopnie tzw. międzynarodowe oraz wietnamskie). Uczniowie posiadający stopnie Dai Trang powinni nosić swój pas zgodnie z tradycją, kobiety, kokardą z prawej strony, mężczyźni z lewej. Szkoły, które są członkami International Viet Vo Dao posiadają następujący podział stopni:
1. stopnie uczniowskie Dai Trang- Cấp;
2. stopnie instruktorskie - Đẳng;
instruktorzy noszą czarne pasy obszyte czerwoną wypustką:
3. stopnie mistrzowskie - biało-czerwone
Strój w Việt Võ Đạo.
Strój w Việt Võ Đạo nazywa się Võ phục. Składa się on z :
Powstał on na bazie ludowego stroju noszonego w Wietnamie.

</doc>
<doc id="564446" url="https://pl.wikipedia.org/wiki?curid=564446" title="Awita">
Awita

Awita – imię żeńskie pochodzenia łacińskiego, pochodzące od łacińskiego słowa "avitus" i oznaczające "należąca do przodków". Patronem tego imienia jest m.in. św. Awit, biskup Wiednia.
Awita imieniny obchodzi 21 stycznia, 5 lutego i 17 czerwca.
Żeński odpowiednik imienia Awit.

</doc>
<doc id="564447" url="https://pl.wikipedia.org/wiki?curid=564447" title="Viet Vo Dao">
Viet Vo Dao



</doc>
<doc id="564449" url="https://pl.wikipedia.org/wiki?curid=564449" title="Rob Krier">
Rob Krier

Rob Krier (ur. 10 czerwca 1938 w Grevenmacher) – luksemburski architekt, urbanista, planista, rzeźbiarz i niemieckojęzyczny publicysta, przedstawiciel współczesnej architektury konserwatywnej. W latach 70. był czołowym przedstawicielem postmodernizmu w architekturze, później, w latach 80. włączył się w powstały w Stanach Zjednoczonych ruch Nowego Urbanizmu i Nowego Tradycjonalizmu.
Życiorys.
Wykształcenie i kariera naukowa.
Rob Krier, starszy brat Leona Kriera, studiował w latach 1959–1964 architekturę na Uniwersytecie Technicznym w Monachium. Po studiach, w latach 1965–1970, współpracował z Oswaldem Mathiasem Ungersem (w Kolonii i Berlinie) oraz z Freiem Otto (w Berlinie i Stuttgarcie).
Następnie, w latach 1973–1975, był asystentem na Uniwersytecie Stuttgarckim. Wykładał również, jako profesor wizytujący, na Politechnice Federalnej w Lozannie. W latach 1976–1998 był profesoem na Uniwersytecie Technicznym w Wiedniu, a w 1986 profesorem wizytującym na Uniwersytecie Yale (w New Haven).
Działalność planistyczna.
Rob Krier odrzuca współczesne podejście do urbanistyki, w którym budynki traktowane są jako oddzielne obiekty w nieograniczonej przestrzeni. W swoich projektach kładzie duży nacisk na kontekst historyczny i przestrzenny miejsca, dążąc do harmonii między starym i nowym. Uważa tradycję europejską za niewyczerpalne źródło motywów architektonicznych.
Krier stał się znany dzięki książce "„Stadtraum”" (niem. "Przestrzeń miejska") z 1975, w której omawia i krytykuje odbudowę zniszczonych struktur urbanistycznych i proponuje rekonstrukcję tradycyjnych kompozycji przestrzennych. Przedstawia też katalog typologii wnętrz ulic i placów.
Krier jest autorem wielu projektów planistycznych w Europie – zwłaszcza w Beneluksie i Niemczech – projektował obiekty w Stuttgarcie, Amsterdamie, Wiedniu, Berlinie.
Życie prywatne.
Jest żonaty z Roswithą.

</doc>
<doc id="564451" url="https://pl.wikipedia.org/wiki?curid=564451" title="Instancja (programowanie)">
Instancja (programowanie)

Instancja – pojedyncze wystąpienie niezależnego kodu zgodnego z danym wzorcem. 
Najpopularniejszym przykładem jest instancjonowanie klas w programowaniu obiektowym, czyli tworzenie obiektów (niezależnych bytów danej klasy, zajmujących określone miejsce w pamięci).
W kontekście systemów operacyjnych instancją danego programu nazywa się wystąpienie w pamięci komputera aktualnie wykonywanej sekwencji kodu komputerowego, czyli procesu.
W kontekście grafiki komputerowej instancja to technika renderowania, która pozwala narysować wiele kopii tego samego obiektu w jednym wywołaniu losowania. Zwykle służy do renderowania cząstek, liści lub dużych ilości dowolnych innych rodzajów obiektów.

</doc>
<doc id="564453" url="https://pl.wikipedia.org/wiki?curid=564453" title="Michał Delura">
Michał Delura



</doc>
<doc id="564454" url="https://pl.wikipedia.org/wiki?curid=564454" title="Bitwa pod Honnecourt">
Bitwa pod Honnecourt

Bitwa pod Honnecourt – starcie zbrojne, które miało miejsce 26 maja 1642 roku podczas wojny trzydziestoletniej.
Armia hiszpańska prowadzona przez Francisco de Melo (19 000 żołnierzy, w tym 6 000 jazdy i 20 dział), pobiła francuską armię dowodzoną przez marszałka Jeana François de La Guiche, hrabiego de La Palice (10 000 żołnierzy, w tym 3000 jazdy i 10 dział). Straty hiszpańskie wyniosły 500 zabitych i rannych, a francuskie 3 600 zabitych i rannych oraz 3 400 jeńców.

</doc>
<doc id="564455" url="https://pl.wikipedia.org/wiki?curid=564455" title="II Korpus Krakowski">
II Korpus Krakowski

II Korpus „Krakowski” – korpus sił powstańczych okresu powstania styczniowego
Główny cel, jaki postawił sobie Romuald Traugutt po objęciu władzy nad powstaniem, to przekształcenie oddziałów partyzanckich w rzeczywistą siłę zbrojną. Dekretem z dnia 15 grudnia 1863 r. powołał regularne oddziały aż do poziomu korpusu. Ograniczył samodzielność istniejących oddziałów, zakazał dowolnego ich formowania i rozformowywania, stawały się one tym samym składową większych formacji.
W zamyśle miało powstać pięć korpusów, cztery na terenie Królestwa, piąty na Litwie i miały tworzyć kadry przyszłej masowej formacji dla potrzeb planowanej kolejnej kampanii. W praktyce udało się stworzyć zalążki dwu – II Korpus („Krakowski”) pod dowództwem Józefa Bosaka i I Korpus „Lubelski” – Michała Heydenreicha-Kruka, w pozostałych województwach istniały one tylko na papierze.
Formowanie.
Wykorzystując duże kompleksy leśne i trudno dostępne tereny w rejonie Gór Świętokrzyskich oraz „żywy” ruch powstańczy na tym terenie Józef Hauke skonsolidował niewielkie, nieźle uzbrojone, samodzielnie działające oddziały powstańcze tworząc w okolicach Cisowa kilkutysięczne zgrupowanie. Przewidywany stan kompanii piechoty miał wynosić 5 oficerów i 74 żołnierzy dla kompanii kosynierów 5 oficerów i 82 żołnierzy, z pośrednich źródeł wynika że zasada organizacyjna wszystkich dywizji miała być identyczna z organizacją dywizji krakowskiej.
Korpus podzielony był na trzy dywizje: dywizja – 4 pułki po 2 bataliony pułkowe składające się z 8 kompanii i 2 plutonów rakietników, batalionu kosynierów (4 kompanie), oraz dodatkowo batalion rezerwowy (4 kompanie i pluton rakietników). Skład dywizji uzupełniała kawaleria dywizji w składzie 4 szwadronów liniowych i 4 rezerwowych, oraz artyleria dywizji składająca się z plutonu dwudziałowego.
Ani jedna dywizja nie osiągnęła pełnego stanu osobowego, a dywizja kaliska była jedynie w fazie szczątkowej, najwyższa stopień organizacji, wyszkolenia i wyposażenie posiadała dywizja krakowska.
Dowódca II Korpusu gen. Józef Hauke-Bosak.
Dywizja Krakowska.
Dowódca płk Apolinary Kurowski, mjr Ludwik Topór-Zwierzdowski
Pułk Kielecki (im. Chmieleńskiego).
Dowódca mjr Julian Rosenbach
Pułk Miechowski.
Dowódca ppłk Bogdan
Pułk Stopnicki.
Dowódca ppłk Karol Kalita-Rębajło
Pułk Olkuski.
Dowódca mjr Andrzej Denisewicz
Kawaleria dywizji.
Dowódca mjr Solbach
Artyleria dywizji.
Dowódca nieznany
Dywizja Sandomierska.
Pułk Opoczyński.
Dowódca Jan Rudowski
Pułk Radomski.
Dowódca mjr Michalski?
Pułk Opatowski.
Dowódca mjr Liwocz (Zajkowski)
Pułk Sandomierski.
Dowódca?
Kawaleria dywizji.
Dowódca mjr Markiewicz
Artyleria dywizji.
Dowódca?
Dywizja Kaliska.
Dowódca płk Koperski
brak danych!
Działania zbrojne.
Oddziały II Korpusu stoczyły kilka potyczek między innymi pod: Ociesękami, Chmielnikiem, Iłżą.
W lutym 1864 roku wojska rosyjskie w sile 4-5 tysięcy ludzi przygotowały obławę na siły II Korpusu. Plan dowództwa rosyjskiego zakładał koncentryczny atak na Cisów z kilku kierunków.
Atak nastąpił z trzech kierunków od: zachodu, północy i południa z kierunku wschodniego okrążenie miał zamknąć rosyjski garnizon Opatowa, powstańcom udało się przechwycić adresowane do dowódcy garnizonu opatowskiego rozkazy i ogólny plan likwidacji sił powstańczych. Dlatego też A. Kurowski (wówczas szef sztabu) i Ludwik Zwierzdowski (dowódca Dywizji Krakowskiej) baz wahania podjęli decyzję przełamania okrążenia połączonego z atakiem na Opatów. Bitwa opatowska nie przyniosła rozstrzygnięcia w kulminacyjnej fazie A. Kurowski (zastępujący rannego Zwierzdowskiego) zarządza odwrót, jednak przyjęty kierunek odwrotu (do Cisowa z którego chciały wcześniej uciec) okazał się tragiczny dla sił powstańczych.
Bitwa opatowska i jej konsekwencje praktycznie kończą istnienie II Korpusu, a jednocześnie powstanie styczniowe.

</doc>
<doc id="564456" url="https://pl.wikipedia.org/wiki?curid=564456" title="Arabela (serial telewizyjny)">
Arabela (serial telewizyjny)

Arabela – serial telewizyjny dla dzieci i młodzieży produkowany w latach 1978–1980 w Czechosłowacji. W następnych latach powstały kolejne produkcje opowiadające dalsze losy bohaterów: w 1984 film "Rumburak", a w 1990 26-odcinkowy serial telewizyjny "Powrót Arabeli".
Fabuła.
Serial w sposób humorystyczny łączy dwa światy – świat baśniowy oraz realistyczny świat ówczesnej, socjalistycznej Czechosłowacji. Królewna Arabela, córka Króla Bajek, ucieka przed zemstą chytrego i zarozumiałego czarodzieja Rumburaka ze świata baśni do świata rzeczywistego. Spotyka tam Petra Majera, obywatela Czechosłowacji i się w nim zakochuje. Czary, pierścień życzeń, latający kufer, czarodziejski płaszcz oraz wiele innych magicznych przedmiotów odgrywają ważną rolę w tej opowieści.
Wersja polska.
Wersja polska: Studio Opracowań Filmów w WarszawieReżyseria: Maria PiotrowskaDialogi: Joanna KlimkiewiczDźwięk: Roman BłockiMontaż: Anna ŁukasikKierownictwo produkcji: Andrzej StaśkielUdział wzięli:
Magiczne przedmioty.
Nie byłoby prawdziwej bajki bez czarodziejów i magicznych przedmiotów zmieniających świat według kaprysu ludzi i często wbrew prawom fizyki.
W "Arabeli" czary jednak pełnią rolę podrzędną i w zasadzie to ich nadużywanie prowadzi do wszystkich kłopotów. Twórcy serialu przekonują, że prawdziwe wartości jak miłość i szczęście są potężniejsze niż bajkowe czary, a problemy dnia codziennego nie rozwiążą się za pomocą magicznych zaklęć.
Streszczenia odcinków.
1. Jak pan Majer znalazł czarodziejski dzwoneczek / O tym, jak pan Majer znalazł dzwoneczek.
"(Jak pan Majer našel zvoneček)"
2. Zemsta Rumburaka.
"(Rumburakova pomsta)"
3. Petr i królewna.
"(Petr a princezna)"
4. Jamnik Karel Majer.
"(Jezevčík Karel Majer)"
5. Ucieczka Arabeli.
"(Arabela na útěku)"
6. Zniknięcie Petra / Zniknięcie Piotra.
"(Petrovo zmizení)"
7. Bajki wędrują do lamusa / Zmiany w krainie baśni.
"(Pohádky jdou do sběru)"
8. Niezwykłe perypetie / Perypetie z pierścieniem.
"(Jeníček a Mařenka)"
9. Fatalne skutki cywilizacji / Zgubne skutki cywilizacji.
"(Civilizace si řádá své)"
10. Wielka szansa Rumburaka.
"(Rumburakova velká šance)"
11. Za dużo generałów / Zbyt wielu generałów.
"(Příliš mnoho generálů)"
12. Pomoc gołębicy / Gołąbek przychodzi z pomocą.
"(Hrdlička zasahuje)"
13. Od dzwoneczka się zaczęło i dzwoneczkiem się kończy / Od dzwoneczka się zaczęło, na dzwoneczku się kończy.
"(Zvonečkem to začalo, zvonečkem to končí)"
Wydania DVD.
Serial został 6 października 2006 wydany w czterech częściach na płytach DVD przez Best Film, a 6 lutego 2008 w wersji 4 płytowego BOX-u przez MONOLITH VIDEO SP. Z O.O.

</doc>
<doc id="564459" url="https://pl.wikipedia.org/wiki?curid=564459" title="Sławomir Freier">
Sławomir Freier



</doc>
<doc id="564468" url="https://pl.wikipedia.org/wiki?curid=564468" title="Darius Vassell">
Darius Vassell

Darius Markus Vassell (ur. 13 czerwca 1980 w Sutton Coldfield) — angielski piłkarz, który występował na pozycji pomocnika lub napastnika.
Kariera klubowa.
Vassel pochodzi z Sutton Coldfield. Jako dziecko uczęszczał do Yenton Primary School i John Willmott School. Swoją juniorską karierę piłkarską rozpoczął w Romulus. Później przeszedł do ekipy juniorów Aston Villi. W sezonie 1996/1997 zdobył trzydzieści dziewięć bramek, czym pobił klubowy rekord. 1 sierpnia 1997 został włączony do pierwszej drużyny. W pierwszym sezonie tam spędzonym nie wystąpił w żadnym spotkaniu. W Aston Villi zadebiutował dopiero 23 sierpnia 1998, kiedy to wystąpił w wygranym 3:1 ligowym spotkaniu z Middlesbrough. 15 września strzelił dwie bramki w spotkaniu z Strømsgodset IF w ramach Pucharu UEFA. W tym sezonie wystąpił jeszcze w pięciu meczach. W następnych rozgrywkach wystąpił w jedenastu pojedynkach. Od sezonu 2000/2001 Vassell stał się podstawowym piłkarzem swej drużyny.
W Aston Villi grał jeszcze przez cztery lata, po czym 27 lipca 2005 przeszedł za kwotę dwóch milionów funtów do Manchesteru City. W nowym klubie zadebiutował 13 sierpnia w meczu z West Bromwich Albion. Pierwszego gola zdobył zaś 23 sierpnia w wygranym 2:1 pojedynku z Sunderlandem. W pierwszym sezonie Vassell wystąpił w trzydziestu sześciu meczach i strzelił osiem goli, przeszedł operację przepukliny. W następnym zaś był już mniej skuteczny.
Sezon 2008/2009 Anglik rozpoczął pechowo, ponieważ 13 września 2008 nabawił się kontuzji kolana, która miała wykluczyć go z gry na dziesięć tygodni. Do gry powrócił jednak 6 listopada, kiedy to zagrał w meczu Pucharu UEFA z FC Twente wygranym przez jego zespół 3:2. 30 czerwca 2009 roku, po rozegraniu ponad 100 ligowych meczów dla Manchesteru City przeszedł do Ankaragücü. W 2010 roku wrócił do Anglii i został piłkarzem Leicester City.
W styczniu 2016 zakończył piłkarską karierę.
Kariera reprezentacyjna.
W reprezentacji swojego kraju zadebiutował 13 lutego 2002 w zremisowanym 1:1 towarzyskim spotkaniu z Holandią. W 61. minucie tego pojedynku strzelił swojego pierwszego gola w kadrze. W tym samym roku Sven-Göran Eriksson powołał go na Mistrzostwa Świata, na których Anglia dotarła do ćwierćfinału. Vassell na tym turnieju zagrał w trzech meczach.
Dwa lata później znalazł się w 23-osobowym składzie na Euro. Anglicy na tej imprezie znów odpadli w ćwierćfinale, który przegrali po rzutach karnych z Portugalią. Vassell wraz z Beckhamem nie wykorzystali swojej jedenastki. Wychowanek Aston Villi zagrał we wszystkich czterech spotkaniach. Ćwierćfinał Mistrzostw Europy był jego ostatnim meczem w kadrze. Potem został jeszcze powołany na trzy spotkania, jednak na nich nie wystąpił. Łącznie w barwach narodowych wystąpił ponad dwadzieścia razy i sześć razy wpisał się na listę strzelców.

</doc>
<doc id="564471" url="https://pl.wikipedia.org/wiki?curid=564471" title="Festiwal Piosenki Włoskiej w San Remo">
Festiwal Piosenki Włoskiej w San Remo

Festiwal Piosenki Włoskiej w San Remo (w skrócie: Festiwal w San Remo; wł. Festival della Canzone Italiana di Sanremo, ang. Sanremo Music Festival) – jeden z najstarszych w Europie festiwali piosenki, odbywający się corocznie od 1951 w mieście San Remo. Na jego wzór powstały inne międzynarodowe konkursy: Konkurs Piosenki Eurowizji oraz Sopot Festival.
W latach 1953–1971, z wyjątkiem 1956, każda piosenka była śpiewana dwukrotnie przez dwóch różnych artystów, z których każdy używał indywidualnej aranżacji orkiestrowej, aby zilustrować znaczenie festiwalu jako konkursu kompozytorskiego, a nie tylko konkursu śpiewaków. W tej epoce festiwalu jedną wersję piosenki wykonał włoski artysta, a drugą zwykle wykonał zagraniczny gość. Stało się to sposobem dla wielu międzynarodowych artystów na debiut swoich piosenek na rynku włoskim, w tym Louis Armstrong, Stevie Wonder, José Feliciano, Roberto Carlos, Paul Anka, The Yardbirds, Marianne Faithfull, Shirley Bassey, Mungo Jerry, Kiss i wielu innych.
Festiwal stał się preselekcją włoskiego reprezentanta na bazowany na sobie Konkurs Piosenki Eurowizji i jest w większości przypadków używany jako metoda wyboru włoskiego reprezentanta na to wydarzenie. Festiwal rozpoczął kariery niektórych z najbardziej kultowych włoskich artystów, w tym Andrea Bocelli, Paola &amp; Chiara, Il Volo, Laura Pausini, Eros Ramazzotti, i Gigliola Cinquetti.
Historia.
Ideą, która towarzyszyła powstaniu Festiwalu Piosenki Włoskiej, była chęć przełamania dotychczasowych, obowiązujących od dziesięcioleci wzorców i zaproponowanie czegoś nowego. Na poprzedzający pierwszy festiwal ogólnokrajowy konkurs nadesłano 140 nowych utworów, z których 20 wykonano publicznie. Premierowe piosenki wykonali Nilla Pizzi, Achille Togliani i Duo Fasano, a do finału zakwalifikowało się 10 propozycji, spośród których najlepszą okazał się singiel Pizzi – „Grazie dei fiori”; choć został on sprzedany w ilości tylko 36 000 egzemplarzy, to okazał się, wraz z innymi wówczas zaprezentowanymi nagraniami, na swój sposób rewelacyjny i odkrywczy. Pojawiły się w stosunku do nich określenia: moderno (nowoczesny) i jazz bianco (biały jazz). Na festiwalu pojawiły się też „nowe twarze”: Carla Boni, Gino Latilla, Giorgio Consolini, Flo Sandon’s i inni.
Przełom w organizacji oraz popularności festiwalu w San Remo nastąpił w 1958, kiedy podczas konkursu wystąpił Domenico Modugno, który zaprezentował swój utwór „Nel blu dipinto di blu”, napisany we współpracy z Frankiem Migliaccim. Piosenka zajęła pierwsze miejsce w finale festiwalu, a po koncercie trafiła – pod skróconym tytułem („Volare”) – do repertuaru m.in. Ala Martino, Deana Martina i Elli Fitzgerald. Dzięki międzynarodowym wykonaniom utwór zyskał międzynarodową popularność, a singiel z piosenką sprzedał się w liczbie ponad 22 mln egzemplarzy, zapewniając Modugno trwałe miejsce w historii włoskiej piosenki. Wokalista jeszcze trzykrotnie wygrywał festiwal, a jego melodyjne i nastrojowe propozycje doprowadziły do zyskania przez artystę miana „ojca nowoczesnej piosenki włoskiej”. Dzięki Modugno i nowej fali utalentowanych kompozytorów (Bruno Zambrini, Carlo Donida), autorów tekstów (Franco Migliacci, Mogol) czy piosenkarzy-kompozytorów (Pino Donaggio, Umberto Bindi, Tony Renis) piosenka włoska była coraz wyżej notowana na arenie międzynarodowej. W 1964 organizatorzy festiwalu dopuścili do udziału w nim renomowanych wykonawców zagranicznych, głównie anglosaskich. Dodało to bodźca konkurencji rodzimym wykonawcom, którzy odtąd musieli wykonywać swoje piosenki w duetach z zagranicznymi wykonawcami, m.in. Modugno z Frankiem Laine’em, Tony Dallara z Benem E. Kingiem czy Fausto Cigliano z Gene’em Pitneyem.
W latach 70. popularność festiwalu w San Remo znacznie spadła: organizatorzy konkursu zbyt pochopnie postawili na młodzież, a z drugiej strony nie potrafili dostrzec nowych trendów w światowej muzyce rozrywkowej. Przykładem tego był Drupi, którego utwór „Vado via” przepadł w konkursie, za to zdobył powodzenie we Włoszech i za granicą. Podobna spadkowa tendencja, jeśli chodzi o prestiż i znaczenie Festiwalu Piosenki Włoskiej, utrzymała się i w kolejnych dekadach.
Dopiero w 2010 festiwal odnotował najlepszą oglądalność od ponad dekady. Finałowy koncert oglądało 12,462 mln widzów, co stanowiło 53,21% całej włoskiej widowni telewizyjnej. Samo ogłoszenie zwycięzcy oglądało zaś 15,195 mln widzów, co stanowiło aż 77,34% widowni.

</doc>
<doc id="564472" url="https://pl.wikipedia.org/wiki?curid=564472" title="Conidae">
Conidae



</doc>
<doc id="564473" url="https://pl.wikipedia.org/wiki?curid=564473" title="Piotr Klugowski">
Piotr Klugowski

Piotr Klugowski (ur. 25 kwietnia 1960 w Kowalewie Pomorskim) – polski artysta malarz, profesor nauk o sztukach pięknych.
Życiorys.
W 1979 roku ukończył I Liceum Ogólnokształcące im. Bolesława Chrobrego w Grudziądzu. Następnie podjął studia na Uniwersytecie Mikołaja Kopernika, które ukończył w roku 1985. Tytuł profesora uzyskał w 2011. W latach 2008–2012 pełnił funkcję dziekana Wydziału Sztuk Pięknych. Jest członkiem Związku Polskich Artystów Plastyków. Zajmuje się malarstwem, rysunkiem i grafiką.

</doc>
<doc id="564474" url="https://pl.wikipedia.org/wiki?curid=564474" title="Szalony Koń (ujednoznacznienie)">
Szalony Koń (ujednoznacznienie)



</doc>
<doc id="564475" url="https://pl.wikipedia.org/wiki?curid=564475" title="Bitwa pod Fryburgiem (1644)">
Bitwa pod Fryburgiem (1644)

Bitwa pod Fryburgiem (zwana też Trzydniową bitwą) – starcie zbrojne, które miało miejsce 3 sierpnia, 5 sierpnia i 9 sierpnia 1644 podczas wojny trzydziestoletniej.
Okopana armia bawarska dowodzona przez von Mercy'ego wycofała się po trzech oddzielnych bitwach z atakującą ją armią francuską dowodzoną przez Kondeusza Wielkiego i marszałka Turenne'a. Po zwycięstwie Francuzi zdobyli miasto Fryburg. Bitwa pod Fryburgiem znana jest jako najkrwawsza bitwa wojny trzydziestoletniej.
Bitwa ta często jest mylona z bitwą pod Freibergiem z 1762.
Przebieg bitwy.
Armia bawarska von Mercy'ego (15 000 żołnierzy i 28 dział) zajmowała umocnioną pozycję kilka kilometrów przed Fryburgiem. Francuzi (16 000 żołnierzy i 40 dział) podzielili się na dwie grupy – Turenne rankiem 3 sierpnia ruszył lasami i wąwozami by obejść lewe skrzydło armii bawarskiej, Kondeusz natomiast zajął pozycje od czoła Bawarczyków. Bitwa rozpoczęła się o godzinie 17, gdy Kondeusz podjął decyzję o natarciu na wzgórze Schönberg. Po ciężkich walkach Francuzi do wieczora zdołali opanować większość umocnień bawarskich. W tym czasie Turenne około godziny 17 wpadł na zasieki, uwikłał się w walkę i nie mógł przeprowadzić skoordynowanego z akcją Kondeusza ataku na tyły nieprzyjaciela. Kłopoty Turenne'a pozwoliły wojskom von Mercy'ego skierować przeciw niemu swoje odwody, dzięki czemu Francuzom nie udało się złamać oporu armii bawarskiej.
Nocą armia bawarska porzuciła zajmowaną dotychczas pozycję i zajęła uprzednio przygotowaną pozycję na Josephbergu. Nowe pozycje bawarskie Francuzi zaatakowali swym prawym skrzydłem rankiem 5 sierpnia, zostali jednak odparci. Podczas wymiany ognia artyleryjskiego większość dział francuskich została uszkodzona celnym ogniem bawarskich kanonierów. Po południu Francuzi znów ruszyli do ataku i ponownie zostali odparci – tym razem przez spieszoną jazdę bawarską.
Trzy dni armia francuska stała naprzeciw pozycji bawarskich, po czym wycofała się. Straciła w bitwie około 6000 żołnierzy.

</doc>
<doc id="564478" url="https://pl.wikipedia.org/wiki?curid=564478" title="Seks niepełnosprawnych">
Seks niepełnosprawnych

Seks niepełnosprawnych – dziedzina życia codziennego zajmująca się życiem seksualnym i intymnym osób niepełnosprawnych, np. kalectwo (po urazach rdzenia kręgowego), niepełnosprawność intelektualna.
Seks jest tematem ważnym dla niepełnosprawnych zarówno somatycznie jak i intelektualnie, stanowi jedną z podstawowych potrzeb człowieka, której zaspokajanie wiąże się z dobrostanem i kondycją psychiczną.
Postuluje się wprowadzenie szeroko zakrojonej edukacji seksualnej osób z niepełnosprawnościami.

</doc>
<doc id="564488" url="https://pl.wikipedia.org/wiki?curid=564488" title="Edward Madejski">
Edward Madejski

Edward Dominik Jerzy Madejski (ur. 11 sierpnia 1914 w Krakowie, zm. 15 lutego 1996 w Bytomiu) – polski piłkarz, bramkarz.
Młodość.
Wychowywał się w Krakowie. Jako gimnazjalista grywał w mistrzostwach Polski w piłce ręcznej w barwach Cracovii, choć formalnie niepełnoletni nie mogli uczestniczyć w tych rozgrywkach. Następnie studiował chemię na Uniwersytecie Jagiellońskim
Kariera klubowa.
Edward Madejski był wychowankiem Juvenii Kraków, będącej jedną z drużyn piłkarskich działających przy Związku Męskiej Młodzieży Przemysłowej i Rękodzielniczej, w ramach Towarzystwa Sportowego im. Henryka Jordana. Dobrze zapowiadający się junior szybko dostrzeżony został przez działaczy silniejszych klubów. W latach 1933–1937 zagrał w 64 meczach ligowych w barwach Wisły Kraków. Zadebiutował w wieku niespełna 19 lat, 2 lipca 1933 w meczu derbowym z Podgórzem (10:1). Bramki Wisły strzegł przez pięć kolejnych sezonów, ostatni mecz rozegrał 14 listopada 1937 przeciwko AKS Chorzów (5:2).
W 1938 roku miał zostać zawodnikiem Dębu Katowice, jednak w ostatniej chwili zrezygnował z przenosin na Śląsk mimo porozumienia klubów. W niedokończonym sezonie 1939 reprezentował Garbarnię – między 14 maja i 25 czerwca 1939 pięciokrotnie bronił bramki krakowskiego beniaminka. Po przegranym 0:5 meczu z Wartą Poznań stracił miejsce w bramce Garbarni i letnie miesiące spędził jako zawodnik Zaolzia Trzyniec.
Reprezentacja.
W reprezentacji Polski zadebiutował 6 września 1936 w meczu z Jugosławią. W kręgu zainteresowań kapitana związkowego Józefa Kałuży znajdował się już jednak wcześniej, w sierpniu 1936 był rezerwowym dla Spirydiona Albańskiego podczas Igrzysk Olimpijskich w Berlinie. Bronił m.in. w najsłynniejszym meczu Polaków tego okresu – z Brazylią na MŚ 1938, przegranym przez polską drużynę po dogrywce 5:6. Podczas francuskich finałów nie należał formalnie do żadnego z klubów – z Wisłą rozstał się w burzliwy sposób, a nie mógł jeszcze występować w Garbarni. Ostatni mecz w kadrze rozegrał 13 listopada 1938 przeciwko Irlandii. Łącznie reprezentacyjną bluzę bramkarską przywdziewał 11 razy.
Powojenne losy.
W czasie II wojny światowej brał udział w konspiracyjnych rozgrywkach piłkarskich jako zawodnik AKS Kraków, ale też m.in. drukował ulotki niepodległościowe. Aresztowany przez Gestapo podczas próby przemytu kosztowności do Lwowa. Kilka miesięcy spędził w celi śmierci, w więzieniu zachorował na tyfus. Pod koniec wojny ukrywał się w górach.
Po wyjściu na wolność kontynuował karierę piłkarską, wyjechał do Bytomia. Pracował tam w Państwowym Urzędzie Repatriacyjnym. Wstąpił w szeregi założonej przez przesiedleńców ze Lwowa Polonii. Okazała się być ona trzecim i ostatnim klubem, w którym Edward Madejski występował w ramach pierwszoligowych rozgrywek. Do 1947 roku był pierwszym bramkarzem. Później bytomskich barw bronił już tylko trzykrotnie, dwa razy w sezonie 1948 i raz w sezonie 1949 – 2 maja 1948 w meczu przeciwko Polonii Warszawa (1:1), a następnie 9 maja 1948 grając przeciwko swojemu dawnemu zespołowi – Garbarni (4:1). Po tych dwóch spotkaniach oddał miejsce w bramce młodszemu o 15 lat Mieczysławowi Wieczorkowskiemu, czasem zastępowanemu przez Kazimierza Koczapskiego (rocznik 1919). Pożegnalny mecz Madejskiego miał miejsce 29 maja 1949, na boisku AKS Chorzów, w ramach 9. kolejki I ligi. Mający wówczas 34 lata i 291 dni bramkarz rozegrał pierwszą połowę spotkania, po czym został zmieniony przez Koczapskiego. Mecz zakończył się wynikiem 3:2 dla chorzowian, ale po 45 minutach rezultat brzmiał 2:1 dla drużyny z Bytomia. Co ciekawe, szkoleniowcem Polonii był wówczas kolega Madejskiego z reprezentacji, Michał Matyas. Rok wcześniej obaj przedwojenni kadrowicze wystąpili zresztą w meczu przeciwko Garbarni.
W 1954 otrzymał dyplom inżyniera na Akademii Górniczo-Hutniczej. Pracował jako kierownik działu gospodarki materiałowej w Nowej Hucie.
W 1956 aresztowano go i fałszywie oskarżono o działalność dywersyjną oraz szpiegostwo na rzecz rządu RP na uchodźstwie na podstawie zeznań bezpośredniego przełożonego. W więzieniu przesiedział trzy lata; wyszedł 24 kwietnia 1959 r. W tym czasie rozpadło się jego małżeństwo. W latach 70. jeszcze trzykrotnie zamykano go w więzieniu pod fałszywymi zarzutami. Ostatecznie został zrehabilitowany.
Zmarł 15 lutego 1996 r. w Bytomiu, gdzie nieprzerwanie mieszkał. Pochowany na Cmentarzu Rakowickim w Krakowie.

</doc>
<doc id="564489" url="https://pl.wikipedia.org/wiki?curid=564489" title="Conus litteratus">
Conus litteratus

Conus litteratus – gatunek ślimaka z rodziny stożków.
Muszla mierzy 24-186 mm, choć zwykle osiąga do 13 cm długości. Muszlę barwy kremowej opasają 2-3 żółtawe pasy, cała pokryta jest czarnymi kropkami. Występuje na obszarze Indo-Pacyfiku oprócz obszaru Hawajów i Morza Czerwonego; zasięg od wschodnich wybrzeży Afryki do Polinezji Francuskiej.

</doc>
<doc id="564490" url="https://pl.wikipedia.org/wiki?curid=564490" title="Renata Jusis">
Renata Jusis



</doc>
<doc id="564492" url="https://pl.wikipedia.org/wiki?curid=564492" title="Bitwa pod Fleurus (1622)">
Bitwa pod Fleurus (1622)

Bitwa pod Fleurus – starcie zbrojne, które miało miejsce 29 sierpnia 1622 roku podczas wojny trzydziestoletniej.
Podczas gdy sprzymierzona armia katolicka składająca się z sił hiszpańskich i Ligi Katolickiej prowadziła działania mające na celu całkowitą okupację Palatynatu, druga hiszpańska armia dowodzona przez Ambrosio Spinolę przystąpiła do oblężenia twierdzy Bergen op Zoom położonej przy ujściu rzeki Skaldy.
Na wiadomość o ofensywnych działaniach katolików, z Alzacji w kierunku hiszpańskich Niderlandów wyruszyły protestanckie armie Mansfelda i księcia Brunszwickiego. Dla ich powstrzymania ze wschodu nadchodziła armia dowodzona przez Gonzala de Cordobę. Pod Fleurus na południowym zachodzie obecnej Belgii zagrodził on drogę wojskom protestanckim. 
Obie armie spotkały się w pobliżu Fleurus wieczorem 28 sierpnia, lecz bitwa rozpoczęła się dopiero następnego dnia około 3:00 atakiem wojsk protestanckich na hiszpańskie pozycje. Po czterech nieudanych natarciach, które zostały odparte z ogromnymi stratami, piąte, przeprowadzone około południa zakończyło się sukcesem i przedarciem się przez linie ugrupowania nieprzyjaciela. W ten sposób za cenę ciężkich strat (m.in. książę Brunszwicki podczas brawurowego ataku stracił rękę) wojska protestanckie zdołały przedostać się do Holandii, choć w trakcie odwrotu wojska Mansfelda zostały zaatakowane przez kawalerię hiszpańską i poniosły duże straty (około 2 tys. zabitych). 30 września Hiszpanie zwinęli oblężenie Bergen op Zoom.

</doc>
<doc id="564498" url="https://pl.wikipedia.org/wiki?curid=564498" title="Stożek marmurowy">
Stożek marmurowy

Stożek marmurowy ("Conus marmoreus") - gatunek ślimaka należącego do rodziny stożków. Zasiedla zachodni Indo-Pacyfik.
Długość muszli wynosi 30-150 mm. Posiada charakterystyczny wzór w postaci białych plam na czarnym tle.
Stożek marmurowy jest pierwszym stożkiem opisanym przez Linneusza; jako lektotypu użył okazu z własnej kolekcji. Jest to także gatunek typowy rodzaju "Conus". Także bardzo toksyczny, choć odnotowano jedynie jedno ukąszenie w roku 1887. "C. marmoreus" żywi się wyłącznie mięczakami.

</doc>
<doc id="564500" url="https://pl.wikipedia.org/wiki?curid=564500" title="Robert Krier">
Robert Krier



</doc>
<doc id="564501" url="https://pl.wikipedia.org/wiki?curid=564501" title="Conus marmoreus">
Conus marmoreus



</doc>
<doc id="564507" url="https://pl.wikipedia.org/wiki?curid=564507" title="Stożek tekstylny">
Stożek tekstylny

Stożek tekstylny ("Conus textile" L. 1758) - gatunek ślimaka należącego do rodziny Conidae, żyjący w tropikalnych wodach Indo-Pacyfiku, zasiedlając piaszczyste dno pod skałami. Jest jednym z najbardziej jadowitych ślimaków świata (wraz z np. stożkiem marmurowym), a przy tym jest jednym z pospolitszych stożków, zazwyczaj osiągając ok. 7-9 cm, chociaż niejednokrotnie znajdywane są okazy o wiele większe. Nazwa tego gatunku ślimaka wzięła się od szczególnej faktury przypominającej tkaninę, która dekoruje muszlę. Liczebność tego stożka jest bardzo wysoka. W obrębie poszczególnych populacji występuje duże zróżnicowanie ubarwienia.
Muszla jest gładka, jedynie u podstawy można dostrzec fałdy układające się w kształt spirali. Ściany boczne są proste, ewentualnie lekko wypukłe. Skrętka niska, jednak ostatnia z nich bywa silnie wypukła. Górna krawędź nieznacznie załamana, czasem zaokrąglona, a sam szczyt często skorodowany. Jest barwy białej z poprzecznymi pasami w odcieniach od żółtych po brązowe. Obficie upstrzona trójkątnymi, białymi plamami różnej wielkości, które się na siebie nakładają.

</doc>
<doc id="564509" url="https://pl.wikipedia.org/wiki?curid=564509" title="Fiat 618">
Fiat 618

Polski Fiat 618 Grom – lekka ciężarówka produkcji PZInż w Warszawie na licencji FIATa w latach 1937–1939.
Historia.
Na podstawie umowy licencyjnej w Polsce produkowane były samochody Fiata od 1932, w wyniku rozszerzenia umowy w 1937 do produkcji weszły nowe modele: Polski Fiat 518 Mazur i lekka ciężarówka Polski Fiat 618 Grom z silnikiem Fiata 518.
Samochód ten o ładowności do 1200 kg budowano w Fabryce Samochodów Osobowych i Półciężarowych PZInż. w postaci kompletnego podwozia z silnikiem, z układem przeniesienia napędu, mechanizmami sterowniczymi i hamulcowymi oraz zespołem wskaźników w desce rozdzielczej. Nie zakładano nadwozia i dla kierowcy montowano prowizoryczną drewnianą ławeczkę.
Nadwozia pojazdów były montowane w:
Podwozie Fiata 618 charakteryzowało się nisko położonym środkiem ciężkości i nadawało się do montowania nadwozi ciężarowych, ale także autobusowych, sanitarnych i towarowych zamkniętych. Resorowanie zapewniało odpowiedni komfort jazdy. Nowatorskim rozwiązaniem był dwuobwodowy, hydrauliczny układ hamulcowy - oddzielna sekcja dla kół przednich i tylnych. Zbiornik paliwa o pojemności 60 litrów pozwalał na przejechanie 400 km bez tankowania.
Oprócz typowych samochodów ciężarowych Fiat 618 występował też w wersji tzw. "samochód kawaleryjski typu 618", zaprojektowanym w Biurze Badań Technicznych Broni Pancernej w Warszawie dla oddziałów kawalerii zmotoryzowanej. Nadwozie jego przystosowane było do przewożenia: 
oraz wyposażonego w urządzenia specjalne np. podstawa dla ckm lub rkm przystosowana do strzelań do celów powietrznych, urządzenia sygnalizacyjne: dzienne (tarcze) i nocne (lampy). Prototyp zbudowano w 1938 i po testach planowano wykonać serię informacyjną.
W latach 1937–1939 zbudowano około 600 podwozi, a większość zabudowano jako ciężarówki i czternastoosobowe autobusy.
Jedyny zachowany na świecie egzemplarz Polskiego Fiata 618 z nadwoziem autobusowym odrestaurowany został przez p. Juliusza Siudzińskiego i znajduje się w jego kolekcji; istnieje również kilka egzemplarzy Fiata 618 zachowanych na świecie (m.in. Włochy).

</doc>
<doc id="564511" url="https://pl.wikipedia.org/wiki?curid=564511" title="Collie Smooth">
Collie Smooth



</doc>
<doc id="564514" url="https://pl.wikipedia.org/wiki?curid=564514" title="Dandie Dinmont terrier">
Dandie Dinmont terrier

Dandie Dinmont terrier – jedna z ras psów, należąca do grupy terierów, zaklasyfikowana do sekcji terierów krótkonożnych. Nie podlega próbom pracy.
Rys historyczny.
Ten krótkonożny terier został wyhodowany w XVII wieku do polowania na borsuki oraz wydry na granicy pomiędzy Szkocją a Anglią. Nazwa rasy pochodzi od Dandie Dinmonta – farmera z powieści "Guy Mannering lub Astrolog" Waltera Scotta. Scott nadał również nazwy kolorom szaty teriera, pochodzących od imion psów Dinmonta. W tych czasach Dandie Dinmont terriery zostały dopisane do listy zagrożonych ras rodzimych przez brytyjski związek kynologiczny. Rasa oficjalnie uznana w 1876 roku.
Wygląd.
Budowa.
Dandie Dinmont terrier posiada muskularne, wydłużone ciało o krótkich nogach, grzbiet jest wygięty, charakterystyczny czub na głowie. Oczy są ciemnobrązowe.
Szata i umaszczenie.
Włos jest średniej długości. Dopuszczane są dwie maści:
Uszy.
Ma nisko osadzone, zwisające uszy
Użytkowość.
Dawniej był to pies myśliwski z usposobienia uparty, wykorzystywany do polowań na lisy borsuki i wydry.

</doc>
<doc id="564516" url="https://pl.wikipedia.org/wiki?curid=564516" title="Antoni Junosza Gałecki">
Antoni Junosza Gałecki

Antoni Junosza Gałecki (ur. 25 maja 1811 w Radłowie, zm. 10 marca 1885 w Wiedniu) – biskup administrator diecezji krakowskiej od 1862.
Życiorys.
Studiował w Wiedniu i Rzymie, gdzie uzyskał tytuł doktora teologii. W 1834 otrzymał święcenia kapłańskie. Piastował godność kanonika tarnowskiego, od 1853 pełnił funkcję dziekana kapituły tarnowskiej. Był wykładowcą w seminarium duchownym w Tarnowie.
Wskutek działań władz austriackich 25 września 1862 mianowany został przez papieża Piusa IX biskupem tytularnym i wikariuszem apostolskim diecezji krakowskiej w zaborze austriackim. Przeciwnik powstania styczniowego, lojalny wobec władz zaborczych popadał w konflikty z wiernymi i duchowieństwem.10 grudnia 1863 nakazał usunięcie wszelkich emblematów wojennych i symboli narodowych z grobów powstańczych na cmentarzach krakowskich. Za taką postawę odznaczony 16 grudnia 1864 austriackim Orderem Żelaznej Korony II klasy uwolnieniem od opłaty (1864).
Dbał o dyscyplinę i wysoki poziom opieki duszpasterskiej, popierał zgromadzenia zakonne. Przyjął do diecezji wygnane z Wielkopolski karmelitanki bose, urszulanki, w 1873 pijarów. Jego ostra reakcja w sprawie obłąkanej karmelitanki Barbary Ubryk, zgoda na wejście w mury Karmelu komisji śledczej spowodowały w Krakowie rozruchy uliczne.
8 grudnia 1869 uczestniczył w uroczystości otwarcia Soboru Watykańskiego I, wziął udział w 3 uroczystych sesjach soborowych i na terenie diecezji krakowskiej jako jeden z pierwszych biskupów publicznie ogłosił treść soborowych dokumentów.
Mieszkał w klasztorze Misjonarzy na Stradomiu, ponieważ zbyt wolno postępowały prace przy odbudowie pałacu biskupiego zniszczonego pożarem. Nie udało mu się nawiązać porozumienia z wpływowymi rodami arystokratycznymi Krakowa, jak również ze środowiskiem profesorskim i akademickim UJ. Od 1876 podejmowano próby zmierzające do odwołania biskupa z Krakowa zakończone sukcesem w kwietniu 1879. Po nominacji Albina Dunajewskiego na stanowisko biskupa krakowskiego papież Leon XIII zwolnił z obowiązków i odwołał z funkcji biskupa Gałeckiego, który opuścił Kraków incognito po 26 kwietnia 1879. Wyjechał do Wiednia, gdzie zamieszkał i zmarł w 1885 r. Został pochowany na cmentarzu publicznym w Wiedniu.

</doc>
<doc id="564517" url="https://pl.wikipedia.org/wiki?curid=564517" title="Ty51">
Ty51

Ty51 – polski parowóz towarowy produkowany w zakładach HCP w latach 1953–1958, najcięższy parowóz zbudowany w Polsce.
Rozwój i eksploatacja.
Seria parowozów Ty51 powstała na skutek rosnącego zapotrzebowania na ciężkie parowozy towarowe. Parowozy te koncepcyjnie oparto na konstrukcji serii Ty246, zakupionej w 1946 roku z USA w ramach programu dostaw parowozów dla kolei europejskich – wprowadzając pewne rozwiązania własne (np. zamiast suwaków Nicolaya wprowadzono suwaki Trofimowa w rozrządzie pary, zmieniono konstrukcję podgrzewacza). Ty51 miał ruszt o powierzchni równej Ty246 (6,3 m²) z mechanicznym podajnikiem węgla (stokerem), powierzchnię ogrzewalną i przegrzewacza zmniejszono w celu poprawy pracy kotła przy stosowaniu gorszych gatunków węgla. W porównaniu z Ty246 były nieco słabsze, ale nie wykazywały zjawiska wyczerpania kotła. Parowóz Ty51-226 był ostatnim parowozem wyprodukowanym przez HCP Poznań dla PKP. Wyprodukowano 232 parowozy, 208 zakupiło PKP a 24 trafiły do górnictwa, z czego 21 do kolei piaskowych. Na PKP trafiły numery 1-70, 72-81, 85-94, 97-105, 107-132, 141-226; do górnictwa 67, 68, 71, 82-84, 95, 96, 106, 133-140, 227-232. Z niewyjaśnionych przyczyn zbudowano po 2 parowozy z numerami seryjnymi 67 i 68 (po jednym dla PKP i górnictwa) i dlatego w celu wyrównania numeracji nie nadano numerów seryjnych 74 i 75. W późniejszych latach PKP zakupiła od górnictwa parowozy o numerach 96, 106, 137 i 228. Produkcję parowozów serii Ty51 przerwano w 1958 roku, ostatnie parowozy zakupiło górnictwo.
Parowozy te zasadniczo kierowano do obsługi tras o dużym natężeniu ruchu towarowego. 92 egzemplarze trafiły do DOKP Lublin, gdzie stacjonowały w lokomotywowniach Sędziszów, Dęblin, Kielce, Chełm i Skarżysko-Kamienna. Na zachodzie Polski stacjonowały w Głogowie, Kostrzynie, Lesznie i Zbąszynku, gdzie obsługiwały przewozy na trasach wiodących do Szczecina i granicy niemieckiej. Nieliczne maszyny tej serii wspierały Ty246 w obsłudze pociągów towarowych na trasie Śląsk – Trójmiasto. Do czasu elektryfikacji obsługiwały ruch towarowy na trasie dawnej Kolei Warszawsko-Wiedeńskiej.
Do końca lat sześćdziesiątych Ty51 zatrudniano głównie w ciężkim ruchu towarowym. Wzmożone dostawy lokomotyw spalinowych serii ST43 i ST44 oraz postępy elektryfikacji wyparły je do nieekonomicznych prac manewrowych, obsługi pociągów na liniach lokalnych i pociągów pasażerskich. Zdarzało się, że parowozy serii Ty51 prowadziły lokalne pociągi osobowe zestawione z 2 wagonów. W początkach lat 80. około 75% parowozów serii Ty51 stało bez zatrudnienia w zapasie długotrwałym. Likwidacja wojskowej rezerwy strategicznej parowozów w 1988 roku spowodowała masowe kasacje maszyn tej serii. Na kolejach piaskowych Ty51 pracowały do 1992 roku, prowadząc ciężkie pociągi z piaskiem podsadzkowym z kopalni piasku Kotlarnia.
W oparciu o serię Ty51 zaprojektowano parowóz Ty55, prace nad nim doprowadzając do etapu rysunków wykonawczych. Rezygnacja PKP z zakupu tych parowozów spowodowała wstrzymanie dalszych prac.
Zachowane egzemplarze.
Dla celów muzealnych zachowano dwa sprawne egzemplarze. Parowóz Ty51-137 w kwietniu 1994 roku został przekazany do Skansenu w Chabówce, jednak z powodu masy lokomotywy w 2000 roku zrezygnowano z dalszych napraw i wykreślono ją z ilostanu pojazdów trakcyjnych PKP. Z kolei Ty51-223 został przekazany w sierpniu 1989 roku do Parowozowni Wolsztyn, jednak w maju 1998 roku został odstawiony ze względu na brak możliwych zastosowań. Łącznie z wymienionymi egzemplarzami do dnia dzisiejszego zachowano 13 sztuk parowozów tej serii.
Opis konstrukcji.
Seria Ty51 była pierwszą na której zastosowano spawane kotły. Pierwsze egzemplarze miały jeszcze kotły nitowane, w następnych coraz szerzej stosowano spawanie. Początkowo kocioł był zaopatrzony w podgrzewacz-oczyszczacz wody zasilającej systemu Fijałkowskiego, jednak z uwagi na niedopracowanie i problemy związane z tym urządzeniem demontowano je. Wodę do kotła podawały dwa inżektory ssąco-tłoczące Strubego zastąpione później inżektorami tłoczącymi Nathana. Palenisko z rusztem wstrząsanym podzielonym na 4 sekcje zasilane było mechanicznym podajnikiem węgla. W skrzyni ogniowej zamontowano 4 rury cyrkulacyjne. Kocioł miał 6 odmulaczy Friedmanna: 3 w przedniej części walczaka i 3 na stojaku. Dwudzielne drzwiczki paleniska otwierane były za pomocą pary pod ciśnieniem (siłownik), poziom wody w kotle wskazywały 2 wodowskazy Klingera.
Ostoja belkowa o grubości belek 90 mm usztywniona była staliwnymi poprzecznicami, połączenia jej elementów wykonano w sposób tradycyjny za pomocą śrub pasowanych. Oś toczna wykonana jako półwózek kołyskowy typu amerykańskiego miała przesuwność 130 mm, pierwsza i piąta oś napędna 15 mm, obrzeża kół osi silnikowej były podcięte o 15 mm. Połączenie wahaczami poprzecznymi i podłużnymi resorów osi tocznej i trzech pierwszych osi napędnych w jedną grupę oraz dwóch ostatnich osi w drugą dało trzypunktowe podparcie parowozu. W mechanizmie napędowym zastosowano wyłącznie łożyska tulejowe.
Rozrząd pary stanowiło stawidło Heusingera które sterowało suwakami Trofimowa pełniącymi jednocześnie funkcję wyrównywaczy ciśnienia.
Parowóz miał typowy dla PKP układ hamulca pneumatycznego z dwoma cylindrami hamulcowymi 14' zasilany przez sprężarkę czterocylindrową H11a4. Piasecznica podawała piasek pod 3 pierwsze osie napędne obustronnie i pod IV oś z przodu.
Osprzęt parowozu był typowy dla PKP, jedynie zamiast gwizdawki zastosowano syrenę parową o charakterystycznej barwie dźwięku. Parowóz sprzęgnięto z tendrem 27D51.
Właściwości trakcyjne.
Parowozy serii Ty51 były nieco słabsze od parowozów serii Ty246 w wersji wyposażonej w podgrzewacz Worthingtona, ale przewyższały znacznie w osiągach serie Ty4 i Ty45. Na poziomym torze prowadziły ładowne pociągi o masie 2500 ton z prędkością 60 km/h lub 1160 ton przy 80 km/h przy opalaniu węglem o wartości opałowej 6787 kcal/kg. Przy ciężkich składach były ekonomiczne w zużyciu węgla i pary dzięki właściwie dobranym rozmiarom kotła i maszyny parowej, duża pojemność skrzyni węglowej umożliwiała długotrwałą pracę parowozu przy dużym obciążeniu.
Główna wadą serii Ty51 było przeciążenie tyłu parowozu, różnica nacisków osi wynosiła ok. 3 ton, co w eksploatacji powodowało pękanie tylnych części ostojnic. Niedopracowany okazał się podgrzewacz wody, a łożyska osi tendra wykazywały tendencję do grzania się.
Wypadki.
Parowóz Ty51 prowadził pociąg który wykoleił się 3 czerwca 1972 pod Bydgoszczą na wyboczeniu toru podczas jazdy. Kilka wagonów wykoleiło się, a ostatni wagon w składzie, który uległ przewróceniu na bok był jeszcze kilkadziesiąt metrów ciągnięty przez lokomotywę. Zginęło 12 osób, 26 zostało rannych (spośród których 9 trafiło do szpitala nr 1 w Bydgoszczy, a 17 udzielono pomocy ambulatoryjnej).
Dwa parowozy serii Ty51 zostały utracone w wyniku wybuchu kotła: Ty51-105 10 sierpnia 1973 roku i Ty51-188 31 sierpnia 1977.
Ty51-82 został skreślony z inwentarza po zderzeniu z lokomotywą TEM2-192 21 czerwca 1984 roku.
Ty51-67 kolei piaskowych w dniu 7 kwietnia 1973 roku najechał na tender parowozu Ty51-134.

</doc>
<doc id="564518" url="https://pl.wikipedia.org/wiki?curid=564518" title="Limnephilus auricula">
Limnephilus auricula

Limnephilus auricula – chruścik z rodziny bagiennikowatych (Limnephilidae). Larwy budują rurkowate domki z fragmentów detrytusu i roślin. Jest to gatunek w Polsce stosunkowo liczny i pospolity, o szerokim euroazjatyckim rozmieszczeniu. W Polsce larwy licznie zasiedlają zbiorniki okresowe, zarówno w strefie zalewowej dolin dużych rzek nizinnych, jak i zbiorniki krajobrazu otwartego (śródłąkowe, śródpolne) pojezierzy (Pojezierze Pomorskie, Pojezierze Mazurskie). Na południu Polski spotykany także w źródłach limnokrenowych.
Limneksen drobnozbiornikowy, preferuje śródłąkowe zbiorniki okresowe, spotykany w litoralu jezior lobeliowych, eutroficznych, starorzeczach, a także w wolno płynących rowach melioracyjnych. Występuje w całej Europie (bez Arktyki), na Kaukazie, w obszarze kaspijskim, Azji Mniejszej, Turkiestanie. Larwy spotykane w jeziorach i zarośniętych odcinkach rzek na nizinach.
Larwy łowiono w jeziorach lobeliowych Pojezierza Bytowskiego oraz jeziorach Niziny Szczecińskiej, w szuwarach turzycowych. Na Pojezierzu Mazurskim larwy i imagines złowione były w kilku jeziorach, głównie w turzycach, trzcinach i napływkach. Występuje w Dolinie Narwi i w Dolinie Biebrzy w torfiankach i astatycznych zbiornikach śródleśnych, śródpolnych Dwie larwy złowiono w małych limnokrenach Wyżyny Krakowsko-Częstochowskiej. Gatunek bardzo pospolity w drobnych zbiornikach okresowych północnej Polski.
Pospolity w stawach, zbiornikach okresowych i kanałach, spotykane imagines nad jeziorami Finlandii. Nad jeziorami Łotwy, Litwy, Danii, Jugosławii i Węgier imagines łowione rzadko.

</doc>
<doc id="564522" url="https://pl.wikipedia.org/wiki?curid=564522" title="Polonia Bydgoszcz (żużel)">
Polonia Bydgoszcz (żużel)

Polonia Bydgoszcz – polski klub żużlowy z siedzibą w Bydgoszczy. 7-krotny drużynowy mistrz Polski.
Klub jest kontynuatorem tradycji Klubu Sportowego „Polonia”, który powstał 14 maja 1920 roku, a po II wojnie światowej został reaktywowany w 1945 roku.
Sekcja motocyklowa w Bydgoskim Klubie Sportowym „Polonia” powstała 22 maja 1946 roku. W 1949 roku sekcje BKS-u i cały ich majątek wraz z częścią zawodników przekazano Zrzeszeniu Sportowemu „Gwardia”. Było to efektem dekretu wydanego przez władze państwowe na przełomie 1948 i 1949 roku, który mówił o przystąpieniu klubów sportowych do zrzeszeń. Zarząd Polonii zmuszony był rozwiązać klub, co nastąpiło w lutym 1949 roku.
24 maja 1957 na fali popaździernikowej odwilży władze zezwoliły na reaktywację Polonii, pod warunkiem fuzji z Gwardią. Klub przemianowano wówczas na Milicyjny Klub Sportowy „Polonia”. Funkcjonował on jako milicyjny do 1990 roku, natomiast do końca sezonu 2003 działał jako jedna z sekcji wielosekcyjnego BKS „Polonia”, który następnie został rozwiązany.
20 października 2003 roku powstało Bydgoskie Towarzystwo Żużlowe „Polonia”, które startowało w lidze w latach 2004–2006, zajmując – za zgodą władz PZM, miejsce dotychczasowego klubu w najwyższej klasie rozgrywkowej. Od 2007 roku, po powstaniu ligi zawodowej, zgodnie z przepisami klub w najwyższej klasie rozgrywkowej musiał funkcjonować jako spółka akcyjna, w związku z czym BTŻ „Polonia” wraz z Miastem Bydgoszcz powołała 27 października 2006 roku spółkę Żużlowy Klub Sportowy „Polonia Bydgoszcz” S.A., która od sezonu 2007 występuje w rozgrywkach ligowych.
Od sezonu 2020 sponsorem tytularnym zespołu jest firma przetwórstwa rybnego "Abramczyk". Od tego czasu drużyna występuje pod nazwą "Abramczyk Polonia Bydgoszcz".
Historia.
Czasy przed i powojenne.
Polonia Bydgoszcz powstała jeszcze przed II wojną światową, 14 maja 1920 roku jako Klub Sportowy „Polonia”, bez posiadania do 1939 roku sekcji żużlowej. W międzywojennej Bydgoszczy istniały dwa kluby żużlowo-motocyklowe – Klub Motocyklistów Bydgoszcz powstały w 1925 roku oraz Klub Motocyklistów Związku Strzeleckiego. Pierwsze zawody żużlowe w grodzie nad Brdą odbyły się w 1930 roku. W 1935 roku mistrzem Polski został zawodnik miejscowego KMB Jan Witkowski. Po II wojnie światowej nie udało się reaktywować klubów przedwojennych, bowiem KMB był klubem „burżuazyjnym”, a Strzelec radykalnie prawicowym. Pomimo tego w Bydgoszczy cały czas funkcjonowali przedwojenni działacze i zawodnicy tamtych drużyn. Wówczas na pomysł kontynuacji przedwojennego KMB w ramach sekcji BKS „Polonia” wpadł działacz Polonii, Saturnin Wasilewski. Takim sposobem 22 maja 1946 roku przy BKS powstała sekcja żużlowa. W dość szybkim tempie uporano się z zarejestrowaniem maszyn i przyjęciem w poczet członków Polskiego Związku Motorowego. Z chwilą powstania sekcja liczyła 70 członków i działała na zasadach dużej autonomii. Również w 1946 roku w Bydgoszczy przy Milicyjnym Klubie Sportowym „Partyzant” powstała sekcja motocyklowo-żużlowa.
Początki ligowych zmagań.
W latach 1946-1947 Polonia potwierdzała świetną markę bydgoskiego żużla, jaką wyrobił sobie jeszcze przed wojną KMB. W 1947 roku złoty medal mistrzostw Polski w klasie 250 cm³ wywalczył zawodnik Polonii, Zygmunt Śmigiel. W lokalnej rywalizacji dwóch klubów żużlowych Polonia mocno zdystansowała Partyzanta, choć ten już w 1947 roku „podebrał” biało-czerwonym 4 zawodników (Szczurowskiego, Przybyłkę, Tomaszewskiego oraz Karaszewskiego). Nie może więc dziwić fakt, że gdy w 1948 roku Polski Związek Motorowy wytypował 16 najlepszych klubów żużlowych celem rozegrania eliminacji do I oraz II ligi, z Bydgoszczy wytypowano Polonię. W 1948 Polonia przystąpiła do eliminacji tworzenia ligi żużlowej. Na 16 zaproszonych przez PZM ekip, Polonia zajęła przedostatnią lokatę. 6 czerwca 1948 poloniści zadebiutowali więc w rozgrywkach II ligi żużlowej meczem w Bytomiu. W sezonie tym biało-czerwoni zajęli „na drugim froncie” trzecie miejsce za Polonią Bytom i RKM-em Rybnik.
Na przełomie 1948 i 1949 roku władze państwowe wydały dekret, który mówił o przystąpieniu klubów sportowych do zrzeszeń. Zarząd Polonii zmuszony był rozwiązać klub, co nastąpiło w lutym 1949 roku. Sekcje BKS-u i cały ich majątek z częścią zawodników przekazano Zrzeszeniu Sportowemu „Gwardia” (wcześniej MKS „Partyzant”). Od tego momentu barwy sportowców ze Sportowej to czerwony, biały i niebieski. Sezon 1949 gwardziści rozpoczęli od barażu o prawo startu w I lidze, jednak nie ułożył się on po myśli bydgoszczan. W rozgrywkach ligowych Gwardia zajęła pierwsze miejsce, co oznaczało awans do I ligi. Tymczasem z powodu braków sprzętowych zarządzono konieczność rozegrania barażu. Drugoligowcy ścigali się na sprzęcie amatorskim, więc obiecano dostarczyć wszystkim zespołom równy sprzęt, mimo to gwardziści odmówili startu, ponieważ motocykle dostarczono im dopiero w dniu zawodów.
I Liga (Ekstraliga).
Po czterech kolejkach sezonu 1950 Gwardia oraz Włókniarz Częstochowa lideruje tabeli, lecz rozgrywek nie dokończono. Na najwyższym partyjnym szczeblu zapadła decyzja, aby sportowa aktywność w kraju miała formę zrzeszeń sportowych. Poza bydgoszczanami chęć do reprezentowania milicji wyrazili rzeszowianie i poznaniacy. O tym, który klub przystąpi do rozgrywek w lidze zrzeszeniowej zadecydował trójmecz rozegrany 23 kwietnia 1951 roku w Rzeszowie. Bydgoski klub reprezentowali: Józef Buda oraz pozyskani z Torunia Zbigniew Raniszewski i Roman Zakrzewski. Bydgosko-toruńska ekipa zwyciężyła w zawodach i zapewniła bydgoskiej Gwardii miejsce w najwyższej klasie rozgrywkowej. W sezonie 1951 siłę bydgoszczan mieli stanowić ponadto Bolesław Bonin i Feliks Błajda, a także pozyskani z innych milicyjnych ośrodków: Eugeniusz Nazimek, Kazimierz Kurek i Zygmunt Garyantosiewicz. Debiutancki sezon w I lidze Gwardia zakończyła na drugim miejscu, zdobywając srebrne medale mistrzostw Polski. Kolejny sezon drużyna zakończyła tuż za podium, na czwartym miejscu. W półfinale gwardziści przegrali z CWKS-em Wrocław. Natomiast mecz o 3. miejsce ze Spójnią Wrocław zakończył się walkowerem, gdyż zespół z Bydgoszczy nie przybył na zawody.
Przed sezonem 1953 Gwardię wzmocnili Jan Malinowski oraz Alfred Spyra. Zaowocowało to drugim w historii klubu wicemistrzostwem. Natomiast rok później bydgoszczanie plasują się na czwartym miejscu. Na sezon 1955 zespół wzmocnili bracia Rajmund i Norbert Świtałowie, a także indywidualny mistrz Polski, Mieczysław Połukard. Tymczasem w związku z likwidacją ligi zrzeszeniowej do Stali Rzeszów przeniósł się Eugeniusz Nazimek. Gwardia dopięła jednak swego i zdobyła swój pierwszy tytuł DMP. W sezonie 1956 zawodnicy wywalczyli brązowe medale, jednak sezon ten przyćmił tragiczny wypadek Zbigniewa Raniszewskiego. Pozyskany z Torunia zawodnik zginął 21 kwietnia w Wiedniu podczas meczu międzypaństwowego.
W maju 1957 klub przemianowano na Milicyjny Klub Sportowy „Polonia”. Pozostał on jednak przy czerwono-biało-niebieskich barwach. Żużlowcy sezon zakończyli drugi raz z rzędu na 3. miejscu.
Klub jako milicyjny funkcjonował do 1990 roku. Jednakże nazwa „Gwardia” już w 1957 przestała funkcjonować i od tamtego roku, aż po dziś nosi nazwę „Polonia”. Warte jest jednak podkreślenie faktu, że Polonia działająca w ramach resortu milicyjnego z klubem działającym do 1949 roku nie miała zbyt wiele wspólnego.
W sezonie 2007 klub po raz pierwszy w historii spadł do I ligi. Apator Toruń został jedynym klubem, który nigdy nie został zdegradowany, jednak Polonia była 25 lat dłużej w elicie od swojego rywala zza miedzy. Polonia Bydgoszcz dotychczas walczyła 5-krotnie w barażach m.in. z Unią Leszno (1968), Stalą Toruń (1973, 1975), Motorem Lublin (1981) oraz GKM Grudziądz (1983). Z każdego dwumeczu wychodziła zwycięsko. W 2008 roku Polonia wygrała rozgrywki I ligi i powróciła do Ekstraligi, jednak dwa lata później po raz drugi w historii spadła do I ligi. W ciągu ponad pół wieku jeżdżenia w najwyższej klasie rozgrywkowej Polonia zdobyła 25 medali DMP, z czego 7 złotych, 7 srebrnych oraz 11 brązowych. Tytuł mistrza Polski udało jej się tylko raz obronić w latach 1997-1998. Bydgoski zespół w ciągu tych wszystkich lat rozegrał 928 meczów, wygrywając 484, remisując 28 oraz przegrywając 416. Łącznie w rozgrywkach ekstraligi zdobył 1002 punkty – jest to rekord polskiego żużla.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM, GKSŻ oraz Ekstraligi.
Mistrzostwa Polski.
Drużynowe mistrzostwa Polski
Młodzieżowe drużynowe mistrzostwa Polski
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Puchar Polskiego Związku Motorowego
Młodzieżowy Puchar Polskiego Związku Motorowego
Indywidualny Puchar Polski
Złoty Kask
Srebrny Kask
Brązowy Kask
Liga Juniorów
Indywidualne mistrzostwa Ligi Juniorów
Międzynarodowe.
Poniższe zestawienia obejmują osiągnięcia klubu oraz indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata
Drużynowe mistrzostwa świata juniorów
Indywidualne mistrzostwa świata
Mistrzostwa Europy.
Mistrzostwa Europy par
Mistrzostwa Europy par juniorów
Indywidualne mistrzostwa Europy
Pozostałe.
Klubowy Puchar Europy
Indywidualny Puchar Mistrzów
Derby Pomorza.
Derby Pomorza to spotkania ligowe Polonii Bydgoszcz i Apatora Toruń. Dotychczas rozegrano 84 pojedynki derbowe, podczas których Polonia odniosła 34 zwycięstwa nad torunianami, zespół Apatora 48 razy pokonał bydgoszczan, a dwa spotkania zakończyły się remisem. Poza ligowymi potyczkami rozegrano także 4 spotkania w barażach o wejście do I ligi. Spotkania te odbyły się w 1973 i 1975. Bilans tych meczów to 2 zwycięstwa ówczesnej Stali Toruń i 2 Polonii Bydgoszcz.

</doc>
<doc id="564523" url="https://pl.wikipedia.org/wiki?curid=564523" title="Limnephilus sparsus">
Limnephilus sparsus

Limnephilus sparsus – chruścik z rodziny Limnephilidae. Larwy budują rurkowate, lekko zakrzywione domki z fragmentów detrytusu i roślin. Podobne domki buduje "Limnephilus griseus" oraz "Limnephilus coenosus". Jest to gatunek w Polsce stosunkowo rzadki, o szerokim palearktycznym rozmieszczeniu. W Polsce larwy licznie zasiedlają zbiorniki okresowe zarówno w strefie zalewowej dolin dużych rzek nizinnych, jak i zbiorniki krajobrazu otwartego (śródłąkowe, śródpolne) pojezierzy (Pojezierze Pomorskie, Pojezierze Mazurskie). Limneksen (w górach może być limnefilem) drobnozbiornikowy.
Gatunek palearktyczny, występuje w całej Europie, na Kaukazie, larwy zasiedlają wszystkie typy wód śródlądowych. Limneksen (w górach może być limnefilem).
Materiał obejmuje dwie niepewnie oznaczone larwy złowione w jez. Karskim (Nizina Szczecińska), dwie w jez. Brajnickim, larwy licznie łowione w jeziorach i torfowiskach wysokogórskich Karkonoszy. Imagines złowione nad Mikołajskim oraz Oświn.
W Europie Północnej pospolity w jeziorach, stawach i zbiornikach okresowych. W Islandii występuje w estuariach i lagunach oraz w strumieniach, w Irlandii w stawach i bagnach. 

</doc>
<doc id="564530" url="https://pl.wikipedia.org/wiki?curid=564530" title="Limnephilus politus">
Limnephilus politus

Limnephilus politus – chruścik z rodziny Limnephilidae. Larwy budują baryłkowate domki z fragmentów detrytusu i roślin wodnych (podobne domki budują także: "Limnephilus flavicornis", "Limnephilus marmoratus", "Limnephilus rhombicus"). 
Limnebiont preferujący małe śródleśne i lobeliowe jeziora, zasiedla strefę helofitów i elodeidów. Larwy spotykane w najpłytszym litoralu, szuwarach, napływkach, oczeretach, izoetidach, elodeidach oraz na dnie z grubym detrytusem. Imagines pojawiają się późnym latem i jesienią. Gatunek eurosyberyjski, nie występuje w południowej Europie i Islandii, w Polsce stosunkowo rzadki.
Gatunek eurosyberyjski, larwy spotykane w jeziorach, zarośniętych częściach rzek, strefie rhitralu oraz wodach słonawych. Podawany głównie z nizinnej części Polski (Tomaszewski 1965). Limnebiont, preferuje małe zbiorniki śródleśne, lobeliowe, larwy w strefie helofitów oraz elodeidów.
Obecność wykazana w dwóch jeziorach Niziny Szczecińskiej oraz większości badanych jezior lobeliowych, najliczniej poławiany w isoetidach, mniej licznie w oczeretach, sporadycznie w szuwarach, dnie piaszczystym, elodeidach. Na Poj. Mazurskim imagines złowiono nad jez. Kośno, Skanda, nad wysychającym jeziorkiem k. Pasymia, Śniardwami i jez. Mikołajskim. Larwy licznie spotykane w zanikającym zbiorniku śródleśnym koło Żabiego Rogu, w eutroficznym jez. Warchałdzkim, mniej licznie w wielu jeziorach różnego typu. Larwy obecne głównie wśród trzcin, ponadto w Glycerii, wydają się związane z siedliskami bogatymi w gruby detrytus oraz brzegiem zadrzewionym. W jeziorze Kierskim larwy spotykane były wszędzie, bardzo często w oczeretach i ramienicach, często na dnie kamienistym i żwirowo-piaszczystym oraz włosienniczniku, sporadycznie w moczarce i rdestnicach. Larwy spotykane w starorzeczach Doliny Narwi, zaś imagines nad starorzeczami w Górach Świętokrzyskich.
Gatunek ten licznie występuje w jeziorach i czasami w zalewach morskich Skandynawii. W Karelii larwy występowały na głębokościach od 0,1 do 5 m, najliczniej wśród turzyc i skrzypu we wszystkich typach wód. Gatunek często spotykany w jeziorach Pribaltyki. Występuje we wszystkich typach jezior, najczęściej w jeziorach oligo-dystroficznych, dystroficznych z torfianymi brzegami oraz słaboeutroficznych. Spotykany w jeziorach Europy Zachodniej.

</doc>
<doc id="564533" url="https://pl.wikipedia.org/wiki?curid=564533" title="Stożek królewski">
Stożek królewski

Stożek królewski ("Conus imperialis") – gatunek ślimaka z rodziny stożków. Występuje na obszarze indopacyficznych raf koralowych na płyciznach. Spotykany do głębokości 75 m, niekiedy 240 m. Wyróżnia się dwa podgatunki:
Ciężka muszla o grubych ścianach ma długość 40-110 mm. U lektotypu szerokość wynosiła 37 mm. Skrętka jest niska, w górnej części prawie płaska o tępo zakończonych guzkach. Ostatni skręt posiada zwykle proste ściany (ewentualnie delikatnie wklęśnięte), a z rzadka szeregi dołków w kształcie spirali. Ma barwę kremowobiałą z licznymi ciemnobrązowymi plamami i krótkimi kreskami; występują 2 jasnobrązowe, spiralne paski.

</doc>
<doc id="564537" url="https://pl.wikipedia.org/wiki?curid=564537" title="Jaco">
Jaco

Jaco – wysepka należąca do Timoru Wschodniego, wchodząca w skład Małych Wysp Sundajskich, której powierzchnia wynosi około 8 km².

</doc>
<doc id="564540" url="https://pl.wikipedia.org/wiki?curid=564540" title="Limnephilus vittatus">
Limnephilus vittatus

Limnpehilus vittatus – gatunek chruścika z rodziny bagiennikowatych (Limnephilidae). Larwy budują rurkowate, niewielkie domki z piasku. Jest to gatunek w Polsce stosunkowo liczny i pospolity, o eurosyberyjskim rozmieszczeniu (nie występuje w europejskiej tundrze i Islandii). W Polsce larwy licznie zasiedlają zbiorniki okresowe, zarówno w strefie zalewowej dolin dużych rzek nizinnych, jak i zbiorniki krajobrazu otwartego (śródłąkowe, śródpolne) pojezierzy (Pojezierze Pomorskie, Pojezierze Mazurskie).
Gatunek eurosyberyjski, występuje w całej Europie bez Arktyki i Islandii, larwy zasiedlają jeziora, strefę rhitralu, roślinność rzeczną oraz estuaria. Pospolity w całej Polsce (Tomaszewski 1965). Limneksen drobnozbiornikowy, preferuje śródłąkowe zbiorniki okresowe, spotykany w litoralu jezior oligotroficznych, lobeliowych i torfowiskowych, starorzeczach.
Jedną larwę złowiono w jeziorze Głęboczko (Poj. Pomorskie), kilka w jeziorze Skanda, więcej w wysychającym jeziorku koło Pasymia. Imagines złowione nad jeziorami Mikołajskim, Skanda i Oświn. Sporadycznie spotykany gatunek w starorzeczach Narwi, licznie w starorzeczach Biebrzy.
W Europie Północnej i Północno-Wschodniej występuje licznie, lecz lokalnie w stawach, zbiornikach okresowych i zalewach morskich, imagines poławiane nad jeziorami. W Holandii sporadycznie w zbiornikach torfowiskowych, także w stawach wysokogórskich Rumunii.

</doc>
<doc id="564542" url="https://pl.wikipedia.org/wiki?curid=564542" title="DJ Cam">
DJ Cam

DJ Cam, właśc. Laurent Daumail (ur. w 1973 w Paryżu) – francuski DJ i producent muzyczny, którego styl bazuje na instrumentalnym hip-hopie i trip-hopie z bardzo wyczuwalnym wpływem jazzu.

</doc>
<doc id="564543" url="https://pl.wikipedia.org/wiki?curid=564543" title="Conus textile">
Conus textile



</doc>
<doc id="564544" url="https://pl.wikipedia.org/wiki?curid=564544" title="Barbara-Janina">
Barbara-Janina

Barbara-Janina – dwa sztuczne zbiorniki wodne o powierzchni 4,02 ha (Barbara) i 1,78 ha (Janina) oraz ośrodek wypoczynkowy znajdujące się w zachodniej części katowickiej jednostki pomocniczej Giszowiec, w pobliżu ulicy Pszczyńskiej. Zbiorniki te leżą w zlewni Boliny Zachodniej, która jest dorzeczem Wisły i są one zasilane przez tę rzekę. Zbiorniki te wykształciły się na skutek osiadania terenu związanego z działalnością górniczą oraz spiętrzenia Boliny.
Obszar stawów jest jednym z obszarów cennym przyrodniczo Katowic, który nie jest objęty ochroną prawną. Tereny te stanowią fragmenty lasu łęgowego i występują tu stanowiska 4 gatunków roślin chronionych i 5 rzadkich, a także 6 gatunków chronionych płazów.
Zagospodarowanie zbiorników.
W 1977 roku władze kopalni "Staszic" rozpoczęły budowę ośrodka celem zapewnienia miejsca do wypoczynku i rekreacji dla swoich pracowników i mieszkańców Giszowca. W ośrodku stworzono dogodne warunki do uprawiania sportów, organizowano także festyny, gry i zabawy. Kompleks podzielony został na sześć części: kąpielisko, teren spacerowo-wypoczynkowy, tereny sportowe, miejsce rozrywek, teren zabaw dziecięcych i obszar handlowo-usługowy.
W kolejnych latach wytyczono alejki spacerowe, ścieżkę zdrowia, amfiteatr oraz inne obiekty. W 1971 roku przy kopalni "Staszic" powstała sekcja wędkarska, a przy tworzeniu ośrodka zarybiono staw Janina. W 1977 roku sekcję tą przekształcono w Koło Wędkarskie.
Przez park leśny w okolicy stawów Janina i Barbara przebiegają liczne trasy rowerowe. Zbiega się tam również kilka pieszych szlaków turystycznych PTTK:

</doc>
<doc id="564546" url="https://pl.wikipedia.org/wiki?curid=564546" title="Zakintos (miejscowość)">
Zakintos (miejscowość)

Zakintos (gr. Ζάκυνθος, "Zákynthos") – miejscowość w zachodniej Grecji, na wyspie Zakintos, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Zakintos. Siedziba gminy Zakintos, najludniejsza miejscowość i największy port na wyspie. W 2011 roku liczyła 9772 mieszkańców.

</doc>
<doc id="564548" url="https://pl.wikipedia.org/wiki?curid=564548" title="Styles of Beyond">
Styles of Beyond

Styles of Beyond – amerykańska grupa hip-hopowa, w której skład wchodzą Ryan Maginn (Ryu), Takbir Bashir (Takbir), Colton Fisher (DJ Cheapshot) i Vin Skully.
Członkowie zespołu poznali się w college'u w Woodland Hills (Kalifornia) w 1994. Wydali dwa albumy w wytwórni Spytech Records, najnowszy trzeci album zostanie wydany w wytwórni Machine Shop Recordings należącej do Mike'a Shinody z Linkin Park. Raperzy współpracowali też z Mikiem Shinodą przy tworzeniu albumu Fort Minor – The Rising Tied. Wcześniej mieli też swój wkład w płyty Linkin Park. W 2007 roku ich utwór "Second To None" z gościnnym udziałem Mike'a znalazł się na soundtracku do filmu Transformers.

</doc>
<doc id="564549" url="https://pl.wikipedia.org/wiki?curid=564549" title="Stożek dziewiczy">
Stożek dziewiczy

Stożek dziewiczy ("Conus virgo") – indopacyficzny gatunek ślimaka z rodziny stożków (Conidae). Gatunek ten jest na tyle pospolity, iż bardzo często jest sprzedawany w nadmorskich miejscowościach jako wakacyjna pamiątka. Stożek ten, osiągający standardowo 7–10 cm długości, jest uznawany za najskromniej ubarwionego przedstawiciela rodziny Conidae. To właśnie tej, nieco ascetycznej jak na przedstawiciela tak „barwnej gromady”, fakturze muszli ślimak zawdzięcza swoją nazwę. Wyróżnikiem gatunku (odróżniającym go od np. "Conus qercinus") jest fioletowe zakończenie syfonu, w zależności od osobnika mniej lub bardziej intensywnie wybarwione.

</doc>
<doc id="564550" url="https://pl.wikipedia.org/wiki?curid=564550" title="Tercja dwa razy zmniejszona">
Tercja dwa razy zmniejszona



</doc>
<doc id="564551" url="https://pl.wikipedia.org/wiki?curid=564551" title="Tercja zmniejszona">
Tercja zmniejszona



</doc>
<doc id="564552" url="https://pl.wikipedia.org/wiki?curid=564552" title="Tercja zwiększona">
Tercja zwiększona



</doc>
<doc id="564553" url="https://pl.wikipedia.org/wiki?curid=564553" title="Tercja dwa razy zwiększona">
Tercja dwa razy zwiększona



</doc>
<doc id="564554" url="https://pl.wikipedia.org/wiki?curid=564554" title="Tercja trzy razy zwiększona">
Tercja trzy razy zwiększona



</doc>
<doc id="564555" url="https://pl.wikipedia.org/wiki?curid=564555" title="Tercja cztery razy zwiększona">
Tercja cztery razy zwiększona



</doc>
<doc id="564557" url="https://pl.wikipedia.org/wiki?curid=564557" title="Josef Csaplár">
Josef Csaplár

Josef Csaplár (ur. 29 października 1962) – czeski piłkarz i trener piłkarski. Absolwent Uniwersytetu Karola w Pradze na wydziale kultury fizycznej i sportu. Obecnie jeden ze skautów Wisły Kraków.
Kariera piłkarska.
Josef Csaplár karierę piłkarską rozpoczął w wieku 12 lat w klubie Spartak Příbram. Grał tam do 1979 kiedy to przeniósł się do UD Příbram. W sezonie 1985/86 grał w Sklo Union Teplice. W latach 1986–1987 grał w zespołach VTJ Tábor oraz VTJ Karlovy Vary. Następnie w sezonie 1987/88 powrócił do Sklo Union Teplice, aby w następnym sezonie reprezentować barwy SK Rakovník. W kolejnym sezonie Csaplár ponownie reprezentował barwy Sklo Union Teplice, gdzie grał do 1992 roku. Karierę zakończył w zespole TSV Waldkirchen, gdzie grał do 1996.
Kariera trenerska.
Jako trener największe sukcesy świętował z reprezentacją młodzieżową Czech U-18, z którą na Mistrzostwach Europy w Finlandii w 2001 roku wywalczył wicemistrzostwo przegrywając w finale z reprezentacją Polski prowadzoną przez Michała Globisza 1:3.
Jako trener klubowy doprowadził Slovan Liberec w 2002 roku do mistrzostwa Czech. Z zespołami Marili Příbram i Slovana Liberec awansował do Pucharu UEFA. W Polsce od 2 listopada 2005 do 23 kwietnia 2007 roku był szkoleniowcem Wisły Płock. Następnie przez 3 miesiące (od września do listopada 2008) trenował Viktorię Žižkov. Był także skautem Evertonu.

</doc>
<doc id="564559" url="https://pl.wikipedia.org/wiki?curid=564559" title="Hoop Polska">
Hoop Polska

Hoop Polska Sp. z o.o. – przedsiębiorstwo z branży spożywczej od 2019 roku należące do spółki ZMB Capital sp. z o.o., właściciela firmy Ustronianka. Wcześniej, od 2008 roku, należało do Grupy Kofola ČeskoSlovensko a.s. Posiada swój zakład produkcyjny w Kutnie.
Portfolio produktów Hoop Polska obejmuje napój typu cola – Hoop Cola, syropy Paola, napój dla dzieci Jupik, wodę smakową dla dzieci Jupik Aqua, naturalną wodę mineralną Grodziska, Arctic, Oranżadę, napoje herbaciane Nestea, oraz napoje funkcjonalne ARCTIC+.
Jednocześnie Hoop Polska jest znanym i wiodącym producentem napojów pod marką własną, sprzedanych przez czołowe sieci handlowe w kraju. Posiada stosowne jakościowe certyfikaty ISO, IFS Food (International Featured Standard Food) oraz Program WCM (Word Class Manufacturing, czyli Produkcja Klasy Światowej), który w założeniu ma wykluczać marnotrawstwo, usterki i awarie. Hoop Polska od lat jest nagradzana na wielu płaszczyznach, między innymi: Hit Handlu, Złoty Paragon, Dobry Produkt – Wybór Konsumentów, Global Bottled Awards, Przebój FMCG.
Produkowane napoje.
Portfolio produktów Hoop Polska obejmuje: linię orzeźwiających napojów gazowanych Hoop – ze sztandarową Hoop Colą oraz uzupełniającymi ofertę napojami owocowymi w wielu wariantach smakowych, syropy Paola, napoje dla dzieci Jupik, naturalną wodę mineralną Arctic+, napoje funkcjonalne Artcic+ (z linii Elements, Fizzy, Isosprint) oraz napoje Mr. Max.

</doc>
<doc id="564568" url="https://pl.wikipedia.org/wiki?curid=564568" title="Jysk">
Jysk

Jysk A/S – sieć sklepów dekoracyjnych założona 2 kwietnia 1979 przez Duńczyka Larsa Larsena. 
Historia.
Lars Larsen posiadał koncern Jysk i jego liczne spółki, w tym: Dänisches Bettenlager og Bettenwelt, Bolia.com (europejska sieć internetowych sklepów meblowych z salonami wystawowymi w dużych miastach Europy), Ready Made (szyje zasłony i tekstylia domowe), Interior Direct (dostawca wyposażenia dla hoteli, centrów konferencyjnych i szkoleniowych), Himmerland Golf &amp; Country Club (plac golfowy z własnym hotelem najwyższej klasy).
Pierwszy sklep otworzono 2 kwietnia 1979 w Aarhus, w Danii.
W Polsce pierwszy sklep otworzono w 2000 roku.

</doc>
<doc id="564569" url="https://pl.wikipedia.org/wiki?curid=564569" title="Fahrenheit 451 (film)">
Fahrenheit 451 (film)

Fahrenheit 451 – nakręcony w 1966 roku przez François Truffauta film fantastycznonaukowy. Jest on ekranizacją powieści Raya Bradbury’ego pod tytułem "451 stopni Fahrenheita".
W filmie wystąpili Oskar Werner jako Montag, oraz Julie Christie, która została nominowana do nagrody BAFTA w kategorii "Najlepsza aktorka pierwszoplanowa" za podwójną rolę Lindy (Mildred) Montag i Clarisse.
Film wyróżniał się tym, że cała czołówka była czytana (podobnie jak w Hydrozagadce), co miało związek z fabułą, w której to pismo zostało zakazane.
Film nakręcono w Anglii, z wyjątkiem scen z kolejką nadziemną – kolejka ta to prototypowa linia SAFEGE w Châteauneuf-sur-Loire, Francja.
Polska premiera odbyła się w styczniu 1972 roku w podwójnym pokazie z dokumentem "Bracia" WFO poświęconym braciom-gimnastykom Kubica.
Fabuła.
Akcja filmu ma miejsce w przyszłości, w której słowo pisane zostało uznane za zakazane. Czytanie książek zostało zakazane, gdyż odciąga ludzi od oglądania telewizji i brania udziału w zorganizowanych seansach. Posiadanie i czytanie książek stanowi poważne przestępstwo. Do odnajdywania ukrytych książek wyznaczona jest straż pożarna, której zadaniem nie jest już gaszenie pożarów (większość domów zbudowanych jest z materiałów niepalnych), lecz palenie książek. Tytuł nawiązuje do temperatury, w której, według fabuły filmu, zaczyna palić się papier. Główny bohater filmu, strażak Guy Montag, pod wpływem przypadkowo napotkanej dziewczyny Klarysy zaczyna zastanawiać się nad sensem tego, co robi. Gromadzi i czyta konfiskowane w swej pracy książki, co w konsekwencji prowadzi do denuncjacji przez własną żonę, której życiem kieruje telewizyjny serial "Rodzina". Udaje mu się uciec. Rozbudzone wątpliwości sprawiają, że ostatecznie trafia w środowisko osób, które poświęciły życie ratowaniu resztek kultury, poprzez przechowywanie w swej pamięci dokładnej treści książek.

</doc>
<doc id="564571" url="https://pl.wikipedia.org/wiki?curid=564571" title="Dwaj Foskariusze">
Dwaj Foskariusze

Dwaj Foskariusze (wł. "I due Foscari") – opera liryczna Giuseppe Verdiego w 3 aktach z librettem napisanym przez Francesca M. Piave.
Historia.
Akcja rozgrywa się w XV wieku w Wenecji. Utwór można zaliczyć do wczesnych oper Verdiego, powstał bowiem w 1844. Dla kompozytora był to okres ciężkiej pracy twórczej - w 1842 napisał słynną operę "Nabucco", w 1843 "I lombardi", a w 1844 także znanego "Ernaniego". Autorem libretta „I due foscari” był Francesco M. Piave, który oparł je na dramacie George’a Byrona pod tym samym tytułem. Mimo melodyjnej muzyki i romantycznych motywów „I due Foscari” należy do rzadziej wystawianych oper Verdiego. W "Dwóch Foskariuszach" pojawia się, po raz pierwszy, motyw dobrego i troskliwego ojca, często goszczący w operach Giuseppe Verdiego ("La Traviata, Don Carlos, Aida" i in.).

</doc>
<doc id="564572" url="https://pl.wikipedia.org/wiki?curid=564572" title="Stensztag">
Stensztag

Stensztag – element olinowania stałego na jachcie lub innym statku żaglowym. Przebiega od stengi masztu do dziobu. Przeciwdziała siłom pochylającym maszt w kierunku rufy. 
Stensztag biegnie wzdłuż diametralnej kadłuba. Na małych jednostkach występuje zazwyczaj jedna lina łącząca maszt z dziobem, nazywana wtedy sztagiem. Na większych spotyka się kilka takich lin. Wtedy pierwsza od dziobu nosi nazwę forsztagu, a następne w kierunku rufy to trumsztag, bombramsztag, bramsztag, stensztag i sztag.
Na stensztagu fokmasztu stawia się żagiel stenkliwer. Poniżej stenkliwra jest miejsce na kliwer (stawiany na foksztagu), a powyżej na bramkliwer. Zwany jest on wtedy fokstensztagiem.
Na grotstensztagu stawia się grotsztaksel (poniżej grotbramsztaksla).

</doc>
<doc id="564574" url="https://pl.wikipedia.org/wiki?curid=564574" title="Bagras">
Bagras

Barghas, Bargas – warownia templariuszy, zwana przez nich "Gaston", położona w pobliżu Antiochii, wzniesiona na szczycie wzgórza koło przełęczy Belen w 1153. Zdobyta przez Saladyna 26 sierpnia 1189.

</doc>
<doc id="564575" url="https://pl.wikipedia.org/wiki?curid=564575" title="Marek Rzepka">
Marek Rzepka

Marek Andrzej Rzepka (ur. 6 stycznia 1964 w Płocku) - piłkarz m.in. Lecha Poznań i Sokoła Tychy, dawny reprezentant Polski.
Rodzina.
Ma żonę Jolantę z domu Pecelerowicz, która zdobywała medale Mistrzostw Europy juniorek w pływaniu, oraz syna Radosława, który rozgrywa mecze w Centralnej Lidze Juniorów U-17.
Kariera klubowa.
Grał na pozycji prawego lub środkowego obrońcy. 
Wisła Płock.
Karierę rozpoczynał w Wiśle Płock (dawniej Petrochemia Płock), w której występował w latach 1976–1983.
Zawisza Bydgoszcz.
W 1983 został wezwany przez bydgoską jednostkę wojskową do odbycia służby wojskowej w Zawiszy Bydgoszcz, z którą wywalczył awans do II ligi. W 1985 zakończył służbę wojskową.
Lech Poznań.
W trakcie przerwy zimowej w sezonie 1985/1986 został piłkarzem Lecha Poznań. Od razu został wystawiony do pierwszego składu. Zadebiutował w "Kolejorzu" w marcu 1986 w zremisowanym 1:1 spotkaniu z Zagłębiem Lubin. Z zespołem zdobył 3-krotnie Mistrzostwo Polski w sezonach: 1990, 1992 i 1993 oraz po jednym razie Puchar Polski w 1987/1988 i Superpuchar Polski w 1990 (Strona 90minut.pl podaje, że w 1992 również zdobył Superpuchar Polski). Zanotował wraz z całą drużyną kolejowej jedenastki dobre występy w europejskich pucharach, zwłaszcza w meczach z FC Barcelona w 1988, Panathinaikosem AO i Olympique Marsylia w 1990 roku. W latach 1986–1995 zagrał w 328 oficjalnych spotkaniach, w tym w 12 meczach Pucharu Europy i w 4 Pucharze Zdobywców Pucharów.
Pozostałe kluby.
Po rozstaniu z Lechem grał Sokole Tychy (1995–1996), Unii Swarzędz (1996) i GKS-ie Bełchatów (1997).
Kariera reprezentacyjna.
W reprezentacji Polski zadebiutował przegranym 1–5 spotkaniu z Francją 14 sierpnia 1991 roku. Do 17 marca 1993 rozegrał w kadrze 15 meczów, w których zdobył 1 gola (w wygranym 2–0 meczu z Kuwejtem). W ostatnim jego meczu w reprezentacji, przeciwnikiem "biało-czerwonych" była Brazylia, a spotkanie zakończyło się remisem 2–2. Był pierwszym w historii zawodnikiem Lecha Poznań, który został kapitanem reprezentacji.
Sukcesy.
Lech Poznań:

</doc>
<doc id="564580" url="https://pl.wikipedia.org/wiki?curid=564580" title="Stożek geograficzny">
Stożek geograficzny

Stożek geograficzny ("Conus geographus") – gatunek ślimaka z rodziny stożków. Zasięg występowania obejmuje Indo-Pacyfik z wyjątkiem Hawajów. Występuje do głębokości 20 m. 
Lekka, cienkościenna muszla mierzy 43-166 mm, choć zwykle osiąga 15 cm. Ma barwę kremową, niebieskawobiałą, z pomarańczowymi lub czerwonobrązowymi kropkami lub nieregularnymi plamami oraz 2-3 szerokimi pasami barwy brązowej, od jasnych po ciemne odcienie. Masa ciała u 12 osobników pochodzących z Wielkiej Rafy Koralowej wahała się między 13,3 a 62 g. Skrętka niska, rozdęta, w połowie muszli najszersza. Poprzeczne fałdy wzrostu są mocne, niskie u podstawy, przy górnej krawędzi falisty. U podstawy znajduje się wrzeciono sprawiające wrażenie uciętego.
Silnie toksyczny, do roku 1978 zanotowano ponad 30 przypadków ukąszeń śmiertelnych; wytwarza najbardziej neurotoksyczne peptydy spośród przedstawicieli "Conus". Pożywienie stanowią ryby, jak również inne mięczaki. Osobniki mierzące 80-87 mm są w stanie upolować rybę o długości 13-14 cm.
Jak inni przedstawiciele "Conus", żerują nocą. Do zlokalizowania zdobyczy używają chemoreceptorów. Kiedy ryba znajdzie się blisko stożka, ten swoją nogą łapie ją i przesuwając nogę, powoli obejmuje całe jej ciało. Następnie swoim lejkowatym rostrum kąsa ją. Jeżeli ryba jest niewielkich rozmiarów (3-5 cm długości), stożek może ją zjeść po 10-60 sekundach; przy większych rybach czas ten wynosi 3-10 minut. W trakcie badań, których wyniki opublikowano w roku 1971, strawienie małej ofiary - jak ryba "Microcanthus strigatus" (skubaczowate) - zajmuje około 19 godzin.

</doc>
<doc id="564581" url="https://pl.wikipedia.org/wiki?curid=564581" title="Wdowy">
Wdowy



</doc>
<doc id="564584" url="https://pl.wikipedia.org/wiki?curid=564584" title="Gonzalo Fernández de Córdoba (1585–1635)">
Gonzalo Fernández de Córdoba (1585–1635)

Gonzalo Fernández de Córdoba, książę Maratry (1585–1635) – hiszpański wódz podczas wojny trzydziestoletniej.
Wspólnie z hrabią Tillym zwyciężył pod Wimpfen nad wojskami margrabiego Badenii Jerzego Fryderyka, a następnie oblegał Oppenheim. Pod Fleurus nie udało mu się powstrzymać pochodu armii protestanckich Mansfelda i księcia Brunszwickiego do Holandii. Od 1621 do 1623 dowodził hiszpańskimi wojskami w Palatynacie. W 1626 objął naczelne dowództwo wojsk hiszpańskich we Flandrii. Podczas mantuańskiej wojny sukcesyjnej 1627–1631 dowodził hiszpańskimi wojskami działającymi w księstwie Mediolanu.

</doc>
<doc id="564588" url="https://pl.wikipedia.org/wiki?curid=564588" title="Abdera">
Abdera



</doc>
<doc id="564589" url="https://pl.wikipedia.org/wiki?curid=564589" title="Egidia">
Egidia

Egidia - imię żeńskie pochodzenia greckiego, żeński odpowiednik imienia Egidiusz, które funkcjonuje w Polsce przede wszystkim w formie Idzi. Patronem tego imienia jest św. Idzi i inni święci o tym imieniu. To imię nosiły córki królów szkockich, np. Roberta II.
Egidia imieniny obchodzi 10 stycznia, 7 lutego, 23 kwietnia, 14 maja i 1 września.

</doc>
<doc id="564590" url="https://pl.wikipedia.org/wiki?curid=564590" title="Jawornik Niebylecki">
Jawornik Niebylecki



</doc>
<doc id="564598" url="https://pl.wikipedia.org/wiki?curid=564598" title="Marek Ługowski">
Marek Ługowski

Marek Wiesław Ługowski (ur. 8 maja 1964 w Starogardzie Gdańskim) – piłkarz reprezentacji Polski, prawy obrońca.
Wychowanek Włókniarza Starogard Gdański, następnie zawodnik Wierzycy Starogard Gdański. W 1985 roku przeszedł do Lechii Gdańsk, w której występował aż do 1994 roku. Piłkarską karierę zakończył w amatorskim niemieckim klubie CfB Ford Köln Niehl e.V.
Reprezentacja Polski.
Wiosną 1987 roku, po udanych meczach w młodzieżowej reprezentacji Polski selekcjoner kadry narodowej Wojciech Łazarek powołał Marka Ługowskiego na mecz z Norwegią (wygrany 4-1), który odbył się 24 marca 1987 roku we Wrocławiu. W swoim debiucie w reprezentacji Marek Ługowski zastąpił w przerwie meczu Jana Urbana ówczesną gwiazdę Górnika Zabrze. W ten sposób stał się drugim po Kazimierzu Deynie reprezentantem kraju rodem ze Starogardu Gdańskiego.
Linki zewnętrzne.
Źródła: Marek Gutjar, "Encyklopedia sportowców Kociewia", Agencja DUO, Starogard Gdański 2002; badania własne

</doc>
<doc id="564600" url="https://pl.wikipedia.org/wiki?curid=564600" title="Ajlant gruczołowaty">
Ajlant gruczołowaty



</doc>
<doc id="564601" url="https://pl.wikipedia.org/wiki?curid=564601" title="Omatnikowate">
Omatnikowate

Omatnikowate (Theridiidae) – rodzina pająków z podrzędu Opisthothela obejmująca ponad 2350 gatunków podzielonych na ok. 120 rodzajów. W Polsce występuje ponad 60 gatunków, głównie z rodzajów: "Achaearanea", "Dipoena", "Steatoda", "Theridion".
Najbardziej znane gatunki:

</doc>
<doc id="564604" url="https://pl.wikipedia.org/wiki?curid=564604" title="Kurier Poranny (1877–1939)">
Kurier Poranny (1877–1939)

Kurier Poranny – polski dziennik informacyjno-publicystyczny, wydawany w latach 1877–1939 w Warszawie.
Siedziba redakcji mieściła się przy ul. Marszałkowskiej 148.
Opis.
Od 1876 Jan Mieczkowski wspólnie z Aleksandrem Niewiarowskim wydawał i redagował w Warszawie dziennik teatralny „Antrakt”. Prospekt „Antraktu” ukazał się 21 maja 1876, a pierwszy numer 1 lipca 1876. Gazeta ta, kupiona w 1877 roku przez Feliksa Fryze, wychodziła pod tytułem „Kurier Poranny”. 
Na początku stycznia 1906 działalność pisma została zawieszona.
„Kurier Poranny” obok pisma „Rząd i Wojsko” oraz dzienników „Gazeta Polska” i „Naród” zalicza się do organów, za pomocą których politycy obozu Józefa Piłsudskiego oddziaływali na społeczeństwo. Grupa ta, określana jako koła belwederskie, rekrutowała się z tzw. lewicy niepodległościowej – PPS, PSL „Wyzwolenie”, z działaczy o rodowodzie legionowo-peowiackim oraz z drobnych ugrupowań liberalno-demokratycznych.

</doc>
<doc id="564605" url="https://pl.wikipedia.org/wiki?curid=564605" title="Abdera (kolonia fenicka)">
Abdera (kolonia fenicka)

Abdera (Abra) – starożytne miasto, kolonia fenicka, znajdująca się na południowym wybrzeżu Półwyspu Iberyjskiego. Abdera słynęła w czasach rzymskich z połowu tuńczyka.

</doc>
<doc id="564606" url="https://pl.wikipedia.org/wiki?curid=564606" title="Spirytyzm">
Spirytyzm

Spirytyzm – doktryna stworzona w połowie XIX wieku przez francuskiego naukowca Hipolita Rivaila (pod pseudonimem Allan Kardec), głosząca istnienie w każdym człowieku „czynnika myślącego”, który po śmierci odłącza się od ciała fizycznego i wciela przez reinkarnację w kolejne istoty. Zmarli, a jeszcze nie reinkarnowani ludzie mogą się porozumiewać z żywymi bezpośrednio, albo za pośrednictwem specjalnie uzdolnionych w tym kierunku osób (medium).
Spirytyzm stopniowo upodobnił się do doktryny religijnej (nie ma jednak wszystkich cech religii) i głównie w takiej formie obecnie występuje, przede wszystkim w Ameryce Południowej (5–6 milionów „wyznawców”) oraz w USA. Spirytyzm (dominujący w krajach romańskich) jest uznawany za odmianę spirytualizmu (dominującego w krajach anglojęzycznych). Czasem (nieprawidłowo) spirytyzmem nazywa się oba te kierunki.
Spirytyzm różni się od spirytualizmu większą niezależnością od teologii chrześcijańskiej, m.in. nauką o reinkarnacji.
Historia.
Pochodzenie.
Wiara w istnienie duchów zalicza się do najstarszych wierzeń ludzkości. Najdawniejsze formy kultu religijnego (np. szamanizm) do dziś opierają się na nawiązywaniu kontaktu z duchami zmarłych przodków i niekiedy zwierząt. Przekonanie, że duchy zmarłych są aktywnie obecne wśród żyjących było rozpowszechnione w średniowieczu w Europie, chociaż zwalczane przez Kościół, jako niezgodne z nauką chrześcijańską (mimo to katolicyzm i prawosławie zachowały wiele przedchrześcijańskich obyczajów, związanych z kultem zmarłych). W epoce Renesansu motyw kontaktu z duchami zmarłych upowszechnił się w literaturze (np. w utworach Szekspira). Rozpowszechnienie protestantyzmu i następnie racjonalizmu spowodowało spadek zainteresowania tą tematyką.
Dopiero w pierwszej połowie XIX wieku wzrosło zainteresowanie duchami zmarłych (częsty motyw literatury romantyzmu), a przełomem okazała się działalność sióstr Fox, uznawana za początek spirytualizmu.
Powstanie i rozwój.
Postępująca laicyzacja chrześcijańskich społeczeństw Europy spowodowała osłabienie tradycyjnego zakazu zajmowania się kwestią duchów zmarłych. Francuski naukowiec Hipolit Rivail (jako Allan Kardec) postanowił przeciwstawić się negowaniu znaczenia duchowości w rozwoju ludzkości. Jego zdaniem wszystkie znane religie nie spełniły swojego zadania, bo bazowały na błędnych założeniach. Uważał, że istnienie życia po śmierci może być udowodnione doświadczalnie i za pomocą medium rzekomo nawiązał kontakt z duchami zmarłych. Domniemane wyjaśnienia duchów umożliwiły mu stworzenie systemu filozoficznego – spirytyzmu. Kardec był przekonany, że spirytyzm pomoże w doskonaleniu ludzi. W XIX w. spirytyzm w krajach kultury europejskiej osiągnął największy rozwój: powstawały tysiące towarzystw spirytystycznych, pojawiły się setki publikacji.
I wojna światowa i okres międzywojenny.
Po I wojnie światowej zainteresowanie spirytyzmem odżyło na nowo i trwało aż do wybuchu kolejnej wojny. Jeden z najbardziej znanych propagatorów spirytyzmu na świecie, Arthur Conan Doyle pisał w dziele "Co to jest Spirytyzm? Nowe objawienie": "Pośrodku zranionego śmiertelnie świata, z którego dochodziła codziennie wiadomość [...] o zagładzie naszej młodzieży, naszej niespełnionej nadziei - w otoczeniu matek i żon, które nie miały jasnego pojęcia o tym, dokąd ich drodzy odeszli... zabłysła nagle we mnie świadomość, że przy moim szukaniu [...] nie chodzi o studium siły znajdującej się poza prawami naukowego poznania, ale o coś olbrzymiego, o zerwanie murów między dwoma światami, o bezpośrednią, oczywistą wieść zza świata".
W 1918 r. We Francji zawiązano Międzynarodowy Instytut Metapsychiczny, którego członkowie zajmowali się badaniami mediumicznymi. Podobne organizacje powstały w Polsce: W Warszawie w 1920 r. zorganizowano Polskie Towarzystwo Badań Psychicznych, nawiązujące nazwą do Brytyjskiego Towarzystwa Badań Psychicznych ("The Society for Psychical Resarch"). Rok później w stolicy zawiązało się Polskie Towarzystwo Psycho-Fizyczne, które w 1923 r. w samej Warszawie zrzeszało 180 osób.
W okresie międzywojennym działało także Polskie Towarzystwo Metapsychiczne przy ul. Brackiej 18 w Warszawie.
Wszystkie organizacje działające w stolicy w 1938 r. połączyły się w Polskie Towarzystwo Parapsychologiczne z prof. Alfonsem Gravierem jako prezesem. Towarzystwo działało do wybuchu II wojny światowej.
W międzywojniu zawiązały się również stowarzyszenia mediumiczne w Krakowie (Towarzystwo Metapsychiczne z dr Stanisławem Breyerem na czele) i Lwowie (Towarzystwo Parapsychiczne im. J. Ochorowicza).
Jednym z najbardziej znanych spirytystów okresu międzywojennego w Polsce był dr Ksawery Watraszewski, który w latach 20. fundował kwartalnik "Zagadnienia Metapsychiczne", ukazujący się w Warszawie pod redakcją Prospera Szmurło.
W dn. 29.08.1923 - 05.09.1923 r. w auli Uniwersytetu Warszawskiego odbył się II Międzynarodowy Kongres Badań Psychicznych, na którym obradowało kilkudziesięciu delegatów zagranicznych towarzystw zajmujących się parapsychologią i mediumizmem. W komitecie organizacyjnym Kongresu znaleźli się: Artur Chojecki, Janina Garczyńska, Alfons Gravier, Leon Karwacki, Piotr Lebiedziński, Stefan Lubomirski, Kazimierz Stołyhwo i Władysław Witwicki. Uczestnicy kongresu odróżniali spirytyzm rozumiany jako wiara od hipotezy spirytystycznej, będącej interpretacją zjawisk mediumicznych uznającą za ich przyczynę działanie duchów osób zmarłych. Spirytyzm był dla parapsychologów alternatywą wobec koncepcji upatrującej przyczynę mediumizmu w "nadnormalnej sile" czerpanej z organizmu samego medium.
W związku z propagowanymi ideami tolerancji i pacyfizmu, spirytyzm był tępiony przez reżimy faszystowskie we Włoszech i Niemczech (po 1933 r.). Ze względu na propagowanie światopoglądu sprzeciwiającego się marksizmowi i materializmowi, doktrynę spirytystyczną potępiono też w ZSRR, a po wojnie także w innych państwach komunistycznych. Fakt ten, obok śmierci i rozproszenia badaczy zajmujących się spirytyzmem przed wojną, uniemożliwił też odrodzenie się towarzystw metapsychicznych i spirytystycznych w Polsce i Czechosłowacji po 1945 r.
II wojna światowa przyczyniła się do spadku zainteresowania spirytyzmem, który obecnie w Europie pozostaje zjawiskiem marginalnym (głównie we Francji).
Spirytyzm dziś.
Ta doktryna ma największą liczbę zwolenników w Ameryce Południowej, przede wszystkim w Brazylii, gdzie liczy około 4 mln wyznawców i stała się formą kultu religijnego. Spirytyzm wywarł duży wpływ na synkretyczne religie afroamerykańskie, m.in. Umbanda, Candomblé, Arará, Palo, Racjonalizm Chrześcijański, União do Vegetal i Dolina Jutrzenki (Vale do Amanhecer). Cechą brazylijskiego spirytyzmu jest „energetyzowanie” wody do celów leczniczych.
Spirytyzm jest obecny także w USA, gdzie nie ma formy odrębnego kultu, ale jest praktykowany przez wiernych różnych wyznań chrześcijańskich. W Polsce po II wojnie światowej spirytystów jest niewielu.
Spirytyści wyróżniają 2 główne nurty swojej doktryny: naukowy (zajmuje się badaniem zjawisk „nadnaturalnych”) i kardeistyczny (religijno-filozoficzny, oparty na poglądach Kardeca).
Spirytyzm trudno nazwać religią. Sam Kardec stale utrzymywał, że „spirytyzm będzie naukowy, albo nie będzie go wcale”. Doktryna ta nie ma określonych form ani miejsc kultu, podkreśla wagę indywidualnego zdobywania wiedzy i rozwijania umiejętności bez żadnych ograniczeń natury religijnej.
Formy organizacji.
Organizacje spirytystyczne mają charakter otwarty, opłaty są pobierane tylko od stałych członków.
Sale zebrań spirytystów nie mają wyraźnych zewnętrznych oznakowań, wnętrza nie ozdabiają żadne charakterystyczne symbole czy napisy.
Nie ma określonych rytuałów, ceremonii przyjęcia, kapłanów itp. Czasem osoby uczestniczące w seansach są proszone o wcześniejsze niejedzenie mięsa i powstrzymanie się od picia kawy i alkoholu. Spirytyści nie używają żadnych „przedmiotów magicznych” takich jak talizmany, kryształowe kule lub piramidy, karty do wróżenia itp. Jedyną formą kultu jest indywidualna i emocjonalna modlitwa do Boga z prośbą o wsparcie, bez żadnych określonych reguł.
Spirytyści zrzeszeni są w Międzynarodowej Radzie Spirytystycznej z siedzibą w Brasílii; najliczniejszą organizacją jest Brazylijska Federacja Spirytystyczna. Te organizacje prowadzą lub finansują szpitale, szkoły, domy opieki, ośrodki odwykowe dla narkomanów, organizują pomoc dla biednych i ofiar kataklizmów itp.
Polscy spirytyści zrzeszeni są w Polskim Towarzystwie Studiów Spirytystycznych. Organizują spotkania, wykłady i akcje charytatywne. Od marca 2010 roku wydają "Spirytyzm: kwartalnik Polskiego Towarzystwa Studiów Spirytystycznych".
Zasady spirytyzmu.
1) „wyższą i doskonalszą” formę chrześcijaństwa, oczyszczoną od przeinaczeń. Z tego względu nie przywiązuje wagi do rytuałów religijnych, tolerując przynależność swoich wyznawców do innych kościołów,
2) prawdziwą naukę o życiu duszy ludzkiej (chociaż w opinii ogromnej większości naukowców spirytyzm i nauka wzajemnie się wykluczają).
Religie wobec spirytyzmu.
Protestantyzm, prawosławie, katolicyzm, Świadkowie Jehowy, a także judaizm stanowczo potępiają spirytyzm na podstawie Starego Testamentu (Księga Powtórzonego Prawa 18:10-14), który zakazuje wszelkich prób kontaktu ze zmarłymi. Historia Izraela opisana w Starym Testamencie daje także kilka przykładów złamania tego zakazu, w każdej sytuacji wspomniane zachowania są przedstawiane w negatywnym świetle.
Dekret Stolicy Apostolskiej z 30. IV. 1898 r. stwierdza: 
Buddyzm lamaistyczny w Tybecie i Mongolii wierzy w kontakt żyjących z duchami zmarłych. Istnieje wiele rytuałów podczas których medium nawiązuje kontakt z uciążliwym zmarłym, który np. nawiedza swoją rodzinę lub wywołuje zjawiska typu poltergeist.
Rozpowszechniona w Wietnamie religia kaodaizm wykorzystuje seanse spirytystyczne do nawiązania kontaktu z duchami zmarłych; najsławniejszych z nich (np. Szekspir, Lenin, Joanna d’Arc) zalicza nawet do grona swoich świętych.
Stowarzyszenia spirytystyczne od początku swego istnienia zrzeszały osoby o różnych poglądach religijnych, zaś sami spirytyści z szacunkiem odnoszą się do wszelkich poglądów propagujących humanitarne wartości. Podczas gdy Kościół katolicki krytykował ideę wolności sumienia i rozdziału Kościoła od państwa (zob. Quanta cura i Syllabus Errorum), Kardec w swoich polemikach stanowczo stwierdzał: „Wolność sumienia jest konsekwencją wolności myślenia, będącej jedną z cech człowieka. Spirytyzm byłby sprzeczny z zasadami miłosierdzia i tolerancji, gdyby jej nie szanował. W jego oczach, każda wiara, gdy jest szczera i nie ma na celu czynienia krzywdy bliźniemu, jest godna szacunku, nawet gdyby się w czymś myliła. Jeśli czyjeś sumienie nakazywałoby, na przykład, wierzyć w to, że Słońce kręci się wokół Ziemi, powiemy my: Proszę wierzyć w to, co się wydaje panu słuszne, jednak i tak nie zmieni to faktu, że to Ziemia się kręci wokół Słońca. Jeśli z wiary, samej w sobie niewinnej, uczyni pan narzędzie do prześladowań, stanie się ona szkodliwa (...)” Podobne stanowisko zajmowali także następcy Kardeca, co najdobitniej wyraził Léon Denis w dziele "Chrystianizm i spirytyzm"
Metody kontaktu z duchami.
Trans.
Komunikowanie się z duchami za pomocą osoby szczególnie do tego uzdolnionej (medium), która w czasie transu może być nawet bezpośrednio opanowana przez ducha i przemawiać jego głosem. Początkowo medium szukało kontaktu z konkretnym, wybranym duchem. Jednak okazało się, że duchy często „podszywają się” pod inne i dlatego obecnie medium otwarte jest na kontakt z każdym chętnym duchem. Spotkania spirytystów z medium nazywane są „seansami”. Celem medium jest często pomoc „zagubionym i cierpiącym” duchom osób, które zmarły np. nagłą śmiercią w wypadku lub szukają zemsty na innych ludziach. Seanse odbywają się z reguły w pozbawionym okien pomieszczeniu, wokół drewnianego (przeważnie okrągłego) stołu, najczęściej wieczorem lub w nocy, chociaż seanse można organizować o dowolnej porze. W specjalnych „książkach modlitw” zapisywane są nazwiska osób, za których szczególnie modlą się spirytyści.
Typtologia.
Z greckiego "tipto" – stukam, pukam i "logos" – słowo, mowa, nauka. Metoda komunikowania się z istotami duchowymi przy pomocy ustalonego kodu wystukiwanego przez ducha (tzw. alfabetu typtologicznego), stworzona przez siostry Fox.
Wskazywanie liter.
Metoda początkowo polegała na umieszczeniu na stoliku ostrego przedmiotu np. długopisu, który duch skierowywał na napisane litery alfabetu. Obecnie jest to najczęściej wykonana z drewna topoli deska (na niej kładą ręce uczestnicy seansu), którą umieszcza się na drewnianym stole, na którym napisane są litery alfabetu oraz słowa „tak” i „nie”.
Transkomunikacja.
Metoda odczytywania przekazów od wielu duchów jednocześnie za pomocą nagrywania i odczytywania szumów z odbiorników radiowych i telewizyjnych, nastawionych na kanały bez wyraźnego przekazu.
Pismo automatyczne.
Osoba (często medium) zapisuje tekst mimowolnie. Zjawisko to nazywa się pismem automatycznym. Spirytyści interpretują ten efekt poddaniem się kontroli ducha, który w ten sposób przekazuje swoje przesłanie.

</doc>
<doc id="564607" url="https://pl.wikipedia.org/wiki?curid=564607" title="Robert Green (piłkarz)">
Robert Green (piłkarz)

Robert Paul Green (ur. 18 stycznia 1980 w Chertsey) – angielski piłkarz występujący na pozycji bramkarza w angielskim klubie Chelsea. Były reprezentant Anglii. W 2019 roku zakończył karierę sportową.
Kariera klubowa.
Norwich City.
Robert Green jest wychowankiem Norwich City. W barwach "Kanarków" zadebiutował 11 kwietnia 1999 roku w meczu derbowym przeciwko Ipswich Town. Kiedy w 2001 roku Norwich opuścił Andy Marshall, Green już na stałe zagościł w bramce klubu z Carrow Road. Robert wraz z Craigiem Flemingiem i Darrenem Huckerby'm byli największymi bohaterami "Kanarków", którzy w sezonie 2003/04 wywalczyli awans do Premier League.
Dzięki jego dobrej formie zainteresował się nim selekcjoner reprezentacji Anglii Sven-Göran Eriksson. Green został powołany do kadry Anglików na mecz ze Szwecją, który odbył się w marcu 2004 roku, jednak wtedy nie zagrał. Debiut w narodowej koszulce zaliczył w meczu przeciwko Kolumbii, który został rozegrany w czerwcu 2005 roku. W czasie trwania sezonu 2005/06 wychowanek Norwich rozegrał niewiele spotkań gdyż miał problemy z urazami. Po tym nieudanym sezonie mówiło się, że Green opuści Norwich na rzecz lepszego i bardziej utytułowanego zespołu.
Zainteresowanie tym golkiperem wyrażali Everton oraz Portsmouth, jednak zarząd Norwich nie miał zamiaru sprzedać swojego bramkarza. Green miał pojechać na mundial, który był rozgrywany w Niemczech, jednak nie mógł na nim wystąpić z powodu kontuzji, którą odniósł w meczu rezerwowej drużyny Anglii przeciwko Białorusi. W ostatniej chwili został zastąpiony przez Scotta Carsona i to bramkarz Liverpoolu doznał zaszczytu wyjazdu na mundial.
West Ham United.
Ta kontuzja jednak nie przeszkodziła mu w transferze do lepszego niż Norwich klubu. W sierpniu 2006 roku Green podpisał umowę z zespołem West Ham United. Pierwszy sezon w barwach Młotów był dla niego bardzo udany. Green w 2008 roku otrzymał tytuł "Młota Roku", który przyznawany jest przez kibiców. Robert Green jest obecnie kluczowym zawodnikiem układanki Avrama Granta.
Queens Park Rangers.
Dnia 21 czerwca 2012 r. uzgodnił warunki i na zasadzie wolnego transferu przeniósł się do Queens Park Rangers.
Leeds United.
W lipcu 2016 r. został zawodnikiem Leeds United.
Huddersfield Town.
W lipcu 2017 r. został zawodnikiem Huddersfield Town.
Chelsea.
W lipcu 2018 r. został zawodnikiem Chelsea.

</doc>
<doc id="564608" url="https://pl.wikipedia.org/wiki?curid=564608" title="Sławomir Gerymski">
Sławomir Gerymski

Sławomir Gerymski (ur. 2 września 1968 roku w Warszawie) – polski siatkarz, potem trener. W latach 1990–1997 wystąpił 77 razy w reprezentacji Polski.
Od 2006 r. jest trenerem zespołów ligowych. W 2017 r. ubiegał się o stanowisko I trenera reprezentacji Polski.

</doc>
<doc id="564609" url="https://pl.wikipedia.org/wiki?curid=564609" title="Allan Kardec">
Allan Kardec

Allan Kardec, właśc. Hippolyte Léon Denizard Rivail (ur. 3 października 1804 w Lyonie, zm. 31 marca 1869 w Paryżu) – francuski naukowiec, teoretyk i kodyfikator spirytyzmu. Zebrał i usystematyzował wiadomości przekazywane przez kontaktujące się duchy podczas seansów spirytystycznych.
Życiorys.
Był uczniem i współpracownikiem Johanna Heinricha Pestalozziego, znał biegle kilka języków, wykładał matematykę, fizykę, chemię, astronomię, fizjologię, anatomię porównawczą i język francuski. Kiedy miał 50 lat zainteresował się zjawiskiem "wirujących stolików". Podczas gdy większość traktowała te zjawiska tylko jako ciekawą rozrywkę, Rivail postanowił zbadać je naukowo, szczególnie interesowały go metody komunikowania się z duchami za pomocą np. wybierania liter, wystukiwania ustalonego kodu (typtologia), czy też pisma automatycznego.
Po rewolucji 1848 r. został zatrudniony jako kierownik etapowy, czyli: przygotowawczy, koordynator i wykonawca materialnej realizacji przedstawień fizyk-magik Lacaze, w małym pokoju, znajdującym się przy wnętrze "Carré Marigny", niedaleko "Champs Elysées" w Paryżu. Po raz pierwszy nazwany "The Castle of Hell", był lepiej znany jako Lacaze Pavilion lub Baraque Lacaze i prezentował zabawne pokazy fizyki, fantasmagorię, projekcje naukowe, ciekawostki i burzliwce spirytystyczne, w których artysta Lacaze już przywołuje uderzające duchy na długo przed nadejściem spirytualizmu. Są to bardzo modne i popularne pokazy w połowie XIX wieku, w których zaczynamy opanowywać elektryczność. Jednak ten pokój zostanie zamknięty pod koniec 1854 roku, aby ustąpić miejsca pokazom innego rodzaju, w perspektywie Światowych Targów w Paryżu w 1855 roku.
W maju 1855 roku poznał pana Fortiera, magnetyzera, który zabrał go do Madame de Plainemaison, medium, które mieszka na Rue de la Grange Bateliere w Paryżu, zaledwie o krok od opery. W obecności innych gości na sesji nawiązuje kontakt z duchem Zefirem, który przekazuje mu misję bycia rzecznikiem umarłych. Dla niego jest to objawienie. Był tam, po raz pierwszy, będąc świadkiem zjawiska obracania się, skakania i biegania na stołach, jak sam,to precyzyjnie opisał, na rękopisie napisanym w latach 1855-1856: "Moje przepowiednie dotyczące spirytyzmu".
Rivail początkowo przypuszczał, iż przyczyną zjawisk może być tzw. magnetyzm Mesmera, jednak szybko odrzucił tę teorię. Nie był medium, dlatego musiał korzystać z pomocy różnych pośredników o sprawdzonych zdolnościach mediumistycznych, aby nawiązać kontakt z duchami, które twierdziły, że przybywają na seanse tylko po to, by przekazać Kardecowi wiedzę o świecie duchów. Zaskoczony tą informacją Rivail postanowił wystawić duchy na próbę prawdomówności i ułożył długą serię pytań wynikających jedne z drugich, które miały wyjaśnić naturę istot duchowych, świat duchowy i jego związek ze światem materialnym. Po blisko dwóch latach prowadzenia rozmów z duchami po kilka razy w tygodniu Rivail był pod tak ogromnym wrażeniem ich elokwencji oraz spójnego obrazu świata, który przedstawiały, że postanowił wydać zebrane pytania i odpowiedzi w formie książki. Dnia 18 kwietnia 1857 roku ukazało się pierwsze wydanie "Księgi Duchów" ("Le Livre des Esprits"), podpisane pseudonimem "Allan Kardec", które odniosło ogromny sukces. W tym dziele przedstawił doktrynę spirytyzmu: "Człowiek nie składa się jedynie z materii; jest w nim składnik myślący połączony z ciałem fizycznym, które porzuca, tak jak porzuca się zniszczone ubranie, kiedy jego aktualna inkarnacja dobiega końca. Po tej dezinkarnacji, zmarli mogą porozumiewać się z żywymi bądź bezpośrednio, bądź za pośrednictwem medium w sposób widzialny i niewidzialny."
Zachęcony powodzeniem "Księgi Duchów" Rivail wydał kolejne: "Ksiegę Mediów" ("Le Livre des Médiums", 1861), "Ewangelię według Spirytyzmu" ("L'Évangile selon le Spiritisme", 1864), "Niebo i Piekło" ("Le Ciel et L'Enfer" 1865) i "Genezę" ("La Genèse", 1868), a także założył gazetę "Revue Spirite". Wymienione publikacje uważa się za podstawę filozofii spirytystycznej.
Rivail zdecydował się też odróżnić nowy nurt w spirytualizmie, często nazywany nowym spirytualizmem, tworząc nowe słowo "spirytyzm", które odnosi się właśnie do filozofii przekazanej Rivailowi przez duchy.
Nawet tak wybitni twórcy jak: Wiktor Hugo, Teofil Gautier, Victorien Sardou i Arthur Conan Doyle, zaliczali się do zwolenników Kardeca i wierzyli, że dostarczył on naukowych dowodów na istnienie życia po śmierci. Kardec miał też licznych przeciwników (m.in. Georges Méliès), którzy twierdzili, że jest nieświadomą ofiarą sztuczek szarlatanów lub świadomym oszustem, zarabiającym na naiwności ludzkiej. Warto jednak zauważyć, że żaden z wyśmienitych przeciwników spirytyzmu nigdy nie zadał sobie trudu, by rzetelnie zająć się badaniami nad zjawiskami mediumicznymi.
Rivail przybrał pseudonim "Allan Kardec" w 1857 rzekomo za radą ducha Zefiro, który wyjaśnił, że w poprzednim wcieleniu Rivail był druidem o takim nazwisku. Rivail używał tego pseudonimu tylko w swoich publikacjach spirytystycznych. Został pochowany na cmentarzu Père- Lachaise w Paryżu, w okazałym grobowcu w kształcie grobów megalitycznych z napisem: "Narodzić się, umrzeć, odrodzić ponownie i wciąż się rozwijać – takie jest prawo.". Jego zwolennicy z całego świata ozdabiają grób kwiatami (jest najbardziej ukwieconym grobem na tym cmentarzu).
Po śmierci kodyfikatora zasad spirytystycznych jego dzieło kontynuowali Léon Denis (1846-1926) i Gabriel Delanne (1857-1926). Dziś Kardec w Europie jest prawie zapomniany, ale w USA i Brazylii (gdzie sprzedano 30 milionów jego książek) wciąż zalicza się do najpopularniejszych pisarzy francuskich.

</doc>
<doc id="564610" url="https://pl.wikipedia.org/wiki?curid=564610" title="Dassault Étendard">
Dassault Étendard

Dassault Étendard (fr. - "sztandar") – rodzina francuskich myśliwskich samolotów pokładowych zaprojektowanych przez firmę Dassault Aviation w połowie lat 50. XX wieku.
W połowie lat 50. ogłoszono konkurs na projekt standardowego, lekkiego i niedrogiego myśliwca uderzeniowego przeznaczonego dla państw NATO. Firma Dassault Aviation rozpoczęła projektowanie takiego samolotu w dwóch wersjach Étendard II początkowo oznaczony jako Mystère XXII dla francuskich sił powietrznych "Armée de l'Air" i Étendard VI oznaczonego jako Mystère XXVI odpowiadającego potrzebom krajów NATO. Żaden z powyższych typów nie wzbudził jednak zainteresowania i w konsekwencji nie został zamówiony. Pierwszy z prototypów "Étendard II" wzbił się w powietrze 23 lipca 1956 roku, ale ze względu na zbyt małą moc silników Turboméca Gabizo zrezygnowano z dalszego rozwoju tego typu maszyn na korzyść projektowanego równolegle Dassault Mirage III. Również drugi model "Étendard VI" zbudowany jako maszyna myśliwsko-bombowa nie okazał się na tyle dobrym, aby wygrać rywalizację z maszyną włoską Aeritalia G.91.
Kolejna wersja samolotu przeznaczona do działania z lotniskowców "Étendard IV" została zbudowana przez Dassault Aviation w ramach przedsięwzięcia finansowanego wyłącznie przez producenta. W 1956 samolot zyskał zainteresowanie "Aéronavale" i znalazł się na wyposażeniu lotniskowców Clemenceau i Foch jako zmodernizowana dla celów morskich wersja Étendard IVM. W ramach pierwszego zamówienia marynarka francuska zamówiła jeden egzemplarz prototypowy i sześć dalszych maszyn serii informacyjnej. W styczniu 1962 maszyny te zostały oficjalnie wprowadzone do uzbrojenia "Aéronavale". Łącznie zbudowano 69 samolotów w wersji "Étendard IVM" i 21 rozpoznawczych "Étendard IVP".
W latach 70. postanowiono wymienić maszyny Étendard na nowsze o lepszych parametrach. Początkowo rozważano możliwość wprowadzenia zmodernizowanej do lądowania na lotniskowcach wersji samolotu SEPECAT Jaguar, oznaczonej jako Jaguar M, ale ponieważ powstały nieoczekiwane problemy natury politycznej związane z budowaną w kooperacji ze stroną brytyjską maszyną, firma Dassault Aviation zdecydowała się zmodernizować własną maszynę do standardu Super Étendard.
Maszyny w wersji "Étendard IVM" zostały wycofane z użytku w 1991, a rozpoznawcze "Étendard IVP" planowano wymienić dopiero w 2004 roku.

</doc>
<doc id="564611" url="https://pl.wikipedia.org/wiki?curid=564611" title="Współczynnik wzmocnienia">
Współczynnik wzmocnienia



</doc>
<doc id="564612" url="https://pl.wikipedia.org/wiki?curid=564612" title="August Zamoyski">
August Zamoyski

August Zamoyski (ur. 28 czerwca 1893 w Jabłoniu, zm. 19 maja 1970 w Saint-Clar-de-Rivière) – polski rzeźbiarz.
Życiorys.
Był synem Tomasza Zamoyskiego i Ludmiły z węgierskiej linii Zamoyskich oraz wnukiem Augusta Zamoyskiego (1811–1889).
Pierwsze nauki pobierał w rodzinnym Jabłoniu. Tutaj nauczył się podstaw rzemiosła rzeźbiarskiego. W dużym majątku swoich rodziców poznał podstawy kowalstwa i stolarstwa. W 1912 ukończył Gimnazjum gen. Pawła Chrzanowskiego w Warszawie. W następnych latach studiował za granicą. W Szwajcarii chodził na wykłady ekonomii na uniwersytecie we Fryburgu, potem w Niemczech w Heidelbergu słuchał filozofii. W Berlinie uczęszczał na kurs rysunku malarza Lovisa Corintha. . Dzięki usytuowanym krewnym został przeniesiony do Berlina, gdzie pracował jako kamieniarz i snycerz, wieczorami chodził na kursy rysunkowe aktu w szkole Lewin-Funke. W snycerskim warsztacie, gdzie pracował, dostrzegł go przypadkowo Joseph Wackerle (wykładający w berlińskiej Kunstgewerbeschule) i zaproponował mu pracę u siebie. W 1917 pracując nadal dla Wackerlego przeniósł się do Monachium. W trakcie pobytu w tym mieście poznał Stanisława Przybyszewskiego i dzięki niemu nawiązał kontakt z poznańską grupą ekspresjonistyczną „Bunt”. Po powrocie do kraju brał udział w wystąpieniach tej formacji, a następnie przeniósł się do Zakopanego. Wraz z Leonem Chwistkiem, Tytusem Czyżewskim i Stanisławem Ignacym Witkiewiczem współtworzył grupę „Ekspresjonistów Polskich”, która wkrótce przyjęła nazwę Formistów. W 1920 r. odwiedził Nowy Jork. Od 1923 przebywał głównie we Francji, jednak kilka miesięcy w roku spędzał w Zakopanem, gdzie zachował pracownię. Z tego okresu pochodzą też jego sukcesy sportowe. Do najbardziej spektakularnych należał przejazd rowerem z Paryża do Zakopanego – 2928 kilometrów, po 130 dziennie. W 1929 roku był głównym organizatorem wystawy sztuki polskiej w Paryżu. W latach 1940–1955 mieszkał w Brazylii, gdzie założył i prowadził szkoły rzeźby w Rio de Janeiro i São Paulo. Od 1955 roku do śmierci mieszkał i tworzył we Francji. W 1956 roku przyjechał do kraju i wygłosił szereg odczytów o swoich doświadczeniach rzeźbiarskich. Do Polski przyjeżdżał jeszcze kilkakrotnie w latach 1963–1964, aby wybrać młodych polskich rzeźbiarzy na stypendium do Francji.
Okres formistyczny 1918–1924.
W początkach swej twórczości artysta podejmował eksperymenty nawiązujące do ekspresjonizmu, kubizmu i futuryzmu.
Okres realistyczny 1924–1950.
W tym okresie tworzył dzieła o bardziej realistycznym charakterze, ale zawsze skłaniające się ku daleko posuniętej syntezie i monumentalnej hieratyczności. Głównymi tematami jego prac stały się wówczas akty i portrety kobiece
Okres nowego ekspresjonizmu 1950-1970.
W ostatnim okresie twórczości stosował ostre deformacje. W jego twórczości dominować zaczęła tematyka religijna.
Był on również cenionym teoretykiem sztuki. Jego pisma filozoficzno-estetyczne zostały wydane pośmiertnie po francusku (Au-delá du formisme,1975)

</doc>
<doc id="564613" url="https://pl.wikipedia.org/wiki?curid=564613" title="Ansbert">
Ansbert

Ansbert – imię męskie pochodzenia germańskiego, złożonego z członów "ans-" „bóg” i "beracht" „jasny, lśniący”. Można zatem to imię rozumieć jako „jaśniejący Ans”, bowiem Ansowie (w mitologii germańskiej Asowie) to bogowie z rodu Odyna, zwani Filarami świata. Patronem tego imienia jest św. Ansbert, biskup, żyjący w VII wieku.
Ansbert imieniny obchodzi 9 lutego.

</doc>
<doc id="564618" url="https://pl.wikipedia.org/wiki?curid=564618" title="Medycyna fizykalna">
Medycyna fizykalna

Medycyna fizykalna – dział medycyny, mający zastosowanie w fizjoterapii, gdzie łączy w sobie zagadnienia metod fizycznych wykorzystywanych w celach leczniczych, zapobiegawczych i diagnostycznych. Dziedzina ta pozostaje w ścisłej współpracy z teoretycznymi oraz klinicznymi osiągnięciami innych działów medycyny oraz wieloma innymi pobocznymi dziedzinami – fizyki, techniki i nauk przyrodniczych.

</doc>
<doc id="564619" url="https://pl.wikipedia.org/wiki?curid=564619" title="Gerym">
Gerym



</doc>
<doc id="564620" url="https://pl.wikipedia.org/wiki?curid=564620" title="Conus gloriamaris">
Conus gloriamaris

Conus gloriamaris – gatunek stożka pochodzący z rejonu zachodniego Pacyfiku, zasiedlający większe głębokości. Osiąga , przeciętnie mierząc 11 cm.
Muszla jest ciężka, błyszcząca, o barwach białawych, kremowych, niebieskawobiałych z trzema spiralnymi pasami w odcieniach brązu i licznymi, niewielkimi, trójkątnymi, białymi plamkami. Wrzeciono jest długie i wąskie, a skrętka wysoka (ostatni skręt, o prostych lub delikatnie wklęsłych ścianach, stanowi ok. 2/3 długości muszli). Otwór długi, nieco szerszy u podstawy, a szew cienki. Wraz z wiekiem przybywa delikatnych guzków na starszych skrętach.
Jest to rzadki gatunek, choć łatwo osiągalny w wodach Filipin, a połowów zaprzestano od lat 60. XX w., w związku z czym jego muszle są bardzo cenne, szczególnie gdy muszla nie posiada uszkodzeń i osiąga duże rozmiary.

</doc>
<doc id="564625" url="https://pl.wikipedia.org/wiki?curid=564625" title="Stała czasowa">
Stała czasowa

Stała czasowa – w układzie automatyki, wielkość o wymiarze czasu opisująca osiąganie stanu ustalonego przez sygnał wyjściowy, związana z czasem trwania stanu nieustalonego następującego po zmianie sygnału wejściowego. Zazwyczaj oznaczana grecką literą formula_1 lub formula_2 (tau).
W obwodach elektrycznych jest to czas, po którym składowa przejściowa maleje "e"-krotnie względem swojej wartości początkowej. Czas trwania stanu nieustalonego szacuje się na 3 do 5 stałych czasowych. Odwrotnością stałej czasowej jest stała tłumienia formula_3
W elektryce:

</doc>
<doc id="564628" url="https://pl.wikipedia.org/wiki?curid=564628" title="Gospodarka Wałbrzycha">
Gospodarka Wałbrzycha

Historia wałbrzyskiej gospodarki i jej rozwoju jest długa i burzliwa. Mieszkańcy pierwszego grodu wałbrzyskiego trudnili się bartnictwem i myślistwem. W późniejszym okresie do branż tych doszły rolnictwo oraz hodowla bydła.
Górnictwo.
Pierwszy pisany i zachowany dokument o powstaniu pierwszej wałbrzyskiej kopalni węgla kamiennego pochodzi z 1366 roku. Dokument ten podaje, iż książę świdnicko-jaworski Bolko II nadał kilku dworzanom w nagrodę za wybitne zasługi "po wsze czasy" prawo do sztolni dziedzicznej (sztolni odwadniającej) w Starym Zdroju. W dokumencie wymienieni są ci dworzanie: N. Sachenkirchen, J. Tilen, H. Probitshan i H. Tirman, którzy otrzymali od księcia działkę górniczą na niedawno odkrytym, zasobnym złożu i zawiązali gwarectwo. Jednak prawdziwą rewolucję przeżyło wałbrzyskie górnictwo w pierwszej połowie XIX wieku. Wtedy to pojawiło się możliwość wywozu urobku wałbrzyskich kopalń koleją. Kopalnie powstawały jak grzyby po deszczu. Każdy szyb traktowano jako odrębną kopalnię. W 1747 roku kopalń takich było 7, w 1790 już 38, w 1805 – 54. Tak szybki rozwój górnictwa wymagał powstania urzędów, które kontrolowały by działania tej branży. W 1778 roku powstał w Wałbrzychu inspektorat górniczy, a prawie sto lat później w 1861 roku – urząd górniczy. XX wiek to okres intensywnej eksploatacji złóż węgla. Rok 1990 to okres początku końca zagłębia wałbrzyskiego.
Sukiennictwo.
Drugą, równie ważną dziedziną gospodarki miasta Wałbrzycha, było sukiennictwo. W XVII i XVIII wieku wyroby dolnośląskich tkaczy, trafiały na rynki zbytu w Europie, Ameryce Południowej i Afryce. Eksport wyraźnie napędzał niski koszt wyrobu sukna, a więc i niska cena, a także miękka woda oraz olbrzymia ilość drewna niezbędna do bielenia tkanin. Tkacze wałbrzyscy należeli do cechów w Świdnicy, a od 1602 roku założyli oni własny cech – wałbrzyski, potwierdzony przez ówczesnego właściciela Wałbrzycha – Dipranda Czettritza. Połowa XVIII wieku to okres uprzemysłowienia wałbrzyskiego tkactwa. Wałbrzych w owym czasie posiadał rangę sudeckiego centrum handlu płótnem. Jako dowód rangi miasta w handlu tym towarem można przytoczyć fakt, iż miasto posiadało aż cztery sądy powstałe aby orzekać w sprawach tkaczy. Były to: sąd do spraw tkackich – powstały w 1775 r., Sąd blecherski (bielenie nici oraz włókna) – 1776, sąd kontrolny i sąd stemplowy – 1789 r. W Wałbrzychu powstała (prawdopodobnie pierwsza na kontynencie europejskim) mechaniczna przędzalnia lnu uruchomiona w 1818 roku przez kupca Albertiego.
Koksownictwo.
Pierwsze próby koksowania wałbrzyskiego węgla podjęto w 1776 roku. Niespełna osiem lat później koksownie były już wybudowane na Sobięcinie, oraz niedaleko szybu Witold. Koksownie powstawały dosyć szybko przy kopalniach i szybach rozrzuconych na terenie Wałbrzycha. Obecnie pracuje jedynie koksownia „Victoria” należąca do Zakładów Koksowniczych Wałbrzych.
Przemysł szklarski i ceramiczny.
Początkiem produkcji porcelany w Wałbrzychu była fabryka wyrobów kamionkowych Rauscha którą założono w 1820 roku. Kolejnym wielkim zakładem była fabryka porcelany Hayna wybudowana i uruchomiona w 1829 roku. Obie te fabryki dały początek "Zakładom Porcelany Stołowej Krzysztof". Od 1845 roku w Starym Zdroju czynna była fabryka porcelany Tielscha, która po przemianowaniu, unowocześnieniu i rozbudowie działa do dziś pod nazwą Fabryka Porcelany Wałbrzych.
W mieście w 1868 roku powstała fabryka pod nazwą "Manufaktura Szkła Lustrzanego Stenzel i Brier". Zakład ten dał początek kolejnemu wielkiemu zakładowi Wałbrzycha – dziś już nieistniejącemu – "Hucie Szkła Wałbrzych".
Pozostałe.
W mieście ponadto istniały – od 1822 roku "Fabryka Lin i Siatek" – obecnie Dolnośląska "Fabryka Lin i Drutu Linmet", od 1820 roku istnieje "Huta Karol" działająca do dziś jako "Wamag".
Wałbrzych jako uzdrowisko.
Już od początku XIV wieku wiedziano o zdrowotnych źródłach wód mineralnych w Starym Zdroju. Ich dobroczynne działanie zaobserwowano już wcześniej, i korzystano z ich zdrowotnych cech, jednak ujęto je dopiero w 1689 roku. Przez wiele następnych lat Wałbrzych uważany był za uzdrowisko. Przyczyną upadku uzdrowiska w Wałbrzychu stało się górnictwo. Duma miasta, przez wiele lat kształtująca wizerunek przemysłowy Wałbrzycha, doprowadziła do powstawania szkód górniczych, a tym samym do upadku samego uzdrowiska, co nastąpiło w 1873 roku.

</doc>
<doc id="564629" url="https://pl.wikipedia.org/wiki?curid=564629" title="Stała opóźniająca">
Stała opóźniająca

Stała opóźniająca formula_1 – w układzie automatyki, czas od momentu zmiany sygnału wejściowego do pojawienia się zmiany sygnału wyjściowego. 
W układzie automatycznej regulacji opóźnienie wpływa na zmniejszenie stabilności. Opóźnienie wynika bezpośrednio z rozpatrywanego obiektu/procesu lub powstaje w wyniku przetwarzania zmierzonych sygnałów. Każdy cyfrowy układ regulacji posiada niewielkie opóźnienie, ze względu na cykl zegarowy komputera oraz na fakt, że dane przetwarzane są jedynie w dyskretnych chwilach czasowych.

</doc>
<doc id="564632" url="https://pl.wikipedia.org/wiki?curid=564632" title="Sotera">
Sotera

Sotera – imię żeńskie pochodzenia greckiego, wywodzące się od słowa "σωτηρια (soteria)" – "zbawienie". Żeński odpowiednik imienia Soter. Jego patronką jest św. Sotera, zm. w 304 roku.
Sotera imieniny obchodzi 10 lutego.

</doc>
<doc id="564633" url="https://pl.wikipedia.org/wiki?curid=564633" title="Tutoriale">
Tutoriale



</doc>
<doc id="564636" url="https://pl.wikipedia.org/wiki?curid=564636" title="Wyżeł niemiecki krótkowłosy">
Wyżeł niemiecki krótkowłosy

Wyżeł niemiecki krótkowłosy – jedna z ras psów należąca do grupy wyżłów, zaklasyfikowana do sekcji wyżłów kontynentalnych, w podsekcji psów w typie gończego. Typ wyżłowaty. Podlega próbom pracy.
Wyżeł niemiecki krótkowłosy to popularna zarówno w Niemczech, jak i w innych krajach rasa psa myśliwskiego, wykorzystywanego głównie do wystawiania, wypłaszania i aportowania ptactwa. Wyżeł niemiecki krótkowłosy jest jednym z niewielu ras wyżłów nadających się do pracy także jako wyżeł wszechstronny. W przeciwieństwie do większości ras wyżłów, po właściwej tresurze jest z powodzeniem wykorzystywany do polowań w terenie leśnym jako płochacz, tropowiec i posokowiec. Jego przodkami są wyżły włoskie oraz pointery.
Wyżeł niemiecki krótkowłosy to harmonijnie zbudowany pies, szybki w pracy na tropie. Charakteryzuje się wyniosłą postawą o wyraźnej linii, suchą głową, wysoko noszonym ogonem, twardą i błyszczącą szatą. Ma łagodne i zrównoważone usposobienie.
Szata i umaszczenie.
Szata jest gładka, gruba i krótka. Umaszczenie może występować:

</doc>
<doc id="564639" url="https://pl.wikipedia.org/wiki?curid=564639" title="Stożek główny">
Stożek główny

Stożek główny ("Conus generalis") – gatunek ślimaka z rodziny stożków (Conidae). Pochodzi z rejonu Indo-Pacyfiku, osiąga standardowo około 6–8 cm. Jego wygląd jest bardzo charakterystyczny, będąc jednym z barwniejszych stożków. W obrębie występujących populacji można zaobserwować ogromną różnorodność kolorystyczną, przeważnie jednak są jasno- lub ciemnobrązowe, ozdobione trzema białymi pasami, naznaczonymi brązowymi plamkami i smugami. Otwór bywa purpurowobrązowy u podstawy, a wnętrze otworu białe. Muszla ma grube ściany i jest ciężka. Szczyt ostro zakończony. Najmłodszy skręt zdecydowanie przeważa rozmiarem nad starszymi, które często są też skorodowane. Skrętka jest niska o wklęsłych bokach. 
W obrębie gatunku wyróżniane są następujące podgatunki:

</doc>
<doc id="564640" url="https://pl.wikipedia.org/wiki?curid=564640" title="Conus generalis">
Conus generalis



</doc>
<doc id="564641" url="https://pl.wikipedia.org/wiki?curid=564641" title="Conus geographus">
Conus geographus



</doc>
<doc id="564643" url="https://pl.wikipedia.org/wiki?curid=564643" title="Festiwal teatralny">
Festiwal teatralny

 
Festiwale teatralne w Polsce.
Najstarszym festiwalem teatralnym i jedynym teatralnym konkursem aktorskim w Polsce są Kaliskie Spotkania Teatralne, organizowane od 1960.

</doc>
<doc id="564644" url="https://pl.wikipedia.org/wiki?curid=564644" title="Conus imperialis">
Conus imperialis



</doc>
<doc id="564645" url="https://pl.wikipedia.org/wiki?curid=564645" title="Conus virgo">
Conus virgo



</doc>
<doc id="564646" url="https://pl.wikipedia.org/wiki?curid=564646" title="Stożek &quot;Chwała mórz&quot;">
Stożek &quot;Chwała mórz&quot;



</doc>
<doc id="564647" url="https://pl.wikipedia.org/wiki?curid=564647" title="Sekluzja">
Sekluzja

Sekluzja – jedno z rzadziej występujących stadiów rozwoju niżu barycznego, które poprzedza proces okluzji. Występuje kiedy na peryferiach niżu front chłodny i ciepły łączą się tworząc front zokludowany, podczas gdy w centralnej części cyklonu są one jeszcze niepołączone. Zwykle sekluzja zachodzi przy przemieszczaniu się niżów nad obszarami o urozmaiconej rzeźbie (głównie nad wysokimi łańcuchami górskimi).
Inne znaczenie: odosobnienie, izolacja społeczna, wyłączenie społeczne. Nie zależy od zamiarów. Zatem może wynikać z wyboru, bądź być następstwem swoistej rutyny.

</doc>
<doc id="564648" url="https://pl.wikipedia.org/wiki?curid=564648" title="Lwi piesek">
Lwi piesek

Lwi piesek – jedna z ras psów, należąca do grupy psów do towarzystwa, zaklasyfikowana do sekcji biszonów i ras pokrewnych. Stanowi osobną podsekcję – "Lwi piesek". Nie podlega próbom pracy.
Wygląd.
Psy tej rasy są mocno zbudowane, mają ogon zadarty a uszy oklapnięte.
Sierść jest długa, gęsta, jedwabista, czasem falująca. Umaszczenie jest dopuszczalne różnorodne.
Zachowanie i charakter.
Lwi piesek jest psem towarzyskim, wymagającym bliskiego kontaktu z człowiekiem, wesołym i pojętnym. Łatwo akceptują i przyzwyczajają się do innych zwierząt domowych. Dobrze znoszą warunki miejskie oraz niewielkie mieszkania.
Lwi piesek to rasa o plastycznym charakterze, łatwo je wychować.
Użytkowość.
Obecnie jak i dawniej był wykorzystywany jako pies reprezentacyjny i do towarzystwa.
Zdrowie i pielęgnacja.
Włos u lwich piesków nie linieje, ponieważ psy te nie mają podszerstka tylko delikatny włos okrywowy. Wymaga codziennego wyczesywania oraz regularnej kontroli uszu i pazurów.

</doc>
<doc id="564652" url="https://pl.wikipedia.org/wiki?curid=564652" title="Bitwa nad Chickamaugą">
Bitwa nad Chickamaugą

Bitwa nad Chickamaugą – starcie zbrojne, które miało miejsce w dniach 18–20 września 1863 roku w trakcie wojny secesyjnej. Nazwa miejsca bitwy wywodzi się od rzeczki West Chickamauga Creek uchodzącej do Tennessee w stanie Georgia.
Krwawa bitwa zakończyła się zwycięstwem konfederatów pod wodzą generała Bragga nad wojskami generałów północy Rosecransa i George’a H. Thomasa, ale konfederaci ponieśli w niej ogromne straty. Po bitwie unioniści zmuszeni zostali do odwrotu w kierunku Chattanoogi, gdzie doszło do kolejnej bitwy.
Przed bitwą.
W chwili gdy trwały ofensywy Ulyssesa Granta w kierunku Vicksburga (Kampania na Missisipi) oraz George’a Meade w Wirginii, Armia Cumberlandu pod wodzą Williama Rosecransa miała odebrać konfederatom Chattanoogę, położony wśród gór ważny węzeł kolejowy, gdzie krzyżowały się linie łączące wschód z zachodem i północ z południem.
Gdyby Armia Cumberlandu była szybsza, dotarłaby pod Chattanoogę zanim konfederaci zdążyliby wzmocnić swoje siły. Plan prezydenta Lincolna przewidywał wymarsz wojsk Rosecransa w kierunku Chattanoogi i równoczesny marsz Armii Ohio Ambrose’a Burnside’a do Knoxville. Rosecrans jednak aż do 16 sierpnia wstrzymywał się z wymarszem. Dopiero na wyraźny rozkaz generała Hallecka zarządził marsz w wyznaczonym kierunku. Równocześnie niewielka Armia Ohio, licząca 24 000 ludzi, podjęła marsz na Knoxville. 10 000 obrońców miasta, widząc zbliżające się siły północy, opuściło miasto i wycofało się w kierunku Chattanoogi. 3 września wojska Burnside’a zajęły miasto.
By odeprzeć unionistów Bragg otrzymał dodatkowo dwie dywizje Josepha Johnstona. Prezydent Jefferson Davis, który zdawał sobie sprawę z niskiego morale Armii Tennessee, zamierzał mianować głównodowodzącym Roberta E. Lee, ten jednak zajęty był nad Rappahannock River, gdzie stała Armia Potomaku George’a Meade. W związku z tym dowodzenie pozostało w rękach Bragga, któremu dosłano pomoc w postaci 2-dywizyjnego korpusu Jamesa Longstreeta, który natychmiast wyruszył do Georgii. Dnia 9 września jego żołnierze ruszyli koleją w kierunku miejsca zbiórki. Ponieważ jednak siły Rosecransa obsadziły wcześniej wschodnią część Tennessee, południowcy zmuszeni zostali przejechać 1440 km przez południową i północną Karolinę. Wobec nacisku unionistów Bragg wycofał się z Chattanoogi do położonego około 36 km na wschód miasteczka Lafayette w Georgii. 9 września wojska Rosecransa bez oporu wkroczyły do Chattanoogi.
Bragg postanowił wciągnąć przeciwnika w zasadzkę. Do tego potrzebował „dezerterów”, ludzi odważnych i inteligentnych, którzy przekonaliby Rosecransa, że Armia Tennessee jest w rozsypce. Mając 66 tysięcy ludzi – w tym oczekiwany korpus Longstreeta – mógł spokojnie czekać na kolejny krok przeciwnika. Rosecrans uwierzył w wieści przyniesione przez „dezerterów”. Jego cztery korpusy ruszyły naprzód okrążając różnymi drogami wiszącą nad Chattanoogą górę o nazwie Lookout Mountain, kompletnie odseparowane od pozostałych milami gór i lasów, a brak kawalerii nie pozwalał na właściwe rozpoznanie. Czołowa dywizja Negleya szła wprost na armię Bragga przekonana, że za chwilę rozniesie przeciwnika. Miało wydarzyć się coś, co – jak powiedział jeden z oficerów Armii Tennessee – "mogłoby się tylko marzyć każdemu dowódcy". Tyle, że w armii Bragga prawym skrzydłem dowodził niekarny Leonidas Polk, który nie wykonał rozkazu natarcia (dwaj inni generałowie zresztą też), Negley zdołał się wycofać, a Rosecrans zorientował się, że idzie w pułapkę i zarządził odwrót.
Bitwa.
Nowy plan Braga zakładał, że Armia Tennessee oflankuje lewe skrzydło jankesów, wyjdzie na ich tyły i zmusi do cofnięcia się na brzegi potoku Chickamauga. Tam unioniści – otoczeni ze wszech stron – musieliby się poddać. Plan ten jednak okazał się niewykonalny. Rosecrans miał dwa oddziały strzegące przepraw na północnym odcinku: brygadę pułkownika Wildera oraz brygadę kawalerii pułkownika Minty’ego. Minty spieszył swych kawalerzystów i obsadził wschodni (tj. konfederacki) przyczółek Mostu Reeda. Około 7.30 rano masy konfederackiej kawalerii N.B. Forresta wytoczyły się z lasów, by pokonać most. Ludzie Minty’ego zachowali zimną krew; ich odtylcowe karabinki zdziesiątkowały pierwsze szeregi szarżujących. Forrest wycofał się więc, spieszył swych kawalerzystów i wezwał na pomoc artylerię. Wobec przewagi liczebnej i ogniowej konfederatów Minty przeszedł most, o którego utrzymanie walczył jeszcze do południa, po czym przekazał pozycję Wilderowi. Ten bronił się do zmroku, kiedy to działania pierwszego dnia ustały. Konfederaci sforsowali Chickamaugę i zdobyli zaledwie kilka metrów terenu za cenę znacznych strat, ale odepchnięcie unionistów od rzeczki oznaczało dla nich utratę źródeł wody pitnej.
W nocy na 19 września Bragg przygotowywał plan rannego uderzenia. Tu pojawił się problem: Longstreet był znakomitym dowódcą, ale nie obeznanym z tym teatrem działań; powierzono mu więc dowodzenie lewym skrzydłem. Hill – równie słabo znający teren – miał dowodzić w centrum. Prawe skrzydło i decydujące uderzenie przypadło Polkowi. Czy Bragg mógł go zastąpić kimś innym? Nie mógł. Polk był jednym z trzech generałów-poruczników i nie został – jak dotąd – odwołany. Bragg ryzykowałby własną karierą czyniąc to właśnie w tym momencie. Ponadto Bragg wiedział, że Polk – nieposłuszny i oporny – jest jednocześnie odważny i zdolny do wyjątkowego poświęcenia. Na to teraz liczył.
Najdalej na prawo wysunięta dywizja korpusu Polka – a mianowicie dywizja Breckinridge’a – miała uderzyć na skrajnie lewy korpus unionistów Thomasa o 7 rano. Nic takiego nie nastąpiło; Polk właśnie spożywał śniadanie. Bragg pogalopował na miejsce i wymógł atak o godzinie 10. Wcześnie rano pole przyszłej bitwy zaścielała mgła. Konfederaci mogli niepostrzeżenie podejść i zaatakować unionistów; teraz było już za późno: mgła podniosła się. Atakujący umocnione pozycje żołnierze Południa byli masakrowani. Brygada za brygadą wchodziła w gęste zarośla i ginęła nawet nie widząc nieprzyjaciela.
Przeciwnie Longstreeta, który ustawił swój korpus w kolumnę – żywy taran – który miał zmiażdżyć przeciwnika. Zamiar mógł się powieść, bowiem podwładny Rosecransa, generał Wood, wycofał się i otworzył lukę w linii unionistów. Longstreet nie wiedział jednak, że w gęstwinie stała dywizja Brannana, która zadała konfederackiej kolumnie znaczne straty, chociaż główne siły unionistów wycofały się w panice do odległego o 12 km Rossville.
Longstreet zauważył swoją szansę i rzucił rezerwy do decydującego ataku. Zmusiło to żołnierzy Północy do utworzenia nowej linii frontu. George Thomas otrzymał wsparcie wojsk Gordona Grangera dowódcy wojsk rezerwowych Unii. Wcześniej Granger nie zważając na rozkazy wyruszył na czele swych wojsk w kierunku z którego padły strzały. Dzięki temu kolejne ataki konfederatów zostały odparte, a wieczorem wojska Thomasa i Grangera mogły wycofać się w kierunku Chattanoogi.
Rezultaty.
Następnego dnia Longstreet i Forrest zamierzali ścigać uciekającego przeciwnika, chcąc całkowicie zniszczyć Armię Cumberlandu, jednak Bragg z uwagi na wysokie straty konfederatów odmówił. Armia Tennessee miała prawie 30% zabitych, rannych i zaginionych. straciła też 10 generałów. Johnowi Bellowi Hoodowi amputowano nogę. Południowcy stracili też połowę koni artyleryjskich.
Konfederaci z ogólnej liczby 66 000 żołnierzy stracili 2312 zabitych oraz 14 674 rannych, a także 1468 zaginionych i jeńców. Unioniści, posiadający 56 965 ludzi, stracili natomiast 1657 zabitych, 9756 rannych i 4757 zaginionych oraz jeńców, co oznacza, że łączne straty przeciwników sięgnęły niemal 35 tysięcy ludzi.
Po bitwie Bragg zdymisjonował trzech generałów, w tym Polka, za brak aktywności w trakcie bitwy.
Konfederaci pochowali swoich poległych, ale ciała zabitych unionistów długo jeszcze leżały tam, gdzie padli, co − zdaniem konfederackiego chirurga Johna Wyetha − było celowym działaniem mającym wykazać jak wielkie straty poniósł przeciwnik.

</doc>
<doc id="564653" url="https://pl.wikipedia.org/wiki?curid=564653" title="Chwała mórz">
Chwała mórz



</doc>
<doc id="564654" url="https://pl.wikipedia.org/wiki?curid=564654" title="Podolski">
Podolski

Osoby:
Miejsca:
Inne:

</doc>
<doc id="564660" url="https://pl.wikipedia.org/wiki?curid=564660" title="Jakub Alberione">
Jakub Alberione

Jakub Alberione, właśc. "Giacomo Alberione" (ur. 4 kwietnia 1884 w San Lorenzo di Fossano, zm. 26 listopada 1971 w Rzymie) – włoski ksiądz, założyciel Towarzystwa św. Pawła, błogosławiony Kościoła katolickiego.
Życiorys.
Początki drogi kapłańskiej.
Urodził się 4 kwietnia 1884 w San Lorenzo di Fossano we Włoszech jako piąte z siedmiorga dzieci Michała Alberione i Teresy Alocco. Zanim zaczął uczęszczać do szkoły jego rodzina przeniosła się na nizinę rzeki Tanaro, kilka km. na południe od miasteczka Cherasco. W wieku 6 lat zaczął uczęszczać do szkoły w Cherasco. 25 października 1896 wstąpił do seminarium duchownego w Bra. W październiku 1900 za radą swojego proboszcza wstąpił do seminarium duchownego w Albie. W nocy z 31 grudnia 1900 roku na 1 stycznia 1901 roku zgodnie z sugestią papieża Leona XIII, wszyscy katolicy, a w szczególności klerycy zostali wezwani do modlitewnego czuwania w nocy łączącej dwa wieki. Młody Jakub dostał wtedy wizji dotyczącej perspektyw i zagrożeń stojących przed ludzkością i "poczuł się szczególnie zobowiązany do służby Kościołowi i ludziom nowego wieku". 29 czerwca 1907 otrzymał święcenia kapłańskie z rąk biskupa Alby Józefa Franciszka Re. W 1908 roku został ojcem duchownym w wyższym seminarium duchownym w Albie, w tym czasie dostrzegł powołanie u Józefa Giaccardo (późniejszego błogosławionego), którego wysłał do seminarium w Albie. W tym samym roku uzyskał doktorat z teologii na Wydziale Teologicznym w Genuii. 12 września 1913 bp Re powierzył ks. Alberione stanowisko dyrektora tygodnika "Gazzetta d'Alba".
Założenie i rozwój Rodziny Świętego Pawła.
Rok później, w dzień śmierci papieża Piusa X (20 sierpnia 1914) powołał do istnienia Towarzystwo Świętego Pawła. W przeciągu następnych lat ks. Jakub Alberione powiększał Rodzinę Świętego Pawła zakładając:
W 1939 roku założył "San Paolo Film" - instytucję zajmującą się produkcją i dystrybucją filmów o tematyce religijnej. 4 kwietnia 1957 roku, podczas pierwszej kapituły generalnej Towarzystwa Świętego Pawła, ks. Alberione został wybrany przełożonym generalnym. W 1962 r. wziął udział w obradach Soboru Watykańskiego II. 28 czerwca 1969 papież Paweł VI odznaczył ks. Alberione orderem Pro Ecclesia et Pontifice ("Za Kościół i Papieża").
Śmierć.
Ks. Jakub Alberione zmarł o godzinie 18.30 26 listopada 1971 roku w Rzymie w wieku 87 lat. Tuż przed śmiercią odwiedził go papież Paweł VI. ks. Alberione został pochowany w kaplicy pod kryptą Sanktuarium Królowej Apostołów w Rzymie.Ciało ks. Alberione wystawione jest do kultu wiernych w kaplicy bazyliki Królowej Apostołów w Rzymie w domu Generalnym Towarzystwa Świętego Pawła.
Beatyfikacja.
4 maja 1981 został otwarty jego proces beatyfikacyjny, a już 27 kwietnia 2003 Jan Paweł II ogłosił ks. Jakuba Alberione błogosławionym Kościoła Katolickiego. Wcześniej (25 czerwca 1996) papież wydał dekret o heroiczności cnót ks. Alberione.

</doc>
<doc id="564661" url="https://pl.wikipedia.org/wiki?curid=564661" title="Józef Giaccardo">
Józef Giaccardo

Józef Giaccardo, bł. Tymoteusz Giaccardo, właśc. wł. "Giuseppe Giaccardo" (ur. 13 czerwca 1896 w Narzole, zm. 24 stycznia 1948 w Albie) – włoski ksiądz i paulista (SSP), pierwszy kapłan i pierwszy wikariusz generalny Towarzystwa Świętego Pawła, błogosławiony Kościoła rzymskokatolickiego.
Urodził się w Narzole w północnych Włoszech w rodzinie rolniczej. Od dziecka był osobą religijną, a pierwsze plany zostania kapłanem pojawiły się u niego już w wieku 7 lat. W dążeniu do tego celu pomagał młodemu Józefowi bł. Jakub Alberione, późniejszy założyciel Towarzystwa Świętego Pawła (pauliści), który pełnił w tamtym okresie funkcję ojca duchownego w seminarium w Albie. W 1917 Józef Giaccardo zdecydował się przyłączyć do chłopców skupionych wokół osoby ks. Alberione.
8 grudnia 1917 razem z trzema innymi paulistami złożył prywatne śluby zakonne w czasie których obrał imię Tymoteusz. 19 października 1919 przyjął święcenia kapłańskie stając się tym samym pierwszym kapłanem Towarzystwa Świętego Pawła. W 1926 ks. Jakub Alberione wysłał go do Rzymu w celu założenia pierwszego domu filialnego paulistów. W 1926 powrócił do Alby, aby objąć stanowisko przełożonego Domu Zakonnego.
Przyczynił się do powołania Pobożnych Uczennic Boskiego Mistrza (PDDM) w diecezji Alba, oddzielonych od Zgromadzenia Córek Świętego Pawła (paulistki). Dokonano tego uroczyście dnia 3 kwietnia 1947 w Wielki Czwartek, w świątyni św. Pawła w Albie.
Józef Giaccardo zmarł 24 stycznia 1948 roku mając 51 lat, w wigilię święta nawrócenia świętego Pawła.
Jan Paweł II ogłosił go błogosławionym w 1989 roku, 22 października i w tymże dniu obchodzone jest jego wspomnienie liturgiczne.

</doc>
<doc id="564662" url="https://pl.wikipedia.org/wiki?curid=564662" title="Józef Tymoteusz Giaccardo">
Józef Tymoteusz Giaccardo



</doc>
<doc id="564663" url="https://pl.wikipedia.org/wiki?curid=564663" title="Tymoteusz Giaccardo">
Tymoteusz Giaccardo



</doc>
<doc id="564666" url="https://pl.wikipedia.org/wiki?curid=564666" title="Łagodny zjazd (krawężnik)">
Łagodny zjazd (krawężnik)

Łagodny zjazd (ang. "curb cut") – zjazd z poziomu chodnika na jezdnię.
Łagodne zjazdy umożliwiają osobom niepełnosprawnym na wózku inwalidzkim lub dziecku na trójkołowym rowerku przejście na drugą stronę ulicy bez problemu. Tego typu zjazdy są też wygodne dla rowerzystów.
W Stanach Zjednoczonych pierwszy tego typu podjazd został wykonany w Berkeley (Kalifornia) w roku 1970, co jest upamiętnione tablicą pamiątkową. Prawo amerykańskie (Americans with Disabilities Act of 1990) wymaga, żeby wszystkie przejścia dla pieszych miały łagodne zjazdy.
Brak łagodnych zjazdów jest jednym z wielu problemów dla niepełnosprawnych. Sprawny wózkowicz potrafi pokonać na wózku nawet wysoki krawężnik.

</doc>
<doc id="564670" url="https://pl.wikipedia.org/wiki?curid=564670" title="Rozkolcowate">
Rozkolcowate

Rozkolcowate (Muricidae) – rodzina ślimaków morskich.
Budowa.
Rozkolce to bardzo liczna rodzina skupiająca blisko 400 gatunków podzielonych na około 20 rodzajów. Zamieszkują wody morskie całego świata, od równika po umiarkowaną strefę klimatyczną (głównie dzielnica Indopacyfiku i Panamy).
Istnieje duża rozpiętość kształtów i wielkości. Muszle są przeważnie grubościenne, ze spiczastą skrętką. Powierzchnia zewnętrzna jest misternie pokryta kolcami, palmiastymi wyrostkami, guzami. Z reguły na powierzchni skrętki widać rozmieszczone w regularnych odstępach zgrubienia kolabralne (zgodne z kształtem linii wzrostu muszli) – ślady istnienia wcześniejszych ujść. W przeciwieństwie do rodziny Ranellidae, u których przypadają dwa takie zgrubienia na każdy skręt, rozkolce charakteryzują się obecnością co najmniej 3 zgrubień na skręcie. Ujście owalne lub w kształcie kropli, z wargami zaopatrzonymi w ząbki lub postrzępionymi. Czasami na wardze zewnętrznej mają wykształcony specjalny ząb służący do otwierania muszli małży. Wrzeciono zwykle gładkie, bez dodatkowych tworów. Kanał syfonalny szeroki i prawie zamknięty, długością może czasem przewyższać dwukrotnie pozostałą część muszli. Konchiolinowe wieczko jest brązowe, owalne lub w kształcie łezki, z zawiązkiem położonym blisko syfonu.

</doc>
<doc id="564671" url="https://pl.wikipedia.org/wiki?curid=564671" title="Linia sukcesji do brytyjskiego tronu">
Linia sukcesji do brytyjskiego tronu

Linia sukcesji do brytyjskiego tronu – kolejność dziedziczenia tronu królewskiego Wielkiej Brytanii.
Podstawa prawna.
Tron brytyjski jest dziedziczony zgodnie z zasadami ustalonymi w:
Przed nowelizacją w 2013 r. obowiązywały następujące zasady dziedziczenia tronu:
28 października 2011 r. na szczycie Wspólnoty Narodów w Perth porozumiano się w sprawie zniesienia pierwszeństwa mężczyzn przed ich żeńskim rodzeństwem oraz zakazu małżeństw monarchów i następców tronu z katolikami. Zmiana ta wymagała wprowadzenia poprawek w konstytucjach 16 państw Wspólnoty Narodów i nowelizacji aktów prawnych obowiązujących od ponad 300 lat. Zmienione przez "Succession to the Crown Act" zasady obowiązują od 2013 r.:
W styczniu 2011 roku na pełnej liście sukcesji znajdowały się 5753 osoby.
Linia sukcesji.
Oficjalne zestawienie (niepełne):

</doc>
<doc id="564673" url="https://pl.wikipedia.org/wiki?curid=564673" title="Pauliści">
Pauliści

Pauliści, Towarzystwo Świętego Pawła, katolickie zgromadzenie zakonne założone przez ks. Jakuba Alberione w 1914 roku w Albie, we Włoszech, a zatwierdzone 27 czerwca 1949 przez papieża Piusa XII.
Celem zgromadzenia jest „ewangelizacja przez apostolstwo spełniane za pomocą współczesnych środków przekazu”. Pauliści wykorzystują wszelkie środki masowego przekazu (prasę, książki, kino, radio, telewizję, Internet i inne media) do ewangelizacji. Wydawnictwem zgromadzenia jest Edycja Świętego Pawła. Od 1996 zgromadzenie prowadziło prace nad nowym, polskim przekładem Biblii, która została wydana w 2008 roku.
Zgromadzenie stanowi centralną część grupy powiązanych z sobą organizacji katolickich tworzących „Rodzinę św. Pawła”. W skład tej grupy wchodzi 5 zgromadzeń zakonnych, 4 świeckie instytuty oraz jedno świeckie stowarzyszenie.
Zgromadzenie prowadzi działalność ewangelizacyjną w kilkudziesięciu krajach na świecie. Do Polski przybyli w 1934 r. W latach 1967–1977 zakon nie działał w Polsce, by w 1978 r. zostać oficjalnie reaktywowany.
Pauliści noszą czarną sutannę, przepasaną czarnym pasem.
Historia.
Początki.
20 sierpnia 1914 ks. Jakub Alberione razem z dwoma chłopcami (Desiderio Costa i Torquato Armani) odbył spotkanie w Albie, na którym wyjawił im zamiar założenia nowego zgromadzenia zakonnego, ten dzień jest uważany za początek zalążka nowego zgromadzenia, wtedy też powołał do istnienia Szkołę Drukarską "Mały Robotnik" ("Piccolo Operaio"). Ks. Alberione wybrał na patrona zgromadzenia św. Pawła ze względu na jego szczególną wśród apostołów aktywność pisarską.
Czterej pierwsi pauliści złożyli prywatne śluby zakonne 8 grudnia 1917 roku. Byli to Dominik Michał Ambrosio, Jan Chryzostom Desiderio Costa, Tymoteusz Józef Giaccardo i Paweł Bartłomiej Marcellino. Pierwszym kapłanem Towarzystwa Świętego Pawła był Józef Giaccardo (późniejszy błogosławiony), który 19 października 1919 roku przyjął święcenia kapłańskie. 7 lat później ks. Jakub Alberione wysłał ks. Giaccardo, od ślubów wieczystych noszącego imię Tymoteusz, do Rzymu w celu założenia nowego domu zgromadzenia i rozpoczęcia starań o zatwierdzenie Towarzystwa św. Pawła. Wtedy też powstał dom Towarzystwa Świętego Pawła w Rzymie, który od benedyktynów odkupił właśnie ks. Giaccardo.
5 października 1921 Towarzystwo oficjalnie ukonstytuowało się, ale dopiero 12 marca 1927 roku oficjalnym dokumentem zatwierdzono Towarzystwo Świętego Pawła na prawach diecezjalnych. Dzień później bł. Jakub Alberione złożył publicznie śluby wieczyste. 23 października 1921 roku ks. Alberione złożył na ręce bp. Re prośbę o założenie Towarzystwa Świętego Pawła na prawie diecezjalnym, biskup 31 grudnia poprosił Stolicę Apostolską o radę. Odpowiedź przyszła 9 marca 1922 roku i nie była pomyślna dla nowego zgromadzenia. Rzymska Kongregacja zakonników powołując się na dokument Piusa X "Dei Providentis" z 1906 r., który zmierzał do ograniczenia możliwości zakładania nowych instytutów, orzekła, że nie nadszedł jeszcze czas na założenie nowego instytutu, a jego zadania można realizować przez zwykły związek duchownych i świeckich.
W tym czasie pomysł ks. Alberiona był bardzo oryginalny, w Watykanie istniały obawy, czy zgromadzenie poświęcone jedynie mediom nie wzbogaci się szybko i zatraci swoją misję. 16 listopada 1922 roku ks. Alberione zwrócił się do biskupa Alby, aby ten poprosił Watykan o upoważnienie do uznania zgromadzenia paulistów chociaż za stowarzyszenie życia wspólnego bez ślubów publicznych. Niedługo potem wysłał do Rzymu jednego ze swych uczniów – ks. Ugo Mioni – który spotykał się z kardynałami i Papieżem Piusem XI. W styczniu 1923 roku ks. Alberione wysłał 2 listy tłumaczące misje nowego zgromadzenia do kardynała Camillo Laurentiego, który był nowym prefektem Kongregacji zakonników. 8 maja 1923 Stolica Apostolska zawiadomiła bp. Alby, że nie jest przeciwna prośbie ks. Alberione, ale zaleca ostrożność.
W latach 1921–1928 powstał w Albie kompleks budynków, którego centralne miejsce zajmowała świątynia poświęconą św. Pawłowi. Ks. Alberione tak pisał o św. Pawle:
Pierwsze czasopisma.
Pierwszymi czasopismami wydawanymi przez Towarzystwo Świętego Pawła były:
Rozwój Zgromadzenia.
Od 1931 roku nastąpiło rozprzestrzenienie się nowego zgromadzenia na nowe kraje. W 1931 roku pauliści wyruszyli do Brazylii, Argentyny i Stanów Zjednoczonych, a w październiku 1932 roku do Francji. W 1934 roku pojawili się w Hiszpanii, Japonii i w Polsce. W lutym 1935 roku kolejni pauliści zostali wysłani do Chin, Indii i na Filipiny.
W 1936 roku główna siedziba Towarzystwa została przeniesiona z Alby do Rzymu, co dało początek pierwszemu Domu Generalnemu Rodziny Świętego Pawła. W 1939 roku ks. Jakub Alberione założył „San Paolo Film” – instytucję zajmującą się produkcją i dystrybucją filmów o tematyce religijnej.
II wojna światowa zahamowała rozwój Towarzystwa, wielu paulistów trafiło do obozów, a sam ks. Alberione był skonfliktowany z faszystowską cenzurą.
Od 1946 roku pauliści wznowili swoją działalność misyjną. W tym samym roku pojawili się w Irlandii i Szwajcarii, rok później wyruszyli do Kolumbii, Chile, Meksyku i Anglii, w 1951 roku do Wenezueli, na początku 1952 roku na Kubę, w 1953 roku do Australii, a w 1954 roku wyruszyli do Niemiec. Pod koniec 1957 roku pierwsi pauliści przybyli do Konga.
Pierwsza stacja radiowa Towarzystwa została otwarta w 1948 roku w Rzymie, w tym samym roku pauliści otworzyli stację radiową w Japonii pod nazwą „Kulturalne Radio Japońskie”.
27 czerwca 1949 papież Pius XII oficjalnie zatwierdził zgromadzenie. W 1950 roku ks. Alberione utworzył stowarzyszenie "Ut unum sint" ("Aby stanowili jedno") skierowane ku braciom odłączonym. Stowarzyszenie dawało początki ekumenizmu, który został oficjalnie poparty przez Kościół Katolicki w 1964 roku na Soborze Watykańskim II. Aby uczcić ogłoszony przez papieża Piusa XII Rok Maryjny (1954 r.) „San Paolo Film” – paulińska instytucja zajmująca się produkcją filmów – wydała pierwszy w swej historii kolorowy film zatytułowany „Mater Dei”, przy produkcji którego pracował m.in. ks. Alberione.
4 kwietnia 1957 roku, podczas pierwszej kapituły generalnej Towarzystwa Świętego Pawła, ks. Alberione został wybrany przełożonym generalnym. Druga kapituła generalna, trwająca od 22 kwietnia 1969 roku do 2 lipca 1971 roku, wybrała nowego przełożonego generalnego którym został ks. Luigi Damaso Zanoni, zaś ksiądz Alberione otrzymał tytuł "Emerytowanego i dożywotniego Przełożonego Generalnego". 26 listopada 1971 roku założyciel zakonu ks. Jakub Alberione zmarł w Rzymie.
Pauliści współcześnie.
Dzisiaj Towarzystwo Świętego Pawła jest obecne w 30 krajach:
We wszystkich tych krajach pauliści podejmują pracę redakcyjną i wydawniczą oraz prowadzą działalność duszpasterską.
Konkretne formy działalności Towarzystwa Świętego Pawła w poszczególnych państwach:
Obecnie pauliści sprzedają co roku 10 milionów egzemplarzy książek, w tym 2 miliony samej tylko Biblii, wydają ponad 50 czasopism, z którymi docierają do ponad 25 milionów czytelników.
Pauliści w Polsce.
Dwaj pierwsi pauliści przybyli do Polski 14 listopada 1934 roku, byli to ks. Cesare Robaldo i ks. Domenico Ravina. Od początku swojego pobytu w Polsce ks. Robaldo myślał o nowym przekładzie Biblii, liczył tutaj na pomoc ks. Edwarda Grzymały.
W marcu 1935 roku gotowa była część przekładów Ewangelii przełożonych przez ks. Grzymałę. Po udzieleniu przez kurię zgody na pobyt pauliści przenieśli się (30 czerwca 1935) na Żoliborz do mieszkania przy ulicy Rybińskiego 4.
Pauliści wydali pierwszą książkę pod koniec 1935 roku. Była to biografia św. Teresy od Dzieciątka Jezus. W czerwcu 1936 pojawiło się pierwsze wydanie Ewangelii.
11 lipca 1936 roku pauliści przenieśli się do Częstochowy, gdzie zorganizowali pierwszą własną drukarnię. 26 lutego 1939 polskich paulistów odwiedził założyciel zgromadzenia bł. Jakub Alberione.
Wybuch II wojny światowej i powojenne sowieckie represje mocno osłabiły zakon. 2 stycznia 1967 zmarł pierwszy – wtedy również jedyny – polski paulista, ks. Józef Łabędź. 
Zgromadzenie przestało istnieć w Polsce aż do roku 1977, kiedy to dzięki staraniom sióstr Uczennic Boskiego Mistrza pojawili się nowi kandydaci do zgromadzenia. Wtedy też przybył z Włoch do Polski ks. Innocenzo Dante.
22 lutego 1978 do zgromadzenia wstąpiło trzech postulantów, tym samym odnowiono Towarzystwo Świętego Pawła w Polsce, a 15 maja 1981 roku Urząd ds. Wyznań oficjalnie zalegalizował zgromadzenie w Polsce. 23 kwietnia 1984 roku pauliści otrzymali nową siedzibę, Dom Królowej Polski na ul. św. Pawła 13/15 w Częstochowie, którą poświęcił prymas Polski, kardynał Józef Glemp. Koncesje na prowadzenie działalności wydawniczej Towarzystwo otrzymało 25 maja 1988 roku.
Pierwsze święcenia kapłańskie od reaktywacji paulistów w 1978 przyjął Ryszard Maria Tomaszewski od papieża Jana Pawła II w Lublinie, podczas jego 3. pielgrzymki do Polski (9 czerwca 1987).
Na obchody 100-lecia istnienia zakonu paulistów i całej Rodziny Świętego Pawła w 2014 r., ikonografka Hanna Dąbrowska-Certa zaprojektowała i wykonała Krzyż Św. Pawła, o bogatej symbolice.
Biblia Paulistów.
W 1996 roku z inicjatywy Międzynarodowego Katolickiego Towarzystwa Biblijnego (SOBICAIN), działającego w strukturach Towarzystwa Świętego Pawła, rozpoczęto prace nad nowym przekładem Pisma Świętego z języków oryginalnych na język polski.
Do współpracy w tym dziele zaproszono wielu biblistów z liczących się w Polsce ośrodków teologicznych, jak też grono polonistów, czuwających nad poprawnością i komunikatywnością języka polskiego. Od strony merytorycznej nad całością prac czuwali: ks. prof. Julian Warzecha i ks. prof. Antoni Tronina (Stary Testament) oraz ks. prof. Jan Łach i ks. dr hab. Franciszek Mickiewicz (Nowy Testament). Prace przebiegały w kilku etapach. Najpierw obszerne grono biblistów dokonywało przekładu tekstu greckiego lub hebrajskiego. Za podstawę do przekładu Nowego Testamentu służyło "Novum Testamentum Graece", ed. B. Aland et K. Aland, J. Karavidopoulos, C. Martini, B. Metzger, Stuttgart 1993. Tekst źródłowy dla przekładu Księgi Psalmów zaczerpnięto z "Biblia Hebraica Stuttgartensia", ed. H. P. Rüger, Stuttgart 1990
Chociaż prace nad Starym Testamentem nie zostały jeszcze zakończone, zdecydowano w 2005 roku ("imprimatur" – 30 czerwca) o wydaniu pierwszej części Biblii Paulistów, którą jest przekład "Nowego Testamentu i Księgi Psalmów" wraz z tekstami wyjaśniającymi. Następnie przygotowano wydanie "Starego Testamentu" ("imprimatur" – 28 czerwca 2008). Pełne wydanie Pisma Świętego (Stary i Nowy Testament) nastąpiło w listopadzie 2008 roku.
Znak zgromadzenia.
W 1991 roku pauliści rozpoczęli pracę nad przyjęciem jednego wspólnego znaku. Z prośbą o opracowanie projektu nowego znaku Towarzystwa zwrócono się do znanego włoskiego stylisty Giorgetta Giugiaro.
Symbolika znaku jest następująca: Dwie linie, wstępująca i zstępująca reprezentują zbawcze działanie Słowa, które według słów Boga, przekazanych przez proroka Izajasza, :„wychodzi z moich ust i nie wraca do mnie bezowocne, zanim wpierw nie dokona tego, co chciałem, i nie spełni pomyślnie swego posłannictwa”.
Alegoria słowa wznoszącego się do Boga zostaje uzupełniona poprzez horyzontalnie ułożoną literę 'P' – inicjał imienia Świętego Pawła, fundamentalnego dla tożsamości instytucjonalnej i apostolskiej Towarzystwa. Orbita wyraża poprzez swoją spiralną konstrukcję, zasadniczą cechę misji paulińskiej – uniwersalizm środków i odbiorców, charakteryzujący działalność św. Pawła Apostoła i osobę Założyciela, księdza Jakuba Alberione. Kapituła generalna paulistów przyjęła znak w 1992 roku. Jest on używany zarówno przez Towarzystwo św. Pawła, jak i wydawnictwo Edycja św. Pawła.
Edycja Świętego Pawła.
Edycja św. Pawła jest wydawnictwem paulistów, które publikuje wydawnictwa muzyczne, kalendarze, pocztówki i książki. Na początku działalności w Polsce wydawnictwo nosiło nazwę Edycja Paulińska i oznaczało swoje produkty literami „ep”. W 1991 roku pauliści rozpoczęli pracę nad nowym logiem, które przyjęła VI Kapituła Generalna zgromadzenia w 1992 roku.
Magazyn Familia.
W kwietniu 2008 roku ukazał się w ramach wydawnictwa Magazyn Familia – miesięcznik o tematyce rodzinnej. Magazyn w swoim zarysie nawiązuje do jednego z największych tygodników we Włoszech "Famiglia Cristiana".
Rodzina Świętego Pawła.
W czasie swej działalności ks. Jakub Alberione założył kilka zgromadzeń zakonnych oraz instytutów świeckich, które są wspólnie nazywane „Rodziną Świętego Pawła”.
W skład Rodziny św. Pawła wchodzą:
Herb Rodziny Świętego Pawła.
Herb Rodziny Świętego Pawła został opracowany przez bł. Tymoteusza Giaccardo 20 sierpnia 1964 roku. Wyjaśnienie herbu przez ks. Alberione jest następujące:

</doc>
<doc id="564674" url="https://pl.wikipedia.org/wiki?curid=564674" title="Towarzystwo Świętego Pawła">
Towarzystwo Świętego Pawła



</doc>
<doc id="564675" url="https://pl.wikipedia.org/wiki?curid=564675" title="Timex Sinclair 1000">
Timex Sinclair 1000

Timex Sinclair 1000 – komputer domowy będący amerykańską wersją komputera Sinclair ZX-81. Trudno dostępny poza USA.
Wersja TS-1000 wprowadzona na rynek w 1982 r. w USA wyposażona była w mikroprocesor Zilog Z80A 3.25 MHz.
Komputer pozwalał na wyświetlanie tekstu w rozdzielczości 32 znaków w 24 liniach (2 linie zarezerwowane na komunikaty systemu), natomiast wyświetlanie grafiki w dwóch kolorach (czerń-biel) o rozdzielczości 64x44 pikseli.

</doc>
<doc id="564679" url="https://pl.wikipedia.org/wiki?curid=564679" title="Mandy Moore">
Mandy Moore

Mandy Moore, właśc. Amanda Leigh Moore (ur. 10 kwietnia 1984) – amerykańska aktorka, piosenkarka i choreografka.
Życiorys.
Na dużym ekranie zadebiutowała w filmie Garry’ego Marshalla "Pamiętnik księżniczki", obok Anne Hathaway i Julie Andrews.
W wieku 15 lat Moore wydała debiutancką płytę "So Real" (1999), która zawierała przebojowy singel "Candy". W 2001 roku Moore wydała swoją drugą płytę zatytułowaną "Mandy Moore", zawierającą takie przeboje jak: "In My Pocket", "Cry" oraz "Crush". Na scenie Moore występowała wspólnie z *NSYNC i Backstreet Boys.
Życie prywatne.
Jej były partner życiowy to amerykańska gwiazda tenisa Andy Roddick. W latach 2009–2016 była żoną Ryana Adamsa. 18 listopada 2018 poślubiła wokalistę grupy Dawes, Taylora Goldsmitha.

</doc>
<doc id="564680" url="https://pl.wikipedia.org/wiki?curid=564680" title="Alessia Marcuzzi">
Alessia Marcuzzi

Alessia Marcuzzi (ur. 11 listopada 1972 w Rzymie) – włoska aktorka i modelka.
Związana była z piłkarzem S.S. Lazio Simone Inzaghim, z którym ma syna Tommaso. Obecnie jest w związku z innym włoskim piłkarzem, bramkarzem Tottenham Hotspur, Carlo Cudicinim. Mierzy 180 cm wzrostu.
Przez 2 lata była prezenterką programu Grande Fratello, włoskiej wersji Big Brothera.

</doc>
<doc id="564681" url="https://pl.wikipedia.org/wiki?curid=564681" title="Hachimaki">
Hachimaki

 – opaska na głowę, zazwyczaj biała, noszona w Japonii m.in. jako symbol wytrwałości, odwagi, nieustępliwości intencji lub wysiłku, ale także jako wyraz protestu. Ma służyć wzmocnieniu, tworzeniu poczucia wspólnoty grupowej, skupieniu umysłu i poprawy ducha.
Często umieszczany jest na nich znak "hinomaru" oraz napisy, takie jak: „pełne zwycięstwo”, „najlepszy w Japonii”. 
Historia.
Ustalenie początków tego zwyczaju wydaje się niemożliwe. Jest wiele teorii i przypowieści, z których najstarsza sięga czasów legendarnych. Rzekomo bogini Amenouzume, wywabiając tańcem i muzyką boginię Amaterasu z jej zamknięcia w jaskini, miała na głowie opaskę (wianek) z bluszczu. 
Niektóre teorie łączą opaskę z tymi noszonymi przez wczesnych religijnych ascetów, ze zwyczajami religijnymi. Inne, że wzmacniały osadzenie hełmów samurajów, pochłaniały pot i przytrzymywały włosy z dala od ich oczu. 
Według innej legendy, po raz pierwszy zawiązało je w 1702 roku czterdziestu siedmiu rōninów przed atakiem na siedzibę Yoshinaki Kiry, mającym na celu zemstę za śmierć ich daimyō, Asano. Opaski służyły wzajemnemu rozpoznaniu się w czasie nocnego ataku.
Hachimaki w postaci skręconego ręcznika lub chłonącego wodę materiału było i jest używane przez rzemieślników i osoby pracujące fizycznie w ochronie przed potem zalewającym oczy. 
Pod koniec II wojny światowej piloci "kamikaze" wiązali hachimaki przed startem do swojego ostatniego lotu. Poza Japonią jest to najczęstsze skojarzenie użycia tej opaski przez Japończyków.
Obecnie są używane przez sportowców, grupy wsparcia, studentów przygotowujących się do egzaminów, a także w innych podobnych przypadkach.
Hachimaki na wyspach Riukiu.
Panujący w latach 1477–1526 władca Królestwa Riukiu, Shō Shin, wprowadził w 1524 roku system noszenia czapek dworskich, które nazywały się "hachimaki" (jap.) lub "hachimachi" (riukiuański). Kolor czapki wskazywał na rangę urzędnika według kolorów. Czapki te – określane niekiedy niewielkimi turbanami – są porównywane do koron lub diademów noszonych na Zachodzie. Były wytwarzane z włókna bananowca "Musa basjoo". Uważa się, że zwyczaj używania tego rodzaju nakrycia głowy pochodził z Azji Południowej.

</doc>
<doc id="564683" url="https://pl.wikipedia.org/wiki?curid=564683" title="Kanzashi">
Kanzashi

 – japońska ozdobna szpila do włosów, noszona przez kobiety. 
Materiał, z jakiego wykonano kanzashi, wskazywał na status społeczny osoby. Arystokraci wysokiej rangi mieli prawo nosić szpilę ze złota, arystokraci średniej rangi ze srebra, a zwykły lud, bez względu na status materialny, musiał się zadowolić szpilami z mosiądzu. Kanzashi pojawiły się na Okinawie na początku XVI wieku.
Hana-kanzashi.
Hana-kanzashi to ozdoby najczęściej w kształcie kwiatów noszone przez maiko. Każdemu miesiącowi przypisany jest inny motyw: 
Linki zewnętrzne.
[Historia kanzashi, jęz. jap.)
Kanzashi.pl - polskojęzyczna strona o kanzashi

</doc>
<doc id="564684" url="https://pl.wikipedia.org/wiki?curid=564684" title="Rundu">
Rundu

Rundu – miasto w północno-wschodniej Namibii, przy granicy z Angolą, w pobliżu rzeki Okawango. Stolica regionu administracyjnego Okawango Wschodnie. W 2011 roku miasto liczyło 63 431 mieszkańców (drugie pod względem liczby ludności miasto Namibii, po Windhuk).
Miejscowość została założona w 1936 roku. Lokalny ośrodek usługowy oraz centralne miejsce zamieszkania dla ludu Kavango. W mieście funkcjonuje port lotniczy Rundu. W przeciągu 20 lat (od 1991 roku) w Rundu odnotowano intensywny ponad 227% wzrost liczby ludności.

</doc>
<doc id="564686" url="https://pl.wikipedia.org/wiki?curid=564686" title="Darren Anderton">
Darren Anderton

Darren Robert Anderton (ur. 3 marca 1972 w Southampton) – były angielski piłkarz występujący na pozycji bocznego pomocnika.
Piłkarską karierę zaczynał w klubie z Portsmouth. W 1992 przeszedł do Tottenhamu Hotspur, z którym w 1999 zdobył Puchar Ligi Angielskiej. W 2002 grał w finale tych samych rozgrywek, ale wówczas przegrał. W klubie z White Hart Lane spędził 12 lat. W 2004 odszedł do Birmingham City, gdzie występował przez rok. W sezonie 2005-06 grał w Wolverhampton Wanderers, który występował w League Championship. Od 2006 do 2008 roku grał w A.F.C. Bournemouth (klub występował w Football League One, a w 2008 w Two).
W reprezentacji Anglii wystąpił w 30 meczach, strzelił 7 goli. Debiutował w reprezentacji w 1994 w meczu przeciwko reprezentacji Danii. Z Anglią grał m.in. w Mistrzostwach Europy 1996 i Mistrzostwach Świata 1998. W 1998 podczas Mistrzostw Świata strzelił bramkę w fazie grupowej przeciwko Kolumbii.

</doc>
<doc id="564697" url="https://pl.wikipedia.org/wiki?curid=564697" title="Magnes (album)">
Magnes (album)

Magnes – piąty album Reni Jusis. Wydawnictwo ukazało się 5 czerwca 2006 roku nakładem wytwórni muzycznej Pink Pong Records w dystrybucji Universal Music Polska. Na płycie znajduje się dodatkowo program do miksowania piosenki "Magnes".
Do nowych utworów na płycie należą: "Magnes", "Ginger Girl", "Mixtura", "Go Spinning", "Kilka prostych prawd" oraz "Niemy krzyk". Natomiast kawałki "Ocalę cię" to cover piosenki pod tym samym tytułem zespołu 2+1 pochodzący z płyty "Antidotum" z 1989 roku, "Single Bite Lover" to anglojęzyczny remix "Kto pokocha" z płyty "Trans Misja", "Leniviec" jest remixem "Leniwca" z płyty "Zakręcona", natomiast "How Can I Ever Forget You" to angielski remiks "Jakby przez sen" z albumu "Elektrenika". Na końcu płyty znajduje się jeszcze remix "Magnesu" oraz oryginalna wersja "Kilka prostych prawd".
Płytę promowały single: "Kilka prostych prawd", "Magnes" oraz "Niemy krzyk", do których nakręcono teledyski. W radiu pojawiła się również w międzyczasie angielska wersja utworu "Mixtura". W 2006 wydano specjalną edycję płyty "Magnes Special Edition", która zawiera oprócz płyty komplet 3 singli z teledyskami.
Album dotarł do 4. miejsca polskiej listy przebojów - OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="564698" url="https://pl.wikipedia.org/wiki?curid=564698" title="Kultura Wałbrzycha">
Kultura Wałbrzycha

Wałbrzych jest ponadregionalnym ośrodkiem kultury, sztuki i oświaty. W mieście istnieje wiele instytucji kulturalnych o randze ogólnopolskiej. Istnieją dwa teatry, ośrodki i domy kultury, kina, muzea i wiele, wiele innych.
Domy kultury i kluby.
Niegdyś w Wałbrzychu działało ponad trzydzieści klubów, domów kultury i różnego rodzaju świetlic. Najprężniejsze były placówki dotowane poprzez wałbrzyskie kopalnie i koksownie. Każdy z domów kultury miał swą specjalizację. Np. Górniczy Dom Kultury przy Kopalni "Victoria" stanowił ośrodek kultury literackiej, były tam organizowane konkursy recytatorskie i turnieje poetyckie o Lampkę Górniczą. GDK kopalni "Wałbrzych", wiódł prym w działalności oświatowej, działał w nim również ośrodek kultury filmowej. GDK kopalni "Thorez" działał na polu tańca towarzyskiego, był ośrodkiem o działalności klubowej i estradowej. Dużym domem kultury był również obiekt należący do Spółdzielni Mieszkaniowej "Górnik", obecnie Wałbrzyski Ośrodek Kultury. Istniały również Klub Nauczyciela, Klub literacki oraz Klub Międzynarodowej Prasy i Książki (Empik). Ważną rolę w życiu kulturalnym Wałbrzycha odegrało powołanie 1 września 1975 r. Wojewódzkiego Domu Kultury. WDK był organizatorem i współorganizatorem wielu imprez rozrywkowo-metodyczno-kulturalnych w mieście. Placówka organizowała m.in. Festiwal Filmów Amatorskich i Muzyki Radzieckiej i Rosyjskiej w Lądku-Zdroju, przegląd teatrów amatorskich i zespołów muzycznych, Wałbrzyskie Ścieżki Literackie i wiele innych. Na początku lat 80. XX w. została ona przeniesiona z dzielnicy Gaj do Zamku Książ a następnie w 1991 została przeniesiona do Dzierżoniowa. Na początku lat 90. XX w. większość domów kultury uległa likwidacji.
Instytucjami kulturalnymi w Wałbrzychu są:
Wałbrzyskie Towarzystwo Muzyczne im. Henryka Wieniawskiego.
Początki tej instytucji kulturalnej sięgają lat 50. XX w., kiedy to powołana Dolnośląskie Towarzystwo Muzyczne. W 1960 r. z towarzystwa wypisało się miasto Szczawno-Zdrój, które założyło oddział towarzystwa im. Henryka Wieniawskiego w Poznaniu. Już w 1963 r. założyło ono własne towarzystwo im. H. Wieniawskiego, które było głównym organizatorem "Dni Henryka Wieniawskiego", prestiżowej imprezy muzycznej. W 1967 r. powstaje Wałbrzyskie Towarzystwo Kultury Muzycznej, opiekujące się Wałbrzyską Orkiestrą Symfoniczną (obecnie Filharmonia). Stan ten trwał do 1976 r., kiedy powołano Towarzystwo Muzyczne im. H. Wieniawskiego z siedzibą w Wałbrzychu, w skład którego weszły obydwa towarzystwa zarówno z Wałbrzycha jak i Szczawna-Zdroju (strona:www.wtm-szczawno.pl).

</doc>
<doc id="564701" url="https://pl.wikipedia.org/wiki?curid=564701" title="Klin">
Klin

Znaczenie potoczne.
Klin to:

</doc>
<doc id="564704" url="https://pl.wikipedia.org/wiki?curid=564704" title="Horo">
Horo



</doc>
<doc id="564707" url="https://pl.wikipedia.org/wiki?curid=564707" title="Konchiologia">
Konchiologia

Konchiologia (z gr. "konche" – muszla) – nauka zajmująca się badaniem skorup mięczaków – zwanych konchami lub muszlami.
Stosunkowo mało popularna dziedzina nauki skupiająca przeważnie indywidualne osoby, zainteresowane tematyką i tworzące kolekcje konchologiczne. Kolekcje takie posiadają również niektóre placówki naukowe zajmujące się badaniem fauny, zwłaszcza mórz i oceanów – to morskie zwierzęta wytworzyły największą różnorodność konch.
Głównymi celami starań kolekcjonerskich i badań naukowych są:
Oprócz tych najpopularniejszych gromad i gatunków konchiologia zajmuje się ślimakami lądowymi, skorupiakami, szkarłupniami, w tym jeżowcami.

</doc>
<doc id="564708" url="https://pl.wikipedia.org/wiki?curid=564708" title="Frank CFP">
Frank CFP

Frank CFP (od Colonies Françaises du Pacifique – Francuskie Kolonie na Pacyfiku) – waluta używana w Polinezji Francuskiej, Nowej Kaledonii oraz Wallis i Futunie. 
1 frank dzieli się na 100 centymów.
W obiegu znajdują się:
Kurs franka CFP wobec euro jest stały i wynosi 1 XPF za 0,00838 EUR.

</doc>
<doc id="564712" url="https://pl.wikipedia.org/wiki?curid=564712" title="Kanały marsjańskie">
Kanały marsjańskie

Kanały marsjańskie – sieć hipotetycznych prostych linii, które według astronomów z końca XIX i początku XX wieku miały pokrywać powierzchnię Marsa. Późniejsze zdjęcia z sond kosmicznych obaliły tę hipotezę. Kanały okazały się złudzeniem optycznym.
Proste linie na Marsie.
Pierwszą osobą, która użyła słowa kanał, aby opisać cechy morfologii Marsa, był Angelo Secchi, który w roku 1858 dostrzegł spore struktury na powierzchni planety. Jedną z nich nazwał Kanałem Atlantyckim, później formacji tej nadano nazwę Syrtis Major. Jednak Secchi nie dostrzegł żadnych prostych linii.
Dopiero doniesienia włoskiego astronoma Giovanniego Schiaparellego o zaobserwowaniu prostych linii na powierzchni Czerwonej Planety podczas opozycji Marsa i Ziemi w roku 1877 wywołały dyskusję na ten temat wśród astronomów. Schiaparelli nazwał proste linie słowem "canale" (liczba mnoga "canali"), które mogło oznaczać sztuczne kanały albo dukty wodne, czy też kanały w znaczeniu przejścia lub połączenia między dwoma punktami.
Wielokrotnie stwierdzono, że Schiaparelli sprzeciwiał się powszechnie przyjętemu tłumaczeniu słowa kanały w języku angielskim ("canals", oznaczającego sztucznie stworzone kanały, zamiast "channels", które oznacza także te naturalne). Z drugiej strony nie zachowały się relacje, według których włoski astronom miałby stanowczo starać się o sprostowanie błędnego rozumienia jego słów. Istnienie kanałów przypisywano rejonom równikowym Czerwonej Planety od 60° szerokości północnej do 60° szerokości południowej. Potem obserwacje Schiaparellego zostały potwierdzone przez innych badaczy. Irlandzki astronom Charles E. Burton wykonał jedne z pierwszych schematów hipotetycznych linii na powierzchni Marsa, ale jego ilustracje nie zgadzały się z tymi, które nakreślił Schiaparelli.
Kanały irygacyjne.
Niektórzy naukowcy doszli do wniosku, że proste linie muszą być dziełem istot inteligentnych. Według tych badaczy hipotetycznie Marsjanie mieli budować kanały, aby nawodnić równikowe obszary swojej planety. Jednym z najznamienitszych propagatorów tej idei był Percival Lowell. Wiele z tych twierdzeń był odrzucanych przez Schiaparellego, który sądził, że kanały kreślone przez Lowella na mapach Marsa, były wyłącznie dziełem wyobraźni. Wielu obserwatorów twierdziło, że dostrzegają na powierzchni Czerwonej Planety dziesiątki albo setki linii, z których wiele miało biec do siebie równolegle.
W XIX w. wiedza na temat Marsa pozwalała na realistyczne stawianie hipotezy o istnieniu na tej planecie inteligentnych istot budujących sztuczne kanały. Brak precyzyjnych przyrządów astronomicznych nie pozwalał na jednoznaczną weryfikację takiej koncepcji. Obserwując Czerwoną Planetę gołym okiem badacze wyraźnie dostrzegali na jego powierzchni obszary różniące się wyglądem takie jak Syrtis Major, co pozwalało im wierzyć, że istnieją tam oceany i kontynenty. Co więcej badania Marsa ujawniły istnienie na nim czap polarnych, których zasięg zmieniał się wraz z porami roku. Czerwona Planeta ma podobnie jak Ziemia oś obrotu nachyloną pod kątem 25,19° w stosunku do płaszczyzny orbity, a długość trwania dnia jest o prawie 40 minut dłuższa. Obserwacje Marsa wykazały także obecność okresowych zmian na powierzchni, które przypisywano sezonowym zmianom w wegetacji. W XIX wieku na Ziemi zbudowano szereg kanałów takich jak Kanał Sueski otwarty w roku 1869. Założenie, że marsjańscy inżynierowie działają w sposób podobny wydawało się wtedy oczywiste.
Podczas opozycji w roku 1892 William Henry Pickering dostrzegł na Marsie szereg okrągłych, czarnych plam, które pojawiały się na skrzyżowaniach lub w początkowych punktach hipotetycznych kanałów. Nazwał je morzami lub jeziorami. Niedługo po tym hipotetyczne morza zostały zaobserwowane przez innych badaczy takich jak Lowell. Podczas opozycji w roku 1892 i 1894 dostrzeżono okresowe zmiany kolorów na powierzchni Czerwonej Planety. Wraz z topieniem się czap polarnych zmiany na Marsie miały zdaniem astronomów rozszerzać się aż do tropików. Niektórzy z nich twierdzili nawet, że widzieli na Marsie obszary pełne zieleni. Tacy naukowcy jak Lowell istnienie istot inteligentnych na Czerwonej Planecie przyjmowali w takiej sytuacji jako logiczne wyjaśnienie dla obserwowanych przemian. Ich hipotezy stały się znane powszechnie dzięki artykułom w wielu gazetach oraz czasopismach, co rozbudziło zbiorową wyobraźnię.
Złudzenie optyczne.
Jednak już w 1894 wielu astronomów wątpiło w istnienie na Marsie jakichkolwiek zbiorników wodnych, bo ich powierzchnia była zbyt niejednorodna.
Dokładniejsze obserwacje na początku wieku XX nie potwierdziły obecności hipotetycznych kanałów. Tacy astronomowie jak E. E. Barnard nie stwierdzili ich istnienia. W roku 1903 J. E. Evans i Edward Maunder przeprowadzili eksperyment z wykorzystaniem uczniów, którym pokazywano obrazy z teleskopów. Okazało się, że przy odpowiednim zakresie powiększenia wielu z nich dostrzegało na nich proste linie. Lowell i Schiaparelli mogli do obserwacji wykorzystywać tylko swoje oczy, które ich w tym przypadku zawiodły. Marsjańskie kanały były dziełem optycznej iluzji oraz inteligencji mózgu astronoma, usiłującego dostrzec jakieś obiekty w rozmazanym i niewyraźnym obrazie Czerwonej Planety. W roku 1909 Eugène Michel Antoniadi korzystając z 83-cm teleskopu w Obserwatorium Meudon podczas opozycji Marsa stwierdził, że kanały na Marsie nie istnieją, co ostatecznie obaliło tę hipotezę. W latach 20. XX wieku stwierdzono, że atmosfera Czerwonej Planety jest bardzo rozrzedzona i sucha. Stało się jasne, że w takich warunkach nie mogła przetrwać żadna istota wielokomórkowa.
Kiedy rozpoczęła się era podboju kosmosu i w roku 1965 sonda kosmiczna Mariner 4 przekazała na Ziemię obraz Marsa jako usianej kraterami pustyni, oczywiste stało się, że ani Marsjanie, ani ich kanały nigdy nie mogli istnieć.
Kanały w kulturze popularnej.
Wyobrażenie Marsjan jako cywilizacji budującej gigantyczne kanały, aby podtrzymać wymierającą wegetację mogło zainspirować H.G. Wellsa do napisania "Wojny światów" w roku 1897. Jeden z najbardziej znanych autorów fantastyki wyobraził sobie, że przybysze z Czerwonej Planety mogli najechać Ziemię, aby zdobyć niezbędne im zasoby wody. W ten sposób strach przed najciemniejszymi stronami ludzkiej natury znalazł swoje odbicie w obrazie hipotetycznej cywilizacji dążącej do zdobycia przestrzeni życiowej przez podbój innej planety. Mimo dyskredytacji hipotezy kanałów na gruncie nauki, w powszechnej kulturze Marsjanie pojawiali się jeszcze przez wiele lat w XX wieku. Marsjańskie kanały stały się elementem powieści S-F tworzonych przez takich autorów jak Edgar Rice Burroughs. Opis historii powstania i upadku hipotezy kanałów na Marsie został wpleciony w fabułę opowiadania Stanisława Lema "Ananke" z cyklu Opowieści o pilocie Pirxie.

</doc>
<doc id="564713" url="https://pl.wikipedia.org/wiki?curid=564713" title="Powstanie chochołowskie">
Powstanie chochołowskie

Powstanie chochołowskie („insurekcja pod Tatrami”, w gwarze „poruseństwo”) – wystąpienie zbrojne górali z Chochołowa, Cichego, Dzianisza i Witowa mające miejsce 21 lutego 1846 roku, skierowane przeciwko uciskowi dworskiemu i władzom austriackim. Zorganizowane przez Jana Kantego Andrusikiewicza (nauczyciela i organistę), Juliana Goslara (poetę) oraz trzech księży wikariuszy: Józefa Kmietowicza z Chochołowa, Michała Głowackiego i Michała Janiczaka z Szaflar.
Historia powstania.
Powstanie zostało przygotowane przez Centralizację – czyli władzę najwyższą Towarzystwa Demokratycznego z Ludwikiem Mierosławskim na czele (w Galicji przygotowaniami kierował 24-letni Edward Dembowski) i miało zacząć się razem z ogólnonarodowym powstaniem, które jednak zostało odwołane (wiadomość o tym nie dotarła do Chochołowa). Górale prowadzący spór o grunty z ziemianinem Kajetanem Borowskim dość łatwo dali przekonać się do buntu przeciwko władzy austriackiej, którą wykorzystywał w sporze Borowski.
Niewielkie powstanie w Chochołowie wybuchło wieczorem 21 lutego 1846 roku. Powstańcy w liczbie około 30 osób z księdzem Kmietowiczem i organistą Andrusikiewiczem na czele zdobyli posterunek straży finansowej w Chochołowie, gdzie znaleźli broń. Następnie opanowali komorę celną w niedalekiej Suchej Górze, zniszczyli słupy graniczne i porąbali cesarskiego orła (Jan Zych z Chochołowa). Następnie powstańcy zdobyli podstępem posterunek straży skarbowej w Witowie oraz jeszcze tej samej nocy zarekwirowali broń z nadleśnictw w Witowie i w Kościelisku.
Powstanie zostało wkrótce (23 lutego) stłumione przy pomocy oddziałów straży z Nowego Targu oraz górali z Czarnego Dunajca. Ponad 100 powstańców uwięziono w Spielbergu, Kufsteinie i Wiśniczu. Wkrótce zostali jednak zwolnieni w związku z Wiosną Ludów w 1848 roku.
Wystąpienie chochołowskie traktuje się jako epizod powstania krakowskiego z 1846 roku.
Pamiątką tych wydarzeń jest stojąca w Chochołowie figura św. Jana Nepomucena, ustawiona tyłem do miejscowości Czarny Dunajec, której mieszkańcy pomagali stłumić powstanie. W roku 1982 z inicjatywy doktora Krzysztofa Hofmana, figura została odrestaurowana.
Jednym z uczestników powstania był Jan Krzeptowski zwany Sabałą.
Przywódcy powstania (Goslar i Andrusikiewicz) kilkukrotnie gościli w łopuszańskim dworze Leona Przerwy-Tetmajera.

</doc>
<doc id="564716" url="https://pl.wikipedia.org/wiki?curid=564716" title="Zandvoort">
Zandvoort

Zandvoort – miasto i gmina w Holandii, w prowincji Holandia Północna, jeden z najbardziej popularnych kurortów wypoczynkowych Holandii nad Morzem Północnym. Powierzchnia gminy wynosi 33,82 km², zamieszkuje ją 16 678 ludzi (stan z 2006). Zlokalizowany jest tu tor wyścigowy Circuit Park Zandvoort.
Do miasta prowadzi trasa kolejowa z Amsterdamu przez Haarlem, latem jest to jedno z miejsc wypoczynku mieszkańców Amsterdamu. Pociągi zatrzymują się na zabytkowej stacji końcowej z końca XIX wieku o nazwie Zandvoort aan Zee.
Oprócz nadmorskiego kurortu wypoczynkowego Zaandvort służy turystom również jako baza wypadowa do położonych kilka kilometrów stąd terenów rekreacji: na północ Parku Narodowego Bloemendaal oraz na południe Amsterdamse Waterleidingduinen.
Zandvoort to miasto o stosunkowo dużej powierzchni, zważywszy na małą liczbę mieszkańców.
Posiada dobrze rozwinięty system komunikacji – oprócz wyżej wspomnianej kolei kursują także autobusy (nr 80 do Amsterdamu i nr 81 do Santpoort przez Haarlem). Rozwinięta jest baza noclegowa – od pola namiotowego i domków kempingowych po czterogwiazdkowe hotele. Wzdłuż plaży usytuowany jest deptak.

</doc>
<doc id="564719" url="https://pl.wikipedia.org/wiki?curid=564719" title="Miasta w Namibii">
Miasta w Namibii

Według danych oficjalnych pochodzących z 2011 roku Namibia posiadała ponad 40 miast o ludności przekraczającej 1 tys. mieszkańców. Stolica kraju Windhuk jako jedyne miasto liczyło ponad 100 tys. mieszkańców; 2 miasta z ludnością 50÷100 tys.; 5 miast z ludnością 25÷50 tys. oraz reszta miast poniżej 25 tys. mieszkańców. Ludność miejska stanowi około 1/3 ogółu ludności Namibii. 
Największe miasta w Namibii.
Największe miasta w Namibii według liczebności mieszkańców (stan na 28.08.2011):

</doc>
<doc id="564720" url="https://pl.wikipedia.org/wiki?curid=564720" title="Kunene">
Kunene



</doc>
<doc id="564721" url="https://pl.wikipedia.org/wiki?curid=564721" title="Bloemendaal">
Bloemendaal

Bloemendaal – gmina i miejscowość w Holandii w prowincji Holandia Północna, u wybrzeży Morza Północnego. Powierzchnia gminy wynosi 45,18 km², zamieszkuje ją 22 172 ludzi (stan z roku 2013). Znajduje się tu cmentarz "Eerebegraafplaats Bloemendaal", będący miejscem pochówku 373 żołnierzy ruchu oporu poległych w II wojnie światowej.
Na terenie gminy znajduje się też Park Narodowy Bloemendaal obejmujący krajobraz nadmorskich wydm.
Z Bloemendaal pochodzi Ellen Hoog, holenderska hokeistka na trawie.
Miejscowości.
Wsie
Przysiółki

</doc>
<doc id="564722" url="https://pl.wikipedia.org/wiki?curid=564722" title="Wyżyna Bije">
Wyżyna Bije



</doc>
<doc id="564726" url="https://pl.wikipedia.org/wiki?curid=564726" title="Chastellet">
Chastellet

Chastellet (hebr. מצד עטרת, "Mecad Ateret") - zamek templariuszy w Galilei, u Brodu Jakuba, położony nad rzeką Jordan około 12 kilometrów na północ od jeziora Tyberiadzkiego. Wzniesiono go w 1178, by strzegł przeprawy przez Jordan. W czerwcu 1179 zamek odparł oblężenie Saladyna, jednak obrońcy byli bezradni wobec ponownego ataku w sierpniu i zamek wpadł w ręce Saracenów.

</doc>
<doc id="564728" url="https://pl.wikipedia.org/wiki?curid=564728" title="Synagoga w Bierutowie">
Synagoga w Bierutowie

Synagoga w Bierutowie – synagoga znajdująca się w Bierutowie, przy ulicy 1 Maja 9.
Synagoga została zbudowana w 1809 roku, na miejscu starszej synagogi. Pod koniec XIX wieku, po pożarze miasta synagogę przebudowano. Podczas II wojny światowej hitlerowcy zdewastowali synagogę. Obecnie służy jako aula szkolna Zespołu Szkół Ponadgimnazjalnych w Bierutowie.
Murowany z czerwonej cegły, nieotynkowany z zachowanymi kolorystycznymi podkreśleniami elementów dekoracyjnych i jednopiętrowy budynek synagogi wzniesiono na planie prostokąta. Historyzująca fasada synagogi jest trójczłonowa, z niższymi członami bocznymi. Wewnątrz na ścianach zachowały się pozostałości inskrypcji w języku hebrajskim.

</doc>
<doc id="564730" url="https://pl.wikipedia.org/wiki?curid=564730" title="Ty45">
Ty45

Ty45 – ciężki parowóz towarowy PKP skonstruowany w Zakładach Cegielskiego w Poznaniu w 1945 roku.
Historia serii.
Parowóz Ty45 został skonstruowany w oparciu o ulepszoną dokumentację polskiego przedwojennego parowozu Ty37. Zmieniono przede wszystkim budkę maszynisty na zamkniętą i tender na większy, półbeczkowego kształtu, zaadaptowane z budowanych podczas wojny niemieckich lokomotyw serii 52 używanych w Polsce jako seria Ty2. Produkcję rozpoczęto od 1946 w zakładach Cegielskiego (258 sztuk) i Fabloku w Chrzanowie (170 sztuk). PKP odebrała 428 lokomotyw, 20 trafiło na koleje przemysłowe. Tendry dla nich budował Pafawag. Parowóz Ty45 służył początkowo do prowadzenia ciężkich pociągów z węglem kamiennym i rudą żelaza na magistrali węglowej Śląsk – Porty. Z powodzeniem zastępował słabsze maszyny serii Ty37, a zwłaszcza Ty23. Jednakże podczas eksploatacji okazało się, iż w wielu przypadkach moc kotłowa Ty45 była niedostateczna, jak na potrzeby i możliwości posiadanej maszyny parowej. Skutkowało to spadkami ciśnienia w kotle i obniżało osiągi. Zaletą było wyposażenie części egzemplarzy w mechaniczny podajnik węgla – stoker, co ułatwiało pracę załogi. Część parowozów stacjonujących w lokomotywowniach Zajączkowo Tczewskie, Toruń i Białystok została w latach 1964–1965 przystosowana do opalania mazutem. Już w 1947 roku część ciężkiej pracy przewozowej przejęły amerykańskie, bardzo dobre w ciężkiej pracy trakcyjnej maszyny Ty246. Na podstawie rozwiązań konstrukcyjnych Ty246 i wniosków płynących z eksploatacji Ty45 zbudowano serię najmocniejszych polskich parowozów Ty51.

</doc>
<doc id="564731" url="https://pl.wikipedia.org/wiki?curid=564731" title="Lasertheater">
Lasertheater



</doc>
<doc id="564732" url="https://pl.wikipedia.org/wiki?curid=564732" title="Wojny kwiatów">
Wojny kwiatów



</doc>
<doc id="564733" url="https://pl.wikipedia.org/wiki?curid=564733" title="Nagroda Unii Europejskiej w konkursie architektury współczesnej im. Miesa van der Rohego">
Nagroda Unii Europejskiej w konkursie architektury współczesnej im. Miesa van der Rohego

Nagroda Unii Europejskiej w konkursie architektury współczesnej im. Miesa van der Rohego (ang. "European Union Prize for Contemporary Architecture – Mies van der Rohe Award") – nagroda ufundowana przez Komisję Europejską i Fundację Miesa van der Rohe, mająca podkreślać znaczenie wkładu europejskich architektów w rozwój nowych idei i technologii we współczesnym rozwoju urbanistycznym, przyznawana od 1987 roku co dwa lata za realizację ukończoną w ciągu dwóch poprzednich lat. Współfinansowana przez UE i Fundację im. Miesa van der Rohe nagroda ma wartość 60 000 euro. Nominacje zgłaszają eksperci z Europy, krajowe stowarzyszenia architektów zrzeszone w ramach Rady Architektów Europy oraz komitet doradczy nagrody.
Nagroda nosi imię niemieckiego architekta Ludwiga Miesa van der Rohego, jednego z twórców stylu międzynarodowego.
Fundacja ma siedzibę w Barcelonie i zarządza odbudowanym przez siebie pawilonem niemieckim z wystawy światowej. Nagroda składa się z rzeźby nawiązującej kształtem do pawilonu oraz 50 000 euro. Przyznawane równolegle wyróżnienie obejmuje rzeźbę oraz 10 000 euro.

</doc>
<doc id="564734" url="https://pl.wikipedia.org/wiki?curid=564734" title="La Fève">
La Fève

La Fève Al-Fula - twierdza templariuszy leżąca w dolinie Jizreel, na skrzyżowaniu szlaków z Jerozolimy i Tyberiady. Zamek zbudowano na planie prostokąta o wymiarach 120 x 90 metrów i otoczono szeroką fosą. Garnizon zamku liczył sześćdziesięciu rycerzy. Twierdza utracona po bitwie pod Hittinem w 1187.

</doc>
<doc id="564735" url="https://pl.wikipedia.org/wiki?curid=564735" title="Dassault Super Étendard">
Dassault Super Étendard

Dassault Super Étendard ("étendard" – fr. sztandar, chorągiew) – francuski pokładowy samolot myśliwsko-szturmowy zaprojektowany przez Dassault Aviation jako wersja rozwojowa myśliwca Dassault Étendard IVM.
Samolot powstał jako odpowiedź Dassault Aviation na potrzebę wymiany wcześniejszej wersji Étendard IVM po nieudanej próbie przystosowania do tego celu samolotu SEPECAT Jaguar. Prototyp maszyny został oblatany 28 października 1974 roku, a zaraz później lotnictwo francuskiej marynarki wojennej (Aéronavale) zamówiło 60 egzemplarzy seryjnych, których dostawy rozpoczęto w czerwcu 1978 roku. Samolotem zainteresowała się także Argentyna, która zamówiła 14 egzemplarzy wyposażonych w opracowany w tym samym czasie przeciwokrętowy pocisk rakietowy Exocet wystrzeliwany z platform powietrznych. 
Pięć Super Étendardów zostało w 1983 roku wypożyczone Irakowi, który użytkował je do momentu rozpoczęcia dostaw zamówionych wcześniej myśliwców Dassault Mirage F1EQ-5 (uzbrojonych w Exocety).
W latach 90. samoloty Super Étendard poddano modernizacji, mającej na celu przystosowanie ich do używania precyzyjnej, naprowadzanej laserowo, broni najnowszej generacji (pociski AS30L Laser). Maszyny zdolne do jej używania oznaczono jako Super Étendard Modernisé lub w skrócie SEM. Modernizacja była przeprowadzona w kilku etapach. W ramach standardu 4 w 2004 roku samoloty przystosowano do przenoszenia optoelektronicznych zasobników obserwacyjno-celowniczych z kamerą termowizyjną Damocles M. W latach 2008-2010 pozostałe około 35 samolotów zmodernizowano do standardu 5, ulepszając środki łączności i przystosowując do przenoszenia bomb kierowanych (GBU-58 113 kg i GBU-49 227 kg).
Użycie bojowe samolotów Super Étendard.
Podczas wojny o Falklandy-Malwiny Argentyna użyła pięciu samolotów Super Étendard wyposażonych w pociski Exocet, atakując brytyjskie jednostki pływające. Wszystkie pięć dostarczonych z samolotami pocisków Exocet zostało użyte do zatopienia niszczyciela HMS „Sheffield” (głowica bojowa wprawdzie nie detonowała, ale „Sheffielda” zniszczył pożar paliwa Exoceta) i okrętu transportowego „Atlantic Conveyor”. Trzeci trafiony Exocetem okręt brytyjski, HMS „Glamorgan”, został ostrzelany przy użyciu pocisku w wersji odpalanej z platformy naziemnej.
Wypożyczone Irakowi samoloty Super Étendard uzbrojone w pociski Exocet użyto w 34 atakach na irańskie tankowce podczas wojny iracko-irańskiej w latach 1984-1985. Przynajmniej jeden z nich został zestrzelony w pobliżu Chark przez irańskiego F-14 Tomcata lub F-4 Phantoma II, pozostałe zwrócono Francji w 1985 roku.
W służbie francuskiej zmodernizowane samoloty Super Étendard Modernisé (SEM) były używane w operacji "Allied Force" w Kosowie w 1999 roku wykonując ponad 400 misji. W 2001 samolotów tego typu używano także w operacji "Enduring Freedom" w Afganistanie. Ostatnia tura służby operacyjnej francuskich Super Étendardów dobiegła końca w marcu 2016 roku; ich ostateczne wycofanie ze stanu francuskiej marynarki wojennej nastąpiło w lipcu tego samego roku.

</doc>
<doc id="564736" url="https://pl.wikipedia.org/wiki?curid=564736" title="Nagroda Miesa van der Rohe">
Nagroda Miesa van der Rohe



</doc>
<doc id="564737" url="https://pl.wikipedia.org/wiki?curid=564737" title="Mies van der Rohe Award for European Architecture">
Mies van der Rohe Award for European Architecture



</doc>
<doc id="564738" url="https://pl.wikipedia.org/wiki?curid=564738" title="Dassault Etendard">
Dassault Etendard



</doc>
<doc id="564740" url="https://pl.wikipedia.org/wiki?curid=564740" title="Dassault Super Etendard">
Dassault Super Etendard



</doc>
<doc id="564741" url="https://pl.wikipedia.org/wiki?curid=564741" title="Ty43">
Ty43



</doc>
<doc id="564743" url="https://pl.wikipedia.org/wiki?curid=564743" title="Jeremy Wariner">
Jeremy Wariner

Jeremy Wariner (ur. 31 stycznia 1984 w Irving) – amerykański lekkoatleta, czterokrotny medalista olimpijski, pięciokrotny mistrz świata.
Jego trenerem jest Clyde Hart. W 2006 wygrał 6 z 6 biegów Złotej Ligi wspólnie z Asafą Powellem i Sanyą Richards. Zwycięzca łącznej punktacji Diamentowej Ligi 2010 w biegu na 400 metrów. Zerwanie ścięgna w palcu lewej stopy uniemożliwiło mu występ na mistrzostwach świata w koreańskim Daegu.
Przed Mistrzostwami Świata w Osace w 2007 zapowiedział walkę o ustanowieniu nowego rekordu świata na 400 m (poprzedni należy do Michaela Johnsona i wynosi 43,18 sek.). W finałowym biegu, z powodu niesprzyjających warunków atmosferycznych (padający deszcz i niska temperatura), okazało się to nierealne. Mimo to osiągnął czas 43,45 sek - jest to czwarty wynik w historii biegów na 400 m.
Jego managerem jest Michael Johnson.

</doc>
<doc id="564744" url="https://pl.wikipedia.org/wiki?curid=564744" title="Szumen">
Szumen

Szumen (; 1950–1965 "Kołarowgrad") – miasto w północno-wschodniej Bułgarii, założone w X wieku; administracyjny ośrodek obwodu Szumen. Około 103 tys. mieszkańców; ośrodek regionu rolniczego; przemysł spożywczy (tytoniowy, przetwórstwo owoców i warzyw, młynarstwo, piwowarstwo, olejarstwo), maszynowy, drzewny (wyrób mebli), skórzany; węzeł kolejowy i drogowy; ośrodek turystyczny. Z tego miasta z miejscowego uniwersytetu pochodzi kobiecy kwartet folkowy A Cappella Abagar.
Historia.
Miasto powstało na szlaku prowadzącym do Konstantynopola. W 1444 roku król Władysław Warneńczyk zdobył twierdzę szumenską. W XVIII–XIX wieku miasto stało się twierdzą zabezpieczająca Imperium Osmańskie przed atakami ze strony wojsk rosyjskich. W 1849 roku zostały tu internowane polskie i węgierskie oddziały z Lajosem Kosshuthem na czele, które po upadku Wiosny Ludów szukały schronienia w Turcji. W 1882 roku powstał tu pierwszy browar w Bułgarii - „Shumensko pivo”. Miasto było siedzibą powstałego w 1813 roku pierwszego stałego teatru i orkiestry bułgarskiej.
W latach 1950 do 1966 roku Szumen nosił nazwę Kołarowgrad od nazwiska premiera Bułgarii Wasiła Kolarowa, a potem powrócił do starej.
W 2011 roku miasto liczyło 93 649 mieszkańców.

</doc>
<doc id="564745" url="https://pl.wikipedia.org/wiki?curid=564745" title="Ty37">
Ty37

Ty37 – seria ciężkich parowozów towarowych PKP, polskiej konstrukcji. Skonstruowana w związku z rosnącą w drugiej połowie lat 30. XX wieku masą składów towarowych. Był odpowiedzią na niewystarczające parametry robocze parowozu Ty23, miał też wyższą od niego sprawność z uwagi na wyższe ciśnienie pary w kotle. Do wybuchu II wojny światowej, w latach 1937–1938, zbudowano w zakładach H. Cegielski w Poznaniu tylko 27 parowozów. 15 z nich zostało po wybuchu wojny przejęte przez koleje niemieckie jako seria 5829, ponadto po zajęciu fabryki przez Niemców, zmontowano w 1940 z przygotowanych części 10 kolejnych maszyn tej serii. Po wojnie na stan PKP wróciło 17 parowozów, które pracowały do połowy lat 70. XX wieku. Ostatnią lokomotywą wycofaną z ruchu w 1978 był Ty37-17, który jako jedyny zachował się do dnia dzisiejszego – znajduje się on w skansenie w Chabówce.
Na bazie dokumentacji parowozu Ty37 skonstruowano po wojnie parowóz Ty45.

</doc>
<doc id="564747" url="https://pl.wikipedia.org/wiki?curid=564747" title="Synagoga w Brzegu Dolnym">
Synagoga w Brzegu Dolnym

Synagoga w Brzegu Dolnym – synagoga znajdująca się w Brzegu Dolnym, przy dzisiejszej ulicy Odrodzenia.
Synagoga została zbudowana w 1848 roku. W 1885 roku spłonęła, po czym została odbudowana. Czynna była do 1916 roku, kiedy to rozwiązano tutejszą gminę żydowską. W 1926 roku wrocławska gmina żydowska sprzedała budynek synagogi władzom miasta, które wkrótce przebudowały ją na potrzeby remizy strażackiej, m.in. poprzez umieszczenie dwóch garaży na parterze oraz budowę wieżyczki obserwacyjnej na dachu. Po zakończeniu II wojny światowej budynek synagogi ponownie został przebudowany. Do dziś służy on jako remiza Ochotniczej Straży Pożarnej.
Murowany z cegły budynek synagogi wzniesiono na planie prostokąta. Obecnie jest otynkowany. Po przebudowach jedyną pozostałością dawnego wystroju zewnętrznego są cztery sterczyny w narożach dachu. Całość jest nakryta dachem dwuspadowym.

</doc>
<doc id="564748" url="https://pl.wikipedia.org/wiki?curid=564748" title="Chaskowo">
Chaskowo

Chaskowo () – miasto w południowo-wschodniej Bułgarii, ośrodek administracyjny obwodu Chaskowo, u podnóża północnych Rodopów, nad rzeką Chaskowską (dopływ Maricy). Według danych Narodowego Instytutu Statystycznego w Bułgarii, 31 grudnia 2011 roku miasto liczyło 75641 mieszkańców.
Historia.
Badania archeologiczne wykazały, że pierwsza osada na terenie dzisiejszego miasta powstała około 5000 lat p.n.e.
Chaskowo zostało założone w XIII wieku.
Przemysł.
Chaskowo to duży ośrodek przemysłu tytoniowego z licznymi wytwórniami papierosów. Działa tu również przemysł włókienniczy, odzieżowy, maszynowy.
Kultura.
W miejscowości znajduje się teatr dramatyczno-marionetkowy im. Iwana Dimowa, a także wiele muzeów. 8 września odbywają się dni Chaskowa.
Zabytki.
Do głównych zabytków Chaskowa zalicznają się:
Rekreacja.
W Chaskowie znajduje się ogród zoologiczny oraz wiele parków, z których największe to „Kanena” i „Jamacza”. W pobliżu miasta mieści się uzdrowisko Chaskowski Bani.
Sport.
W mieście działa klub piłkarski FK Chaskowo 2009 grający obecnie w II lidze bułgarskiej.

</doc>
<doc id="564749" url="https://pl.wikipedia.org/wiki?curid=564749" title="Przez ciemne zwierciadło (film)">
Przez ciemne zwierciadło (film)

Przez ciemne zwierciadło to zrealizowana w 2006 roku filmowa adaptacja powieści Philipa K. Dicka pod tym samym tytułem. W roli głównej wystąpił Keanu Reeves, a towarzyszą mu m.in. Winona Ryder i Robert Downey Jr. Cały film przetworzono do postaci filmu animowanego, wykorzystując technikę rotoskopową (zastosowano program Rotoshop).
Opis fabuły.
W środowisku narkomanów popularność zdobył śmiertelnie niebezpieczny, silnie psychoaktywny narkotyk zwany "Substancją A" pochodzącą z niebieskich kwiatów (w wersji anglojęzycznej "Substancja D"). Fred, jeden z agentów policji stara się dotrzeć do źródeł, z których pochodzi ten narkotyk. W tym celu obserwuje i infiltruje narkomanów, co zmusza jego samego do zażywania narkotyków. Jednym z efektów działania narkotyku jest specyficzne rozdzielenie osobowości. Na skutek tego, Fred nie zdaje sobie sprawy, że od pewnego momentu obserwuje siebie samego, żyjącego w ich środowisku pod imieniem "Bob Arctor".

</doc>
<doc id="564750" url="https://pl.wikipedia.org/wiki?curid=564750" title="Ajtos">
Ajtos

Ajtos () – miasto we wschodniej Bułgarii, w obwodzie Burgas. Około 20 tys. mieszkańców.
W mieście rozwinął się przemysł spożywczy.

</doc>
<doc id="564752" url="https://pl.wikipedia.org/wiki?curid=564752" title="Dimitrowgrad (Bułgaria)">
Dimitrowgrad (Bułgaria)

Dimitrowgrad () – miasto w południowej Bułgarii, w obwodzie Chaskowo. Centrum administracyjne gminy Dimitrowgrad. Według Ujednoliconego Systemu Ewidencji Ludności oraz Usług Administracyjnych dla Ludności, 15 marca 2016 roku miejscowość liczyła 38621 mieszkańców
Miasto położone nad Maricą. W mieście znajduje się stacja kolejowa na szlaku Sofia–Swilengrad, w mieście funkcjonuje przemysł chemiczny oraz cementownia.
Gospodarka.
W mieście rozwinął się przemysł chemiczny, maszynowy, spożywczy, paliwowo-energetyczny, włókienniczy, odzieżowy, skórzany oraz meblarski..
Sport.
Dimitrowgrad posiada 2 kluby piłkarskie: FK Dimitrowgrad i Rakowski Dimitrowgrad.
Zabytki.
W miejscowości znajduje się zabytkowy park „Penjo Penewa” wraz z 15 stawami.

</doc>
<doc id="564753" url="https://pl.wikipedia.org/wiki?curid=564753" title="Bitwa pod Rheinfelden">
Bitwa pod Rheinfelden

Bitwa pod Rheinfelden – starcia zbrojne, jakie rozegrały się nad Renem 28 lutego i 3 marca 1638 roku podczas wojny trzydziestoletniej.
Książę Bernard Weimarski na czele wojsk protestanckich przystąpił do oblężenia Rheinfelden w Badenii, rozłożywszy swą armię (8 000 ludzi) na obu brzegach Renu. Z odsieczą nadciągnęła z Bawarii armia cesarska pod wodzą Johanna von Werth, a z Lotaryngii wojska księcia Savello. Połączyły się one w pobliżu Rheinfelden i 28 lutego niespodziewanie zaatakowały część sił Bernarda na prawym brzegu, odnosząc zwycięstwo dzięki dużej przewadze liczebnej. Pokonany książę Bernard wycofał pozostałe swe siły do badeńskiego Laufenburga.
Sądząc, że jest on niezdolny do dalszych działań, zwycięzcy rozesłali piechotę na leże zimowe, a jazdę na furażowanie. Tymczasem ks. Bernard przerzucił z powrotem pod Rheinfelden swą jazdę lasami, a piechotę doliną Renu i 3 marca przez zaskoczenie rozbił siły cesarskie. Blokując jazdą wszystkie wyjścia z doliny Renu, zdobył szturmem ostatnią pozycję wojsk nieprzyjacielskich we wsi Nollingen. Do niewoli wziął 3000 jeńców (w tym obu wodzów), zdobył 56 chorągwi i 4 działa. Zwycięstwo to pozwoliło następnie zdobyć potężną twierdzę Breisach panującą nad doliną górnego Renu.

</doc>
<doc id="564754" url="https://pl.wikipedia.org/wiki?curid=564754" title="Łowecz">
Łowecz

Łowecz (bułg. Ловеч) – miasto w północnej Bułgarii, administracyjny ośrodek obwodu Łowecz i gminy Łowecz, nad rzeką Osym (dopływ Dunaju), na przedgórzu Bałkanów. Około 40 tys. mieszkańców. Słynie z mostu „Pokritija most” („Zakryty most” – posiadał oryginalne zadaszenie, tworzące konstrukcję tunelową), zbudowanego przez ówczesnego mistrza Kolu Ficzetę, bułgarskiego budowniczego z czasów zaboru osmańskiego. Most stanowił swego rodzaju „bazar”, zaopatrujący mieszkańców miasta w przedmioty użytku codziennego, ubrania i żywność. Był miejscem spotkań oraz tajnych zebrań przedstawicieli ówczesnej opozycji bułgarskiej z Wasylem Lewskim na czele, dostarczającym niemałych problemów rządzącym Turkom. Początkowo konstrukcja tunelowa mostu wykonana była z drewna, jednak po powtarzających się pożarach mostu, powodowanych przez Turków (m.in. w nocy z 2 na 3 sierpnia 1925 r.), stopniowo przebudowano most w kamieniu, zachowując przy tym jego charakterystyczny kształt. Obecnie most jest odbudowany i zrekonstruowany, stanowiąc jedną z atrakcji miasta Łowecz.
Oprócz mostu, oba brzegi miasta, tzw. nową i starą Waroszę, łączą dwa dodatkowe mosty: jeden o konstrukcji linowej, „Wyżenija most”, i jeden o konstrukcji stalowej, „Żeleznija most”. W mieście rozwinął się przemysł środków transportu, spożywczy, maszynowy, drzewny, skórzany oraz ceramiczny. Ośrodek regionu rolniczego; węzeł drogowy.
Religie
Zbór Łowecz Świadków Jehowy
Kibice sportowi znają miasto choćby z tego, że działa tu klub Liteks Łowecz.

</doc>
<doc id="564755" url="https://pl.wikipedia.org/wiki?curid=564755" title="Concerto for Group and Orchestra">
Concerto for Group and Orchestra

The Concerto for Group and Orchestra – koncert zespołu Deep Purple i The Royal Philharmonic Orchestra skomponowany przez Jona Lorda i dyrygowany przez Malcolma Arnolda w 1969 roku. Podczas pierwszego wykonania wystąpił Ian Gillan. Nagranie wideo z tego koncertu wydane zostało na DVD w roku 2003.
Forma muzyczna.
"Concerto for Group and Orchestra" zawiera kilka charakterystycznych form concerto grosso, sinfonia concertante i koncert dla orkiestry.
Wykonania, nagrania i wydania.
1969.
Koncert na żywo w the Royal Albert Hall w Londynie, w składzie:
Wydanie LP.
Zawierało tylko "Concerto", z drugą częścią ("2nd Movement") podzieloną na 2 części.
Wydanie CD.
W roku 1990 wydano CD zawierający utwory "Wring that Neck" i "Child in Time" zarejestrowane na tym samym koncercie.
Wydanie DVD.
W roku 2003 EMI wydało specjalną edycję DVD-Audio "Concerto for Group and Orchestra", na którym znalazł się cały repertuar muzyczny zagrany tej nocy:
1970.
"Concerto" wykonany został jeszcze tylko jeden raz 25 sierpnia 1970 z Los Angeles Philharmonic Orchestra pod dyrekcją Lawrence’a Fostera w Hollywood Bowl, po koncercie partytura zaginęła.
1999.
W dniach 26 i 27 września 1999 – 30 lat po pierwszym wykonaniu, "Concerto for Group and Orchestra" został ponownie wykonany przez Deep Purple w Royal Albert Hall.
Zapis tego koncertu został wydany na DVD jako "In Concert with the London Symphony Orchestra" oraz na CD jako "Live at the Royal Albert Hall".
2000-2001.
Zachęceni odniesionym sukcesem podczas koncertu w the Royal Albert Hall, Deep Purple wykonali "Concerto " najpierw w Ameryce Południowej z miejscowymi orkiestrami, później w Europie z orkiestrą George Enescu Philharmonic Orchestra, następnie w Japonii z the New Japan Philharmonic Orchestra – wszystkimi dyrygował Paul Mann.
2003.
Australijskie tournée wraz z zespołem george. The Sydney Symphony Orchestra dała trzy przedstawienia w Sydney Opera House w styczniu 2003, a w marcu 2003 the Western Australian Symphony Orchestra dała dwa przedstawienia w Perth.
2006.
W lipcu 2006 przedstawienie na festiwalu Henley.
2007.
7 października 2007 na festiwalu the Malcolm Arnold Festival w Northampton wykonano "Symfonię nr 6" Arnolda oraz "MAsque" Lorda – dedykowaną jego późniejszemu przyjacielowi. Orkiestrą the Royal Philharmonic Orchestra dyrygował Paul Mann.
2008.
27, 28, 29 marca 2008 trzy koncerty Jona Lorda z The Adelaide Symphony Orchestra w Adelaide, w Australii.
2012.
Concerto For Group and Orchestra nagrane w Abbey Road Studio w Londynie
soliści:
Jon Lord – organy Hammonda,
Joe Bonamassa – gitara,
Steve Morse – gitara,
Darin Vasilev – gitara,
Bruce Dickinson – wokal,
Steve Balsamo – wokal,
Katarzyna Łaska – wokal,
Guy Pratt – gitara basowa,
Brett Morgan – perkusja,
Royal Liverpool Symphony Orchestra pod batutą Paula Manna

</doc>
<doc id="564758" url="https://pl.wikipedia.org/wiki?curid=564758" title="Nowa Zagora">
Nowa Zagora

Nowa Zagora – miasto w środkowej Bułgarii, w obwodzie Sliwen, na Nizinie Górnotrackiej.
Zamieszkane przez około 24 100 mieszkańców, których liczba stale się zmniejsza. Według oficjalnych szacunków około 12% mieszkańców miasta stanowią mniejszości etniczne, z których dwie główne to mniejszość turecka i romska. Miasto cechuje wysoki wskaźnik bezrobocia, który szacowany jest na 23%.
W mieście rozwinął się przemysł maszynowy, włókienniczy oraz spożywczy.

</doc>
<doc id="564761" url="https://pl.wikipedia.org/wiki?curid=564761" title="Łom (miasto)">
Łom (miasto)

Łom – miasto w północno-zachodniej Bułgarii, w obwodzie Montana, przy ujściu rzeki Łom do Dunaju.
Około 30 tys. mieszkańców.

</doc>
<doc id="564762" url="https://pl.wikipedia.org/wiki?curid=564762" title="Szparag pierzasty">
Szparag pierzasty

Szparag pierzasty ("Asparagus setaceus") – gatunek rośliny z rodziny szparagowatych ("Asparagaceae"). Pochodzi z Afryki Południowej (Kenia, Południowa Afryka, Zambia), jest uprawiany w wielu krajach świata jako roślina ozdobna. Potocznie nazywany bywa „paprotką”.
Zastosowanie.
Roślina ozdobna: uprawiana głównie na zieleń ciętą w bukieciarstwie, oraz jako roślina pokojowa. Jej głównym walorem ozdobnym są drobne, żywozielone, igiełkowate liście. W Polsce często uprawiana jest w szklarniach, również w zimie.

</doc>
<doc id="564763" url="https://pl.wikipedia.org/wiki?curid=564763" title="Kyrdżali">
Kyrdżali

 
Kyrdżali (bułg. Кърджали) – miasto w południowo-wschodniej Bułgarii, administracyjny ośrodek obwodu Kyrdżali, we wschodnich Rodopach, nad Ardą (dopływ Maricy). Około 50,8 tys. mieszkańców. Hutnictwo cynku i ołowiu, przemysł spożywczy (głównie tytoniowy); w okolicy na rzece Arda, duże zapory i elektrownie wodne; na wschód od miasta – Studen Kładenec, na zachód – Kyrdżali.

</doc>
<doc id="564765" url="https://pl.wikipedia.org/wiki?curid=564765" title="Bałczik">
Bałczik

Bałczik (bułg. "Балчик") – miasto w północno-wschodniej Bułgarii, w obwodzie Dobricz, nad Morzem Czarnym. Około 13,9 tys. mieszkańców.
Zbudowane w formie amfiteatru nad zatoką, malownicze miasteczko zwane Białym Miastem ze względu na wapienne białe skały, na których powstało. Miasto założone już w starożytności, pierwotna grecka nazwa Krunoy, później przemianowane na Dionizopolis. W VIII-IX zostało włączone do Bułgarii pod nazwą Karwuna. W XVI w. znalazło się w obrębie Imperium osmańskiego i stało się jednym z głównych portów na Morzu Czarnym przyjmując nazwę Bałczik. Przez pewien czas, po 1913 roku włączone w granice Rumunii. Wtedy to w Bałcziku zatrzymała się królowa Maria Koburg, która zachwycona pięknem tego miejsca, zbudowała tu swoją letnią rezydencję. Bałczik powrócił do Bułgarii w 1940 roku.
Pałac królowej Marii z ogrodem botanicznym.
Główną atrakcją turystyczną, oprócz naturalnej piaszczystej plaży, jest pałacyk królowej Marii z okalającym go ogrodem botanicznym, drugim pod względem zbiorów w Europie. Pałac, nazwany „Cichym Gniazdem” został zaprojektowany przez włoskich architektów Amerigo i Agostino, zaś projekt ogrodu powierzono Szwajcarowi o nazwisku Jules Janine. Kompleks łączący w sobie kombinację wpływów orientalnych, chrześcijańskich, antycznych i zachodnich, składa się z kilku budynków (pałac, winiarnia, dom dla gości i inne), przez środek przebiega strumień z 9-metrowym wodospadem. Ogród botaniczny podzielony jest na kilka części (m.in. druga po Monako kolekcja kaktusów – 250 gatunków). Zgodnie z wolą królowej, po jej śmierci, jej serce zostało złożone w kaplicy pałacowej. Jednak kiedy Bałczik powrócił w granice Bułgarii, dzieci przeniosły je do Rumunii i spoczęło w kaplicy zamku w Branie. Po dziś dzień miasto żyje legendą królowej Marii Koburg. W 1955 roku Uniwersytet Sofijski przejął pieczę na parkiem, zmieniając go w ogród botaniczny, udostępniony do zwiedzania (ponad 3500 gatunków roślin – kwiatów, drzew, krzewów i mchów).
Zabytki.
W mieście znajduje się 5 cerkwi, z czego 4 działające, a także meczety. W 2007 roku archeolodzy Igor Łazarenko i Elina Mirczewa z Regionalnego Muzeum Historii w Warnie oraz Radostina Enczewa z Muzeum w Bałcziku odkryli ruiny świątyni Wielkiej Matki Bogów Kybele. Świątynia została zbudowana ok. 280–260 r. p.n.e. Jest to najlepiej zachowana tego typu świątynia na terenie wschodnich Bałkanów.

</doc>
<doc id="564767" url="https://pl.wikipedia.org/wiki?curid=564767" title="Synagoga w Dzierżoniowie">
Synagoga w Dzierżoniowie

Synagoga w Dzierżoniowie – synagoga znajdująca się w Dzierżoniowie przy ulicy Ignacego Krasickiego 28.
Historia.
Synagoga została zbudowana w 1875 roku. W 1937 roku władze hitlerowskie zabroniły użytkowania synagogi przez gminę żydowską. W drodze licytacji została nabyta przez miejscowego ogrodnika. Po zakończeniu II wojny światowej, w czerwcu 1945 roku synagoga została nieodpłatnie przekazana Wojewódzkiemu Komitetowi Żydów w Rychbachu. Wkrótce została wyremontowana i ponownie dostosowana do potrzeb kultu religijnego.
9 maja 1946 roku w synagodze odbyło się uroczyste nabożeństwo żałobne w intencji Żydów, którzy zginęli podczas II wojny światowej. Po wydarzeniach z marca 1968 roku nabożeństwa odbywały się nieregularnie, a od 1980 roku zostały zupełnie zaprzestane. W następstwie synagoga stała opuszczona i niszczejąca. W 1989 roku przeprowadzono małe prace remontowe elewacji zewnętrznych.
W nocy z 19 na 20 października 2001 roku podczas Dni Kultury Żydowskiej nieznani sprawcy wymalowali rasistowskie napisy oraz wizerunki swastyk na murach synagogi. 23 lutego 2004 roku pożar strawił znaczną część synagogi, której straty przekroczyły 10 tysięcy złotych. Przyczyną pożaru było prawdopodobnie podpalenie. Wcześniej również powybijano szyby w oknach budynku.
W 2004 roku synagogą zainteresowała się Fundacją Beiteinu Chaj – 2004, założona przez Rafaela Blau, rodowitego dzierżoniowskiego Żyda, mieszkającego obecnie za granicą. Fundacja mimo że nie była właścicielką budynku, na własny koszt wykonała w nim szereg prac zabezpieczających, przede wszystkim remont zniszczonego podczas pożaru dachu. W kwietniu 2006 roku przeprowadzono kolejne prace zabezpieczające. Wewnątrz usunięto gruz, śmieci, pousuwane zostały szyby w oknach, zagrażające bezpieczeństwu, po których wnęki zostały zabite deskami, zostały założone rynny i rury spustowe. Do tej pory wejście do synagogi było możliwe jedynie poprzez okna na pierwszym piętrze, ponieważ drzwi główne i gospodarcze zostały zamurowane kilka lat wcześniej. Fundacja założyła ponownie drzwi gospodarze.
W styczniu 2007 roku synagoga została zakupiona przez Fundację Beiteinu Chaj – 2004, która starała się o jej zakup od ponad trzech lat. Po gruntownym remoncie w jej wnętrzu ma się znaleźć centrum integracyjno-kulturalne. 5 grudnia 2007 roku z inicjatywy fundacji zorganizowano w synagodze pierwsze od kilkunastu lat spotkanie inaugurujące święto Chanuki, w którym udział wzięło kilkudziesięciu mieszkańców miasta oraz członków lokalnej społeczności żydowskiej.
Postępujące prace renowacyjne umożliwiły uroczystości 19 kwietnia 2013 z udziałem konsula generalnego USA i attaché kulturalnego USA z Kijowa upamiętniające powstanie w Getcie Warszawskim, a letnie renowacje w 2013 nadały świeży wygląd elewacjom i otoczeniu.
Architektura.
Murowany z cegły, trójkondygnacyjny, częściowo podpiwniczony budynek synagogi wzniesiono na planie prostokąta w stylu neoromańskim.
Wewnątrz, na parterze znajdowały się kuchnie i pokoje, a na piętrze obszerna główna sala modlitewna, którą z trzech stron otaczają galerie dla kobiet wsparte na drewnianych kolumnach o korynckich kapitelach. Na ścianie wschodniej zachowała się drewniana oprawa Aron ha-kodesz, którą wieńczy okulus. Zachował się również cały wystrój zewnętrzny.

</doc>
<doc id="564770" url="https://pl.wikipedia.org/wiki?curid=564770" title="Kościół Świętego Krzyża w Istebnej">
Kościół Świętego Krzyża w Istebnej

Kościół Świętego Krzyża w Istebnej – zabytkowy kościół katolicki znajdujący się w pobliżu osiedla Kubalonka w Istebnej. Położony nieco poniżej siodła przełęczy, po jej południowej stronie, tuż ponad drogą z Wisły do Istebnej. Jest kościołem parafialnym parafii Podwyższenia Krzyża Świętego w Kubalonce.
Kościół znajduje się na Szlaku Architektury Drewnianej województwa śląskiego w pętli beskidzkiej.
Kościół został wybudowany w 1779 r. dla parafii w Przyszowicach koło Gliwic, gdzie pełnił funkcję kościoła przycmentarnego. Uszkodzony poważnie podczas wojny w 1945 r., został odbudowany w latach 1947–1949. M. in. zniszczeniu uległa polichromia. W obecne miejsce przeniesiony w latach 1957–1958. Do 1967 r. pełnił funkcję placówki muzealnej, mieszczącej ekspozycję sztuki sakralnej z terenów Górnego Śląska. W 1971 r. ustanowiono przy nim rektorat, a od 1983 r. jest kościołem parafialnym.
Drewniany, konstrukcji zrębowej, jednonawowy, bezwieżowy, z prezbiterium zwróconym w kierunku północnym. Nakryty dwuspadowym dachem gontowym z wydatnymi okapami, łączącymi się od frontu z drewnianym ogrodzeniem. Kruchta od frontu nawy, kryta skośnym dachem. Na kalenicy barokowa wieżyczka na sygnaturkę. Wyposażenie barokowe z XVII i XVIII wieku. Ołtarz główny barokowy z 1779 r., starsza ambona barokowa z 1697 r. z płaskorzeźbami, przedstawiającymi czterech Ewangelistów. Zachowane ławki z k. XVII w. Stacje Drogi Krzyżowej z XIX w. W latach 1988 i 2001 padł ofiarą włamań, podczas których skradziono szereg elementów wyposażenia.

</doc>
<doc id="564775" url="https://pl.wikipedia.org/wiki?curid=564775" title="Joel Rifkin">
Joel Rifkin

Joel Rifkin (ur. 20 stycznia 1959 roku w East Meadow w stanie Nowy Jork w USA), to amerykański seryjny morderca, którego ofiarą w latach 1989-1993 padło 17 młodych kobiet, głównie narkomanek oraz prostytutek.
W celu utrudnienia identyfikacji ofiar Rifikin ćwiartował ich ciała (trzech jego ofiar nigdy nie udało się zidentyfikować). Motywami zbrodni było to, że ze względu na swoją tuszę, Joel nie potrafił sobie radzić z kobietami. Aresztowano go 28 czerwca 1993 roku - nie zatrzymał się do kontroli drogowej. Gdy go zatrzymano, okazało się, że powodem ucieczki były znajdujące się w bagażniku zwłoki. Później przyznał się do pozostałych morderstw. Został skazany na 203 lata pozbawienia wolności.

</doc>
<doc id="564776" url="https://pl.wikipedia.org/wiki?curid=564776" title="Świerczek (herb szlachecki)">
Świerczek (herb szlachecki)

Świerczek ("Swirczek", "Swierszczek") – herb szlachecki, jeden z najstarszych polskich herbów. Według najczęściej cytowanej w dawnych publikacjach opinii Bartosza Paprockiego, herb ten przybył do Polski z Grecji. Występował głównie na terenie województwa poznańskiego, ziemi krakowskiej i w mieście Kowno. Na bazie różnych publikacji oraz badań historycznych, zostało potwierdzonych 39 rodów pieczętujących się herbem Świerczek. Najstarszy znany wizerunek herbu to pieczęć z 1220 roku. 
Opis herbu.
Opis historyczny.
Jan Długosz blazonuje herb następująco:
Według Kaspra Niesieckiego:
W herbarzu Piotra Małachowskiego występuje informacja:
Helena Polaczkówna opisała go:
Opis współczesny.
Opis skonstruowany współcześnie brzmi następująco:
"Na tarczy w polu błękitnym złota majuskuła N z wygięciem w belce poprzecznej."
"W klejnocie trzy pióra strusie."
"Labry herbowe błękitne, podbite złotem."
Pozostałe opisy.
Według Bartosza Paprockiego, Jan Długosz miał również opisywać herbownych słowem "Pacifici", co z łaciny na polski oznacza "pokojowi".
Pierwotnie godło było srebrne. Odmiany tego herbu używane na Litwie mają pole czerwone, dom Kossowów jako godło ma majuskułę N przeszytą strzałą, dom Rewkowskich godło ma srebrne.
Przedstawienie z nekrologu z 1300 roku: Biały wolfsangel z kółkiem tudzież tzw. Świerczek w czerwonym polu.
Geneza.
Zarówno Paprocki jak i Szymon Okolski twierdzą, że herb pochodzi z Grecji i został przeniesiony do Polski.
Najwcześniejsze wzmianki.
Najstarsze pieczęcie wskazują pochodzenie tego herbu na XIII wiek.
Historia i znaczenie godła.
W polu czerwonym srebrny świerczek - według Plináčka jest to przyrząd wojenny będący kawałkiem metalu wygiętym tak, aby mieć co najmniej dwa ostre końce zwrócone do góry (forma "wilczego haka"), z uchwytem pozwalającym łatwiej rzucić nim w konia przeciwnika lub pod nogi, często łącząc je łańcuchem, zasypując przedpole. Według Piekosińskiego w "Heraldyka polska wieków średnich" błękitnym polu znajduje się grecka litera N, co wydaje się pomyłką interpretacyjną artysty, który przedstawiał herb, jak pisze Josef Pilnáček. Szczególnie gdy odnajdujemy przedstawienia zawierające zagięcie w ukośnej belce złotej "litery", które najprawdopodobniej jest uchwytem narzędzia, o którym pisze drugi heraldyk. Herbowi zwani byli Świerciami. Andrzej Kulikowski natomiast wskazuje na prawdopodobne pochodzenie herbu od przedheraldycznego znaku własnościowego przypominającego literę N.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (36 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Świerczek. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Świerczek:
Arciszewski, Arciuszkiewicz, Artecki, 
Bazarewicz, Bazarewski, 
Dunikowski, 
Ejciuchiewicz, Euciuchewicz, 
Hreczony, 
Kadron, Kijewski, Kijowski, Krajkowski, Kraykowski, Kupiatycki, 
Muchin, 
Oławski, Orzek, 
Radzewski, Radziewski, Radziowski, Refkowski, Rewko, Rewkowski, Rewnowski, Rodomański, Rondomański, 
Straczan, Streczan, Streczony, Strębowski, Strękowski, 
Świerczek, Świerczewski, Świerkowski, 
Zwysłowski.
Według Andrzeja Kulikowskiego i Zbigniewa Leszczyca, herbem Świerczek pieczętują się także osoby o nazwisku:
Kladrubski.
Dodatkowo, znane jest jedno nazwisko ze wspomnianej wyżej pieczęci z 1298 roku:
Noneker
Łącznie: 39 nazwisk.
Heraldyk Jan Długosz, około roku 1435 napisał, że po śmierci biskupa przemyskiego, Jana z Lubienia herbu Doliwa, kapituła w Przemyślu obrała na już puste stanowisko, Franciszka de Orzek herbu Świerczek, dziekana lwowskiego i kanonika przemyskiego. Jednakże król Władysław Jagiełło złamał prawo do wolnej elekcji kapituły i powierzył dane stanowisko Mikołajowi Chrząstkowskiemu herbu Strzegonia. Franciszek de Orzek w zamian otrzymał probostwo św. Florentyna na Kleparzu.
W swoim herbarzu z 1584 roku, Bartosz Paprocki zawarł informacje, że w klasztorze świętej Trójcy w Krakowie (obecnie Kościół Świętej Trójcy w Krakowie) było kilka grobów, na których widniał herb Świerczek. W Kościele św. Bernardyna w Krakowie również znajdywały się takie groby. W województwie poznańskim miały istnieć przynajmniej trzy rodziny posługujące się herbem Świerczek. 
Nazwisko Kraykowski występowało wraz z herbem w województwie poznańskim około roku 1700. Nazwisko Radzewski (lub Radziewski) pojawiło się w Kownie i w województwie poznańskim około roku 1500.

</doc>
<doc id="564777" url="https://pl.wikipedia.org/wiki?curid=564777" title="Chazriet Sowmien">
Chazriet Sowmien

Chazriet Medżydowicz Sowmien (ros. "Хазрет Меджидович Совмен", ur. 1 maja 1937) – rosyjski polityk, członek partii Jedna Rosja, prezydent Republiki Adygei w Federacji Rosyjskiej w latach 2002-2007.
13 stycznia 2002 roku został wybrany prezydentem Adygei. Był drugim w historii prezydentem Adygei, zaraz po Asłanie Dżarimowie. Sowmien jest profesorem na uniwersytecie w Majkopie. Zanim został prezydentem, był dobrze prosperującym biznesmenem (posiadał przedsiębiorstwo na Syberii), rozpoczął wydobycie złota w Czukotce.

</doc>
<doc id="564778" url="https://pl.wikipedia.org/wiki?curid=564778" title="Asparagus myriocladus">
Asparagus myriocladus



</doc>
<doc id="564782" url="https://pl.wikipedia.org/wiki?curid=564782" title="Ortodoksyjność">
Ortodoksyjność



</doc>
<doc id="564787" url="https://pl.wikipedia.org/wiki?curid=564787" title="Atlit">
Atlit

Atlit (hebr. עתלית; ang. Atlit) – wieś komunalna położona w Samorządzie Regionu Chof ha-Karmel, w dystrykcie Hajfa, w Izraelu.
Położenie.
leży na przybrzeżnej nizinie nad brzegiem Morza Śródziemnego, w pobliżu podnóża masywu Góry Karmel. W jej otoczeniu znajdują się kibuce Newe Jam i En Karmel, moszaw Megadim, wieś komunalna En Hod i wieś młodzieżowa Kefar Cewi Sitrin.
Demografia.
Liczba mieszkańców Atlit:
Historia.
Wieś Atlit posiada dużą naturalną zatokę, która idealnie nadaje się na port morski. Z tego powodu miejsce to było zamieszkane już w okresie kananejskim. Istniała tu osada, która nazywała się Qarta lub Certha. Później był to port Fenicjan. Według świadectwa biblijnego, w VIII i IX wieku p.n.e. port służył Królestwu Izraela. W okresie panowania hellenistycznego port nazywał się Adarus.
W XII wieku na tutejszym półwyspie wzniesiono największy i najsłynniejszy zamek Zakonu Templariuszy. Nazywano go Château Pèlerin (łac. "Castrum Pelegrinorum"; pol. "Zamek Templariuszy" lub "Zamek Pielgrzyma"). Jego budowa rozpoczęła się w 1218 i zastąpił on starszą twierdzę Le Destroit, która znajdowała się nieco dalej od wybrzeża. Przy jego budowie pomógł finansowo rycerz Walter z Avesnies, uczestnik V wyprawy krzyżowej. W pracach budowlanych pomagało wielu pątników i członków zakonu krzyżackiego. Zamek Château Pèlerin został wzniesiony na niewielkim wzniesieniu górującym nad tutejszą zatoką. Główna cytadela była otoczona dwoma liniami murów obronnych. Mury zewnętrzne miały około 15 metrów wysokości i 6 metrów grubości. Były one wzmocnione trzema kwadratowymi wieżami o wysokości 44 metrów. Przed murem wykopano rów o głębokości 2 metrów. Mury wewnętrzne miały około 30 metrów wysokości i 12 metrów szerokości. Były one wzmocnione dwoma kwadratowymi wieżami o wysokości około 34 metrów. Cytadela posiadała trzy studnie ze świeżą wodą. Do miasta prowadziły cztery bramy wjazdowe, a do wnętrza cytadeli prowadziły dwie bramy. Na okolicznych wzgórzach wybudowano dodatkową linię fortów obronnych, z których najważniejszym był "H. Qarta". Podczas oblężenia załoga zamku wynosiła 4000 żołnierzy. Zamek zajmował dominującą pozycję nad całą okolicą, i czerpał z niej dochody w postaci opłat i ceł, które w pewnym stopniu pokrywały koszty funkcjonowania twierdzy. Atutem twierdzy był naturalny port, który zapewniał utrzymanie szlaku morskiego łączącego Ziemię Świętą z Europą. Zamek nigdy nie został zdobyty podczas oblężenia, ponieważ posiadał doskonałą lokalizację i mógł być zaopatrywany przez morze. W sierpniu 1220 był oblegany przez sunickiego sułtana Al-Mu'azzama. Po dwóch tygodniach oblężenia Muzułmanie odstąpili, nie wyrządzając zamkowi żadnej szkody. Zniszczony został wówczas fort "H. Qarta". W 1229 cesarz rzymski Fryderyk II postanowił zająć zamek nagłym atakiem i w ten sposób narzucić swoją władzę całemu Królestwu Jerozolimskiemu. Jednak templariusze, po wjechaniu cesarza do zamku, zamknęli za nim bramy. Cesarz pozostał ich więźniem dopóki nie wyrzekł się pretensji do zamku. W 1265 zamek był oblężony przez sułtana Bajbarsa. Dopiero po upadku w 1291 Akki i Królestwa Jerozolimskiego, templariusze stracili uzasadnienie do dalszego utrzymywania zamku Château Pèlerin. Został on ewakuowany drogą morską w dniach między 3 a 14 sierpnia 1291.
Wkrótce po opuszczeniu zamku osiedlili się tutaj Arabowie. Powstała wówczas niewielka rybacka wieś Atlit. Zamek nie został zniszczony przez Arabów i pozostał w dobrym stanie do trzęsienia ziemi w 1837. Następnie jego ruiny zostały wykorzystane w 1840 jako źródło kamienia do odbudowy Akki. W 1880 tutejsza wieś liczyła 200 mieszkańców. W 1903 żydowskie organizacje syjonistyczne zakupiły od mieszkańców Atlit grunty pod założenie nowej osady rolniczej. Powstała ona w tym samym roku, chociaż niektóre źródła podają datę 1904. Nazywała się ona Atlit, tak samo jak sąsiednia arabska wieś. W pierwszym okresie swojego istnienia przetrwał on jedynie dzięki pomocy finansowej barona Edmonda de Rothschilda. Dopiero w 1909 osiedle okrzepło i zaczęło samodzielnie funkcjonować.
Po 1918 brytyjskie władze Mandatu Palestyny potraktowały arabską i żydowską wieś jako jedną całość. W 1922 w pobliżu wioski utworzono baseny w celu pozyskiwania sali z wody morskiej. W 1938 w Atlit mieszkało 508 Arabów i 224 Żydów. W tym samym roku Brytyjczycy utworzyli na północ od wsi niewielką bazę wojskową, na której terenie 16 sierpnia 1939 oficjalnie utworzono centrum internowania dla nielegalnych imigrantów. Obóz stał się miejscem przymusowego pobytu wielu Żydów, którzy usiłowali uciec przed nazizmem w Europie i przedostać się nielegalnie do Ziemi Izraela. W listopadzie 1940 brytyjskie władze postanowiły odesłać grupę 5000 internowanych Żydów do obozów na wyspie Mauritius. Aby powstrzymać deportację, żydowska organizacja paramilitarna Hagana zdetonowała 25 listopada bombę podłożoną na statku „Patria”. Wielkość ładunku wybuchowego została jednak błędnie obliczona, i statek szybko zatonął. Na pokładzie było 1800 osób, z których 216 utonęła. Ocaleni z „Patrii” zostali przewiezieni do obozu w Atlit i nie deportowano ich na Mauritius. Po kilku miesiącach zostali zwolnieni z obozu. W dniu 19 marca 1941 do Zatoki Hajfy wpłynął statek „"Darien II"”, wiozący 800 Żydów uciekających przed Nazistami z Bułgarii i Rumunii. Brytyjczycy wszystkich pasażerów statku umieścili w obozie Atlit. We wrześniu 1942 obóz dla internowanych został zamknięty, a na jego miejscu utworzono obóz jeniecki, w którym przetrzymywano włoskich i niemieckich jeńców wojennych. Ponowne otwarcie obozu dla internowanych nastąpiło w 1945, kiedy do Palestyny zaczęli masowo docierać nielegalni imigranci, z których większość była ocalonymi z Holocaustu. Obóz składał się wówczas z szeregów baraków mieszkalnych, otoczonych drutem kolczastym i wieżami strażniczymi. W dniu 10 października 1945 członkowie żydowskich kompanii szturmowych Palmach dowodzonych przez Nachuma Sariga, przeprowadzili atak na obóz i uwolnili 208 żydowskich więźniów. Po tym wydarzeniu Brytyjczycy wywozili wszystkich zatrzymanych nielegalnych imigrantów do obozów dla internowanych na wyspie Cypr. Obóz w Atlit działał do utworzenia niepodległego państwa Izrael w maju 1948.
Po 1940 nastąpiło gwałtowne zmniejszenie się liczebności arabskich mieszkańców. Wynikało to z faktu sprzedaży gruntów rolnych żydowskim organizacjom syjonistycznym. W ten sposób, w 1945 w Atlit żyło 660 mieszkańców, w tym 510 Żydów. Przyjęta 29 listopada 1947 Rezolucja Zgromadzenia Ogólnego ONZ nr 181 przyznała te tereny państwu żydowskiemu. Na samym początku I wojny izraelsko-arabskiej w dniu 15 maja 1948 arabską wieś Atlit zajęli żydowscy żołnierze Hagany. Wysiedlono wówczas jej mieszkańców, a wszystkie domy wyburzono.
W latach 1956 i 1967 w dawnym brytyjskim obozie jenieckim w Atlit przetrzymywano egipskich jeńców wojennych. W latach 1950-2003 Atlit posiadała statut samorządu lokalnego, który utraciła ze względu na liczne trudności w zarządzaniu budżetem. Zmiana statusu była punktem zwrotnym w rozwoju Atlit. Władze Samorządu Regionu Chof ha-Karmel postanowiły wykorzystać liczne atrybuty Atlit i rozpoczęto budowę nowych osiedli mieszkaniowych, które przyciągają młodych i wykształconych mieszkańców.
Polityka.
Miasta partnerskie.
Atlit posiada jedno miasto partnerskie: Arad w Rumunii.
Architektura.
Atlit posiada liczne osiedla mieszkaniowe: Neve HaPerahim, Chofit, Argaman, Savjonei Atlit, Alon, Amidar, Szoszanat HaJam, Szikun Amami, Giwat HaBerechot, Neve Mosze, HaGoren i Jefe Nof.
Kultura i sport.
We wsi znajduje się ośrodek kultury z biblioteką. W 1987 władze izraelskie oficjalnie uznały teren byłego brytyjskiego obozu dla nielegalnych imigrantów jako pomnik historyczny. Na potrzeby utworzenia muzeum przekazano 20 akrów z oryginalnych 25 akrów, na których znajdował się obóz. Muzeum Nielegalnej Imigracji w Atlit pozwala gościom poznać i doświadczyć traumę imigrantów, którzy po zwolnieniu z nazistowskich obozów koncentracyjnych trafiali za druty kolczaste brytyjskich obozów dla internowanych. Z obiektów sportowych jest tutaj basen kąpielowy, sala gimnastyczna, siłownia i boisko sportowe.
Edukacja.
W Atlit znajduje się szkoła podstawowa "Galei Atlit" oraz państwowa szkoła religijna "Beit Josef". Dodatkową są tutaj dwa ośrodki religijne "Chabad of Atlit" i "Gan Chabad".
Turystyka.
Znajdują się tutaj wspaniałe plaże, na których można uprawiać wszystkie sporty wodne. Atlit jest popularnym miejscem do uprawiania nurkowania. Podwodne badania odkryły przy brzegu ruiny starożytnej osady oraz wraki statków. Płetwonurkowie mogą tutaj podziwiać kamienne kotwice oraz pozostałości drewnianych statków.
Gospodarka.
Gospodarka wsi opiera się na rolnictwie i turystyce. Znajduje się tutaj firma "Atlit Marine Fish Hatchery", prowadząca działalność rybołówstwa. Natomiast spółki "Carmel Chemicals Ltd.", "Israel Salt Co. Ltd." i "Israel Salt Industries Ltd." zajmują się pozyskiwaniem z wody morskiej soli oraz innych minerałów. 
Transport.
Ze wsi wyjeżdża się na północ drogą nr 7110, która prowadzi do węzła drogowego z autostradą nr 2 i drogą nr 721, która jadąc na wschód dojeżdża się do więzienia wojskowego Prison Six ("Bsis Kli'a 396"), wioski młodzieżowej Kefar Cewi Sitrin i skrzyżowania z drogą ekspresową nr 4. Lokalne drogi prowadzą do położonych na południu kibuców Newe Jam i En Karmel.
W zachodniej części wioski jest stacja kolejowa Atlit. Pociągi z Atlit jadą do Hajfy, Naharijji, Tel Awiwu, Lod, Modi’in-Makkabbim-Re’ut, Rechowot, Aszkelonu i Beer Szewy.
Wojsko.
Południowa zatoka Atlit jest wykorzystywana jako niewielki port izraelskiej marynarki wojennej. Stacjonuje tutaj jednostka sił specjalnych Shayetet 13 płetwonurków marynarki. Teren portu i bazy wojskowej jest obszarem zamkniętym dla osób postronnych.

</doc>
<doc id="564791" url="https://pl.wikipedia.org/wiki?curid=564791" title="CoQ">
CoQ



</doc>
<doc id="564793" url="https://pl.wikipedia.org/wiki?curid=564793" title="Synagoga w Jaworze">
Synagoga w Jaworze

Synagoga w Jaworze – synagoga znajdująca się w Jaworze, przy ulicy Stefana Czarnieckiego.
Synagoga została zbudowana w 1364 roku. Antysemicka nagonka z 1435 roku zmusiła ludność żydowską do opuszczenia miasta i z tego względu trzy lata później, w 1438 roku za zgodą króla Albrechta II synagoga została przebudowana na kościół rzymskokatolicki. W 1446 roku po ukończeniu budowy nowego szpitala przemianowana na kaplicę szpitalną pod wezwaniem świętego Wojciecha.
W 1729 roku z inicjatywy hrabiny Schaffgotsch została gruntownie przebudowana, przez co ostatecznie zatraciła resztki elementów architektury synagogalnej. Obecnie jest kaplicą chrzcielną.

</doc>
<doc id="564794" url="https://pl.wikipedia.org/wiki?curid=564794" title="Mandżurowie">
Mandżurowie

Mandżurowie (mandż. "Manju"; ) – naród wywodzący się z plemion tungusko-mandżurskich ałtajskiej ligi językowej, zamieszkujących od zamierzchłych czasów północno-wschodnią Mandżurię.
Lud ten od XVII wieku do 1911 roku władał Chinami. W tym czasie niemal zupełnie zasymilował się z Chińczykami, tracąc tym samym swą kulturową odrębność. Obecnie stanowią mniejszość na terenie Mandżurii oraz Dżungarii, żyjąc w rozproszeniu wśród ludności chińskiej.
Historia.
Na początku XI w. z Heishui Mohe (którzy mieli wspólne korzenie z założycielami państwa Balhae) wyłoniła się grupa nazywająca siebie Dżurdżenami. W 1121 opanowali większość terenów obecnej Mandżurii, rozbijając kitańskie państwo Liao i ustanawiając własne – Jin, które od połowy XII w. panowało nad północnymi Chinami. W 1234 r. państwo Dżurdżenów zostało unicestwione przez Czyngis-chana. Ich samych spotkał różny los: część została w północnych Chinach, gdzie zasymilowała się z Chińczykami, część mieszkała nadal w Mandżurii, gdzie trudnili się myślistwem i rybołówstwem oraz hodowlą bydła domowego i trzody chlewnej, a tylko w niewielkim stopniu uprawą ziemi.
Na początku XVII w. Nurhaczy utworzył z części Dżurdżenów silny związek rodowo-plemienny i zapanował nad północną Mandżurią. W 1618 r. rozpoczął ekspansję na południe, tworząc silne państwo ze stolicą w Mukdenie. Jego syn, Hong Taiji w 1635, przemianował podległych sobie żołnierzy, zorganizowanych w Osiem Chorągwi na „Mandżurów”. Od tego momentu można mówić o „Mandżurach”.
Władcy Chin.
Hong Taiji ogłosił też powstanie dynastii Qing. W 1644 r. jego brat, Dorgon, jako regent małoletniego syna Honga, Shunzhi, zdobył Pekin, a następnie przystąpił do podboju całych Chin. Mandżurowie pokonali kontynuatorów dynastii Ming i ustanowili panowanie własnej Qing nad Chinami (panowała do roku 1911). W 1650 r. zajęli Kanton, w 1662 r. ostatecznie pobili Mingów, a do 1680 r. opanowali całe terytorium Chin. W 1683 r. padł Tajwan – ostatni bastion oporu przeciw Mandżurom. W latach 1687–1697 zajęli Mongolię, w 1720–1724 Tybet, a w 1758 r. Dżungarię, Kaszgarię i Turkiestan. Już w 1620 r. narzucili zwierzchnictwo Korei oraz przejściowo podporządkowali sobie Wietnam i Laos (koniec XVIII w.). Prowadzili też wojny na terenie Birmy. Ich wpływy sięgały Nepalu, Sikkimu i Bhutanu.
Największe znaczenie i zasięg terytorialny osiągnęło cesarstwo w latach 1662–1796. W stosunku do epoki Mingów obszar Chin wzrósł trzykrotnie, podobnie jak liczba ludności ze 150 do 450 milionów. Nastąpiło wzmocnienie wewnętrzne państwa, jego integracja i rozwój ekonomiczny. Podstawą sukcesów Mandżurów była sprawna organizacja wojskowa. W czasie wojny wszyscy mężczyźni byli powoływani pod broń. Cała ludność została zorganizowana na sposób wojskowy, tworząc osiem wielkich formacji, zwanych chorągwiami. Po zajęciu Chin Mandżurowie założyli w głównych miastach garnizony wojskowe, za pomocą których kontrolowali prowincję. Zachowali przejęty po Mingach sposób rządzenia krajem, z tym, że sami objęli połowę najwyższych stanowisk urzędniczych. Ważną funkcję w podporządkowaniu Chin pełnił terror. Zdobywszy Kanton (po 8-miesięcznym oblężeniu) wymordowali ponad 100 tysięcy jego mieszkańców. Po ostatecznym podboju Dżungarii zgładzono większość mężczyzn, a na wyludnionych terenach utworzono osiedla wojskowe i sprowadzono chińskich osadników. Na dużą skalę stosowano przesiedlenia ludności, konfiskowano majątki ziemskie, które oddawano mandżurskim feudałom. Jeńcy wojenni zostawali niewolnikami.
Zmierzch.
Obalenie cesarstwa w 1911 r. położyło kres politycznemu znaczeniu Mandżurów. W 1932 r. Japończycy utworzyli całkowicie podporządkowane sobie państwo Mandżukuo z ostatnim cesarzem Chin Puyi jako władcą, lecz upadło ono wraz z ich klęską w 1945 roku. Chińczycy zlikwidowali w 1953 roku odrębność Mandżurii, dzieląc ją na trzy prowincje.
Asymilacja.
Mandżurowie całkowicie ulegli kulturowej i etnicznej asymilacji. Rządząca elita przejęła od Chińczyków wzorce zachowań, filozofię i obyczaje, a z czasem również język. Kontynuowała i utrwalała tradycje chińskiej sztuki w zakresie ceramiki (porcelana), rzeźby w nefrycie, malarstwa i literatury. Jedynym elementem kulturowym, jaki Mandżurowie narzucili Chińczykom, było splatanie włosów w warkocz – symbol lojalności wobec ich dynastii. Podobny proces nastąpił też w Mandżurii, wyludnionej wskutek emigracji Mandżurów do podbitych Chin. Osadnictwo chińskie na tych terenach (za tzw. Wierzbową Palisadą) było początkowo zakazane, lecz narastająca groźba aneksji przez Rosję sprawiła, że w 1865 r. zakaz ten uchylono. Do pierwszych regionów kolonizacji należały okolice miasta Hulan w pobliżu Harbinu. W 1900 roku liczba osadników chińskich w Mandżurii znacznie przewyższała liczbę samych Mandżurów. Szczytowy okres osadnictwa chińskiego przypadł na lata 20. XX wieku. Było ono kontynuowane po przejęciu władzy w Chinach przez komunistów.
Mandżurowie dzisiaj.
W 2000 roku liczba Mandżurów na terenie Chin wyniosła około 10,6 miliona. Większość z nich mieszka w Mandżurii (prowincja Heilongjiang), stanowiąc zaledwie 4% ogółu jej populacji, a około 500 tysięcy żyje w aglomeracji Pekinu, w prowincji Hebei i autonomicznym regionie Mongolia Wewnętrzna. Na przełomie lat 1980. i 90. niecałe 200 osób posługiwało się jeszcze językiem mandżurskim. Również nazewnictwo mandżurskie wypierane jest przez chińskie odpowiedniki.
Odłamem Mandżurów jest grupa etniczna Xibe, zamieszkująca okręg autonomiczny ze stolicą w mieście Qapqal na terenie Dżungarii (Sinciang) w zachodnich Chinach. Spośród 173 tysięcy tamtejszych Mandżurów własnym językiem posługiwało się na co dzień 23 tys., a na równi z chińskim używało go 96 tys.

</doc>
<doc id="564795" url="https://pl.wikipedia.org/wiki?curid=564795" title="Józef Aleksander Sułkowski">
Józef Aleksander Sułkowski



</doc>
<doc id="564796" url="https://pl.wikipedia.org/wiki?curid=564796" title="Synagoga w Kłodzku">
Synagoga w Kłodzku

Synagoga w Kłodzku – nieistniejąca synagoga znajdująca się w Kłodzku, przy dawnej Grüne Straße, obecnie ul. Wojska Polskiego.
Historia.
Synagoga ("Tempel") została zbudowana w latach 1884–1885 z inicjatywy postępowych żydów, według projektu Alberta Graua. Budowę prowadził mistrz Krause z Ząbkowic Śląskich. Poświęcono ją 2 września 1885 roku.
Podczas nocy pogromu, nazywanej też nocą kryształową” z 9 na 10 listopada 1938 roku bojówki hitlerowskie spaliły synagogę. Po zakończeniu II wojny światowej nie została odbudowana.
Architektura.
Murowany budynek synagogi wzniesiono w stylu neomauretańskim, na planie prostokąta. Budowla kształtem nawiązywała do kopułowych synagog we Wrocławiu i Hanowerze, łączących motywy architektoniczne zaczerpnięte ze sztuki niemieckiej doby romanizmu i wczesnego gotyku ceglanego oraz sztuki mauretańskiej. Na jej fasadzie umieszczono tablicę zawierającą deklarację lojalności kłodzkich żydów wobec ówcześnie panującego rządu, a po I wojnie światowej także tablicę z nazwiskami żydowskich bohaterów wojennych z ziemi kłodzkiej. Budynek zwrócony był ku wschodowi – w stronę zniszczonej Świątyni Jerozolimskiej, która dla żydów po dziś dzień ma wielkie znaczenie.
Dawniej synagoga była jednym z najbardziej charakterystycznych i najbardziej oryginalnych budynków w mieście. Jej wyróżniającym elementem była wieża zwieńczona kopułą, znajdująca się bezpośrednio nad przedsionkiem.
Najważniejszym miejscem w świątyni była Święta Szafa (aron ha-kodesz), umieszczona na tej ścianie budynku, która wskazywała kierunek Jerozolimy. W niej przechowywano zwoje Tory, czyli Pięcioksięgu Mojżesza. Innym niezbędnym elementem wyposażenia synagogi była bima, czyli podium otoczone balustradką, na którą prowadziły schodki. Z bimy odczytywano Torę i prowadzono modły.
Kłodzką synagogę należy uznać za wyraz kompromisu pomiędzy nurtem reformowanym i konserwatywnym, gdyż zachowała galerię dla kobiet. Owa galeria miała bardzo praktyczne zastosowanie – kobiety mogły modlić się na niej w swoim gronie, a ich widok nie rozpraszał pogrążonych w modlitewnej refleksji mężczyzn.
Upamiętnienie.
W 1995 roku z inicjatywy Reinharda Schindlera i Peretza Maya i innych dawnych niemieckich mieszkańców miasta i Edwarda Ossowskiego upamiętniono tę budowlę, odsłaniając w miejscu, gdzie stała, kamień pamiątkowy z jej wizerunkiem. Dokonała tego dawna żydowska mieszkanka Kłodzka Ruth Prager-Lewin. Treść w trzech językach: polskim, niemieckim i hebrajskim brzmiała:
"Tu znajdowała się kłodzka synagogazbezczeszczona i spalona przeznazistów nocą 9 listopada 1938 podczaswielkiego pogromu Żydów w Niemczech."
Od kilku lat osoby zainteresowane dziedzictwem kulturowym i historią Kłodzka, chcąc budować postawy tolerancji, zrozumienia dla odmiennej kultury, tradycji i religii, organizują upamiętnienia rocznicy „nocy kryształowej”.
W listopadzie 2013 program wydarzenia obejmował m.in.: wykład Tamary Włodarczyk "Żydzi niemieccy na Dolnym Śląsku do Nocy Kryształowej", pokaz fotografii Piotra Piluka pt. "Ślady obecności" i panel dyskusyjny "Przeszłość i teraźniejszość Żydów na Dolnym Śląsku" z udziałem Artura Hofmana. W lipcu 2015 odbyło się spotkanie z potomkami osób nagrodzonych Medalem Sprawiedliwy wśród Narodów Świata. W Muzeum Ziemi Kłodzkiej był przystanek na szlaku „Muzeum na kółkach”, projektu Muzeum Historii Żydów Polskich Polin. Równolegle w Centrum Kultury Chrześcijańskiej w ramach projektu "Biblijne Kłodzko" przeprowadzono wykład i przedstawiono reprinty i faksymile najważniejszej Księgi dwóch religii – żydów i chrześcijan.
W listopadzie 2015 Klub Otwartej Kultury zaprosił kłodzczan na chwilę pamięci i zadumy w 77. rocznicę „nocy kryształowej”. O synagodze mówił Mieczysław Kowalcze, który kilka lat temu zainicjował to wydarzenie. Henryk Grzybowski przedstawił historię gminy żydowskiej i samej synagogi, mówił też o kontakcie z rzeźbiarzem z Darmstadt, Gerhardem Roesem, który podjął zamiar budowy modelu synagogi. W czasie 25. edycji Europejskich Dni Dziedzictwa we wrześniu 2017 pt. "Krajobraz dziedzictwa – dziedzictwo krajobrazu" przeprowadzono różnorodne działania: grę miejską „Śladami kłodzkich Żydów” przygotowaną przez Grzegorza Sadowskiego i Mieczysława Kowalcze, na cmentarzu żydowskim w Kłodzku Michał Cyprys opowiedział o symbolice i elementach architektury cmentarnej, wykład multimedialny Henryka Grzybowskiego z prezentacją unikalnych zdjęć kłodzkiej synagogi w momencie pogromu. Za te działania Muzeum Ziemi Kłodzkiej zdobyło wyróżnienie. Dla upamiętnienia nocy pogromu w listopadzie 2017 odbył się koncert "Od dramatu do nadziei" zespołu "Awoda".
26 stycznia 2019 z kamienia została skradziona tablica pamiątkowa z treścią w trzech językach. 22 marca 2019 odsłonięto nową kamienną tablicę z poprawionym tekstem.
Rzeźba-model.
W latach 2015–2016 niemiecki artysta rzeźbiarz Gerhard Roese wykonał model synagogi z odlewu aluminium. Zebrane materiały, plany i szkice, wraz z opisem i zdjęciami z dnia spalenia obiektu opublikował w albumie "Decalogue on Fire". Zostały one także eksponowane w 2018 na wystawie w muzeum Topografia Terroru w Berlinie oraz opublikowane w katalogu wystawy „Kristallnacht”. Artysta założył na Facebooku grupę "Glatz – Der Dekalog in Flammen", mającą polski odpowiednik "Kłodzka synagoga. Dekalog w płomieniach".
Synagoga reviva.
W maju 2018 artysta przekazał rzeźbę w darze miastu Kłodzku. Jest ona eksponowana w Muzeum Ziemi Kłodzkiej. W przeddzień 80. rocznicy „nocy pogromu” 8 listopada 2018 w MZK odbyło się upamiętnienie synagogi pod nazwą "Synagoga reviva". Gerhard Roese opowiadał o odkryciu przedwojennych negatywów dokumentujących pożar budynku oraz o pracy nad modelem, Henryk Grzybowski zaprezentował po raz pierwszy zdjęcia wnętrza synagogi i opowiedział o losach kobiet pamiętających jej działalność, Shoshany Efrati i Ruth Prager-Lewin, odbył się także koncert pieśni hebrajskich i żydowskich w wykonaniu Sylwii Grzybowskiej.

</doc>
<doc id="564797" url="https://pl.wikipedia.org/wiki?curid=564797" title="Hakerzy">
Hakerzy

Hakerzy (ang. "Hackers") – amerykański thriller z 1995 roku w reżyserii Iaina Softleya.
Film o młodych hakerach: Dade Murphy ("Crash Override", "Zero-Cool", pol. "Niszczyciel" lub "Szpaner", grany przez Jonny Lee Miller), Kate Libby ("Acid Burn", pol. "Dopalacz", graną przez Angelina Jolie) i ich przyjaciołach.
Ścieżka dźwiękowa.
Muzyka w filmie.
Część utworów słyszanych w filmie, lecz nie wydanych na CD.

</doc>
<doc id="564800" url="https://pl.wikipedia.org/wiki?curid=564800" title="Zamek francuski">
Zamek francuski

Zamek skałkowy typu francuskiego, znany też jako zamek bateryjny – w literaturze zachodniej, zwany zamkiem skałkowym właściwym. Od swoich poprzedników, różnił się tym, iż pokrywa panewki i krzesiwo zostały połączone w jedną "baterię", tworząc kształt przypominający literę "L". Całość była obrotowo osadzona na trzpieniu – opadający kurek uderzał w krzesiwo, i odrzucał je naprzód, odsłaniając podsypkę na panewce. Taki typ konstrukcji, był znacznie mniej zawodny niż zamek niderlandzki ("snaphans" lub "snaphance") czy zamek hiszpański ("miquelet"), dzięki czemu stał się standardem. Prawie wszystkie europejskie i wszystkie północnoamerykańskie muszkiety, karabiny i pistolety z drugiej połowy XVIII wieku i pierwszej połowy XIX wieku były wyposażone w ten typ zamka.

</doc>
<doc id="564804" url="https://pl.wikipedia.org/wiki?curid=564804" title="Kraj Kamczacki">
Kraj Kamczacki

Kraj Kamczacki (, "Kamczatskij kraj") – jednostka administracyjna Federacji Rosyjskiej utworzona 1 lipca 2007 w wyniku połączenia obwodu kamczackiego i Koriackiego Okręgu Autonomicznego (zwanego w ramach nowej jednostki Okręgiem Koriackim), przeprowadzonego zgodnie z referendum z 23 października 2005. Stolicą kraju jest Pietropawłowsk Kamczacki.
Położenie.
Kraj leży w Dalekowschodnim Okręgu Federalnym, w azjatyckiej części Rosji, administracyjnie granicząc z Czukockim Okręgiem Autonomicznym i obwodem magadańskim.
Położony jest na Półwyspie Kamczackim między Morzem Ochockim a Morzem Beringa. W skład kraju wchodzą również Wyspa Karagińska oraz Wyspy Komandorskie. Znajdują się tu Góry Koriackie oraz Góry Środkowe. Najwyższym szczytem jest czynny wulkan Kluczewska Sopka o wysokości 4570 m n.p.m.
Strefa czasowa.
Kraj Kamczacki do 25 października 2014 należał do strefy czasowej Magadanu (MAGT): przez cały rok; po korekcie stref czasowych, od 26 października 2014 kraj należy do kamczackiej strefy czasowej (PETT): przez cały rok.
Ludność.
W roku 2010 kraj liczył 322 079 mieszkańców. Udział poszczególnych narodowości w populacji kraju przedstawiał się następująco:
Podział administracyjny.
Okręg Koriacki

</doc>
<doc id="564806" url="https://pl.wikipedia.org/wiki?curid=564806" title="Józef Olechowski">
Józef Olechowski

Józef Olechowski (właściwe nazwisko Józef Oleszko, ur. 28 kwietnia 1735 w Lubartowie, zm. 18 stycznia 1806 w Krakowie) – biskup sufragan krakowski od 1786, archidiakon krakowskiej kapituły katedralnej w latach 1776–1806, kanonik krakowskiej kapituły katedralnej prebendy Posądza w latach 1765–1776, kanonik sandomierskiej kapituły kolegiackiej prebendy Kobiernicka w latach 1767–1770, kanonik kieleckiej kapituły kolgiackiej prebendy Pierzchnicka w latach 1764–1789.
Życiorys.
Kształcił się w Akademii Zamojskiej, w 1754 uzyskał stopień doktora nauk wyzwolonych i podjął studia prawnicze. Ukończył także seminarium księży misjonarzy w Lublinie. W 1759 otrzymał święcenia kapłańskie. W 1763 uzyskał tytuł doktora praw Akademii Krakowskiej.
W 1765 został kanonikiem krakowskim. Po uwięzieniu przez Rosjan biskupa krakowskiego Kajetana Sołtyka zarządzał diecezją krakowską jako wikariusz generalny. W 1782 oskarżano go o usunięcie z Krakowa chorego biskupa Sołtyka.
W 1786 odznaczony przez króla Stanisława Augusta Poniatowskiego Orderem św. Stanisława. Popierał inicjatywy Sejmu Czteroletniego. Współpracował z Komisją Edukacji Narodowej przy reformie Wydziału Teologicznego Akademii Krakowskiej.
Odsunięty przez biskupa Feliksa Turskiego został od 1794 prowizorem domu księży emerytów przy kościele św. Ducha. Po III rozbiorze Polski bronił wobec władz austriackich praw majątkowych diecezji krakowskiej. Po śmierci biskupa Turskiego 7 kwietnia 1800 mianowany został po raz kolejny wikariuszem kapitulnym diecezji krakowskiej. Na stanowisku tym pozostał do 1804, do czasu mianowania biskupem ordynariuszem Andrzeja Gawrońskiego.
Doświadczenie biskupa z czasów administrowania diecezją w czasie nieobecności biskupa Sołtyka bardzo się przydawało. 
Biskup pochowany został w katedrze wawelskiej.

</doc>
<doc id="564807" url="https://pl.wikipedia.org/wiki?curid=564807" title="Przemysław Borkowski">
Przemysław Borkowski

Przemysław Borkowski (ur. 1973 w Olsztynie) – polski pisarz, poeta, felietonista, scenarzysta i artysta kabaretowy. Współtwórca i aktor Kabaretu Moralnego Niepokoju.
Życiorys.
Absolwent filologii polskiej Wydziału Polonistyki Uniwersytetu Warszawskiego.
Od 1995 jest jednym z członków i współautorem tekstów Kabaretu Moralnego Niepokoju.
Napisał kilka powieści i zbiorów opowiadań, a także trylogię kryminalną o psychologu Zygmuncie Rozłuckim ("Zakładnik", "Niedobry pasterz", "Widowisko").
Był felietonistą portalu Onet.pl, miesięcznika „Kariera” i dziennika „Metropol”. Współpracował z tygodnikiem „Przekrój” i kwartalnikiem „Fronda”. Na łamach „Frondy” ukazało się ponadto jego opowiadanie "Miasteczko Dermań".

</doc>
<doc id="564811" url="https://pl.wikipedia.org/wiki?curid=564811" title="Adilcevaz">
Adilcevaz

Adilcevaz − miasto w Turcji w prowincji Bitlis.
Według danych na rok 2000 miasto zamieszkiwało 35 174 osób.

</doc>
<doc id="564812" url="https://pl.wikipedia.org/wiki?curid=564812" title="Adıyaman">
Adıyaman

Adıyaman – miasto i dystrykt w Turcji, w prowincji Adıyaman.
Według danych na rok 2014 Adıyaman zamieszkiwało 283 556 osób.

</doc>
<doc id="564813" url="https://pl.wikipedia.org/wiki?curid=564813" title="Mikołaj Cieślak">
Mikołaj Cieślak

Mikołaj Cieślak (ur. 6 grudnia 1973 w Warszawie) – polski artysta kabaretowy i aktor, współtwórca Kabaretu Moralnego Niepokoju.
Życiorys.
Studiował na Wydziale Polonistyki Uniwersytetu Warszawskiego.
W dorobku kabaretowym ma wiele wyrazistych i charakterystycznych ról: Gwidona, Bogdana, Bożydara, dresiarza w skeczu "Galeria". Oprócz działalności kabaretowej opublikował wraz z Przemysławem Borkowskim i Robertem Górskim tomik wierszy zatytułowany "Zeszyt w trzy linie".
Występował w teatrze Capitol w komedii Marka Modzelewskiego "Szwedzki stół" i komedii Roberta Górskiego "Zdrówko". W lutym 2015 zadebiutował w polsko-włoskiej sztuce "Quasi-Paradiso" (Prawie raj) w reżyserii Roberta Talarczyka, wystawianym w Teatro di Astra w Turynie.
Odpowiadał za obsadę serialu internetowego "Ucho Prezesa", w którym grał Mariusza. Zajmował się też tworzeniem obsady do filmu Tadeusza Śliwy "(Nie)znajomi".
Życie prywatne.
Żonaty. Ma dwie córki, Maję i Jagodę.

</doc>
<doc id="564814" url="https://pl.wikipedia.org/wiki?curid=564814" title="Stara Synagoga w Oleśnicy">
Stara Synagoga w Oleśnicy

Stara Synagoga w Oleśnicy – synagoga znajdująca się w Oleśnicy, przy obecnej ulicy Łużyckiej. Jest obecnie jednym z najstarszych budynków w Polsce, który w przeszłości pełnił funkcje synagogi.
Historia.
Synagoga została zbudowana pod koniec XIV wieku. Kiedy wypędzono Żydów z miasta w 1535 roku, budynek zmieniono na magazyn, następnie na arsenał. W 1695 roku synagogę przebudowano na zbór kościoła ewangelicko-augsburskiego pw. Zbawiciela. W 1730 roku budynek spłonął i został odbudowany po czterech latach. W 1968 roku ponownie wyremontowany. Bożnica była także filią wrocławskiej Parafii Ewangelicko-Augsburskiej a obecnie jest zborem Kościoła Zielonoświątkowego.
Murowany dwunawowy budynek synagogi wzniesiono w stylu gotyckim. Od południa do budowli, pomiędzy przyporami środkowymi, dobudowano przybudówkę mieszczącą babiniec.
Po 1730 roku po pożarze przebudowana w stylu późnobarokowym. Zburzono wtedy filary, założono drewniane sklepienie kolebkowe, istniejące do dzisiaj, oraz nakryto wieżę dachem, naśladującym chińską pagodę. Pierwotnie była to budowla dwunawowa i halowa o sześciu polach sklepiennych.

</doc>
<doc id="564817" url="https://pl.wikipedia.org/wiki?curid=564817" title="Afşin">
Afşin

Afşin – miasto w Turcji w prowincji Kahramanmaraş.
Według danych na rok 2000 miasto zamieszkiwało 35 834 osób.

</doc>
<doc id="564818" url="https://pl.wikipedia.org/wiki?curid=564818" title="Afyonkarahisar (miasto)">
Afyonkarahisar (miasto)

Afyonkarahisar („Czarna twierdza opium”; Afyon) – miasto w Turcji, stolica prowincji Afyonkarahisar.
W roku 2014 miasto zamieszkiwało szacunkowo 210 tys. osób (dla porównania, w roku 2009 liczba mieszkańców szacowana była na ok. 170 tys.).
Przemysł cementowy, metalowy i spożywczy. Wyrabia się tam dywany. Ośrodek handlowy głównego w kraju regionu uprawy maku lekarskiego.
Zabytki:

</doc>
<doc id="564822" url="https://pl.wikipedia.org/wiki?curid=564822" title="Ahlat">
Ahlat

Ahlat – miasto w Turcji w prowincji Bitlis.
W Ahlacie znajdują się grobowce z XII–XV w. – świadectwo ewolucji islamskiej tradycji funeralnej. 
W 2000 roku grobowce zostały wpisane na turecką listę informacyjną UNESCO – listę obiektów, które Turcja zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="564823" url="https://pl.wikipedia.org/wiki?curid=564823" title="Akçaabat">
Akçaabat

Akçaabat – miasto znajdujące się w prowincji Trabzon w Turcji. Zajmuje powierzchnię 385 km² na wysokości 10 m n.p.m. W 2007 roku miasto liczyło 48 315 mieszkańców. Akçaabat to nadmorskie miasteczko, które słynie z miejskiej drużyny piłkarskiej Akcaabat Sebatspor.

</doc>
<doc id="564824" url="https://pl.wikipedia.org/wiki?curid=564824" title="Akçakale">
Akçakale

Akçakale – miasto w Turcji w prowincji Şanlıurfa, leżące przy granicy z Syrią (przejście graniczne).
Według danych na rok 2000 miasto zamieszkiwało 32 114 osób.
3 października 2012 roku miasto znalazło się pod ostrzałem moździerzowym przeprowadzonym z terytorium Syrii, gdzie toczyła się wojna domowa. Przyczyniło się to do dalszego zaognienia sytuacji przy granicy turecko-syryjskiej oraz mobilizacji wojsk tureckich w regionie.

</doc>
<doc id="564825" url="https://pl.wikipedia.org/wiki?curid=564825" title="Akhisar">
Akhisar

Akhisar − miasto w Turcji w prowincji Manisa powstałe na miejscu starożytnego miasta Tiatyry.
Według danych na rok 2000 miasto zamieszkiwało 81 510 osób.
Ośrodek handlu bawełną, tytoniem, rodzynkami oraz grafitem.

</doc>
<doc id="564826" url="https://pl.wikipedia.org/wiki?curid=564826" title="Akşehir">
Akşehir

Akşehir – miasto w Turcji w prowincji Konya.
Historia.
W Starożytnym Rzymie i Bizancjum znane jako Filomelium i Filomelion (Φιλομήλιον).
Pod miastem, w 1116, Bizantyjczycy zwyciężyli Turków i ustabilizowali granice cesarstwa bizantyjskiego.
Ludność.
Według danych na rok 2014 miasto zamieszkiwało 62 904 osób.

</doc>
<doc id="564828" url="https://pl.wikipedia.org/wiki?curid=564828" title="Aliağa">
Aliağa

Aliağa − miasto portowe w Turcji w prowincji İzmir.
Według danych na rok 2000 miasto zamieszkiwało 37 537 osób.

</doc>
<doc id="564829" url="https://pl.wikipedia.org/wiki?curid=564829" title="Amasya">
Amasya

Amasya – miasto w Turcji, stolica prowincji Amasya.
Według danych na rok 2000 miasto zamieszkiwało 74 393 osób, a według danych na rok 2004 całą prowincję ok. 361 000 osób. Gęstość zaludnienia w prowincji wynosiła ok. 65 osób na km².
W mieście rozwinął się przemysł włókienniczy, spożywczy oraz ceramiczny.
Historia miasta.
Starożytna Amasea (łac. "Amasia", pl. "Amazja"), od III w. p.n.e. stolica królów Pontu. Od 70 p.n.e. miasto rzymskie. 63 p.n.e. miejsce urodzenia Strabona, greckiego geografa, historyka i podróżnika. Święty Teodor z Amasei w 306 podpalił świątynię „Matki bogów” Kybele, po czym po torturach skazano go na śmierć przez spalenie. Amasya była stolicą historycznej archidiecezji we cesarstwie rzymskim w prowincji Elenoponto, obecnie katolickie biskupstwo tytularne.
W średniowieczu jedno z ważniejszych miast cesarstwa Trapezuntu. Od XII w. w granicach państwa Seldżukidów. W 1392 r. zdobyte przez sułtana Bajazyda I, pozostawało pod specjalną opieką dynastii osmańskiej jako jeden z ośrodków naukowych i kulturalnych ich państwa.
Zabytki.
Zabytki w mieście to: skalne groby królów Pontu z czasów hellenistycznych (III-I w. p.n.e.), ruiny cytadeli bizantyjskiej, wzniesionej na ruinach pontyjskiego akropolu, bizantyjski kościół z pocz. VII w. (obecnie meczet Fethiye Camii); meczety: Burmali Minare Camii, z minaretem w kształcie spirali (1242), Gök Mederse Camii (1276), Yörgüç Paşa Camii (1430-1438), Sultan Beyazit Camii (1486), Mehmet Paşa Camii (1486), szpital Darüssifa Hani (1308-1309); liczne mauzolea grobowe z XIV-XV w.

</doc>
<doc id="564830" url="https://pl.wikipedia.org/wiki?curid=564830" title="Anamur">
Anamur

Anamur – miasto w Turcji w prowincji Mersin.
Według danych na rok 2019 miasto zamieszkiwało ok. osób.
Ośrodek handlowy i turystyczny.

</doc>
<doc id="564831" url="https://pl.wikipedia.org/wiki?curid=564831" title="Ardahan">
Ardahan

Ardahan − miasto w Turcji w prowincji Ardahan, której jest stolicą. Znajduje się w północno-wschodniej części kraju w pobliżu granicy z Gruzją. Przez miasto przepływa rzeka Kura, która następnie przepływa przez teren Gruzji (m.in. przez Tbilisi) oraz Azerbejdżanu i uchodzi do Morza Kaspijskiego.
Według danych na 2000 miasto zamieszkiwało 17274 osób, a według danych na 2004 całą prowincję ok. 124 000 osób. Gęstość zaludnienia w prowincji wynosiła ok. 22 osób na km2.

</doc>
<doc id="564833" url="https://pl.wikipedia.org/wiki?curid=564833" title="Ardeşen">
Ardeşen

Ardeşen − miasto w Turcji w prowincji Rize.
Według danych na rok 2000 miasto zamieszkiwało 45 392 osób.

</doc>
<doc id="564834" url="https://pl.wikipedia.org/wiki?curid=564834" title="Tomek u źródeł Amazonki">
Tomek u źródeł Amazonki

Tomek u źródeł Amazonki – siódmy tom cyklu książek Alfreda Szklarskiego o przygodach Tomka Wilmowskiego i jego przyjaciół, po raz pierwszy wydany w 1967 roku, a później wielokrotnie wznawiany.
Fabuła.
Pierwsze rozdziały opisują pogoń Smugi za mordercami Johna Nixona, kierownika plantacji kauczukowca. Smuga, znad Rio Putumayo, rusza w pościg do Peru, gdzie znika bez śladu.
W poszukiwaniu Smugi do Brazylii przyjeżdżają, na wezwanie Zbyszka i Nataszy, Tomek Wilmowski, jego żona Sally i kapitan Tadeusz Nowicki. Wspólnie wyruszają w górę rzeki, razem z przewodnikiem, którego Smuga odprawił od siebie. Po wielu problemach grupa poszukiwawcza kierowana przez Tomka odnajduje przyjaciela, który został uwięziony przez buntowniczych Indian z plemienia Kampów w zaginionym inkaskim mieście. Niestety, ekipa ratunkowa sama zostaje schwytana przez Kampów i dopiero akcja Smugi umożliwia im ucieczkę. Sam Smuga musi zostać jako więzień-wódz Indian, szykujących się do powstania. Na ochotnika do pomocy zostaje z nim kapitan Nowicki.
"Tomek u źródeł Amazonki" trochę różni się od pozostałych tomów. Jest najbardziej brutalny, ginie w nim najwięcej ludzi, bo łącznie aż 7 z imieniem własnym (John Nixon, Mateo, Kampa, żona Kampy, Cabral, Jose, Kapłan Kampów) i sporo anonimowych. Jako jedyna ma otwarte zakończenie i stanowi zamkniętą całość dopiero razem z następnym tomem "Tomek w Gran Chaco".
Kontynuacja.
Dla fanów cyklu książek, na bieżąco śledzących losy bohaterów, dużym problemem mógł być fakt, że kontynuacja książki, powieść "Tomek w Gran Chaco", została wydana dopiero w dwadzieścia lat po niniejszej.

</doc>
<doc id="564835" url="https://pl.wikipedia.org/wiki?curid=564835" title="Artvin">
Artvin

Artvin − miasto w Turcji, stolica prowincji Artvin.
Według danych na rok 2000 miasto zamieszkiwało 23 157 osób.

</doc>
<doc id="564836" url="https://pl.wikipedia.org/wiki?curid=564836" title="Aydın (prowincja)">
Aydın (prowincja)

Prowincja Aydın – prowincja w Turcji. W czasach antycznych nosiła nazwę Lidia. Według danych za rok 2021 była zamieszkana przez ok. 1 130 000 osób. Gęstość zaludnienia w prowincji wynosiła ok. 142 osób na km². Stolicą jest miasto Aydın.

</doc>
<doc id="564837" url="https://pl.wikipedia.org/wiki?curid=564837" title="Ayvalık">
Ayvalık

Ayvalık − miasto w Turcji w prowincji Balıkesir, 
na wybrzeżu Morza Egejskiego naprzeciw wyspy Lesbos. Według danych na rok 2000 miasto zamieszkiwało 31 986 osób.
Historia.
Początki miasta sięgają czasów przybycia na te tereny eolskich osadników. Miasto zyskało jednak na znaczeniu dopiero w okresie Imperium osmańskiego, kiedy to greccy mieszkańcy wywalczyli sobie prawo do wyłącznego osadnictwa, tzn. poza nielicznymi osmańskimi urzędnikami Turcy nie mieli prawa zamieszkać w mieście.
W Ayvalıku już w XIX wieku działała drukarnia, apteka i szkoła średnia.
Po klęsce w wojnie z Turkami w 1922 roku ludność grecka opuściła Ayvalık i osiedlili się tu Turcy z greckich wysp i Bałkanów, a także muzułmańscy Bośniacy. W mieście zachowała się jednak w znacznej mierze grecka zabudowa z czasów osmańskich.
Współcześnie Ayvalık jest tętniącym życiem kurortem wypoczynkowym.

</doc>
<doc id="564838" url="https://pl.wikipedia.org/wiki?curid=564838" title="Bafra">
Bafra

Bafra − miasto w Turcji w prowincji Samsun.
Według danych na rok 2000 miasto zamieszkiwało 83 733 osób.

</doc>
<doc id="564839" url="https://pl.wikipedia.org/wiki?curid=564839" title="Balıkesir">
Balıkesir

Balıkesir – miasto w Turcji. Ośrodek administracyjny prowincji Balıkesir. 
Według danych na rok 2000 miasto zamieszkiwało 215 436 osób, a według danych na rok 2004 całą prowincję ok. 1 103 000 osób. Gęstość zaludnienia w prowincji wynosiła ok. 77 osób na km².
W mieście rozwinął się przemysł włókienniczy, rafineryjny oraz spożywczy.
W pobliżu miasta znajdują się kopalnie srebra oraz port lotniczy Balıkesir.

</doc>
<doc id="564840" url="https://pl.wikipedia.org/wiki?curid=564840" title="Bandırma">
Bandırma

Bandırma – miasto portowe w Turcji w prowincji Balıkesir, na południowym wybrzeżu Morza Marmara; węzeł komunikacyjny. Według danych na rok 2000 liczy 97 419 mieszkańców. Posiada regularne połączenia promowe m.in. ze Stambułem na przeciwległym brzegu Morza Marmara. 
W starożytności istniało tu greckie miasto Panormos. Miasto było następnie częścią Bizancjum, a później Imperium Osmańskiego. Zostało niemal całkowicie zniszczone w czasie wojny grecko-tureckiej w 1922 roku. Współcześnie w pobliżu znajduje się baza NATO.

</doc>
<doc id="564842" url="https://pl.wikipedia.org/wiki?curid=564842" title="Bartın">
Bartın

Bartın − miasto w Turcji, centrum administracyjne prowincji Bartin.
Według danych na rok 2000 miasto zamieszkiwało 35 992 osób, a według danych na rok 2004 całą prowincję ok. 170 000 osób. Gęstość zaludnienia w prowincji wynosiła ok. 79 osób na km².
Historia.
W starożytności miasto było znane pod nazwą Parthenios (gr Παρθένιος), która pochodzi od nazwy rzeki Parthenios przepływającej przez miasto i leżało w Paflagonii. Jego początki sięgają XII w. p.n.e., gdy okoliczne tereny były zamieszkane przez plemię Kaszków. W kolejnych stuleciach okoliczne tereny znajdowały się pod władzą Hetytów, Frygijczyków, Kimmerów, Lidyjczyków, Greków, Persów i Macedończyków. W końcu stały się częścią Imperium Rzymskiego, a następnie Imperium Bizantyńskiego, dopóki nie przypadły Turkom seldżuckim między XI a XIII w. n.e. Bartın został podbity przez sułtana osmańskiego Bajazyda I w 1392. Pod koniec XIX w. i na początku XX w. Bartın był częścią wilajetu Kastamonu w ramach Imperium Osmańskiego.
Edukacja.
W mieście znajduje się uniwersytet założony 22 maja 2008 pod nazwą Bartın Üniversitesi.

</doc>
<doc id="564843" url="https://pl.wikipedia.org/wiki?curid=564843" title="Bayburt">
Bayburt

Bayburt – miasto we wschodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 32 285 osób, a według danych na rok 2004 całą prowincję ok. 91 000 osób. Gęstość zaludnienia w prowincji wynosiła ok. 25 osób na km².

</doc>
<doc id="564844" url="https://pl.wikipedia.org/wiki?curid=564844" title="Bergama">
Bergama

Bergama – miasto w zachodniej Turcji, w prowincji Izmir, historyczna nazwa: Pergamon. Według danych na rok 2000 miasto zamieszkiwało 52173 osób. 
W mieście rozwinął się przemysł bawełniany oraz skórzany.
Kompleks archeologiczny ruin starożytnego Pergamonu znajduje się na górującym nad współczesnym miastem akropolu. Na obrzeżach Bergamy znajduje się także inne stanowisko archeologiczne - ruiny dawnego Asklepiejonu. 
W Bergamie zachowała się także stara dzielnica z czasów osmańskich z XIV-wiecznym mostem oraz ruiny tzw. Czerwonej Bazyliki (tur. "Kızıl Avlu"), wzniesionej w II wieku n.e. jako świątynia egipskich bóstw Serapisa, Harpokratesa i Izydy, a w czasach Bizancjum przekształconej w chrześcijańską bazylikę. 

</doc>
<doc id="564846" url="https://pl.wikipedia.org/wiki?curid=564846" title="Besni">
Besni

Besni – miasto i dystrykt w Turcji, w prowincji Adıyaman.
Według danych na rok 2014 Besni zamieszkiwało 75 910 osób.

</doc>
<doc id="564847" url="https://pl.wikipedia.org/wiki?curid=564847" title="Rzeczpospolita Ostrowska">
Rzeczpospolita Ostrowska



</doc>
<doc id="564848" url="https://pl.wikipedia.org/wiki?curid=564848" title="Beypazarı">
Beypazarı

Beypazarı – miasto w Turcji w prowincji Ankara.
Według danych na rok 2000 miasto zamieszkiwało 34 441 osób.
W starożytności Anastasiopolis w Galacji, sufragania Ancyry (Ankara).

</doc>
<doc id="564849" url="https://pl.wikipedia.org/wiki?curid=564849" title="Beyşehir">
Beyşehir

Beyşehir – miasto w Turcji w prowincji Konya.
Według danych na rok 2000 miasto zamieszkiwało 41 312 osób.
Miasto leży nad jeziorem Beyşehir.

</doc>
<doc id="564851" url="https://pl.wikipedia.org/wiki?curid=564851" title="Bilecik">
Bilecik

Bilecik – miasto i prowincja w Turcji.
Według danych na rok 2000 miasto zamieszkiwało 34 105 osób, a według danych na rok 2004 całą prowincję ok. 199 000 osób. Gęstość zaludnienia w prowincji wynosiła ok. 46 osób na km².
Miasto leży nad rzeką Karasu, dopływem Sakaryi. Stanowi ośrodek handlowy dla regionu rolniczego, ponadto drobny przemysł. Z uwagi na dobre połączenia zarówno drogowe jak i kolejowe z większymi ośrodkami: Adapazarı (ok. 100 km na północ) i Eskişehir (ok. 75 km. na południowy wschód), miasto zaczęło przyciągać turystów.
Bilecik posiada bogatą historię, stałe osadnictwo datowane jest na 2000 lat p.n.e. W 1298 zostało zdobyte przez Osmana Pierwszego i z rąk Bizancjum przeszło pod panowanie Imperium Osmańskiego. Część miasta została zniszczona podczas wojny grecko-tureckiej 1919-1920. Bilecik posiada zabytkowe stare miasto, położone na wzgórzach w centrum miejscowości. W pobliżu mauzolea Seyha Edebali, ojczyma założyciela Imperium Osmańskiego, Osmana I, oraz Orchana, syna pierwszego władcy.

</doc>
<doc id="564852" url="https://pl.wikipedia.org/wiki?curid=564852" title="Bingöl">
Bingöl

Bingöl − miasto we wschodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 68 876 osób, a według danych na rok 2004 całą prowincję ok. 251 000 osób. Gęstość zaludnienia w prowincji wynosiła ok. 31 osób na km².

</doc>
<doc id="564853" url="https://pl.wikipedia.org/wiki?curid=564853" title="Birecik">
Birecik

Birecik – miasto w Turcji w prowincji Şanlıurfa.
Według danych na rok 2014 miasto zamieszkiwało 48 051 osób.
Koło Birecik znajduje się, założony w 1977 roku, ośrodek lęgowy ibisa grzywiastego. Obecnie żyje tam około 100 ptaków. Władze tureckie zdołały w ten sposób sztucznie odtworzyć populację tego ptaka, który z powodu szkodliwej działalności człowieka został w XX wieku całkowicie wytrzebiony.

</doc>
<doc id="564854" url="https://pl.wikipedia.org/wiki?curid=564854" title="Bismil">
Bismil

Bismil − miasto w Turcji w prowincji Diyarbakır.
Według danych na rok 2000 miasto zamieszkiwało 61 182 osób.

</doc>
<doc id="564855" url="https://pl.wikipedia.org/wiki?curid=564855" title="Bitlis">
Bitlis

Bitlis – miasto we wschodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 44 923 osób, a według danych na rok 2004 całą prowincję ok. 408 000 osób. Gęstość zaludnienia w prowincji wynosiła ok. 61 osób na km².

</doc>
<doc id="564857" url="https://pl.wikipedia.org/wiki?curid=564857" title="Bolu">
Bolu

Bolu (gr. Βιθύνιον, łac. Bithynium) – miasto w prowincji Bolu w Turcji. Leży w odległości około 32 km od jeziora Abant. 
Według danych na rok 2008 miasto zamieszkiwało 120 001 osób, a całą prowincję ok. 268 882 osób. Gęstość zaludnienia w prowincji w roku 2000 wynosiła ok. 27 osób na km².

</doc>
<doc id="564858" url="https://pl.wikipedia.org/wiki?curid=564858" title="Bolvadin">
Bolvadin

Bolvadin – miasto w Turcji w prowincji Afyonkarahisar.
Według danych na rok 2000 miasto zamieszkiwało 52 398 osób.

</doc>
<doc id="564859" url="https://pl.wikipedia.org/wiki?curid=564859" title="Bozüyük">
Bozüyük

Bozüyük – miasto w Turcji w prowincji Bilecik.
Według danych na rok 2000 miasto zamieszkiwało 47 469 osób.

</doc>
<doc id="564860" url="https://pl.wikipedia.org/wiki?curid=564860" title="Bulancak">
Bulancak

Bulancak – miasto w Turcji w prowincji Giresun.
Według danych na rok 2000 miasto zamieszkiwało 32 182 osób.

</doc>
<doc id="564861" url="https://pl.wikipedia.org/wiki?curid=564861" title="Burdur">
Burdur

Burdur – miasto w południowo-zachodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 63 363 osób, a według danych na rok 2004 całą prowincję ok. 253 000 osób. Gęstość zaludnienia w prowincji wynosiła ok. 37 osób na km².

</doc>
<doc id="564862" url="https://pl.wikipedia.org/wiki?curid=564862" title="Burhaniye">
Burhaniye

Burhaniye − miasto i dystrykt w Turcji w prowincji Balıkesir.
Demografia.
Według danych na rok 2011 Burhaniye zamieszkiwało 40 824 osób. W 2019 liczba ludności wynosiła 60 490, w tym 30 848 mężczyzn i 29 642 kobiet. 

</doc>
<doc id="564863" url="https://pl.wikipedia.org/wiki?curid=564863" title="Büyükçekmece">
Büyükçekmece

Büyükçekmece – miasto w Turcji w prowincji Stambuł.
Według danych na rok 2000 miasto zamieszkiwało 35 860 osób.

</doc>
<doc id="564864" url="https://pl.wikipedia.org/wiki?curid=564864" title="Çanakkale">
Çanakkale

 
Çanakkale − miasto w północno-zachodniej Turcji, nad cieśniną Dardanele (w jej najwęższym miejscu), stolica prowincji Çanakkale, 75 810 mieszkańców (stan z roku 2000).
Historia.
Chociaż tereny wokół Çanakkale zamieszkane były od głębokiej starożytności (w pobliżu znajduje się stanowisko archeologiczne Troja), współczesne miasto zawdzięcza swój początek fortecy wzniesionej w tym miejscu przez sułtana Mehmeda II w XV wieku.
Podczas I wojny światowej w 1915 roku artyleria z Çanakkale odparła atak wojsk alianckich. Obecnie cieśnina Dardanele jest wciąż strefą zmilitaryzowaną, a w okolicach Çanakkale znajduje się baza tureckiej marynarki wojennej.

</doc>
<doc id="564865" url="https://pl.wikipedia.org/wiki?curid=564865" title="Çankırı">
Çankırı

Çankırı – miasto w środkowej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 62 508 osób, a według danych na rok 2004 całą prowincję ok. 275 000 osób. Gęstość zaludnienia w prowincji wynosiła ok. 37 osób na km².
Historia.
W starożytności pod nazwą Gangra główne miasto Paflagonii. 

</doc>
<doc id="564866" url="https://pl.wikipedia.org/wiki?curid=564866" title="Çarşamba">
Çarşamba

 
Çarşamba − miasto w Turcji w prowincji Samsun.
Według danych na rok 2000 miasto zamieszkiwało 49 189 osób.

</doc>
<doc id="564867" url="https://pl.wikipedia.org/wiki?curid=564867" title="Çerkezköy">
Çerkezköy

 
Çerkezköy − miasto w Turcji w prowincji Tekirdağ.
Według danych na rok 2000 miasto zamieszkiwało 41 638 osób.

</doc>
<doc id="564868" url="https://pl.wikipedia.org/wiki?curid=564868" title="Ceyhan">
Ceyhan

Ceyhan – miasto w Turcji w prowincji Adana. Położone jest nad rzeką o tej samej nazwie.
Według danych na rok 2000 miasto zamieszkiwało 108 602 osób.

</doc>
<doc id="564869" url="https://pl.wikipedia.org/wiki?curid=564869" title="Ceylanpınar">
Ceylanpınar

Ceylanpınar − miasto w Turcji w prowincji Şanlıurfa.
Według danych na rok 2014 miasto zamieszkiwało 49 672 osób.

</doc>
<doc id="564870" url="https://pl.wikipedia.org/wiki?curid=564870" title="Cizre">
Cizre

Cizre − miasto w Turcji w prowincji Şırnak.
Według danych na rok 2011 miasto zamieszkiwało 104 844 osób.
W mieście znajduje się oddany do użytku w 1998 stadion "Cizre Ilce Stadi", na którym swoje mecze rozgrywa drużyna piłkarska Cizrespor. Stadion może pomieścić 2 400 widzów. W mieście został stracony syryjski biskup Flawian Michał Melki. 20 lipca 2021 roku w mieście odnotowano najwyższą w historii kraju temperaturę w cieniu 49.1°C.

</doc>
<doc id="564871" url="https://pl.wikipedia.org/wiki?curid=564871" title="Çorlu">
Çorlu

Çorlu − miasto w europejskiej części Turcji w prowincji Tekirdağ.
Według danych na rok 2023 miasto zamieszkiwało 210 362 osób.
W mieście znajduje się stadion "General Basri Saran", na którym swoje mecze rozgrywa drużyna piłkarska Çorluspor SK. Stadion może pomieścić 5 000 widzów.

</doc>
<doc id="564872" url="https://pl.wikipedia.org/wiki?curid=564872" title="Çorum">
Çorum

Çorum – miasto w środkowej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 161 321 osób, a według danych na rok 2004 całą prowincję ok. 580 000 osób. Gęstość zaludnienia w prowincji wynosiła ok. 45 osób na km².

</doc>
<doc id="564873" url="https://pl.wikipedia.org/wiki?curid=564873" title="Çubuk">
Çubuk

Çubuk − miasto w Turcji w prowincji Ankara.
Według danych na rok 2000 miasto zamieszkiwało 46 605 osób.

</doc>
<doc id="564874" url="https://pl.wikipedia.org/wiki?curid=564874" title="Çumra">
Çumra

Çumra − miasto w Turcji w prowincji Konya.
Według danych na rok 2000 miasto zamieszkiwało 42 308 osób.

</doc>
<doc id="564875" url="https://pl.wikipedia.org/wiki?curid=564875" title="Derince">
Derince

Derince − miasto w Turcji w prowincji Kocaeli.
Według danych na rok 2000 miasto zamieszkiwało 93 997 osób.

</doc>
<doc id="564876" url="https://pl.wikipedia.org/wiki?curid=564876" title="Develi">
Develi

Develi − miasto w Turcji w prowincji Kayseri.
Według danych na rok 2000 miasto zamieszkiwało 35 084 osób.

</doc>
<doc id="564878" url="https://pl.wikipedia.org/wiki?curid=564878" title="Doğubayazıt">
Doğubayazıt

Doğubayazıt (kurd. "Bazîd", orm. Արշակաւան, "Arshakavan") – miasto w Turcji w prowincji Ağrı.
Według danych na rok 2000 miasto zamieszkiwało 56 261 osób. Miasto leży 15 km na południowy zachód od góry Ararat, 93 km na wschód od stolicy prowincji – miasta Ağrı oraz 35 km od granicy z Iranem (przejście graniczne w Gürbulak). 
Miasto jest bazą wypadową dla turystów odwiedzających górę Ararat. W pobliżu miasta znajduje się Pałac Ishaka Paszy.

</doc>
<doc id="564879" url="https://pl.wikipedia.org/wiki?curid=564879" title="Dörtyul">
Dörtyul

Dörtyul − miasto w Turcji w prowincji Hatay.
Według danych na rok 2000 miasto zamieszkiwało 53597 osób.

</doc>
<doc id="564880" url="https://pl.wikipedia.org/wiki?curid=564880" title="Düzce">
Düzce

Düzce – miasto w północno-zachodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 56 649 osób, a według danych na rok 2004 całą prowincję ok. 327 000 osób. Gęstość zaludnienia w prowincji wynosiła ok. 322 osób na km².
W mieście Düzce znajduje się fabryka broni strzeleckiej należąca do firmy Sarsilmaz.

</doc>
<doc id="564881" url="https://pl.wikipedia.org/wiki?curid=564881" title="Düziçi">
Düziçi

Düziçi – miasto i dystrykt w Turcji, w prowincji Osmaniye.
Według danych na rok 2010 miasto zamieszkiwało 41 272 osoby.

</doc>
<doc id="564883" url="https://pl.wikipedia.org/wiki?curid=564883" title="Elazığ">
Elazığ

Elazığ – miasto we wschodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 266495 osób, a według danych na rok 2004 całą prowincję ok. 592000 osób. Gęstość zaludnienia w prowincji wynosiła ok. 65 osób na km².

</doc>
<doc id="564884" url="https://pl.wikipedia.org/wiki?curid=564884" title="Elbistan">
Elbistan

Elbistan − miasto w Turcji w prowincji Kahramanmaraş.
Według danych na rok 2000 miasto zamieszkiwało 71 500 osób.

</doc>
<doc id="564885" url="https://pl.wikipedia.org/wiki?curid=564885" title="Erbaa">
Erbaa

Erbaa − miasto w Turcji w prowincji Tokat.
Według danych na rok 2000 miasto zamieszkiwało 45 595 osób.

</doc>
<doc id="564887" url="https://pl.wikipedia.org/wiki?curid=564887" title="Erciş">
Erciş

Erciş − miasto w Turcji w prowincji Van. Według danych na rok 2000 miasto zamieszkiwało 70 881 osób.
Trzęsienie ziemi.
23 października 2011 miasto nawiedziło trzęsienie ziemi o sile 7,3 w skali Richtera.

</doc>
<doc id="564888" url="https://pl.wikipedia.org/wiki?curid=564888" title="Monastyr (Tunezja)">
Monastyr (Tunezja)

Monastyr (arab. المنستير = "Al-Munastir", fr. "Monastir", z łac. "monasterium") – miasto portowe w środkowej części wschodniego wybrzeża Tunezji, oddalone o około 15 km na południe od Susy. Historia Monastyru sięga czasów fenickich i rzymskich. Miasto swój złoty wiek przeżywało w średniowieczu, za panowania dynastii Aghlabidów. Nazwa miasta wywodzi się od chrześcijańskiego klasztoru.
Dawniej Monastyr był punktem wypadowym dla rzymskich cesarzy podczas ich afrykańskich wypraw. Obecnie to ok. 93-tysięczne miasto znane jest też jako miejsce urodzin pierwszego prezydenta niepodległej Tunezji – Habiba Burgiby. Po odzyskaniu niepodległości rozpoczęła się intensywna przebudowa i modernizacja miasta. Wyburzono sporą część murów medyny. Mimo to do dziś zachował się m.in. wspaniały ribat znany jako Ribat Harthema – okazały kompleks zabudowań złożony z sal, wież, schodów i korytarzy; zbudowany w 796 r., by bronić wybrzeża i wnętrza kraju przed wrogami. Z boku dziedzińca znajduje się sala modlitw, obecnie wykorzystywana jako muzeum prezentujące sztukę całego świata islamu. Obecnie jego niesamowita atmosfera przyciąga nie tylko turystów, ale i filmowców, którym służy on jako naturalna sceneria podczas kręcenia filmów (m.in. "Życie Chrystusa", "Żywot Briana", "W pustyni i w puszczy") i przedstawień teatralnych. Do ribatu bezpośrednio przylega meczet znany jako Wielki Meczet z minaretem o podstawie kwadratu. Nad miastem górują minarety mauzoleum Bourgiby, którego pochowano tu w 2000 r. Budynek został usytuowany pośrodku muzułmańskiego cmentarza.
W mieście znajduje się również przystań jachtowa (marina) oraz dwa pola golfowe.
Pomiędzy Monastyrem a Susą znajduje się międzynarodowy port lotniczy Monastir, obsługujący przede wszystkim turystyczny ruch czarterowy.

</doc>
<doc id="564889" url="https://pl.wikipedia.org/wiki?curid=564889" title="Erdemli">
Erdemli

Erdemli – miasto w Turcji w prowincji Mersin.
Według danych na rok 2011 miasto zamieszkiwało 48 606 osób.

</doc>
<doc id="564890" url="https://pl.wikipedia.org/wiki?curid=564890" title="Ereğli (Zonguldak)">
Ereğli (Zonguldak)

Ereğli – miasto w Turcji w prowincji Zonguldak.
Według danych na rok 2000 miasto zamieszkiwało 79486 osób.

</doc>
<doc id="564891" url="https://pl.wikipedia.org/wiki?curid=564891" title="Sallyangie">
Sallyangie



</doc>
<doc id="564892" url="https://pl.wikipedia.org/wiki?curid=564892" title="Ergani">
Ergani

Ergani − miasto w Turcji w prowincji Diyarbakır.
Według danych na rok 2000 miasto zamieszkiwało 47 333 osób.

</doc>
<doc id="564893" url="https://pl.wikipedia.org/wiki?curid=564893" title="Eskişehir">
Eskişehir

Eskişehir (wymowa turecka IPA [esˈciʃehiɾ], łac. "Dorylaeum", gr. Δορύλαιον, "Dorýlaion") – miasto w północno-zachodniej Turcji (region Środkowa Anatolia) nad rzeką Porsuk, stolica prowincji o tej samej nazwie, ośrodek akademicki (Osmangazi Üniversitesi i Uniwersytet Anadolu – jeden z największych na świecie).
Według danych z 2009 roku miasto zamieszkiwało 617 215 osób, z czego 305 999 stanowili mężczyźni, a 311 216 kobiety.
Eskişehir znany jest z produkcji chałwy (między innymi gatunków "met helvası" i "nuga helva"), czebureków oraz wydobywania sepiolitu. Na pobliskich wzgórzach można znaleźć gorące źródła. Miasto znajduje się na 250 km na zachód od Ankary, 350 km na południowy wschód od Stambułu i 90 km na północny wschód od Kütahya. Prowincja obejmuje obszar 2678 km2.
Historia.
Nazwa Eskişehir w języku tureckim oznacza dosłownie „Stare Miasto”; końcówka "şehir" pochodzi od perskiego słowa "shahr", oznaczającego „miasto”. Eskişehir zostało założone około 1000 roku p.n.e. Przez starożytnych geografów było opisywane jako jedno z najpiękniejszych miast w Anatolii.
Przemysł.
Eskişehir jest jednym z największych ośrodków przemysłowych w Turcji, z wieloma nowoczesnymi gałęziami przemysłu, produkującymi: samochody ciężarowe, lokomotywy kolejowe, samoloty myśliwskie, sprzęt rolniczy, materiały włókiennicze, cegły, cement, chemikalia. Zajmuje się też przetwarzaniem cukru.
Atrakcje.
Eskişehir został odbudowany po wojnie o niepodległość Turcji (1919–1922). Do zabytkowych budynków, które przetrwały do dzisiaj, należy Kurşunlu Cami Meczet. W pobliżu Eskişehiru znajdują się ruiny starożytnego miasta Dorylaion.
Klimat.
Eskişehir ma surowy, suchy klimat kontynentalny ze śnieżnymi zimami oraz ciepłymi i suchymi latami. Najwięcej opadów przypada na okres wiosny i jesieni.

</doc>
<doc id="564894" url="https://pl.wikipedia.org/wiki?curid=564894" title="Fatsa">
Fatsa

Fatsa − miasto w Turcji w prowincji Ordu.
Według danych na rok 2000 miasto zamieszkiwało 63 721 osób.

</doc>
<doc id="564895" url="https://pl.wikipedia.org/wiki?curid=564895" title="Gebze">
Gebze

Gebze – miasto w Turcji w prowincji Kocaeli.
Według danych na rok 2023 miasto zamieszkiwało 277 928 osób.
Cała aglomeracja Gebze łącznie z Çayırova i Darıca na koniec roku 2011 liczyła 545.229 mieszkańców.

</doc>
<doc id="564896" url="https://pl.wikipedia.org/wiki?curid=564896" title="Gemlik">
Gemlik

Gemlik − miasto w Turcji w prowincji Bursa.
Jeden z ważniejszych portów morskich Turcji. Leży w Azji Mniejszej, nad zatoką południowego brzegu Morza Marmara, w odległości około 25 kilometrów od liczącego niemal 2 miliony mieszkańców miasta Bursa.
Miasto zostało założone w starożytności, jako Kios i tak było nazywane do 1923, kiedy około 80% mieszkańców narodowości greckiej opuściło Azję Mniejszą, w ramach przymusowej Wymiany ludności między Grecją i Turcją.
Według danych na rok 2011 miasto Gemlik zamieszkiwało 93 464 osób.

</doc>
<doc id="564897" url="https://pl.wikipedia.org/wiki?curid=564897" title="Göksun">
Göksun

Göksun − miasto w Turcji w prowincji Kahramanmaraş.
Według danych na rok 2000 miasto zamieszkiwało 30232 osób.

</doc>
<doc id="564898" url="https://pl.wikipedia.org/wiki?curid=564898" title="Gölcük">
Gölcük

Gölcük − miasto w Turcji w prowincji Kocaeli. W mieście znajduje się baza tureckiej marynarki wojennej a także zakład motoryzacyjny Ford Otosan. 17 sierpnia 1999 roku miasto nawiedziło trzęsienie ziemi o magnitudzie 7,6 w skali Richtera powodując śmierć niemal 10 tys. mieszkańców miasta.
Według danych na rok 2000 miasto zamieszkiwało 55 790 osób.

</doc>
<doc id="564899" url="https://pl.wikipedia.org/wiki?curid=564899" title="Gönen">
Gönen

Gönen − miasto w Turcji w prowincji Balıkesir.
Według danych na rok 2000 miasto zamieszkiwało 36 263 osób.

</doc>
<doc id="564900" url="https://pl.wikipedia.org/wiki?curid=564900" title="Gümüşhane">
Gümüşhane

Gümüşhane – miasto w Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 30 270 osób, a według danych na rok 2004 całą prowincję ok. 192 000 osób. Gęstość zaludnienia w prowincji wynosiła ok. 29 osób na km².

</doc>
<doc id="564902" url="https://pl.wikipedia.org/wiki?curid=564902" title="Hakkari">
Hakkari

Hakkari − miasto w południowo-wschodniej Turcji, we Wschodniej Anatolii, centrum administracyjne prowincji i dystryktu.
W mieście znajduje się oddany do użytku w 1975 stadion "Hakkari Şehir Stadi", na którym rozgrywane są mecze drużyny piłkarskiej Hakkari KH. Stadion może pomieścić 2 500 widzów.
Według danych na rok 2000 miasto zamieszkiwało 58 145 osób, a według danych na rok 2004 całą prowincję ok. 262 000 osób. Gęstość zaludnienia w prowincji wynosiła ok. 37 osób na km².

</doc>
<doc id="564904" url="https://pl.wikipedia.org/wiki?curid=564904" title="Hatay (Antakya)">
Hatay (Antakya)

Hatay − miasto w Turcji w prowincji Hatay.
Według danych na rok 2000 miasto zamieszkiwało 144910 osób.

</doc>
<doc id="564905" url="https://pl.wikipedia.org/wiki?curid=564905" title="Iğdır">
Iğdır

Iğdır – miasto w Turcji, centrum prowincji i dystryktu. Według danych na rok 2000 miasto zamieszkiwało 59 880 osób, a według danych na rok 2004 całą prowincję ok. 177 000 osób. Gęstość zaludnienia w prowincji wynosiła ok. 50 osób na km². Iğdır jest jednym z najważniejszych miast Turcji w rolnictwie i hodowli zwierząt.

</doc>
<doc id="564906" url="https://pl.wikipedia.org/wiki?curid=564906" title="İmamoğlu">
İmamoğlu

İmamoğlu − miasto w Turcji w prowincji Adana.
Według danych na rok 2000 miasto zamieszkiwało 30 428 osób.

</doc>
<doc id="564907" url="https://pl.wikipedia.org/wiki?curid=564907" title="İnegöl">
İnegöl

İnegöl – miasto w Turcji w prowincji Bursa.
Według danych na koniec roku 2009 miasto zamieszkiwało 161.541 osób.

</doc>
<doc id="564909" url="https://pl.wikipedia.org/wiki?curid=564909" title="Martin Keown">
Martin Keown

Martin Raymond Keown (ur. 24 lipca 1966 w Oksfordzie) – angielski piłkarz występujący na pozycji obrońcy.
Jest wychowankiem klubu z Oksfordu, jednak profesjonalną karierę piłkarską rozpoczął w Arsenalu w 1980 r. W 1984 r. przeszedł do Brighton, a od 1987 r. był piłkarzem Aston Villi. W 1989 r. rozpoczął przygodę z Evertonem, w którym występował do 1993, kiedy wrócił do Arsenalu. Z Arsenalem osiągał największe sukcesy w karierze. Wygrywał mistrzostwo Anglii (1998, 2002, 2004), Puchar Anglii (1998, 2002, 2003). Ponadto grał w finale Pucharu UEFA w 2000, kiedy to Arsenal przegrał w finale po rzutach karnych z Galatasaray SK. Wystąpił również w finale Pucharu Anglii w 2001 r. W 2004 r. odszedł z Arsenalu po 11 latach i podpisał kontrakt z Leicester City. W 2005 r. po pół roku gry w Leicester City odszedł z klubu i podpisał kontrakt z Reading. Karierę piłkarską zakończył latem 2005 r. Po skończeniu kariery piłkarskiej zajął się trenowaniem (AFC Newbury). Obecnie pracuje jako jeden z trenerów i skautów w Arsenalu.
W reprezentacji Anglii wystąpił w 43 meczach, strzelił 2 bramki. Debiutował w reprezentacji w 1992 w meczu przeciwko reprezentacji Francji. Był w składzie reprezentacji podczas kilku piłkarskich imprez m.in. mistrzostw Europy w 1992 i 2000 r. oraz mistrzostw świata w 1998 i 2002 r.

</doc>
<doc id="564910" url="https://pl.wikipedia.org/wiki?curid=564910" title="İslahiye">
İslahiye

İslahiye − miasto w Turcji w prowincji Gaziantep.
Według danych na rok 2000 miasto zamieszkiwało 38 770 osób.

</doc>
<doc id="564911" url="https://pl.wikipedia.org/wiki?curid=564911" title="Monastir (Włochy)">
Monastir (Włochy)

Monastir – miejscowość i gmina we Włoszech, w regionie Sardynia, w prowincji Sud Sardynia. Graniczy z Nuraminis, San Sperate, Serdiana, Sestu, Ussana i Villasor.
Według danych na rok 2004 gminę zamieszkuje 4497 osób, 145,1 os./km².

</doc>
<doc id="564912" url="https://pl.wikipedia.org/wiki?curid=564912" title="Kadirli">
Kadirli

Kadirli – miasto w Turcji w prowincji Osmaniye.
Według danych na rok 2011 miasto zamieszkiwało 82 110 osób.

</doc>
<doc id="564914" url="https://pl.wikipedia.org/wiki?curid=564914" title="Kahta">
Kahta

Kahta – miasto w Turcji w prowincji Adıyaman. Według danych na rok 2020 miasto zamieszkiwało 126 636 osób.
Klimat.
Średnia temperatura wynosi 19 °C. Najcieplejszym miesiącem jest sierpień (30 °C), a najzimniejszym jest styczeń (6 °C). Średnie opady wynoszą 1040 milimetrów rocznie. Najbardziej wilgotnym miesiącem jest grudzień (169 milimetrów opadów), a najbardziej suchym jest lipiec (19 milimetrów opadów). 

</doc>
<doc id="564915" url="https://pl.wikipedia.org/wiki?curid=564915" title="Karabük">
Karabük

 
Karabük – miasto w Turcji, w prowincji Karabük.
Według danych na rok 2000 miasto zamieszkiwało 100749 osób, a według danych na rok 2004 całą prowincję ok. 212 000 osób. Gęstość zaludnienia w prowincji wynosiła ok. 52 osób na km².

</doc>
<doc id="564916" url="https://pl.wikipedia.org/wiki?curid=564916" title="Karacabey">
Karacabey

 
Karacabey − miasto w Turcji w prowincji Bursa.
Według danych na rok 2000 miasto zamieszkiwało 40 624 osób.
Karacabey- koń z głową stosunkowo małą, grybą i umięśnioną szyją. 
Wzrost- 155-164 cm

</doc>
<doc id="564918" url="https://pl.wikipedia.org/wiki?curid=564918" title="Karaman">
Karaman

Karaman – miasto w Turcji, centrum administracyjne prowincji Karaman.
Według danych na rok 2000 miasto zamieszkiwało 105 384 osób, a według danych na rok 2004 całą prowincję ok. 252 000 osób. Gęstość zaludnienia w prowincji wynosiła ok. 28 osób na km².

</doc>
