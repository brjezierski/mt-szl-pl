<doc id="564919" url="https://pl.wikipedia.org/wiki?curid=564919" title="Karapınar">
Karapınar

 
Karapınar − miasto w Turcji w prowincji Konya.
Według danych na rok 2000 miasto zamieszkiwało 35 285 osób.

</doc>
<doc id="564920" url="https://pl.wikipedia.org/wiki?curid=564920" title="Władysław Hunyady">
Władysław Hunyady

Władysław Hunyady, węg. László Hunyadi (ur. w 1433, zm. 16 marca 1457 w Budzie) – węgierski arystokrata i dowódca wojskowy. Starszy syn Jana Hunyadyego i Erzsébet (Elżbiety) Szilágyi. Brat króla Węgier Macieja Korwina.
Od 1453 r. był banem Dalmacji i Chorwacji, członkiem delegacji domagającej się powrotu na Węgry króla Władysława Pogrobowca. W odwecie za nieudany zamach na swoje życie, zamordował Ulryka II, hrabiego Celje. Za tę zbrodnię został skazany na śmierć przez ścięcie. Wyrok wykonano 16 marca 1457.
Grobowiec Władysława Hunyadyego znajduje się w południowej nawie katedry Świętego Michała w Alba Julia.

</doc>
<doc id="564921" url="https://pl.wikipedia.org/wiki?curid=564921" title="Kastamonu">
Kastamonu

 
Kastamonu − miasto w Turcji, stolica prowincji Kastamonu.
Według danych na rok 2000 miasto zamieszkiwało 64 606 osób, a według danych na rok 2004 całą prowincję ok. 346 000 osób. Gęstość zaludnienia w prowincji wynosiła ok. 26 osób na km².

</doc>
<doc id="564922" url="https://pl.wikipedia.org/wiki?curid=564922" title="Keşan">
Keşan

 
Keşan − miasto w Turcji w prowincji Edirne.
Według danych na rok 2000 miasto zamieszkiwało 42 755 osób.

</doc>
<doc id="564923" url="https://pl.wikipedia.org/wiki?curid=564923" title="Keskin">
Keskin

Keskin – miasto w Turcji w prowincji Kırıkkale.
Według danych na rok 2000 miasto zamieszkiwało 34827 osób.

</doc>
<doc id="564924" url="https://pl.wikipedia.org/wiki?curid=564924" title="Kilis">
Kilis

Kilis – miasto w Turcji, centrum administracyjne prowincji Kilis.

</doc>
<doc id="564925" url="https://pl.wikipedia.org/wiki?curid=564925" title="Kırıkhan">
Kırıkhan

 
Kırıkhan − miasto w Turcji w prowincji Hatay.
Według danych na rok 2000 miasto zamieszkiwało 63 615 osób.

</doc>
<doc id="564926" url="https://pl.wikipedia.org/wiki?curid=564926" title="Kırıkkale">
Kırıkkale

Kırıkkale – miasto i prowincja w Turcji, położone w Centralnej Anatolii.
Według danych na rok 2000 miasto zamieszkiwało 205 078 osób, a według danych na rok 2004 całą prowincję ok. 391 000 osób. Gęstość zaludnienia w prowincji wynosiła ok. 90 osób na km².

</doc>
<doc id="564927" url="https://pl.wikipedia.org/wiki?curid=564927" title="Kırklareli">
Kırklareli

Kırklareli (łac. "Salmydessus", starogr. Σαλμυδησσός – Salmydessos, bizant. Σαράντα Εκκλησιές – Saranta Ekklisiès, d. tur. "Kırk Kilise", bułg. "Лозенград" – Łozengrad) – miasto w europejskiej części Turcji, stolica prowincji Kırklareli.
Według danych na rok 2023 miasto zamieszkiwało 63 790 osób, a według danych na rok 2004 całą prowincję ok. 331 000 osób. Gęstość zaludnienia w prowincji wynosiła ok. 51 osób na km².

</doc>
<doc id="564928" url="https://pl.wikipedia.org/wiki?curid=564928" title="Kırşehir">
Kırşehir

Kırşehir – miasto w Turcji, położone w Centralnej Anatolii.
Według danych na rok 2000 miasto zamieszkiwało 88 105 osób, a według danych na rok 2004 całą prowincję ok. 247 000 osób. Gęstość zaludnienia w prowincji wynosiła ok. 38 osób na km².

</doc>
<doc id="564929" url="https://pl.wikipedia.org/wiki?curid=564929" title="Kızıltepe">
Kızıltepe

 
Kızıltepe − miasto w Turcji w prowincji Mardin.
Według danych na rok 2000 miasto zamieszkiwało 113 143 osób.

</doc>
<doc id="564930" url="https://pl.wikipedia.org/wiki?curid=564930" title="Kocaeli (İzmit)">
Kocaeli (İzmit)



</doc>
<doc id="564931" url="https://pl.wikipedia.org/wiki?curid=564931" title="Körfez">
Körfez

 
Körfez − miasto w Turcji w prowincji Kocaeli.
Według danych na rok 2008 miasto zamieszkiwało 101 216 osób.

</doc>
<doc id="564932" url="https://pl.wikipedia.org/wiki?curid=564932" title="Kozan">
Kozan

 
Kozan – miasto w Turcji w prowincji Adana.
Według danych za rok 2000 miasto zamieszkiwało 75 833 osób.
Historia.
W czasach Asyrii miasto było znane pod nazwą Sissu. Podbite przez króla Asyrii Asarhaddona. W czasach starożytnych Grecy zwali je "Sision" (Σίσιον), a Rzymianie "Flaviopolis". W 704 roku było oblężone przez Arabów, ale uwolniła je odsiecz Bizancjum. W IX wieku Flaviopolis zostało włączone do Kalifatu Abbasydów i zostało ufortyfikowane przez kalifa al-Mutawakkila. Po kolejnym okresie panowania bizantyjskiego miasto przeszło pod panowanie tureckich Seldżuków. W 1107 ormiański książę Toros I zdobył miasto zwane ówcześnie Sis i włączył do Małej Armenii. W 1187 r. Sis stało się rezydencją królów ormiańskich Małej Armenii, a od 1294 r. także siedzibą ormiańskiego katolikosa (patriarchy). Pałac królewski i katedra zostały zbudowane na ufortyfikowanym tarasie pod zamkiem. Kościół św. Sofii, zbudowany przez króla Leona I, był siedzibą królów Małej Armenii do początku XX wieku. W 1375 r. miasto zajęli Mamelucy i włączyli do swojego państwa z centrum w Egipcie. W następnych latach obszar Równiny Cylicyjskiej na której leży Sis, znajdował się pod kontrolą bejów zwanych Ramazanidami lub Ramadanidami z plemienia koczmańskiego z Turkmenistanu. Formalnie byli podporządkowani sułtanom mameluków, ale także opierali się napierającym Turkom. Po tym, jak w 1517 roku turecki sułtan Selim I podporządkował sobie Imperium Mameluków, Sis zostało włączone do Imperium osmańskiego, ale Ramadanidzi pozostawali gubernatorami prowincji Adana pod panowaniem osmańskim do początku XVII wieku, a Sis stało się centrum sandżaku, który został przyłączony do prowincji Cypru w 1571 roku. Na początku XX wieku większość mieszkańców stanowili Ormianie. W 1915 roku z miasta wygnano Ormian, a średniowieczna katedra św. Sofii została zniszczona. Miasto było okupowane przez wojska francuskie od 8 marca 1919 roku do 2 lipca 2020 roku podczas Tureckiej wojny o niepodległość. W 1928 roku miasto Sis zostało przemianowane na Kozan. 

</doc>
<doc id="564933" url="https://pl.wikipedia.org/wiki?curid=564933" title="Kuşadası">
Kuşadası

Kuşadası – portowe miasto w Turcji w prowincji Aydın.
Nazwa miasta oznacza „ptasią wyspę” i pochodzi od położonej nieopodal wysepki Güvercinada (Wyspa Gołębi). 
Według danych na rok 2000 miasto zamieszkiwało 47 611 osób.

</doc>
<doc id="564934" url="https://pl.wikipedia.org/wiki?curid=564934" title="Lüleburgaz">
Lüleburgaz

Lüleburgaz (w bułgarskim: "Люлебургас", w greckim: "Αρκαδιούπολη, Arcadioupolis") – miasto w Turcji w prowincji Kırklareli.
Według danych na rok 2000 miasto zamieszkiwało 79 002 osób.
Z miastem wiążą się różne wydarzenia historyczne m.in. średniowieczne bitwy zwane Bitwami pod Arkadiopolis.

</doc>
<doc id="564935" url="https://pl.wikipedia.org/wiki?curid=564935" title="Manavgat">
Manavgat

Manavgat − miasto w południowej Turcji w prowincji Antalya, nad Morzem Śródziemnym. Znane z malowniczych wodospadów na rzece Manavgat. Ośrodek turystyczno-wypoczynkowy z kąpieliskiem morskim; port handlowy. Na zachód od miasta znajdują się ruiny starożytnego miasta Side.
Według danych na rok 2000 miasto zamieszkiwało 71 679 osób.

</doc>
<doc id="564936" url="https://pl.wikipedia.org/wiki?curid=564936" title="Mardin">
Mardin

Mardin (kurd. "Mêrdîn", syr.: ܡܶܪܕܺܝܢ, arab. ماردين ("Mārdīn"), orm. Մարդին) – miasto w Turcji oraz stolica prowincji Mardin. Znane jest z artukidzkiej architektury starej części zabudowy.
Według danych na rok 2000 miasto zamieszkiwało 65 072 osób, a według danych na rok 2004 całą prowincję ok. 760 000 osób. Gęstość zaludnienia w prowincji wynosiła ok. 85 osób na km².
Położenie.
Mardin położone jest w górzystym regionie Tur Abdin w południowo-wschodniej części Turcji, przy granicy z Syrią. Miasto położone jest na zboczu i szczycie góry o wysokości 1083 m n.p.m. Wzniesienie to należy do pasma wyznaczającego północną granicę Mezopotamii. Różnica wysokości pomiędzy północnymi a południowymi krańcami miasta wynosi od 50 do 150 metrów.
Transport.
Mardin leży na skrzyżowaniu trzech dróg krajowych:
Kilka kilometrów na południe od miasta, we wsi İstasyon, stacją Mardin kończy się linia kolejowa Şenyurt – Mardin, będąca odgałęzieniem linii z Karkamış do Nusaybin. Położenie stacji w tak dużej odległości od miasta wiąże się z gwałtownym wzrostem wysokości, który sprawił, że przedłużenie linii do samego Mardin było nieopłacalne.
Port lotniczy Mardin znajduje się w okolicach Kızıltepe i obsługuje połączenia krajowe z Ankarą i Stambułem.

</doc>
<doc id="564937" url="https://pl.wikipedia.org/wiki?curid=564937" title="Diabeł morski">
Diabeł morski



</doc>
<doc id="564939" url="https://pl.wikipedia.org/wiki?curid=564939" title="Menemen">
Menemen

 
Menemen − miasto w Turcji w prowincji İzmir.
Według danych na rok 2000 miasto zamieszkiwało 46 079 osób.

</doc>
<doc id="564940" url="https://pl.wikipedia.org/wiki?curid=564940" title="Mersin (İçel)">
Mersin (İçel)



</doc>
<doc id="564942" url="https://pl.wikipedia.org/wiki?curid=564942" title="Merzifon">
Merzifon

 
Merzifon – miasto i dystrykt w Turcji, w prowincji Amasya.
W Merzifon urodził się Kara Mustafa (Merzifonlu Kara Mustafa Paşa), wielki wezyr Imperium Osmańskiego, dowódca wojsk tureckich w przegranej bitwie pod Wiedniem (1683).

</doc>
<doc id="564943" url="https://pl.wikipedia.org/wiki?curid=564943" title="Midyat">
Midyat

 
Midyat – miasto w Turcji w prowincji Mardin.
Według danych na rok 2000 miasto zamieszkiwało 56 669 osób.

</doc>
<doc id="564944" url="https://pl.wikipedia.org/wiki?curid=564944" title="Milas">
Milas

 
Milas − miasto w Turcji w prowincji Muğla.
Według danych na rok 2000 miasto zamieszkiwało 38 063 osób.

</doc>
<doc id="564945" url="https://pl.wikipedia.org/wiki?curid=564945" title="Muğla">
Muğla

Muğla – miasto w Turcji, ośrodek administracyjny prowincji Muğla.
Według danych na rok 2000 miasto zamieszkiwało 43 845 osób, a według danych na rok 2004 całą prowincję ok. 773 000 osób. Gęstość zaludnienia w prowincji wynosiła ok. 58 osób na km².

</doc>
<doc id="564946" url="https://pl.wikipedia.org/wiki?curid=564946" title="Muş">
Muş

Muş – miasto w Turcji, stolica prowincji Muş.
Według danych na rok 2000 miasto zamieszkiwało 67 927 osób.

</doc>
<doc id="564947" url="https://pl.wikipedia.org/wiki?curid=564947" title="Mustafakemalpaşa">
Mustafakemalpaşa

Mustafakemalpaşa − miasto w Turcji w prowincji Bursa.
Przez miasto przepływa rzeka Mustafakemalpaşa.
Według danych na rok 2000 miasto zamieszkiwało 46731 osób.

</doc>
<doc id="564948" url="https://pl.wikipedia.org/wiki?curid=564948" title="Nazilli">
Nazilli

 
Nazilli − miasto w Turcji w prowincji Aydın.
Według danych na rok 2000 miasto zamieszkiwało 105 665 osób.
Jest drugim co do wielkości miastem w prowincji.

</doc>
<doc id="564949" url="https://pl.wikipedia.org/wiki?curid=564949" title="Nevşehir">
Nevşehir

Nevşehir – dystrykt i miasto w środkowej Turcji, stolica prowincji Nevşehir.
Zlokalizowane ok. 75 km na zachód od dawnej Cezarei, gdzie w IV w. biskupem był Bazyli Wielki. Wokół Nevşehir położone są liczne tzw. podziemne miasta, np. Kaymaklı, Derinkuyu i in., gdzie chrześcijanie chronili się przed prześladowaniami rzymskimi i muzułmańskimi. Niedaleko jest także zespół 350 wykutych w skale tufowej kościołów bizantyjskich: Park Narodowy Göreme - zabytki te wpisano na Listę Światowego Dziedzictwa Ludzkości UNESCO w 1985 roku
W XIX w. francuski uczony Texier uznał, że miasto to jest tożsame z "Nyssą", siedzibą biskupią Grzegorza z Nyssy. Według innych uczonych nie ma na to dostatecznych przesłanek. Jej nazwa wymieniana jest m.in. przez Ptolemeusza – V,7-8, Itinerarium Antonina, geografa bizantyjskiego Hieroklesa (VI w. po Chr.) w dziele "Synedemus", oraz greckie "Notiae episcopatuum" ("Informacje o biskupstwach"). W dokumentach tych nie ma jednak danych na temat historii lub miejsca położenia Nyssy. Według Ramsaya starożytnej Nyssy należy szukać na południowym brzegu rzeki Kızılırmak (w starożytności rzeka Halys), ok. 20 km powyżej Kessik Keupru. 
W okresie osmańskim miasto nazywało się Muskara. Wielkim wezyrem był Nevşehirli Damat İbrahim Pasha.
W 2014 dystrykt Nevşehir zajmował powierzchnię 568 km² i liczył 127 891 mieszkańców, z czego 95 476 osób zamieszkiwało w samym mieście Nevşehir.

</doc>
<doc id="564950" url="https://pl.wikipedia.org/wiki?curid=564950" title="Niğde">
Niğde

Niğde – miasto w Turcji położone w Anatolii Centralnej, w prowincji Niğde, której jest stolicą. Liczba ludności w 2000 roku wynosiła 78 088 mieszkańców.

</doc>
<doc id="564952" url="https://pl.wikipedia.org/wiki?curid=564952" title="Niksar">
Niksar

Niksar, dawniej Neocezarea − miasto w Turcji w prowincji Tokat. W III w., biskupem był tu Grzegorz Cudotwórca (ur. 213 - zm. ok. 270).
Pierwotnie była tu osada "Cabira" - ulubiona rezydencja królów Pontu Mitrydatesa Wielkiego oraz Polemona. Pompejusz założył tu miasto i nazwał je "Diopolis". Królowa Pythodoris przeniosła tu swoją stolicę i ponownie zmieniła jej nazwę na "Sebaste". W czasach cesarza rzymskiego Tyberiusza miasto znane było pod nazwą Neocæsarea (Nowa Cezarea). Współczesna nazwa turecka tak jak wiele innych w Anatolii nawiązuje do pierwotnej nazwy greckiej.
Chrześcijaństwo zawitało do Nowej Cezarei w III wieku. Miasto zostało schrystianizowane, gdy biskupem był Grzegorz Cudotwórca. Ok. roku 238, po studiach w szkole Orygenesa, w trakcie których także przyjął chrześcijaństwo, wrócił on do rodzinnego miasta, gdzie został wyświęcony na biskupa Neocezarei przez metropolitę Fedimosa. Miał wtedy ok. 40 lat i przewodniczył diecezji przez 30 lat. Kroniki podają, że w 240 było w mieście 17 chrześcijan a w 270, w roku śmierci Grzegorza, już tylko 17 pogan.
Miasto stało się siedzibą arcybiskupstwa obejmującego sufraganie w całej prowincji Pontu: Trapezunt, Cerasus (miasto), Polemonium (miasto), Comana, Rhizæum i Pityus. Za Dioklecjana stało się stolicą prowincji Pontus Polemoniacus. W 315 odbył się tu wielki synod.
W roku 344 miasto zostało całkowicie zniszczone przez trzęsienie ziemi. To samo zdarzyło się 150 lat później w 499 r.
W 1068 splądrowane przez Turków Seldżuckich.
W 1397 włączone do Państwa Osmańskiego.
Przed 1914 była żyła tu społeczność grecka i ormiańska, a miasto liczyło ok. 4000 mieszkańców.
Według danych na rok 2000 miasto zamieszkiwało 44 808 osób.

</doc>
<doc id="564953" url="https://pl.wikipedia.org/wiki?curid=564953" title="Nizip">
Nizip

Nizip – miasto w Turcji w prowincji Gaziantep.
Według danych na rok 2000 miasto zamieszkiwało 71 629 osób.

</doc>
<doc id="564955" url="https://pl.wikipedia.org/wiki?curid=564955" title="Ödemiş">
Ödemiş

Ödemiş – miasto w Turcji w prowincji İzmir.
Według danych na rok 2000 miasto zamieszkiwało 71 219 osób.

</doc>
<doc id="564956" url="https://pl.wikipedia.org/wiki?curid=564956" title="August Kazimierz Sułkowski">
August Kazimierz Sułkowski

August Kazimierz Sułkowski książę herbu Sulima (ur. 15 listopada 1729 w Dreźnie, zm. 7 stycznia 1786 w Lesznie) – II książę bielski (II Herzog von Bielitz), I ordynat rydzyński, wojewoda gnieźnieński 1768–75, w latach 1775–1776 marszałek Rady Nieustającej, wojewoda kaliski od 1775, wojewoda poznański od 1778, generał lejtnant wojsk koronnych od 1782, starosta nowodworski w 1766 roku, członek Komisji Edukacji Narodowej w latach 1773–1786, starosta szczercowski w 1768 roku.
Odznaczony Orderem Orła Białego 23 grudnia 1774.
Życiorys.
Był synem księcia Aleksandra Józefa Sułkowskiego i Marii Franciszki Stein zu Jettingen. Bratem Antoniego. Żonaty z Ludwiką Mniszech (1751 – 1799).
Do 19 roku życia przebywał w Saksonii, tu też otrzymał podstawowe wykształcenie. Biegle władał językiem niemieckim, francuskim i polskim. W 1748 wraz z bratem i nauczycielem Filipowskim odbył podróż po Europie. W Wiedniu został przedstawiony Marii Teresie i Franciszkowi I, we Włoszech przyjął ich na audiencji papież Benedykt XIV. We Francji poznał króla Ludwika XV i Marię Leszczyńską. Przez trzy miesiące pobytu we Francji bracia uczyli się również fechtunku, tańca i jazdy konnej. Odwiedzili również Niderlandy, kraje niemiecki oraz króla Stanisława Leszczyńskiego w Luneville, od którego brat Aleksander Józef zakupił majątek ziemski w Wielkopolsce.
W roku 1752 August był pośrednikiem kupna tzw. państwa bielskiego będącego we władaniu Fryderyka Wilhelma von Haugwitza.
W wyniku tej transakcji stanowe państwo bielskie stało się księstwem, a jego właściciele uzyskiwali godność "Fürsta".
Po śmierci ojca w 1762 uzyskał posiadłości w Radzynie oraz księstwo bielskie, tu też 15 czerwca 1763 odebrał hołd lenny.
Na dworach w Wiedniu i Dreźnie uzyskał godność radcy dworu. Stronnik Stanisława Augusta Poniatowskiego po śmierci króla Augusta III.
Był posłem z ziemi wieluńskiej na sejm 1754 roku.
Walczył przeciwko Prusom w wojnie siedmioletniej. Poseł województwa kaliskiego na sejm elekcyjny 1764 roku. Był elektorem Stanisława Augusta Poniatowskiego w 1764 roku i posłem na sejm elekcyjny z województwa kaliskiego. Od 1764 roku pisarz wielki koronny, w latach 1765–1768 wicekomendant Korpusu Kadetów w Warszawie w randze generała. Komisarz Komisji Skarbowej Koronnej w 1766 roku. Poprzednio zebrał tytuły: szambelana Augusta III, granda hiszpańskiego, para Anglii, przeora zakonu maltańskiego w Polsce itp. W 1765 został kawalerem Orderu Świętego Stanisława W 1766 roku był posłem na Sejm Czaplica z województwa płockiego.
Członek konfederacji 1773 roku. Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. W 1775 roku odebrał jurgielt, przyznany mu przez ambasadora rosyjskiego Otto Magnusa von Stackelberga w wysokości 1000 czerwonych złotych. Członek konfederacji Andrzeja Mokronowskiego w 1776 roku. W 1778 roku pobrał od Rosjan półroczną pensję wysokości 1500 czerwonych złotych.
W swoim posiadłościach rozwijał teatry, jak ten założony w Rydzynie oraz w dawnym browarze zamkowym w Bielsku. Wspierał finansowo fundację Szkoły Rycerskiej w Rydzynie oraz założył Akademię Rydzyńską oraz pijarską szkołę średnią. W Warszawie był zastępcą komendanta Szkoły Rycerskiej oraz jednym z komisarzy Komisji Edukacji Narodowej. Opracował też projekt zmian dla szkolnictwa powszechnego. Po wygaśnięciu linii męskiej zgodnie z przekazanym testamentem ordynacja rydzyńska miała się stać własnością KEN. 
W jego planach politycznych było zniesienie liberum veto, zniesienie poddaństwa chłopów, oraz rozszerzenia prawa miast. W sejmie walczył o ograniczenie kary śmierci, stosowania tortur i zaprzestania procesów o czary, oraz karania kobiet domniemanych czarownic. W roku 1774 utworzył w swoim majątku pod Warszawą prawdopodobnie w związku wydanym zakazem handlu dla Żydów nowe osiedle żydowskie tzw. "Nową Jerozolimę", obecnie okolice placu Artura Zawiszy. Do tradycji tego osiedla nawiązuje współczesne nazwy warszawskich rogatek Jerozolimskich (nie istnieją) oraz obecnych Alej Jerozolimskich. W roku 1783 wystawił również przywilej zezwalający w Rydzynie na utworzenie gminy żydowskiej oraz synagogi. Zabiegał o zmiany prawa ograniczające ekonomiczną działalność Żydów. Był fundatorem kościołów ewangelickich, kościołów parafialnych w Rydzynie i Kłodzie oraz donatorem kościoła pod wezwaniem św. Mikołaja w Bielsku.
W czasie insurekcji kościuszkowskiej ujawniono dokumenty zdobyte w ambasadzie rosyjskiej, z których wynikało, że pobierał on stałą pensję od dworu petersburskiego od 1775. Dokonał także grabieży funduszy pojezuickich pod przykrywką działalności w Komisji Edukacji Narodowej, której był członkiem.
Pochowany został w Rydzynie.
Po 1755 został kawalerem maltańskim, kawaler rosyjskich orderów Św. Andrzeja Apostoła Pierwszego Powołania i Aleksandra Newskiego, bawarskiego Orderu Świętego Huberta.

</doc>
<doc id="564957" url="https://pl.wikipedia.org/wiki?curid=564957" title="Ordu">
Ordu

Ordu – miasto w Turcji, położone nad Morzem Czarnym. Siedziba władz prowincji Ordu. Znane było w starożytnej Grecji pod nazwą "Κοτύωρα" ("Kotyora").
Według danych na rok 2014 miasto zamieszkiwało 195 817 osób, a całą prowincję ok. 741 371 osób. Gęstość zaludnienia w prowincji wynosiła ok. 150 osób na km².

</doc>
<doc id="564958" url="https://pl.wikipedia.org/wiki?curid=564958" title="Orhangazi">
Orhangazi

Orhangazi − miasto w Turcji w prowincji Bursa.
Według danych na rok 2000 miasto zamieszkiwało 44 426 osób.

</doc>
<doc id="564959" url="https://pl.wikipedia.org/wiki?curid=564959" title="Osmaniye">
Osmaniye

Osmaniye – miasto w Turcji, stolica prowincji Osmaniye.
Według danych na rok 2000 miasto zamieszkiwało 173 977 osób.

</doc>
<doc id="564960" url="https://pl.wikipedia.org/wiki?curid=564960" title="Patnos">
Patnos

 
Patnos − miasto w Turcji w prowincji Ağrı.
Według danych na rok 2000 miasto zamieszkiwało 71 829 osób.

</doc>
<doc id="564963" url="https://pl.wikipedia.org/wiki?curid=564963" title="Polatlı">
Polatlı

 
Polatlı − miasto w Turcji w prowincji Ankara.
Według danych na rok 2000 miasto zamieszkiwało 79 992 osób.

</doc>
<doc id="564964" url="https://pl.wikipedia.org/wiki?curid=564964" title="Reyhanlı">
Reyhanlı

Reyhanlı – miasto w Turcji w prowincji Hatay. Według danych na rok 2012 zamieszkiwane przez 89.093 osób. 11 maja 2013 w zamachu bombowym w Reyhanlı zginęły 52 osoby.

</doc>
<doc id="564965" url="https://pl.wikipedia.org/wiki?curid=564965" title="Rize">
Rize

Rize – miasto w Turcji. Region słynny przede wszystkim z produkcji czarnej herbaty.
Według danych na rok 2000 miasto zamieszkiwało 78 144 osób, a według danych na rok 2015 całą prowincję ok. 328 979 osób. Gęstość zaludnienia w prowincji wynosiła ok. 94 osób na km².

</doc>
<doc id="564967" url="https://pl.wikipedia.org/wiki?curid=564967" title="Salihli">
Salihli

 
Salihli – miasto w Turcji w prowincji Manisa.
Według danych na rok 2000 miasto zamieszkiwało 83 137 osób.

</doc>
<doc id="564968" url="https://pl.wikipedia.org/wiki?curid=564968" title="Samandağ">
Samandağ

 
Samandağ – miasto w Turcji w prowincji Hatay.
Według danych na rok 2000 miasto zamieszkiwało 34 641 osób.

</doc>
<doc id="564969" url="https://pl.wikipedia.org/wiki?curid=564969" title="Sandıklı">
Sandıklı

 
Sandıklı − miasto w Turcji w prowincji Afyon.
Według danych na rok 2000 miasto zamieszkiwało 37 804 osób.

</doc>
<doc id="564972" url="https://pl.wikipedia.org/wiki?curid=564972" title="Şebin Karahisar">
Şebin Karahisar



</doc>
<doc id="564973" url="https://pl.wikipedia.org/wiki?curid=564973" title="Şerefli Koçhisar">
Şerefli Koçhisar

Şerefli Koçhisar − miasto w Turcji w prowincji Ankara.
Według danych na rok 2018 miasto zamieszkiwało 27 118 osób.

</doc>
<doc id="564974" url="https://pl.wikipedia.org/wiki?curid=564974" title="Serik">
Serik

 
Serik − miasto w Turcji w prowincji Antalya.
Według danych na rok 2000 miasto zamieszkiwało 30 579 osób.

</doc>
<doc id="564975" url="https://pl.wikipedia.org/wiki?curid=564975" title="Seydişehir">
Seydişehir

 
Seydişehir − miasto w Turcji w prowincji Konya.
Według danych na rok 2000 miasto zamieszkiwało 48 372 osób.

</doc>
<doc id="564976" url="https://pl.wikipedia.org/wiki?curid=564976" title="Siirt">
Siirt

Siirt – miasto w Turcji, centrum administracyjne prowincji i dystryktu.
Według danych na rok 2000 miasto zamieszkiwało 98 281 osób, a według danych na rok 2004 całą prowincję ok. 268 000 osób. Gęstość zaludnienia w prowincji wynosiła ok. 50 osób na km².

</doc>
<doc id="564977" url="https://pl.wikipedia.org/wiki?curid=564977" title="Silifke">
Silifke

Silifke – miasto w Turcji w prowincji İçel. Położone nad Morzem Śródziemnym u stóp masywu Taurus. Według danych na rok 2000 miasto zamieszkiwało 64 827 osób.
Historia.
W okresie antycznym, miasto nazywało się Seleukia (gr. Σελεύκεια). Zostało założone w III w. p.n.e. przez Seleukosa I Nikatora. Poprzedzające miasto osiedla nazywały się Olba i Hyria, poza tym zostali tu przesiedleni przez Strabona mieszkańcy Holmi. W czasach rzymskich Seleukia (lat. "Seleucia ad Calycadnum") było stolicą Izaurii
Pod nazwą "Seleucia in Isauria" istnieje do dzisiaj biskupstwo tytularne Kościoła rzymskokatolickiego.
W średniowieczu, miasto było stolicą królestwa tzw. małej Armenii.
W przepływającej przez miasto rzece Göksu (wówczas Saleph), utonął w czasie trzeciej wyprawy krzyżowej, cesarz Fryderyk I Barbarossa.
Zabytki.
Na miejscu antycznego akropolu, stoi bizantyńska Cytadela, z której rozciąga się widok na położone w dolinie rzeki Göksu miasto. Na drodze do cytadeli znajduje się 12-metrowej głębokości cysterna. W pobliżu (İnönü Caddesi) znajdują się ruiny rzymskiej świątyni poświęconej przypuszczalnie Zeusowi, Apollonowi, lub Afrodycie. Dwa kilometry na zachód od miasta znajduje się cel pielgrzymek - sanktuarium świętej Tekli "(Ayathekla)". 10 km na wschód leżą ruiny Karakabakli, Paslı oraz grobowiec Mezgit Kalesi.

</doc>
<doc id="564978" url="https://pl.wikipedia.org/wiki?curid=564978" title="Silivri">
Silivri

Silivri − miasto w europejskiej części Turcji w prowincji Stambuł, w czasach greckich zwana Selimbrią.
Według danych na rok 2023 miasto zamieszkiwało 117 287 osób.

</doc>
<doc id="564979" url="https://pl.wikipedia.org/wiki?curid=564979" title="Silopi">
Silopi

Silopi − miasto w Turcji w prowincji Şırnak.
Według danych na rok 2000 miasto zamieszkiwało 51 199 osób.

</doc>
<doc id="564980" url="https://pl.wikipedia.org/wiki?curid=564980" title="Silvan">
Silvan

 
Silvan − miasto w Turcji w prowincji Diyarbakır.
Według danych na rok 2000 miasto zamieszkiwało 64 136 osób.

</doc>
<doc id="564981" url="https://pl.wikipedia.org/wiki?curid=564981" title="Şırnak">
Şırnak

Şırnak − miasto w południowo-wschodniej Turcji, centrum administracyjne prowincji i dystryktu.
Według danych na rok 2000 miasto zamieszkiwało 52 743 osób, a według danych na rok 2004 całą prowincję ok. 389 000 osób. Gęstość zaludnienia w prowincji wynosiła ok. 54 osób na km².

</doc>
<doc id="564982" url="https://pl.wikipedia.org/wiki?curid=564982" title="The Sallyangie">
The Sallyangie

The Sallyangie – folkowy zespół muzyczny założony przez multiinstrumentalistów Mike'a Oldfielda i jego starszą siostrę Sally w latach 60. XX wieku. W 1968 zespół wydał jeden album pt. "Children of the Sun", po czym rodzeństwo nie kontynuowało projektu, pomimo ciągłej współpracy muzycznej pozazespołowej. W nagraniu albumu udział wzięli, oprócz rodzeństwa Oldfieldów, Terry Cox z zespołu Pentangle i Ray Warleigh.

</doc>
<doc id="564983" url="https://pl.wikipedia.org/wiki?curid=564983" title="Siverek">
Siverek

 
Siverek () − miasto w Turcji w prowincji Şanlıurfa.
Według danych na rok 2000 miasto zamieszkiwało 126 820 osób.

</doc>
<doc id="564984" url="https://pl.wikipedia.org/wiki?curid=564984" title="Söke">
Söke

 
Söke − miasto w Turcji w prowincji Aydın.
Według danych na rok 2000 miasto zamieszkiwało 62 384 osób.

</doc>
<doc id="564985" url="https://pl.wikipedia.org/wiki?curid=564985" title="Sorgun">
Sorgun

 
Sorgun − miasto w Turcji w prowincji Yozgat.
Według danych na rok 2000 miasto zamieszkiwało 53 884 osób.

</doc>
<doc id="564986" url="https://pl.wikipedia.org/wiki?curid=564986" title="Sultanbeyli">
Sultanbeyli

 
Sultanbeyli − miasto w Turcji w prowincji Stambuł.
Według danych na rok 2000 miasto zamieszkiwało 175700 osób.

</doc>
<doc id="564987" url="https://pl.wikipedia.org/wiki?curid=564987" title="Suluova">
Suluova

 
Suluova (starogrecki: Αργουμα, Argouma i łacina: Arguma) − miasto i dystrykt w Turcji, w prowincji Amasya.
Według danych na rok 2014 Suluova zamieszkiwało 46 612 osób.

</doc>
<doc id="564988" url="https://pl.wikipedia.org/wiki?curid=564988" title="Sungurlu">
Sungurlu

 
Sungurlu − miasto w Turcji w prowincji Çorum.
Według danych na rok 2000 miasto zamieszkiwało 35 397 osób.

</doc>
<doc id="564989" url="https://pl.wikipedia.org/wiki?curid=564989" title="Suruç">
Suruç

Suruç − miasto w Turcji w prowincji Şanlıurfa.
Według danych na rok 2014 miasto zamieszkiwało 58 760 osób.
20 lipca 2015 na terenie centrum kultury w Suruçu nastąpiło do samobójczego ataku terrorystycznego, w wyniku którego śmierć poniosły co najmniej 32 osoby.

</doc>
<doc id="564990" url="https://pl.wikipedia.org/wiki?curid=564990" title="Tatvan">
Tatvan

 
Tatvan – miasto w Turcji w prowincji Bitlis, port śródlądowy nad jeziorem Van.
Według danych na rok 2000 miasto zamieszkiwało 66 748 osób.

</doc>
<doc id="564991" url="https://pl.wikipedia.org/wiki?curid=564991" title="Tavşanlı">
Tavşanlı

Tavşanlı − miasto w Turcji w prowincji Kütahya.
Według danych na rok 2000 miasto zamieszkiwało 47 224 osób.

</doc>
<doc id="564992" url="https://pl.wikipedia.org/wiki?curid=564992" title="Tekirdağ">
Tekirdağ

Tekirdağ, daw. Redestos (gr. Ραιδεστός, bułg. Родосто; stara nazwa Tekfür Dağ, Tekfürdağı – duma cesarza) – miasto w europejskiej części Turcji, na północnym brzegu Morza Marmara, stolica prowincji Tekirdağ.
W roku 1717, po wymuszonym przez Filipa Orleańskiego, regenta w czasach niepełnoletniości Ludwika XV opuszczeniu Francji, osiedli tu przywódcy węgierskiego powstania Rakoczego. Byli wśród nich sam Franciszek Rakoczy oraz główny dowódca jego wojsk Miklós Bercsényi, którzy tu również zmarli.
Według danych na rok 2023 miasto zamieszkiwało 142 602 osób, a według danych na rok 2004 całą prowincję ok. 684 000 osób. Gęstość zaludnienia w prowincji wynosiła ok. 110 osób na km².

</doc>
<doc id="564993" url="https://pl.wikipedia.org/wiki?curid=564993" title="Tire">
Tire

 
Tire − miasto w Turcji w prowincji İzmir.
Według danych na rok 2000 miasto zamieszkiwało 42 988 osób.

</doc>
<doc id="564994" url="https://pl.wikipedia.org/wiki?curid=564994" title="Tokat">
Tokat

Tokat – miasto w Turcji, stolica prowincji Tokat.
Według danych na rok 2000 miasto zamieszkiwało 113 100 osób.

</doc>
<doc id="564995" url="https://pl.wikipedia.org/wiki?curid=564995" title="Torbalı">
Torbalı

 
Torbalı − miasto w Turcji w prowincji İzmir.
Według danych na rok 2000 miasto zamieszkiwało 38 099 osób.

</doc>
<doc id="564996" url="https://pl.wikipedia.org/wiki?curid=564996" title="Tunceli">
Tunceli

Tunceli (dawniej Dersim) – miasto we wschodniej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 25 041 osób, a według danych na rok 2004 całą prowincję ok. 82 000 osób. Gęstość zaludnienia w prowincji wynosiła ok. 11 osób na km².
Masakra w Dersim.
W latach 1937-38 prowincja była miejscem masakry ludności cywilnej. Ofiarami armii tureckiej padło od kilkunastu (wersja oficjalna) do nawet 80 tys. alewickich Kurdów.

</doc>
<doc id="564997" url="https://pl.wikipedia.org/wiki?curid=564997" title="Turgutlu">
Turgutlu

 
Turgutlu − miasto w Turcji w prowincji Manisa.
Według danych na rok 2000 miasto zamieszkiwało 93 727 osób.

</doc>
<doc id="564998" url="https://pl.wikipedia.org/wiki?curid=564998" title="Turhal">
Turhal

Turhal – miasto w Turcji w prowincji Tokat, około 100 km na południe od morza Czarnego. Przez miasto przepływa rzeka Yeşilırmak. 
Turhal jest znanym ośrodkiem przetwórstwa buraków cukrowych. W latach 30. XX w. podczas światowego kryzysu cukrowego budowa cukrowni przyczyniła się z dużym stopniu do rozwoju młodego państwa państwa Atatürka. W ostatnich latach populacja miasta spadła poniżej 100 tys. mieszkańców. 
Według danych na rok 2010 miasto zamieszkiwało 86 327 osób.

</doc>
<doc id="564999" url="https://pl.wikipedia.org/wiki?curid=564999" title="Ünye">
Ünye

Ünye − miasto w Turcji w prowincji Ordu.
Według danych na rok 2000 miasto zamieszkiwało 61 552 osób.

</doc>
<doc id="565000" url="https://pl.wikipedia.org/wiki?curid=565000" title="Urla">
Urla

Urla – miasto w Turcji w prowincji İzmir.
Według danych na rok 2000 miasto zamieszkiwało 36 579 osób.

</doc>
<doc id="565001" url="https://pl.wikipedia.org/wiki?curid=565001" title="Uşak">
Uşak

Uşak − miasto w Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 137001 osób, a według danych na rok 2004 całą prowincję ok. 331 000 osób. Gęstość zaludnienia w prowincji wynosiła ok. 62 osób na km².

</doc>
<doc id="565002" url="https://pl.wikipedia.org/wiki?curid=565002" title="Üzümlü">
Üzümlü

Üzümlü – miasto w Turcji w prowincji Erzincan.
Według danych na rok 2000 miasto zamieszkiwało 30298 osób.

</doc>
<doc id="565004" url="https://pl.wikipedia.org/wiki?curid=565004" title="Uzunköprü">
Uzunköprü

Uzunköprü – miasto w Turcji w prowincji Edirne.
Według danych na rok 2000 miasto zamieszkiwało 36 162 osób.

</doc>
<doc id="565005" url="https://pl.wikipedia.org/wiki?curid=565005" title="Vakfıkebir">
Vakfıkebir

Vakfıkebir − miasto w Turcji w prowincji Trabzon.
Według danych na rok 2000 miasto zamieszkiwało 33394 osób.

</doc>
<doc id="565006" url="https://pl.wikipedia.org/wiki?curid=565006" title="Viranşehir">
Viranşehir

Viranşehir – miasto w Turcji w prowincji Şanlıurfa.
Według danych na rok 2000 miasto zamieszkiwało 121 382 osób.

</doc>
<doc id="565007" url="https://pl.wikipedia.org/wiki?curid=565007" title="Yalova">
Yalova

Yalova – miasto w zachodniej Turcji, centrum administracyjne prowincji o tej samej nazwie, położone nad Morzem Marmara.
Według danych na rok 2000 miasto zamieszkiwało 70 118 osób, a według danych na rok 2004 całą prowincję ok. 181 000 osób. Gęstość zaludnienia w prowincji wynosiła ok. 269 osób na km².

</doc>
<doc id="565008" url="https://pl.wikipedia.org/wiki?curid=565008" title="Yalvaç">
Yalvaç

Yalvaç – miasto w Turcji w prowincji Isparta.
Według danych na rok 2000 miasto zamieszkiwało 35316 osób.
W tej miejscowości urodził się Mustafa Doğan – były niemiecki piłkarz występujący na pozycji obrońcy.
W starożytności w miejscu tym znajdowała się Antiochia Pizydyjska.

</doc>
<doc id="565009" url="https://pl.wikipedia.org/wiki?curid=565009" title="Yerköy">
Yerköy

Yerköy − miasto w Turcji w prowincji Yozgat.
Według danych na rok 2000 miasto zamieszkiwało 32 228 osób.

</doc>
<doc id="565010" url="https://pl.wikipedia.org/wiki?curid=565010" title="Yozgat">
Yozgat

Yozgat − miasto w środkowej Turcji, centrum administracyjne prowincji o tej samej nazwie.
Według danych na rok 2000 miasto zamieszkiwało 73 930 osób, a według danych na rok 2004 całą prowincję ok. 718 000 osób. Gęstość zaludnienia w prowincji wynosiła ok. 51 osób na km².

</doc>
<doc id="565012" url="https://pl.wikipedia.org/wiki?curid=565012" title="Reprezentacja Fidżi w piłce nożnej mężczyzn">
Reprezentacja Fidżi w piłce nożnej mężczyzn

Reprezentacja Fidżi w piłce nożnej pierwszy mecz rozegrała w 1951 roku, członkiem FIFA jest od 1963. Regularnie bierze udział w Pucharze Narodów Oceanii, jej największym osiągnięciem w tym turnieju było trzecie miejsce w 1998 i 2008.
Nie zadebiutowała jak do tej pory w Mistrzostwach Świata.
Obecnie selekcjonerem kadry Fidżi jest Christophe Gamel

</doc>
<doc id="565013" url="https://pl.wikipedia.org/wiki?curid=565013" title="Yüksekova">
Yüksekova

Yüksekova − miasto w Turcji w prowincji Hakkari.
Według danych na rok 2000 miasto zamieszkiwało 59 662 osób.

</doc>
<doc id="565014" url="https://pl.wikipedia.org/wiki?curid=565014" title="Zile">
Zile

Zile − miasto w Turcji w prowincji Tokat.
Według danych na 2000 rok miasto zamieszkiwało 52 640 osób.
W pobliżu miała miejsce bitwa pod Zelą – starcie zbrojne w roku 47 p.n.e. w trakcie wojny domowej w Rzymie, między siłami rzymskimi Juliusza Cezara a armią króla Pontu Farnakesa II (97–47 p.n.e.), zakończone zdecydowanym zwycięstwem rzymskim. Błyskawiczna kampania Cezara przeszła do historii opisana trzema słowami w jego liście do przyjaciela: "veni, vidi, vici" – „przybyłem, zobaczyłem, zwyciężyłem”.

</doc>
<doc id="565015" url="https://pl.wikipedia.org/wiki?curid=565015" title="James Ivory">
James Ivory

James Francis Ivory (ur. 7 czerwca 1928 w Berkeley) – amerykański reżyser, scenarzysta i producent filmowy.
Życiorys.
Studiował architekturę na University of Oregon oraz sztukę filmową na University of Southern California. Jego pierwsze filmy powstały w ramach ćwiczeń uczelnianych, następnie kręcił filmy dokumentalne.
W 1961 wspólnie z Ismailem Merchantem, swoim partnerem życiowym, założył grupę producencką Merchant Ivory Productions. Ich wieloletni związek, jak i samą współpracę przerwała dopiero śmierć Merchanta w 2005. Ważną rolę w twórczości Ivory’ego odegrała także Ruth Prawer Jhabvala, współautorka scenariuszy do wielu jego filmów.
Ivory jest ceniony za stylowe adaptacje arcydzieł literatury angielskiej. Pierwszy wielki sukces odniósł ekranizacją powieści E.M. Forstera "Pokój z widokiem" (1985), która zdobyła szereg rozmaitych nagród. Równie dobre wrażenie zrobiły dwa filmy z Emmą Thompson i Anthonym Hopkinsem w rolach głównych – "Powrót do Howards End" (1992, ponownie na podstawie powieści Forstera) i "Okruchy dnia" (1993, ekranizacja książki Kazuo Ishiguro). Ivory zrealizował także trzy filmy na podstawie prozy Henry’ego Jamesa.
Jego filmy były wielokrotnie nominowane do Oscara w różnych kategoriach. Sam Ivory zdobył Oscara za najlepszy scenariusz adaptowany do filmu "Tamte dni, tamte noce" (2017) Luki Guadagnino w wieku 89 lat. Stał się tym samym najstarszym laureatem Oscara w historii tych nagród.
Zasiadał w jury konkursu głównego na 50. MFF w Wenecji (1993).

</doc>
<doc id="565019" url="https://pl.wikipedia.org/wiki?curid=565019" title="Ulryk II Cylejski">
Ulryk II Cylejski

Ulryk II Cylejski (niem. "Ulrich von Cillei", węg. "Cillei Ulrik ", ur. 1406, zm. 9 listopada 1456) − hrabia Celje, ostatni przedstawiciel rodu.
Ulryk II był synem Fryderyka II i jego żony, Elżbiety Frankopanskiej. Niewiele wiadomo o jego młodości, ok. 1432 ożenił się z Katarzyną Branković, córką władcy Serbii, Đurađa Brankovicia.
Jego wpływ na sprawy Królestwa Węgier i Świętego Cesarstwa Rzymskiego wkrótce stał się większy niż ojca, z którym został podniesiony do rangi księcia cesarstwa przez cesarza Zygmunta Luksemburskiego w 1436. Doprowadziło to do waśni z austriackim rodem Habsburgów, który jednak szybko wygaszono. Król niemiecki Albrecht II Habsburg uczynił Ulryka swoim przedstawicielem w Czechach. Po śmierci Alberta w 1439 Ulryk wziął pod opiekę wdowę po nim, Elżbietę Luksemburską. W 1452 przeforsował koronację jej syna, Władysława Pogrobowca, na króla Węgier.
Został zamordowany przez Władysława Hunyadyego w Belgradzie.

</doc>
<doc id="565021" url="https://pl.wikipedia.org/wiki?curid=565021" title="Brent Jett">
Brent Jett

Brent Ward Jett, Jr. (ur. 5 października 1958 w Pontiac w stanie Michigan) – amerykański astronauta, pilot wojskowy, komandor United States Navy.
Wykształcenie i służba wojskowa.
Na przeszło 30 typach różnych samolotów wylatał ponad 5000 godzin. Wykonał ponad 450 lądowań na lotniskowcu.
Loty kosmiczne.
W dniach 11-20 stycznia 1996 uczestniczył jako pilot misji w locie STS-72. Razem z nim w kosmos polecieli: Brian Duffy (dowódca), Leroy Chiao (specjalista misji MS-1), Winston E. Scott (MS-2), astronauta japoński Kōichi Wakata (MS-3) oraz Daniel T. Barry (specjalista misji MS-4). 14 stycznia astronauci przechwycili na orbicie okołoziemskiej i umieścili w ładowni promu japońskiego satelitę badawczego SFU ("Space Flyer Unit"). Na 50 godzin umieszczono również w kosmosie naukowo-badawczego satelitę OAST-Flyer ("Office of Aeronautics and Space Technology Flyer"). W tym czasie oddalił się on od wahadłowca na odległość 72 km. Astronauci dwukrotnie opuszczali pokład Endeavour i w otwartej przestrzeni kosmicznej przeprowadzali eksperymenty technologiczne przydatne do planowanych prac przy montażu Międzynarodowej Stacji Kosmicznej. Poza tym prowadzono obserwacje atmosfery Ziemi oraz badania medyczno-biologiczne. Wahadłowiec zakończył misję 20 stycznia 1996, lądując na bieżni Kennedy Space Center.
12 stycznia 1997 Brent Jett rozpoczął swój drugi lot w kosmos. Ponownie pełnił funkcję pilota podczas lotu promu Atlantis w czasie misji STS-81. Dowódcą wyprawy był Michael A. Baker, a specjalistami misji: Peter J. K. Wisoff (MS-1), John M. Grunsfeld (MS-2), Marsha S. Ivins (MS-3) oraz Jerry M. Linenger (MS-4). Był to piąty lot wahadłowca Atlantis w kierunku radzieckiej stacji kosmicznej Mir. Na pokładzie wahadłowca na pokład Mira został dostarczony astronauta Jerry Linenger. Pozostał on na stacji razem z radzieckimi kosmonautami, a na Ziemię na pokładzie Atlantisa powrócił John Blaha, który pracował na stacji Mir przez kilka miesięcy. Poza tym wahadłowiec przywiózł zapasy dla stałej załogi Mira. W czasie lotu przeprowadzono szereg eksperymentów technologicznych i medyczno-biologicznych. Po wykonaniu zaplanowanego programu misji wahadłowiec wylądował na bieżni KSC 22 stycznia 1997.
30 listopada 2000 Brent Jett po raz trzeci udał się w kosmos, tym razem jako dowódca promu Endeavour, podczas misji STS-97. Udział w niej wzięli również: pilot – Michael J. Bloomfield, specjaliści misji: Joseph R. Tanner (MS-1), astronauta z Kanady J. J.-P. Marc Garneau (MS-2), oraz Carlos I. Noriega (MS-3). Podczas lotu prom Endeavour połączył się z Międzynarodową Stacją Kosmiczną. Podczas EVA-1 dwaj astronauci zainstalowali na powierzchni stacji konstrukcję P6 z panelami baterii słonecznych. Z pokładu ISS pomagał im Marc Garneau sterując manipulatorem RMS. W ciągu następnych dni astronauci wielokrotnie testowali panele baterii słonecznych. Podczas EVA-2 podłączono nową konstrukcję do szyny zasilającej. 7 grudnia 2000 Tanner i Noriega poprawili naciągi na obu panelach, zainstalowali kilka anten i podłączyli kamerę, potrzebną w misji STS-98 do naprowadzenia modułu Destiny. Dopiero 8 grudnia 2000 astronauci z wyprawy STS-97 weszli do modułu Unity i spotkali się z pierwszą stałą załogą Międzynarodowej Stacji Kosmicznej – Williamem Shepherdem, Jurijem Gidzenko i Siergiejem Krikalowem. Obie załogi przetestowały nową konfigurację stacji (z rozwiniętymi panelami P6), a następnie przeniosły wyposażenie i zaopatrzenie na pokład ISS. Na pokład Endeavour przeniesiono z kolei zużyte lub niesprawne elementy. 9 grudnia, po odcumowaniu od ISS, wahadłowiec przez 45 minut obleciał stację, fotografując jej powierzchnię, a następnie rozpoczął lot autonomiczny. 11 grudnia 2000 załoga wylądowała pomyślnie na bieżni KSC.

</doc>
<doc id="565022" url="https://pl.wikipedia.org/wiki?curid=565022" title="Reprezentacja Samoa w piłce nożnej mężczyzn">
Reprezentacja Samoa w piłce nożnej mężczyzn

Reprezentacja Samoa w piłce nożnej członkiem FIFA jest od 1986. Należy do najsłabszych drużyn tej organizacji.
Nigdy jeszcze nie zakwalifikowała się do Mistrzostw Świata, natomiast w Pucharze Narodów Oceanii wystąpiła tylko dwa razy, w 2012 przegrywając wszystkie 3 mecze grupowe oraz w 2016.
Samoa zajmuje obecnie 5. miejsce w Oceanii (lipiec 2015).
Obecnym selekcjonerem kadry Samoa jest Scott Easthope

</doc>
<doc id="565024" url="https://pl.wikipedia.org/wiki?curid=565024" title="Jack Warden">
Jack Warden

Jack Warden, właśc. John H. Lebzelter (ur. 18 września 1920 w Newark, zm. 19 lipca 2006 w Nowym Jorku) – amerykański aktor filmowy, teatralny i telewizyjny. Był dwukrotnie nominowany do Oscara za drugoplanowe role w filmach: "Szampon" (1975; reż. Hal Ashby) oraz "Niebiosa mogą zaczekać" (1978; reż. Warren Beatty i Buck Henry).
W młodości był zawodowym bokserem, w czasie II wojny światowej służył w armii, najpierw jako marynarz, a potem jako spadochroniarz. Karierę aktorską rozpoczął w teatrach nowojorskich, debiutował na Broadwayu w 1952. Na dużym ekranie pojawił się po raz pierwszy w epizodycznej roli w filmie "Asfaltowa dżungla" z 1950. Pierwszą ważną rolę zagrał 7 lat później w legendarnym filmie Sidneya Lumeta "Dwunastu gniewnych ludzi". W sumie zagrał w około 80 filmach; pojawił się także w dziesiątkach seriali telewizyjnych.
Od 1958 był żonaty z aktorką Vandą Dupree. Od lat 70. pozostawali faktycznie w separacji, jednak nigdy nie wzięli rozwodu. Mieli jednego syna, Christophera.
Zmarł w szpitalu w Nowym Jorku w wieku 86 lat.

</doc>
<doc id="565026" url="https://pl.wikipedia.org/wiki?curid=565026" title="Tadeusz Obłąk">
Tadeusz Obłąk

Tadeusz Obłąk (ur. 25 marca 1922 w Borzęcinie, zm. 18 lipca 2006 w Mediolanie) – polski jezuita prowadzący przez 50 lat pracę misyjną w Japonii. 
Życiorys.
Był bratem Jana Obłąka późniejszego biskupa warmińskiego. Po wojnie zdał maturę w Tarnowie i w sierpniu wstąpił do zakonu jezuitów. Odbył nowicjat w Starej Wsi koło Brzozowa, następnie studiował filozofię w Krakowie i teologię w Warszawie.
Do zakonu jezuitów wstąpił w 1945. Święcenia kapłańskie przyjął w Warszawie z rąk kardynała Stefana Wyszyńskiego 23 sierpnia 1953, na miesiąc przed aresztowaniem prymasa. Studiował prawo kanoniczne na Papieskim Uniwersytecie Gregoriańskim w Rzymie.
Na misję do Japonii wyjechał w 1956 roku. Wykładał prawo kanoniczne na jezuickim Uniwersytecie Sophia w Tokio. W Japonii pełnił funkcję oficjała sądu biskupiego oraz duszpasterza Polonii w stolicy kraju. Został odznaczony Krzyżem Oficerskim I Klasy. 
Podczas wizyty Jana Pawła II w Japonii w 1981 był jego tłumaczem. 
Zmarł nagle 18 lipca 2006 na lotnisku w Mediolanie, w drodze do Polski. Spoczywa w zakonnym grobowcu na Cmentarzu Rakowickim w Krakowie.

</doc>
<doc id="565027" url="https://pl.wikipedia.org/wiki?curid=565027" title="SML">
SML



</doc>
<doc id="565028" url="https://pl.wikipedia.org/wiki?curid=565028" title="Smulsko (Łódź)">
Smulsko (Łódź)

Smulsko (dawniej Smólsko) – peryferyjne osiedle w Łodzi, położone nad Nerem w południowo-zachodniej części miasta, tuż przy granicy z Konstantynowem Łódzkim. Włączone do Łodzi w 1946 roku.
Smulsko leży na terenie Polesia, a administracyjnie należy do osiedla Retkinia Zachód-Smulsko. Natomiast łódzki System Informacji Miejskiej uznaje Smulsko za samodzielne osiedle.
Historia.
Niegdyś była tu podłódzka wieś o nazwie Smulsk lub Smólsko, od 1867 w gminie Brus. W okresie międzywojennym należała do powiatu łódzkiego w woj. łódzkim. W 1921 roku liczba mieszkańców wynosiła 88. 1 września 1933 weszła w skład nowo utworzonej gromady (sołectwa) "Nowy Józefów" w granicach gminy Brus, składającej się ze wsi Nowy Józefów (Łódź) i Smulsko. Podczas II wojny światowej włączona do III Rzeszy.
Według przedwojennych map Wojskowego Instytutu Geograficznego w Warszawie z 1935 roku w miejscu obecnego osiedla Smulsko znajdowała się wieś Nowy Józefów licząca 23 gospodarstwa, natomiast w lokalizacji obecnego osiedla Nowy Józefów mieściła się wieś Smólsko licząca 24 gospodarstwa. Zapewne jest to błąd lub co najmniej nieścisłość, ale pisownia nazwy osiedla w ciągu kilkudziesięciu powojennych lat uległa niewielkiej korekcie.
Po wojnie Smulsko powróciło na krótko do powiatu łódzkiego woj. łódzkim, lecz już 13 lutego 1946 włączono je do Łodzi.
Na początku lat 70. wzdłuż ulicy Salvadora Allende, oddzielającej Smulsko od sąsiedniej od strony zachodniej osiedla Retkinia powstały Pracownicze Ogródki Działkowe „Azalia”. Na sąsiadujących popegeerowskich polach (już wówczas zapuszczonych) planowana była budowa Zakładów Odtworzeniowych Przemysłu Włókienniczego dla Łodzi wraz z obsługującą je Elektrociepłownią nr 5 w Łodzi. Protesty mieszkańców powstającego wówczas osiedla Retkinia doprowadziły do zaniechania tych projektów.
Osiedle dziś.
W latach 80. na Smulsku zaczęło powstawać osiedle domków jednorodzinnych o zabudowie szeregowej. Budowa domów odbywała się metodami gospodarczymi i w wielu przypadkach została zakończona dopiero na początku XXI wieku. Obecnie, po zabudowaniu pustych miejsc, niektóre segmentowce, mają kilkaset metrów długości. Budynki stoją przy kilkunastu uliczkach, przecinających się pod kątem prostym. Obecnie osiedle jest traktowane jako luksusowe i taki charakter starają się zachować mieszkańcy tego osiedla w wykańczaniu swoich domów. Osiedle posiada wszystkie media używane w mieście, takie jak kanalizacja, woda, prąd, gaz, 2 firmy telekomunikacyjne dostarczające telefon i internet. Prawie wszystkie ulice są utwardzone. W większości 16 (łącznie 18) ulic zastosowano dobrej jakości asfalt, a także kostkę bitumiczną.
Osiedle Smulsko często, acz niesłusznie zaliczane jest w skład sąsiadującej Retkini, od której osiedle oddziela ulica ks. Jerzego Popiełuszki (dawniej: ulica Salvadora Allende). Pomimo odmiennego charakteru obu osiedli – Retkinia to blokowisko z wielkiej płyty, a Smulsko to osiedle o zabudowie niskiej, jednorodzinnej – oba osiedla są ściśle powiązane. Pomimo tego od kilku lat na osiedlu powstało kilkanaście bloków wkomponowanych w architekturę danego miejsca. Smulsko nie spełnia funkcji handlowych i usługowych – funkcjonuje tam zaledwie kilka sklepów ogólnospożywczych oraz kilkanaście firm usługowych, a także stadnina koni „Smulsko”. Brak także szkół i przedszkoli. Wszystkie potrzeby w tym zakresie mieszkańcy zaspokajają na sąsiadującej Retkini lub w centrum Łodzi. Także kościół parafialny Smulska znajduje się na Retkini (parafia pw. Najświętszej Eucharystii).Na terenie Smulska znajduje się pewna liczba firm produkcyjnych, zatrudniających po kilka-kilkanaście osób.
Nazwy ulic.
Nazwy ulic na Smulsku nawiązują do różnych dyscyplin sportowych. Pierwotnie większość tych nazw wykorzystywana była do nazwania wiejskich ulic sąsiedniej Retkini po jej włączeniu do Łodzi, jednak po zbudowaniu na terenie dawnej wsi osiedla mieszkaniowego i związaną z tym całkowitą zmianą układu ulic (z których wiele pozostało nienazwanych) „zwolnione” w ten sposób nazwy nadano uliczkom budowanego Smulska.
Na Smulsku znajdują się ulice: Bobslejowa, Bojerowa, Bokserska, Gimnastyczna, Golfowa, Hippiczna, Kolarska, Łyżwiarska, Oszczepowa, Piłkarska, Pływacka, Slalomowa, Szermiercza, Zapaśnicza i Żużlowa. Ponadto 3 ulice noszą nazwy pochodzące od osób związanych ze sportem i z Łodzią: Wawrzyńca Cylla, Antoniego Gałeckiego, Tomasza Konarzewskiego.
Oprócz tego na osiedlu znajduje się ul. Smulska, ul. Armii Łódź, a na granicy z osiedlem Nowy Józefów ul. Kinga Campa Gillette’a, którą nazwano na cześć twórcy koncernu, jaki zbudował tutaj swą fabrykę. Przy osiedlu powstał park z kilkoma alejkami i górką do zjeżdżania dla dzieci. Park znajduje się między osiedlem a fabryką Gilette.

</doc>
<doc id="565029" url="https://pl.wikipedia.org/wiki?curid=565029" title="Szefowie Adygei">
Szefowie Adygei

Lista szefów i prezydentów Adygei od 1992 r.
Historia urzędu.
Po rozpadzie ZSRR Adygeja stała się autonomiczną republiką w składzie Federacji Rosyjskiej. W styczniu 1992 prezydentem republiki został Asłan Dżarimow. 13 stycznia 2002 urząd prezydenta Adygei objął Chazret Sowmien.
Ten, w 2006 roku podał się do dymisji.
6 grudnia 2006 Władimir Putin przedłożył do rozpatrzenia parlamentowi Adygei kandydaturę Asłanczerija Tchakuszynowa, dotychczasowego rektora Majkopskiego Uniwersytetu Technologicznego. Jako swojego kandydata na nowego prezydenta Adygei zarekomendowała go Jedna Rosja. 13 grudnia 2006 Tchakuszynow został w tajnym głosowaniu zaakceptowany przez Chase, zdobywając 50 głosów na 53 uczestniczących w głosowaniu deputowanych. 13 stycznia 2007 odbyła się ceremonia inauguracji prezydentury Tchakuszynowa. W obecności przedstawicieli wielu regionów Federacji, a także Asłana Dżarimowa, pierwszego prezydenta Adygei, Tchakuszynow złożył przysięgę w języku rosyjskim oraz adygejskim oraz otrzymał od Dmitrija Kozaka potwierdzenie objęcia przez niego urzędu wraz z pieczęcią prezydencką. Od 20 kwietnia 2011 na czele Republiki Adygei stoi szef.

</doc>
<doc id="565030" url="https://pl.wikipedia.org/wiki?curid=565030" title="Sobala">
Sobala



</doc>
<doc id="565035" url="https://pl.wikipedia.org/wiki?curid=565035" title="Herjalf">
Herjalf

Herjalf - polska grupa muzyczna założona latem 2000 przez Julię Przyborowską i Pawła Kieżucia. W marcu 2001 wychodzi pierwszy album grupy - "Kiedy topnieją śniegi...". Podczas nagrywania albumu do zespołu dołączył Marcin Szylko.

</doc>
<doc id="565037" url="https://pl.wikipedia.org/wiki?curid=565037" title="Reprezentacja Papui-Nowej Gwinei w piłce nożnej mężczyzn">
Reprezentacja Papui-Nowej Gwinei w piłce nożnej mężczyzn

Reprezentacja Papui-Nowej Gwinei w piłce nożnej została członkiem FIFA w 1963 roku. Do tej pory największym sukcesem tej reprezentacji jest drugie miejsce w Pucharze Narodów Oceanii 2016, którego Papua-Nowa Gwinea była gospodarzem (łącznie czterokrotnie wystąpiła na tym turnieju). Na mistrzostwach świata nigdy nie zagrała.
Obecnie selekcjonerem Papui-Nowej Gwinei jest duńczyk Flemming Serritslev.

</doc>
<doc id="565040" url="https://pl.wikipedia.org/wiki?curid=565040" title="Szlak niżów Vb według W. Van Bebbera">
Szlak niżów Vb według W. Van Bebbera

Szlak niżów Vb według W. Van Bebbera – przebieg torów niżów nad Europą, opracowany przez Wilhelma Van Bebbera. Szlak ten przebiega od Zatoki Genueńskiej, przez Nizinę Padańską, Nizinę Węgierską w kierunku Europy Środkowo-Wschodniej. 
Częstość niżów przemieszczających się tym torem w ciągu roku nie jest duża ale niosąc ciepłe i wilgotne masy powietrza znad Morza Śródziemnego przyczyniają się do występowania zazwyczaj obfitych i długotrwałych opadów deszczu lub śniegu. 
Chmury związane z nimi charakteryzują się dużą wodnością, dlatego też w Polsce w ciepłej porze roku przeciętnie z co czwartego niżu południowoeuropejskiego stwierdza się opady o sumie dobowej powyżej 50 mm, najczęściej w południowej i wschodniej części Polski. Przejawia się to zwykle maksymalnym przyborem wody w zlewniach górnej oraz środkowej Odry i Wisły (powódź w 1997 r.).

</doc>
<doc id="565043" url="https://pl.wikipedia.org/wiki?curid=565043" title="Me Against the Music">
Me Against the Music

Me Against the Music – pierwszy studyjny singel amerykańskiej piosenkarki Britney Spears, promujący czwarty album pt. "In the Zone". Singel ukazał się 10 września 2003 roku nakładem wytwórni Jive Records.
Utwór powstał we współpracy m.in. z Madonną, która ponadto wystąpiła w teledysku w reżyserii Paula Huntera. Współkompozytorami są także: Britney Spears, Chris „Tricky” Stewart, Penelope Magnet, T. Nikhereanye, T. Nash oraz G. O’Brien.

</doc>
<doc id="565044" url="https://pl.wikipedia.org/wiki?curid=565044" title="Krzysztof Rutkowski">
Krzysztof Rutkowski



</doc>
<doc id="565045" url="https://pl.wikipedia.org/wiki?curid=565045" title="Lulubejowie">
Lulubejowie

Lulubejowie – plemię zamieszkujące północno-wschodnie góry Zagros (obecnie Kurdystan na pograniczu iracko-irańsko-tureckim), które obok Gutejów było stałym źródłem niepokojów dla osiadłych mieszkańców Mezopotamii. Znani od czasów Sargona Wielkiego i Naram-Sina, który dokonując wypraw w tamte rejony, pokonał ich wielokrotnie i upamiętnił swoje sukcesy na tzw. steli zwycięstwa króla Naram-Sina. Wraz z Gutejami przyczynili się do upadku dynastii akadyjskiej. Te dzikie ludy z gór stały się w okresie po upadku Akadu plagą bogatych miast Międzyrzecza. Wyższość cywilizacji Sumeru i Akadu wpłynęła jednak na te uważane wówczas za barbarzyńskie plemiona, ponieważ jeden z królów Lulubejów – Anubanini kazał wznieść dla siebie stelę zwycięstwa. Inskrypcje na niej były napisane po akadyjsku, co może świadczyć o przejmowaniu wzorców kulturowych z kraju podbitego.
Z Lulubejami walczył król babiloński Nabuchodonozor I.

</doc>
<doc id="565059" url="https://pl.wikipedia.org/wiki?curid=565059" title="Shades of Deep Purple">
Shades of Deep Purple

Shades of Deep Purple – debiutancki album brytyjskiego zespołu hardrockowego Deep Purple, wydany po raz pierwszy nakładem wytwórni Tetragrammaton Records w lipcu 1968 w Stanach Zjednoczonych. Producentem albumu był Derek Lawrence, natomiast reżyserem dźwięku był Barry Ainsworth. Album osiągnął 24 miejsce w notowaniu „Billboard 200”.
Album rozpoczyna piosenka „And The Address”, wyraźnie zainspirowana „Stone Free” Jimiego Hendrixa (uznawanego za największego gitarzystę wszech czasów). „Hush” to cover utworu napisanego w 1967 przez amerykańskiego wokalistę, gitarzystę i tekściarza Joego Southa dla amerykańskiego wokalisty Billy'ego Joego Royala. W oryginalnej wersji kompozycja utrzymana jest w stylistyce pop rockowej. W wersji Deep Purple wyraźnie rozpoznawalny jest funkowy akompaniament. „Prelude: Happiness” to instrumentalny wstęp do „I'm So Glad”, kolejnego coveru jaki został zarejestrowany na debiutanckiej płycie grupy. „I'm So Glad” to powstała we wczesnych latach 30. XX wieku piosenka pierwotnie pochodząca z repertuaru amerykańskiego bluesmana Skipa Jamesa. „Prelude: Happiness” to utwór, w którym wyraźnie widać zamierzenia Jona Lorda, klawiszowca oraz nieformalnego frontmana grupy, do łączenie muzyki rockowej z poważną. Rozpoczynający stronę B „Mandrake Root” to utwór napisany przez gitarzystę grupy Ritchiego Blackmore'a w okresie od końca 1965 do jesieni 1967 kiedy przebywał w Republice Federalnej Niemiec (głównie w Hamburgu). Trzecim coverem na „Shades of Deep Purple” jest „Help!” kompozycja The Beatles, wydana po raz pierwszy w Wielkiej Brytanii 23 lipca 1965. Cover zespołu grany często na koncertach planowany był jako magnum opus albumu (po wydaniu płyty do Deep Purple zadzwonili z gratulacjami muzycy The Beatles – John Lennon oraz Paul McCartney – gratulując im pomysłu).
Czwartym i ostatnim coverem jest zamykająca album piosenka „Hey Joe” napisana w 1962 przez amerykańskiego tekściarza Billy'ego Robertsa.
Historia.
18 kwietnia 1968 grupa wypłynęła do Skandynawii na serię 11 koncertów, z których pierwszy odbył się 20 kwietnia w Taastrup (Dania) a ostatni 5 maja w Roskilde (Dania). Po powrocie 6 maja zespół otrzymał telegram od prezesa Tetragrammaton Records – Artiego Mogulla:
Sesja odbyła się w dniach 11-13 maja 1968 w londyńskim studiu „De Lane Lea”. Pierwszego dnia muzycy spędzili w studiu około 10 godzin. Drugi dzień poświęcony był dokończeniu pracy przez grupę natomiast trzeciego dnia odbyło się miksowanie. Basista zespołu – Nick Simper – opisuje warunki w jakich znalazło się Deep Purple podczas nagrywania swojej debiutanckiej płyty:
Po zakończeniu nagrywania postanowiono podjąć decyzję o wyborze odpowiedniego utworu na singel mający promować album. Zespół optował za piosenką „Help!”. Wytwórnia stwierdziła jednak, iż na rynek amerykański bardziej odpowiednią piosenką będzie „Hush”. „One More Rainy Day” wybrano jako piosenkę na stronę B. Singel „Hush/One More Rainy Day” ukazał się 21 czerwca 1968 w Wielkiej Brytanii nakładem Parlophone. Parę dni potem Tetragrammaton Records wypuściła singel w Stanach Zjednoczonych. Pierwszy singel zespołu przeszedł w ich rodzinnych kraju bez echa, za oceanem natomiast „Hush” stał się wielkim hitem (we wrześniu 1968 singel osiągnął 4 pozycję w notowaniu „Billboard Hot 100”). Swoją opinię na ten temat wyraził Lord:

</doc>
<doc id="565060" url="https://pl.wikipedia.org/wiki?curid=565060" title="Szafot">
Szafot

Szafot ("st. fr." "chafaud" – "rusztowanie") – rodzaj podwyższenia, podium, na którym przez ścięcie mieczem, później toporem, a jeszcze później gilotyną wykonywano publiczne egzekucje.

</doc>
<doc id="565061" url="https://pl.wikipedia.org/wiki?curid=565061" title="Apsu">
Apsu



</doc>
<doc id="565064" url="https://pl.wikipedia.org/wiki?curid=565064" title="Legiony Polskie na Węgrzech">
Legiony Polskie na Węgrzech

Legiony Polskie na Węgrzech – oddziały polskie uformowane przez gen. Józefa Wysockiego na Węgrzech w latach 1848–1849, w okresie powstania węgierskiego będącego częścią Wiosny Ludów.
Formowane były z ochotników polskich, którzy napływali na teren Węgier po stłumieniu Wiosny Ludów w Galicji. Liczyły blisko 3 tys. żołnierzy, walczyły do końca powstania i wyróżniły się w wielu trudnych bitwach, m.in. pod Szolnokiem, Hatvan, Tapiobicske, Vác, Isaszeg, Nagy-Szarlo. Początkowo Węgrzy byli niechętni tworzeniu polskich oddziałów, obawiając się interwencji Rosji, która jednak i tak nastąpiłaby w związku z zobowiązaniami wynikającymi ze Świętego Przymierza.
Legion Polski Wysockiego.
W maju 1849 w Miszkolcu, po zjednoczeniu wszystkich oddziałów polskich, Legion Wysockiego liczył 2090 żołnierzy piechoty i 400 ułanów zorganizowanych w:
W kampanii letniej Legion Polski wchodził w skład Armii Górnych Węgier, bronił początkowo przejść z Galicji ku Nizinie Węgierskiej, a następnie walczył w odwrocie aż pod Temeszvarem, gdzie po klęsce całej armii przeszedł na terytorium tureckie.
Umundurowanie Legionu oparte było na wzorach polskich, regulaminy stosowano przeważnie austriackie – czyli te, które stosowano też w armii węgierskiej. Komenda była w języku polskim.
Legion Wysockiego posiadał własny sztandar o barwach narodowych. Stopnie podoficerskie były obsadzane drogą wyborów. Oficerowie byli mianowani przez Wysockiego. Nominacje na wyższe stopnie podlegały zatwierdzeniu przez władze węgierskie.
Legion Polski Bema.
Odrębny legion uformował gen. Józef Bem w Siedmiogrodzie. Legion wchodził w skład wojsk, które dzięki podjęciu niespodziewanej ofensywy zimowej w ciągu czterech miesięcy wyparły Austriaków. Zyskał dzięki temu wielką popularność wśród miejscowych Węgrów, Rumunów i Sasów.
Po klęsce w bitwie pod Temeszwarem i kapitulacji Węgier 13 sierpnia 1849 ocalałe resztki Legionów Polskich, wraz z Bemem i Wysockim, znalazły schronienie w Turcji, licząc na rychły wybuch wojny turecko-rosyjskiej. Duża część legionistów, którym nie udało się przedostać do Turcji, doświadczyła bezlitosnego terroru ze strony zwycięskich Austriaków.
Zobacz też.
powstańczy węgierski Order Zasługi Wojskowej

</doc>
<doc id="565065" url="https://pl.wikipedia.org/wiki?curid=565065" title="Bitwa pod Tuttlingen">
Bitwa pod Tuttlingen

Bitwa pod Tuttlingen – starcie zbrojne, które miało miejsce 24 listopada 1643 roku podczas wojny trzydziestoletniej.
Wstęp.
Wielkie zwycięstwo francuskie pod Rocroi 19 maja 1643 spowodowało, że Mazarin postanowił zmienić swój kierunek ataku i przenieść główny ciężar walk z frontu w Niderlandach do Niemiec. Jeszcze przed październikiem 1643 marszałek de Guébriant, naczelny wódz sił francuskich w Niemczech, otrzymał w końcu dostateczne posiłki by wznowić ofensywę na terenie Niemiec. Francuzi wkroczyli do Szwabii i 19 listopada 1643 zdobyli Rottweil.
Jednak na dwa dni przed kapitulacją twierdzy, 17 listopada w wyniku ran otrzymanych podczas szturmu, zginął naczelny wódz armii francuskiej w Niemczech Jean-Baptiste de Guébriant, przekazując tym sposobem armię w mniej odpowiednie ręce holsztyńskiego najemnika Josiasa Rantzaua.
Bitwa.
Armia bawarska pod von Werthem i von Mercym, razem z posiłkami cesarskimi grafa von Hatzfeldta oraz wojskami Karola Lotaryńskiego błyskawicznie zareagowała na zagrożenie jej zimowych kwater w Szwabii. Dnia 24 listopada 1643 wojska cesarsko-bawarskie zaatakowały francuską armię, która w okolicach Tuttlingen była na leżach zimowych. Francuzi zupełnie nie spodziewali się ataku, nie byli więc przygotowani do obrony. Dnia 24 listopada von Werth zaskoczył i pokonał sasko-weimarskie wojska (żołnierze z armii Bernarda Weimarskiego) pod Tuttlingen. Rantzau próbował odzyskać utracone pozycje, ale tak nieudolnie, że został kompletnie rozbity przez von Mercy'ego i stracił niemal całą armię.
Skutki bitwy.
Marszałek Rantzau i 7000 żołnierzy francuskich dostalo się do niewoli, a Rottweil zostało odzyskane przez Bawarczyków 2 grudnia 1643. Francuzi zostali zmuszeni do wycofania się do linii Renu. Stracili 2/3 swojej armii, a szczególnie bolesną była strata doświadczonych oddziałów sasko-weimarskich Bernarda Weimarskiego.
W reakcji na katastrofę pod Tuttlingen wezwany został z Włoch Henri de Turenne, któremu powierzono naczelne dowództwo nad armią francuską w Niemczech ("Armeé d’Allemagne"). Zdziesiątkowana armia została wzmocniona nowymi posiłkami.

</doc>
<doc id="565074" url="https://pl.wikipedia.org/wiki?curid=565074" title="Mistrzostwa Świata w piłce nożnej 2006/Mecze 1/8 finału">
Mistrzostwa Świata w piłce nożnej 2006/Mecze 1/8 finału



</doc>
<doc id="565078" url="https://pl.wikipedia.org/wiki?curid=565078" title="Droga wojewódzka nr 109">
Droga wojewódzka nr 109

Droga wojewódzka nr 109 (DW109) – droga wojewódzka klasy G w woj. zachodniopomorskim o długości 38,895 km łącząca Mrzeżyno z drogą ekspresową S6 i drogą wojewódzką nr 108 w Płotach. Zachodniopomorski Zarząd Dróg Wojewódzkich w Koszalinie określił ją jako drogę klasy G.
Przebiega przez powiat gryficki (gminy: Trzebiatów, Gryfice i Płoty). Na trasie często przejeżdza się przez nieczynne przejazdy kolejowe. Miejscami postoju dla pojazdów opiekuje się Nadleśnictwo Gryfice. Cała trasa podlega Rejonowi Dróg Wojewódzkich Gryfice.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu .
Do 13 marca 2021 r..
We wcześniejszych latach droga wojewódzka nr 109 była objęta ograniczeniami dopuszczalnego nacisku na oś:

</doc>
<doc id="565079" url="https://pl.wikipedia.org/wiki?curid=565079" title="Júlio Baptista">
Júlio Baptista

Júlio Baptista, właśc. Júlio César Clemente Baptista (ur. 1 października 1981 w São Paulo) – brazylijski piłkarz występujący na pozycji napastnika. Reprezentant Brazylii w latach 2001–2010.
Życiorys.
Julio Baptista urodził się 1 października 1981 roku w São Paulo. Rozpoczął swoją profesjonalną karierę w 2000 roku w zespole São Paulo. Następnie przeniósł się do Sevilli i grał tam od 2003 do 2005 roku. Określony został mianem „Bestii z Sewilli”. Jest graczem bardzo uniwersalnym, mogącym grać zarówno na pozycji defensywnego pomocnika, jak również pomocnika ofensywnego, a nawet napastnika. W sezonie 2004/2005 strzelił dla Sevilli 38 goli w 63 meczach. Po zakończeniu sezonu otrzymał wiele ofert między innymi z Arsenalu i Tottenhamu Hotspur, ale wybrał ofertę Realu. Stracił wtedy wiele w oczach kibiców z Wysp, a szczególnie fanów Kanonierów, ponieważ wcześniej długo „flirtował” z Arsenalem. Suma transferu wyniosła 20 mln €. 29 lipca 2005 roku podpisał kontrakt, który związał go z klubem na 5 sezonów. Dołączył do innych Brazylijczyków w składzie Królewskich: Ronaldo, Roberto Carlosa i Robinho. 30 sierpnia 2006 roku – w dniu zamknięcia letniego okna transferowego, przeszedł z Realu do drużyny Kanonierów na zasadzie wypożyczenia. W zamian na tej samej zasadzie do drużyny Królewskich przeszedł José Antonio Reyes, grający uprzednio w Arsenalu.
Po sezonie 2006/2007 Arsenal nie zdecydował się na transfer definitywny i Baptista wrócił do Madrytu. W tym roku otrzymał hiszpański paszport. 11 sierpnia tego samego roku trafił w ramach transferu definitywnego do włoskiego klubu AS Roma za 9 mln €, z opcją dopłaty jeszcze dwóch milionów euro, w przypadku awansu zespołu z Rzymu w przyszłym sezonie do rozgrywek Ligi Mistrzów.
18 sierpnia 2018 został zawodnikiem rumuńskiego CFR Cluj. 29 maja 2019 ogłosił zakończenie kariery piłkarskiej.

</doc>
<doc id="565081" url="https://pl.wikipedia.org/wiki?curid=565081" title="Halowe Mistrzostwa Świata w lekkoatletyce 1993">
Halowe Mistrzostwa Świata w lekkoatletyce 1993



</doc>
<doc id="565089" url="https://pl.wikipedia.org/wiki?curid=565089" title="DW109">
DW109



</doc>
<doc id="565090" url="https://pl.wikipedia.org/wiki?curid=565090" title="O-Ringen">
O-Ringen

O-Ringen – największe na świecie, 5-dniowe zawody w biegu na orientację, rozgrywane w Szwecji.
Zawody odbywają się co roku, począwszy od 1965. W pierwszych zawodach brało udział jedynie 156 zawodników, jednak liczba ta szybko rosła i rekordowa liczba uczestników zanotowano w 1985, wystartowało wtedy około 23 tys. zawodników. Obecnie średnio startuje 15 tys. uczestników w kilkudziesięciu kategoriach, w tym także udział biorą zawodnicy w najbardziej prestiżowej kategorii – Elita (H21 E oraz D21 E). Najmłodszą kategorią jest D10 oraz H10, czyli dziewczęta i chłopcy do 10 lat, najstarszymi kategoriami są D85 oraz H85, czyli ludzie powyżej 85 lat (zazwyczaj startują w nich wyłącznie uczestnicy ze Skandynawii).
Zawody relacjonowane są w Szwecji przez wszystkie znaczące media w tym kraju, a wygrana w O-Ringen traktowana jest jako jedno z ważniejszy osiągnięć obok wygranej w Mistrzostwach Świata.
Przebieg zawodów.
Zawodnicy przez pierwsze cztery dni startują według wcześniej wyznaczonej listy startowej, każdy w swojej minucie, natomiast w piątym dniu start odbywa się w systemu handicapu (tzw. ang. „chasing start”). System ten polega na zsumowaniu czasów każdego zawodnika po 4 dniach i piątego dnia jako pierwszy startuje zawodnik w danej kategorii z najmniejszą sumą czasów, a kolejni startują po nim w czasie, który jest różnicą sumy najlepszego zawodnika do ich sumy czasów.

</doc>
<doc id="565101" url="https://pl.wikipedia.org/wiki?curid=565101" title="Mistrzostwa Europy w lekkoatletyce 1934">
Mistrzostwa Europy w lekkoatletyce 1934



</doc>
<doc id="565103" url="https://pl.wikipedia.org/wiki?curid=565103" title="Mistrzostwa Europy w lekkoatletyce 1946">
Mistrzostwa Europy w lekkoatletyce 1946



</doc>
<doc id="565104" url="https://pl.wikipedia.org/wiki?curid=565104" title="Mistrzostwa Europy w lekkoatletyce 1950">
Mistrzostwa Europy w lekkoatletyce 1950



</doc>
<doc id="565105" url="https://pl.wikipedia.org/wiki?curid=565105" title="Mistrzostwa Europy w lekkoatletyce 1954">
Mistrzostwa Europy w lekkoatletyce 1954



</doc>
<doc id="565106" url="https://pl.wikipedia.org/wiki?curid=565106" title="Mistrzostwa Europy w lekkoatletyce 1958">
Mistrzostwa Europy w lekkoatletyce 1958



</doc>
<doc id="565107" url="https://pl.wikipedia.org/wiki?curid=565107" title="Mistrzostwa Europy w lekkoatletyce 1966">
Mistrzostwa Europy w lekkoatletyce 1966



</doc>
<doc id="565108" url="https://pl.wikipedia.org/wiki?curid=565108" title="Mistrzostwa Europy w lekkoatletyce 1969">
Mistrzostwa Europy w lekkoatletyce 1969



</doc>
<doc id="565109" url="https://pl.wikipedia.org/wiki?curid=565109" title="Mistrzostwa Europy w lekkoatletyce 1998">
Mistrzostwa Europy w lekkoatletyce 1998



</doc>
<doc id="565110" url="https://pl.wikipedia.org/wiki?curid=565110" title="Mistrzostwa Europy w lekkoatletyce 2002">
Mistrzostwa Europy w lekkoatletyce 2002



</doc>
<doc id="565111" url="https://pl.wikipedia.org/wiki?curid=565111" title="Mistrzostwa Europy w lekkoatletyce 2006">
Mistrzostwa Europy w lekkoatletyce 2006



</doc>
<doc id="565114" url="https://pl.wikipedia.org/wiki?curid=565114" title="Mistrzostwa Świata w piłce nożnej 2006/Grupa A">
Mistrzostwa Świata w piłce nożnej 2006/Grupa A



</doc>
<doc id="565117" url="https://pl.wikipedia.org/wiki?curid=565117" title="Mistrzostwa Świata w piłce nożnej 2006/Grupa B">
Mistrzostwa Świata w piłce nożnej 2006/Grupa B



</doc>
<doc id="565118" url="https://pl.wikipedia.org/wiki?curid=565118" title="Mistrzostwa Świata w piłce nożnej 2006/Grupa C">
Mistrzostwa Świata w piłce nożnej 2006/Grupa C



</doc>
<doc id="565119" url="https://pl.wikipedia.org/wiki?curid=565119" title="Mistrzostwa Świata w piłce nożnej 2006/Grupa D">
Mistrzostwa Świata w piłce nożnej 2006/Grupa D



</doc>
<doc id="565120" url="https://pl.wikipedia.org/wiki?curid=565120" title="Mistrzostwa Świata w piłce nożnej 2006/Grupa E">
Mistrzostwa Świata w piłce nożnej 2006/Grupa E



</doc>
<doc id="565121" url="https://pl.wikipedia.org/wiki?curid=565121" title="Mistrzostwa Świata w piłce nożnej 2006/Grupa F">
Mistrzostwa Świata w piłce nożnej 2006/Grupa F



</doc>
<doc id="565122" url="https://pl.wikipedia.org/wiki?curid=565122" title="Mistrzostwa Świata w piłce nożnej 2006/Grupa G">
Mistrzostwa Świata w piłce nożnej 2006/Grupa G



</doc>
<doc id="565123" url="https://pl.wikipedia.org/wiki?curid=565123" title="Mistrzostwa Świata w piłce nożnej 2006/Grupa H">
Mistrzostwa Świata w piłce nożnej 2006/Grupa H



</doc>
<doc id="565124" url="https://pl.wikipedia.org/wiki?curid=565124" title="Mistrzostwa Świata w piłce nożnej 2006/Ćwierćfinały">
Mistrzostwa Świata w piłce nożnej 2006/Ćwierćfinały



</doc>
<doc id="565125" url="https://pl.wikipedia.org/wiki?curid=565125" title="Mistrzostwa Świata w piłce nożnej 2006/Mecz o 3. miejsce">
Mistrzostwa Świata w piłce nożnej 2006/Mecz o 3. miejsce



</doc>
<doc id="565126" url="https://pl.wikipedia.org/wiki?curid=565126" title="Mistrzostwa Świata w piłce nożnej 2006/Finał">
Mistrzostwa Świata w piłce nożnej 2006/Finał



</doc>
<doc id="565129" url="https://pl.wikipedia.org/wiki?curid=565129" title="Fotoluminescencja">
Fotoluminescencja

Fotoluminescencja – rodzaj luminescencji, emisja promieniowania elektromagnetycznego przez atomy, cząsteczki lub ciała stałe w wyniku pochłonięcia przez nie energii świetlnej z obszaru widzialnego, ultrafioletu lub podczerwieni.

</doc>
<doc id="565134" url="https://pl.wikipedia.org/wiki?curid=565134" title="Krunoslav Jurčić">
Krunoslav Jurčić

Krunoslav Jurčić (ur. 26 listopada 1969 w Ljubuškim) – chorwacki trener piłkarski i piłkarz grający na pozycji pomocnika. Jego atrybuty fizyczne to 188 cm i 83 kg.
Karierę zaczynał w roku 1988 w zespole Dinamo Zagrzeb, skąd przeniósł się do słynnego ze znakomitych wychowanków Interu Zaprešić. Po 2 latach gry w tym klubie przeszedł do zespołu NK Istra Pula, a w końcu został kupiony przez belgijski klub KSK Beveren. Jurcić nie dostawał tam jednak często szansy na grę w pierwszym zespole i wrócił do Dinama, gdzie dobre występy pomogły mu w zakwalifikowaniu się do składu na MŚ. Dzięki dobrej marce przeszedł do zespołu AC Torino, gdzie po kilku dobrych występach przytrafiła mu się kontuzja w wyniku nie której nie grał w zespole Granata. Po wyleczeniu jej, Jurcić przeszedł do innego włoskiego klubu UC Sampdoria, by po roku gry w tym zespole wrócić do Chorwacji do zespołu NK Slaven Belupo, gdzie zakończył karierę.
W reprezentacji narodowej wystąpił 21 razy, nie strzelając bramki ani razu. Zadebiutował 8 czerwca 1997 w meczu przeciwko Japonii, w meczu odbywającym się w Tokio, w ramach pucharu Kirin Cup. Z reprezentacją pożegnał się 2 września 2000 w Brukseli w meczu przeciwko Belgii, w ramach kwalifikacji do Mistrzostw Świata w Piłce Nożnej 2002. Warto zauważyć, że "Kruno" jak nazywali go kibice, wystąpił w meczu przeciwko Polsce. Jurcić był uczestnikiem MŚ 1998, gdzie Chorwacja wywalczyła brązowy medal. Był także w ekipie, która zdobyła srebrny medal w rozgrywanych w 1984 w Portugalii MŚ U-16.
Po zakończeniu kariery piłkarskiej Jurčić został trenerem. W latach 2005–2006 był trenerem NK Istra 1961, w latach 2007–2008 prowadził Slaven Belupo, a w 2009 został szkoleniowcem Dinamo Zagrzeb, w którym pracował do 2010 roku. Prowadził też NK Lokomotiva Zagrzeb, a w 2011 roku wrócił do Dinama. W 2015 został trenerem NK Maribor, gdzie pracował do lutego 2016. Następnie był rozpatrywany jako potencjalny szkoleniowiec Wisły Kraków, jednak ostatecznie trafił do tureckiego Adanasporu. W listopadzie 2017 podpisał kontrakt z Piłkarską Federacją Arabii Saudyjskiej i został szefem szkolenia młodych piłkarzy. W styczniu 2018 został pierwszym trenerem saudyjskiego An-Nassr. Później trenował emirackie Baniyas SC, w latach 2018–2019, oraz Al-Nasr Dubaj, w latach 2019–2021.

</doc>
<doc id="565136" url="https://pl.wikipedia.org/wiki?curid=565136" title="Droga wojewódzka nr 110">
Droga wojewódzka nr 110

Droga wojewódzka nr 110 (DW110) – droga wojewódzka klasy G w północnej części woj. zachodniopomorskiego. Łączy DW102 w Lędzinie, DW103 w Cerkwicy z DW109 i DW105 w Gryficach. Droga przebiega w całości przez powiat gryficki. Jej długość wynosi 23,8 km.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu .
Do 13 marca 2021 r..
We wcześniejszych latach na całej długości drogi wojewódzkiej nr 110 dopuszczalny był ruch pojazdów o nacisku na pojedynczą oś nie przekraczającym 8 ton.

</doc>
<doc id="565140" url="https://pl.wikipedia.org/wiki?curid=565140" title="Iluminator">
Iluminator



</doc>
<doc id="565141" url="https://pl.wikipedia.org/wiki?curid=565141" title="Juan Carlos Valerón">
Juan Carlos Valerón

Juan Carlos Valerón (wym. ; ur. 17 czerwca 1975 w Arguineguin) – hiszpański piłkarz występujący na pozycji pomocnika. 2 czerwca 2013 roku ogłosił, że zakończony sezon 2012/2013 był dla niego ostatnim w barwach Deportivo La Coruna. Spędził tam 13 sezonów.
Zawodową karierę zaczął w UD Las Palmas – klubie ze stolicy Wysp Kanaryjskich. W roku 1994 Valeron trafił do drużyny seniorów klubu z Las Palmas. Później został zauważony przez działaczy najlepszych klubów hiszpańskich, w tym Realu Madryt, jednak zerwanie więzadeł krzyżowych przeszkodziło temu wybitnemu piłkarzowi w transferze do "Królewskich". Był etatowym reprezentantem Hiszpanii do lat 21 i 23. Po sezonie 1997/98, spędzonym w RCD Mallorca otrzymał tytuł odkrycia roku w hiszpańskiej Primera División i wtedy został zauważony przez inny stołeczny klub - Atlético Madryt. Na Estadio Vicente Calderón spędził dwa sezony.
W listopadzie 1998 roku doczekał się debiutu w pierwszej reprezentacji Hiszpanii w meczu z Włochami. W roku 2000 "Los Colchoneros" spadli do Segunda División i po tym przykrym dla każdego piłkarza zdarzeniu trafił do Deportivo La Coruña. Zdobył z tym klubem na razie jedynie Puchar Hiszpanii. Ale dzięki grze w klubie z Galicji został podstawowym reprezentantem Hiszpanii. Pojechał na Mistrzostwa Świata 2002, gdzie odpadli w ćwierćfinale po kontrowersyjnym meczu z Koreą Południową – gospodarzami turnieju.
Jest człowiekiem religijnym. Należy do grupy szerzącej wiarę katolicką – Evangelistos de Cristo. Dnia 7 maja 2016 roku ogłosił oficjalne zakończenie piłkarskiej kariery.

</doc>
<doc id="565142" url="https://pl.wikipedia.org/wiki?curid=565142" title="Chemiluminescencja">
Chemiluminescencja

Chemiluminescencja – zjawisko emisji fal świetlnych w wyniku reakcji chemicznych. 
Zjawisko to występuje, na przykład, podczas utleniania fosforu białego oraz reakcji lucyferyny z lucyferazą.

</doc>
<doc id="565144" url="https://pl.wikipedia.org/wiki?curid=565144" title="The Book of Taliesyn">
The Book of Taliesyn

The Book of Taliesyn – drugi album Deep Purple. Wydany w grudniu 1968 przez Tetragrammaton w USA, a w lipcu 1969 przez EMI Harvest Records w Wielkiej Brytanii, Kanadzie oraz Japonii. 
Na albumie znajdują się trzy covery: „Kentucky Woman” Neila Diamonda, „We Can Work It Out” The Beatles i „River Deep – Mountain High” zespołu „Ike and Tina Turner”.

</doc>
<doc id="565145" url="https://pl.wikipedia.org/wiki?curid=565145" title="Sozopol">
Sozopol

Sozopol (, , ) – bułgarskie miasto położone 30 kilometrów na południe od Burgasu na południowym wybrzeżu bułgarskiego Morza Czarnego; w obwodzie Burgas. Siedziba administracyjna gminy Sozopol. Według danych Narodowego Instytutu Statystycznego w Bułgarii z 31 grudnia 2011 miasto liczyło 4285 mieszkańców. Miasto jest obecnie znanym kurortem oraz miejscem, w którym odbywa się festiwal filmowy nazywany "Apollonią" od jednej ze starożytnych nazw Sozopola.
Historia.
Sozopol jest jednym z najstarszych miast na bułgarskim wybrzeżu Morza Czarnego. Pierwsza wzmianka o Sozopolu pochodzi sprzed epoki brązu. Badania w okolicach Sozopola wykazały pozostałości dawnych mieszkań, porcelanowych garnków, kamieni i narzędzi wykonanych z kości, pochodzących z tamtej epoki. Wiele kotwic z II i III tysiąclecia p.n.e. zostało odkrytych w sozopolskiej zatoce, co jest dowodem na to, że w czasach starożytnych pływano statkami wodnymi.
Tereny dzisiejszego miasta zostały skolonizowane przez Milezjan, którzy nadali miastu nazwę "Antheia", ale już wkrótce nazwa została zmieniona na "Apollonia". Apollonia zasłynęła z tego, że znajdował się w niej olbrzymi posąg Apollina dłuta Kalamisa, przeniesiony przez Lukullusa do Rzymu. Apollonia była znana także jako "Apollonia Pontica" (tzn. "Apollonia na Morzu Czarnym", starożytne "Pontus Euxinus") oraz "Apollonia Magna" co znaczy "Wielka Apollonia".
Sozopol ustanowił swój handel i morskie centrum w następnych stuleciach. Rozpoczął współpracę polityczną i handlową z miastami Starożytnej Grecji – Miletem, Atenami, Koryntem, Herakleą oraz z wyspami – Rodos, Chios, Lesbos itp. Wpływ handlu na terytorium Tracji był podstawą traktatu z władzami Królestwa Odryskiego w V wieku p.n.e.
Symbol miasta – kotwica, znajduje się na wszystkich monetach z Apollonii z VI wieku p.n.e. – jest to dowód na znaczenie handlu. Bogate miasto wkrótce stało się ważnym kurortem. Wówczas miasto nosiło nazwę "Apollonia Magna".
Sozopol został wcześnie miastem chrześcijańskim. Pierwszy biskup z Sozopola pojawił się w 431 roku n.e. Najbardziej znani biskupi z Sozopola to: Athanasius (431), Piotr (680), Euthymius (787) oraz Ignatius (869) – wszyscy z kościoła katolickiego, Theodosius (1357), Joannicius (1524), Philotheus (1564) oraz Joasaph (1721) – wszyscy z kościoła prawosławnego.
Nazwy miasta.
Pierwotna nazwa miasta to "Antheia". Monety z VI wieku p.n.e. były wyrabiane w "Apollonii". Następna nazwa miasta to "Apollonia Pontica", co znaczy "Apollonia na Morzu Czarnym" oraz "Apollonia Magna", co znaczy "Wielka Apollonia". Po V wieku n.e., zaczęła występować nazwa "Sozopolis". Po tym, jak miasto stało się częścią imperium osmańskiego zmieniono nazwę na "Sizeboli", "Sizebolu" oraz "Sizebolou". Po przejęciu miasta przez Bułgarię, miastu nadano nazwę "Sozopol" ("Sozopoł").

</doc>
<doc id="565147" url="https://pl.wikipedia.org/wiki?curid=565147" title="José Francisco Molina">
José Francisco Molina

José Francisco Molina Jiménez (ur. 8 sierpnia 1970 w Walencji) – hiszpański piłkarz grający na pozycji bramkarza, trener piłkarski.
Kariera klubowa.
Molina jest wychowankiem UD Alzira. Później przez dwa sezony grał w rezerwach Valencii, po czym trafił do Villarrealu. Następnie był kolejno zawodnikiem takich klubów jak Albacete Balompié, Atlético Madryt, Deportivo La Coruña i Levante UD. W Primera División zadebiutował 8 stycznia 1995 roku, kiedy to jego Albacete pokonało Real Oviedo 1:0. W sezonie 1995/1996 razem z Atlético wywalczył mistrzostwo kraju oraz Puchar Króla. Razem z Deportivo w 2000 i 2002 roku zdobył Superpuchar Hiszpanii, a podczas rozgrywek 2001/2002 po raz drugi w karierze wywalczył krajowy puchar. 15 października 2002 roku Molina poinformował o tym, że ma raka jądra. Poddał się leczeniu i długi czas był wykluczony z gry. Po sezonie 2006/2007 zakończył piłkarską karierę.
Kariera reprezentacyjna.
W reprezentacji Hiszpanii Molina zadebiutował 24 kwietnia 1996 roku w spotkaniu przeciwko Norwegii, grając (wyjątkowo) na pozycji lewego pomocnika. Następnie razem z drużyną narodową odpadł w rundzie grupowej Mistrzostw Świata 1998 oraz dotarł do ćwierćfinału Mistrzostw Europy 2000. Łącznie rozegrał dla niej 9 meczów.
Kariera trenerska.
Po zakończeniu kariery zawodniczej został trenerem. Od 2009 pracował w klubie Villarreal CF.

</doc>
<doc id="565150" url="https://pl.wikipedia.org/wiki?curid=565150" title="Bitwa pod Temeszwarem">
Bitwa pod Temeszwarem

Bitwa pod Temeszwarem (węg. "Temesvár", rum. "Timișoara") – starcie zbrojne, które mało miejsce 9 sierpnia 1849 roku w czasie powstania węgierskiego pomiędzy siłami węgierskimi pod dowództwem gen. Józefa Bema a austriackimi dowodzonymi przez Juliusa Jacoba von Haynaua. Zakończyła się klęską wojsk powstańczych.
Bitwa pod Temeszwarem została, po 1990, upamiętniona na Grobie Nieznanego Żołnierza w Warszawie napisem na jednej z tablic, „TEMESVAR 8 VIII 1849”.

</doc>
<doc id="565151" url="https://pl.wikipedia.org/wiki?curid=565151" title="Sofonisba">
Sofonisba

Sofonisba (Sofonisbe) – córka wodza kartagińskiego Hazdrubala. Żona Syfaksa króla Numidii z plemienia Massesyliów. Jedna z nielicznych kobiet, obok legendarnej Dydony, która zapisała się w historii Kartaginy. 
Po klęsce męża w czasie II wojny punickiej pod Cyrtą 24 czerwca 204 p.n.e. dostała się wraz z nim do niewoli. Syfaks został pokonany przez króla Masynissę i Rzymian pod dowództwem Scypiona Afrykańskiego Starszego w bitwie nad rzeką Bagradas. 
Jak podają przekazy Masynissa w młodości był zakochany w Sofonisbie i teraz po bitwie pojął ją za żonę. Jednak Scypion uznał zawarty związek za niebezpieczny, ponieważ była ona córką zaciekłego wroga Rzymu i zmusił swojego sprzymierzeńca do przesłania świeżo poślubionej żonie pucharu z trucizną. Sofonisba bez sprzeciwu posłusznie go wypiła.
Powyższa historia została zilustrowana w serii czterech gobelinów flamandzkich wystawionych na Zamku w Gołuchowie.

</doc>
<doc id="565154" url="https://pl.wikipedia.org/wiki?curid=565154" title="Bitwa pod Temesvarem">
Bitwa pod Temesvarem



</doc>
<doc id="565155" url="https://pl.wikipedia.org/wiki?curid=565155" title="Juan Carlos Valeron">
Juan Carlos Valeron



</doc>
<doc id="565156" url="https://pl.wikipedia.org/wiki?curid=565156" title="Siostry Fox">
Siostry Fox

Siostry Fox czyli: Kate Fox (1838-1892), Leah Fox (po mężu: Underhill) (1814-1890) i Margaret Fox (po mężu: Kane) (1836-1893) odegrały ważną rolę w powstaniu i rozwoju spirytualizmu i spirytyzmu.
Nawiązanie kontaktu z duchem.
Siostry: Kate i Margaret Fox mieszkały wraz z rodzicami w Hydesville w stanie Nowy Jork, w domu, o którym mówiono, że jest "nawiedzony" przez duchy. W marcu 1848 w domu nasiliły się dziwne stuki i przesuwania mebli przez "niewidzialną siłę" (dzisiaj to zjawisko określane jest jako tzw. poltergeist). 31 marca Kate zwróciła się do niewidzialnej istoty z prośbą o porozumiewanie się z nią za pomocą ustalonego wystukiwanego kodu. Stopniowo siostry Fox, przy udziale sąsiadów, opracowały precyzyjny system wystukiwania liter alfabetu dla porozumiewania się z duchem. Dzięki temu dowiedziały się, że duch był za życia domokrążcą o nazwisku Charles B. Rosma, zamordowanym 5 lat wcześniej i pochowanym w piwnicy domu. W 1904 odkryto ludzki szkielet, zamurowany w ścianie piwnicy, jednak w żadnych dokumentach nie znaleziono wzmianki o tym mężczyźnie.
Siostry Fox jako medium.
Kate i Margaret Fox wyjechały do pobliskiego Rochester, jednak okazało się, że duch podążył za nimi i dalej porozumiewał się stukaniem. Małżeństwo Post (przyjaciele rodziny Fox i radykalni kwakrzy) przekonali się do prawdziwości tych zjawisk i wraz z grupą innych kwakrów utworzyli pierwsze na świecie towarzystwo spirytualistyczne, które łączyło wiarę w duchy z radykalnym programem reform społecznych (abolicja i prawo głosu dla kobiet).
Siostry Fox stały się sławnymi medium; miały licznych naśladowców i zwolenników, dla których organizowały publiczne seanse komunikowania się z duchami. Początkowo te seanse często miały rozrywkowy charakter, ale stopniowo nabierały cech kultu religijnego i przyciągały zamożniejszą i lepiej wykształconą publiczność.
Sławne i bogate siostry Fox wyszły za mąż i wszystkie nawróciły się na katolicyzm, co spowodowało zaprzestanie organizowania seansów z duchami. Jednak Margaret, po śmierci męża w 1857, znowu zaczęła działać jako medium. Jej siostra Kate, również po śmierci męża, wznowiła seansy i w latach 1870. stała się znana jako jedno z najpotężniejszych medium, zdolne do wytwarzania "duchowego światła", poruszania przedmiotów na odległość i materializowania dłoni duchów. Leah- żona bogatego bankiera- nigdy nie powróciła do seansów z duchami.
Koniec kariery.
Bogactwo i rozgłos stały się przyczyną alkoholizmu Kate i Margaret, które skłócone z Leah i skuszone dużą sumą przez redaktora nowojorskiej gazety, zgodziły się wyjaśnić tajemnicę seansów.
21 października 1888 Margaret zademonstrowała publicznie, że stuki, rzekomo pochodzące od duchów, robiła sama za pomocą odpowiedniego zginania stawów palucha. Jednak nawet to nie przekonało wszystkich spirytystów, którzy twierdzili, że wyjaśnienie jest zbyt proste i nie tłumaczy wszystkich zjawisk.
Pokazy Margaret sprawiły, że coraz więcej osób odnosiło się sceptycznie do sióstr Fox; Kate i Margaret zmarły w biedzie i zapomnieniu, odrzucone przez spirytualistów jako "zdrajczynie" ich ruchu i zostały pochowane w zbiorowych mogiłach dla nędzarzy.
Międzynarodowy Kongres Spirytystów w Paryżu, w 1925, zadecydował o wzniesieniu pomnika ku czci sióstr Fox w Hydesville. Na pomniku umieszczono napis: "Pomnik wzniesiony 4 grudnia 1927 r. przez spirytystów z całego świata na pamiątkę Objawienia się Nowożytnego Spirytyzmu w Hydesville, N. Y, 31 marca 1848 r., w hołdzie mediumistyce, podstawie wszystkich zasad, na których opiera się spirytyzm. Śmierć nie istnieje. Nie ma zmarłych."

</doc>
<doc id="565159" url="https://pl.wikipedia.org/wiki?curid=565159" title="Jose Molina">
Jose Molina



</doc>
<doc id="565160" url="https://pl.wikipedia.org/wiki?curid=565160" title="Pedicularis">
Pedicularis



</doc>
<doc id="565164" url="https://pl.wikipedia.org/wiki?curid=565164" title="Jan Narożniak">
Jan Narożniak

Jan Wojciech Narożniak (ur. 27 grudnia 1950) – polski działacz opozycyjny, członek „Solidarności”, z wykształcenia matematyk.
Życiorys.
W 1973 ukończył studia na Wydziale Matematyki i Mechaniki Uniwersytetu Warszawskiego, następnie przez 4 lata był asystentem na tym wydziale, a przez kolejne 4 lata doktorantem w Instytucie Matematycznym Polskiej Akademii Nauk.
Był współzałożycielem podziemnego wydawnictwa NOWA (1977), po sierpniu 1980 organizował poligrafię Regionu Mazowsze Solidarności. Jesienią tego roku został aresztowany pod zarzutem ujawnienia tajemnicy państwowej – brał udział w rozpowszechnianiu tajnej instrukcji Prokuratora Generalnego PRL gen. bryg. Lucjana Czubińskiego zatytułowanej "Uwagi o dotychczasowych zasadach ścigania uczestników nielegalnej działalności antysocjalistycznej" i zalecającej nowe metody walki z opozycją. Egzemplarz instrukcji otrzymał od Krzysztofa Łozińskiego, który wyniósł go 20 listopada 1980 r. z powielarni Prokuratury Generalnej.
21 listopada 1980 prezydium Zarządu Regionu Mazowsze wydało oświadczenie, w którym potępiło łamanie prawa przez reżim, zażądało uwolnienia Narożniaka i ogłosiło gotowość do podjęcia akcji strajkowej. Władze nie zareagowały. Solidarność zaczęła się domagać uwolnienia także Piotra Sapeły (aresztowanego wspólnie z Narożniakiem) i Leszka Moczulskiego. Strajk obejmował coraz więcej zakładów na Mazowszu, istniała groźba strajku powszechnego w całej Polsce. Trwały negocjacje władz z Solidarnością, prowadził je ówczesny prezes Stowarzyszenia Dziennikarzy Polskich, Stefan Bratkowski. 26 listopada władze się ugięły i wypuściły Narożniaka oraz Sapełę na wolność, a „Solidarność” odwołała strajki.
Po wprowadzeniu stanu wojennego Jan Narożniak ukrywał się. 26 maja 1982 został zatrzymany na Żoliborzu przez patrol ZOMO i postrzelony przy próbie ucieczki. Trafił do szpitala przy ulicy Banacha. 7 czerwca został uwolniony, mimo wzmocnionej ochrony MO, ze szpitala przez działaczy Solidarności, m.in. Adama Borowskiego, Jerzego Bogumiła, Kazimierza Hinza i Mirosława Radzikowskiego, we współpracy z lekarzem Jerzym Siwcem. Jego ucieczka była jedną z najbardziej spektakularnych akcji podziemnej Solidarności. Ponownie się ukrywał, tym razem skutecznie – ujawnił się dopiero po amnestii, jesienią 1983.
Epizod ten opisał Jan Krzysztof Kelus w piosence pt. "Polski broadside":
Od 1990 członek kolejno ROAD, Unii Demokratycznej, Unii Wolności i Partii Demokratycznej. Jako przedstawiciel PD bez powodzenia kandydował do rady Warszawy w wyborach samorządowych w 2006 z listy LiD.
Jan Narożniak jest także znanym alpinistą, członkiem Uniwersyteckiego Klubu Alpinistycznego w Warszawie.
W 2000 otrzymał odznakę „Zasłużony Działacz Kultury”. 18 lutego 2009 został przez prezydenta Lecha Kaczyńskiego "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i społecznej" odznaczony Krzyżem Oficerskim Orderu Odrodzenia Polski.
W 2016 wydana została książka Martyny Ochnik pod tytułem "Zabrali Janka", opisująca historię związaną z uwolnieniem Jana Narożniaka

</doc>
<doc id="565165" url="https://pl.wikipedia.org/wiki?curid=565165" title="Stilijan Petrow">
Stilijan Petrow

Stilijan Aljoszew Petrow (bułg. "Стилиян Петров", ur. 5 lipca 1979 w Montanie) – bułgarski piłkarz występujący na pozycji ofensywnego pomocnika lub rozgrywającego w Aston Villi i reprezentacji Bułgarii.
Kariera klubowa.
Jest wychowankiem CSKA Sofia, w którego zespole seniorów zadebiutował jako siedemnastolatek, rok przed pierwszym występem w reprezentacji Bułgarii.
Wyróżniającego się młodego zawodnika dostrzegli działacze Celticu i za rekordową dla CSKA sumę czterech i pół miliona euro ściągnęli go do Szkocji. Początkowo Bułgar grał głównie w zespole rezerw. Dopiero kiedy w 2001 roku menedżerem klubu został Martin O’Neill, otrzymał szansę występów w pierwszej drużynie; właśnie w tamtym sezonie został wybrany na najlepszego zawodnika ligi. W kolejnych, nie licząc przymusowej ośmiomiesięcznej absencji (rozgrywki 2001–2002) spowodowanej złamaniem nogi, był podstawowym zawodnikiem Celticu, z którym zdobył łącznie cztery tytuły mistrza kraju i trzy puchary oraz zagrał w finale Pucharu UEFA; 21 maja 2003 roku podopieczni O’Neilla po dogrywce (2:3) ulegli prowadzonemu przez Joségo Mourinho FC Porto. Petrow grał w Szkocji przez prawie osiem lat, wystąpił w 264 meczach ligowych, w których strzelił 55 goli.
Po rundzie jesiennej rozgrywek 2006–2007 postanowił zmienić otoczenie i dołączył do swojego byłego trenera O’Neilla w Aston Villi. W tym czasie wystąpił w 185 meczach ligowych, strzelając 9 goli.
Kariera reprezentacyjna.
W reprezentacji Bułgarii zadebiutował w wieku osiemnastu lat 24 grudnia 1998 roku. W przegranym 1:4 meczu towarzyskim z Marokiem zmienił w 52. minucie Zlatka Jankowa. Pięć lat później, w eliminacjach do Euro 2004, otrzymał opaskę kapitana. Na samym turnieju podopieczni Płamena Markowa odnieśli trzy porażki (bramki 1:9), a Petrow wystąpił w dwóch meczach; zabrakło go w trzecim, gdyż musiał pauzować za czerwoną kartkę. Pod koniec 2006 roku niezadowolony z metod szkoleniowych selekcjonera Christa Stoiczkowa ogłosił zakończenie reprezentacyjnej kariery. Pod naciskiem dziennikarzy i kibiców pół roku później zmienił zdanie; powrócił do kadry, ale obowiązki kapitana musiał przekazać Dimityrowi Berbatowowi. Po rezygnacji Berbatowa z gry w reprezentacji ponownie otrzymał opaskę kapitana.
Łącznie w drużynie narodowej wystąpił 105 razy i jest rekordzistą reprezentacji pod względem liczby meczów.
Choroba.
Po wyjazdowym meczu z Arsenalem Londyn rozegranym 24 marca 2012 roku dostał wysokiej gorączki. Przeprowadzone testy medyczne ostatecznie 30 marca 2012 roku potwierdziły ostrą odmianę białaczki. Zawodnik poinformował natychmiast o zakończeniu kariery sportowej.
Życie prywatne.
Jest jednym z najbardziej popularnych sportowców w Bułgarii, do tego stopnia, że jego ślub w czerwcu 2001 roku na żywo transmitowała jedna z bułgarskich stacji telewizyjnych.

</doc>
<doc id="565166" url="https://pl.wikipedia.org/wiki?curid=565166" title="English toy terrier">
English toy terrier

English toy terrier – jedna z ras psów, należąca do grupy terierów, zaklasyfikowana do sekcji terierów miniaturowych. Nie podlega próbom pracy.
Rys historyczny.
Rasa ta pojawiła się około 1850 roku, a w 1881 został stworzony wzorzec toy terriera. Dawniej wykorzystywany był do tępienia szczurów, brał także udział w organizowanych walkach ze szczurami. Uznaje się angielskiego toy teriera za jedną z najstarszych miniatur.
Wygląd.
Budowa.
Toy terrier jest miniaturowym psem o delikatnej i lekkiej budowie ciała. Uszy są stojące, u szczeniąt oklapnięte.
Szata i umaszczenie.
Szata jest krótka, gładka, o umaszczeniu czarnym z wyraźnym, intensywnym mahoniowym podpalaniem. Łatwa w pielęgnacji.
Zachowanie i charakter.
English toy terrier jest psem żywym i zwinnym, nieufnym wobec obcych. Czujny i ciekawy otoczenia, dobrze znosi warunki miejskie.
Użytkowość.
Współcześnie toy terrier jest psem reprezentacyjnym i do towarzystwa.

</doc>
<doc id="565167" url="https://pl.wikipedia.org/wiki?curid=565167" title="Joey Didulica">
Joey Didulica

Joseph Anthony Didulica (ur. 14 października 1977 w Geelong w Australii) – australijsko-chorwacki piłkarz grający na pozycji bramkarza.
Pochodzenie.
Didulica urodził się w Geelong w stanie Wiktoria. Ojciec Josepha, Luka, jest Chorwatem i wyemigrował do Australii w latach 70. Z kolei matka Josepha, Mary, jest Australijką pochodzenia chorwackiego.
Kariera klubowa.
Didulica piłkarską karierę zaczynał w zespole North Geelong Warriors. W 1996 roku przeszedł do silniejszego Melbourne Knights, w którym grało wówczas wielu Australijczyków pochodzenia chorwackiego. W 1999 roku na zasadzie wolnego transferu trafił do holenderskiego Ajaksu Amsterdam. Tam jednak przez 4 lata nie zdołał wywalczyć miejsca w podstawowym składzie, a na część sezonu 2001/2002 był wypożyczony do belgijskiego klubu Germinal Beerschot Antwerpia. Z Ajaksem był tylko raz Mistrzem Holandii w roku 2002. W 2003 roku Didulica przeszedł za darmo do Austrii Wiedeń. Tam walczył o miejsce w podstawowym składzie z Niemcem Markiem Zieglerem oraz Węgrem Szabolcsem Sáfárem i to właśnie Didulica został tym pierwszym bramkarzem. Z Austrią Didulica został jeden raz Mistrzem Austrii w sezonie 2005/2006 i dwukrotnie zdobył Puchar Austrii (2005 i 2006). Latem 2006 roku został sprzedany za 1,5 mln euro do AZ Alkmaar, w którym stał się pierwszym bramkarzem, ale po rozegraniu 7 meczów doznał kontuzji i do końca sezonu 2006/2007 nie pojawił się na boisku. W sezonie 2007/2008 nie rozegrał ani jednego spotkania. W AZ grał do 2011 roku, kiedy to zakończył karierę.
Kariera reprezentacyjna.
Didulica mógł grać w reprezentacji Australii, ale ostatecznie zdecydował się grać w reprezentacji kraju swoich rodziców. Tłumaczył to także tym, że reprezentacja Australii nie zakwalifikowała się do Mistrzostw Świata od 30 lat. W reprezentacji Chorwacji zadebiutował 28 kwietnia 2004 roku w wygranym 1:0 meczu z reprezentacją Maceodnii. Duża konkurencja w reprezentacji sprawia, że Didulica jest dopiero trzecim jej bramkarzem po Stipie Pletikosie i Tomislavie Butinie. Selekcjoner Zlatko Kranjčar powołał Didulicę do kadry na Mistrzostwa Świata w Niemczech. Tam jednak nie zagrał ani minuty. W reprezentacji Chorwacji rozegrał 4 spotkania.

</doc>
<doc id="565168" url="https://pl.wikipedia.org/wiki?curid=565168" title="Praděd">
Praděd



</doc>
<doc id="565172" url="https://pl.wikipedia.org/wiki?curid=565172" title="Bitwa pod Wołogoszczą">
Bitwa pod Wołogoszczą

Bitwa pod Wołogoszczą (Wolgast) – starcie zbrojne, które miało miejsce 12 sierpnia 1628 roku podczas wojny trzydziestoletniej.
Król Danii Chrystian IV przekonany o militarnym osłabieniu Cesarstwa, zdecydował o wysadzeniu znacznych sił na Pomorzu Zachodnim, bez świadomości rzeczywistego potencjału wojsk A. Wallensteina. Zmyleni łatwymi sukcesami w walkach o Strzałów, w wyniku których twierdza pomorska została uwolniona od oblężenia Wallensteina, Duńczycy wylądowali przy ujściu Odry i podjęli marsz w kierunku Wołogoszczy, gdzie dotarli 3 sierpnia 1628. W 9 dni później przybył tam Wallenstein na czele potężnej armii; Duńczycy zostali pobici i wyparci na morze. Była to ich ostatnia próba militarnych działań w wojnie trzydziestoletniej.

</doc>
<doc id="565173" url="https://pl.wikipedia.org/wiki?curid=565173" title="Márcio Amoroso">
Márcio Amoroso

Márcio Amoroso dos Santos (ur. 5 lipca 1974 w Brasílii) – brazylijski piłkarz grający na pozycji ofensywnego pomocnika lub napastnika. Grał dla zespołów w Japonii, Włoszech, Niemczech, Hiszpanii i Grecji. Zdobywca Copa América 1999 z reprezentacją Brazylii.

</doc>
<doc id="565174" url="https://pl.wikipedia.org/wiki?curid=565174" title="Takfir">
Takfir

Takfir (arab. تكفير) – w prawie islamu uznanie za niewiernego (zarówno jednej osoby jak i całej grupy). Może ono nastąpić w wyniku aktu wyrzeczenia się wiary muzułmańskiej, jak i uznania za niewiernego przez sąd muzułmański (częsty jest pogląd, że najważniejsze znaczenie ma tu fatwa szarifa Mekki). Ta druga możliwość ma miejsce znacznie częściej. W praktyce wśród sunnitów i większości szyitów dominuje pogląd, że nawet popełnienie najcięższego grzechu nie musi być jednoznaczne z takfirem. Jedynie zaprzeczenie podstawowym prawdom wiary islamu (np. niewiara w grzechy, aniołów, posłannictwo Mahometa czy w samego Allaha) niezaprzeczalnie skutkuje takfirem. Dla mutazylitów i zajdytów osoby dopuszczające się ciężkich grzechów tworzą specjalna grupę pomiędzy wiernymi i niewiernymi. Wyznawcy charydżyzmu uznawali natomiast pogląd, że grzech automatycznie czyni niewiernym, obecnie ich następcy – współcześni ibadyci uważają, że grzech powoduje pewną formę "odwrócenia się Boga od grzesznika" (gdyż ten odrzuca łaskę bożą).
Akt, który prowadzi do takfiru (grzech ciężki lub wyrzeczenie się wiary) nazywa się mukaffir, a odstępcy (i wszyscy niewierni) nazywają się kafirami.

</doc>
<doc id="565181" url="https://pl.wikipedia.org/wiki?curid=565181" title="Konwencja WHO dla ograniczenia zdrowotnych następstw palenia tytoniu">
Konwencja WHO dla ograniczenia zdrowotnych następstw palenia tytoniu

WHO Framework Convention on Tobacco Control (FCTC) – Konwencja Ramowa dla ograniczenia zdrowotnych następstw palenia tytoniu, Traktat Światowej Organizacji Zdrowia przyjęty w Genewie 21 maja 2003 roku podczas Światowego Zgromadzenia Zdrowia. To pierwszy międzynarodowy traktat o zdrowiu publicznym. Wszedł w życie 27 lutego 2005 roku.
Traktat przyjęły 182 kraje i jest on prawnie wiążący w 124 krajach, reprezentujących 2,3 mld ludzi. 
Zakazane są zastrzeżenia (art. 30), depozytariuszem jest Sekretarz Generalny ONZ (art. 37), językami autentycznymi arabski, chiński, angielski, francuski, rosyjski i hiszpański (art. 38). Spory rozstrzygają strony w pokojowy sposób, wybrany przez siebie (art. 27).
Traktat jest sponsorowany przez organizację WHO Tobacco Free Initiative, zajmującą się redukowaniem efektów zdrowotnych związanych z paleniem tytoniu.
Przeznaczeniem traktatu jest ustawienie limitów związanych z produkcją, sprzedażą, dystrybucją, opodatkowaniem, reklamą tytoniu.
Protokół uzupełniający w sprawie wyeliminowania nielegalnego handlu wyrobami tytoniowymi ułożono 12 listopada 2012 r. w Seulu na piątej sesji konferencji stron, obowiązuje od 25 września 2018 r. po ratyfikacji przez 40 państw, obecnie stronami są 63 państwa. Polska nie należy do Protokołu.
Wymagania.
Państwa, które podpisały traktat zobowiązane są m.in. do:
oraz proszone o:

</doc>
<doc id="565183" url="https://pl.wikipedia.org/wiki?curid=565183" title="Kakha Kaładze">
Kakha Kaładze



</doc>
<doc id="565185" url="https://pl.wikipedia.org/wiki?curid=565185" title="Józef Retinger">
Józef Retinger

Józef Hieronim Retinger ps. „Brzoza” (ur. 17 kwietnia 1888 w Krakowie, zm. 12 czerwca 1960 w Londynie) – polski literaturoznawca, pisarz i polityk, doradca Władysława Sikorskiego; organizator kongresu haskiego, sekretarz generalny Ruchu Europejskiego, inicjator i sekretarz Grupy Bilderberg, jeden z twórców Wspólnoty Europejskiej; emisariusz polityczny, wolnomularz. W 1958 nominowany przez norweskiego posła Finna Moe (Partia Pracy) do Pokojowej Nagrody Nobla.
Życiorys.
Był synem Marii Krystyny z Czyrniańskich i adwokata Józefa Stanisława Retingera (1848–1897). Jego dziad Stanisław pochodził z rodziny żydowskiej, która przyjęła chrzest w 1827 roku w Tarnowie. Po nagłej śmierci ojca chłopcem zaopiekował się Władysław Zamoyski, który zapewnił mu wszechstronne wykształcenie – w Gimnazjum Św. Anny w Krakowie, następnie – bez zgody Zamoyskiego – krótki pobyt w nowicjacie jezuickim w Rzymie, a po powrocie do życia świeckiego studia w paryskiej Sciences Po i Sorbonie, zwieńczone uzyskanym w wieku 20 lat doktoratem z literatury. W Paryżu poznał m.in. François Mauriaca, André Gidea, Maurice Ravela i – za pośrednictwem Arnolda Bennetta – Josepha Conrada. W 1911 wyjechał do Anglii, gdzie podjął studia na London School of Economics. Następnie przebywał w Monachium. Studiując na najlepszych uczelniach i bywając, dzięki wsparciu swojego protektora, w arystokratycznych klubach Paryża i Londynu, Retinger poznał najwybitniejsze postacie swoich czasów oraz tych, którzy władzę i znaczenie mieli zdobyć dopiero w późniejszych latach. Znajomi Józefa Retingera z lat młodości to przekrój różnych profesji. Nie brakło wśród nich wojskowych i polityków, jak trzymający w garści Afrykę lord Horatio Kitchener, późniejsi premierzy Wielkiej Brytanii i Francji – Winston Churchill i Georges Clemenceau, czy pierwszy prezydent Izraela Chaim Weizman.
Kariera polityczna.
Po rozpoczęciu I wojny światowej opuścił Kraków i ponownie wyjechał do Anglii, gdzie zaangażował się politycznie. W 1916, wraz z księciem Sykstusem Parmeńskim i z markizem Boni de Castellane zaangażował się w próbę podpisania oddzielnego pokoju między Francją i Austro-Węgrami, ale plan się nie udał za plecami Niemiec. Retinger działał również na rzecz niepodległej Polski – korzystając ze swoich wpływów, lobbował za nią w Paryżu i Londynie i popierał utworzenie we Francji Błękitnej Armii – nowoczesnych, dobrze wyposażonych oddziałów, które po przetransportowaniu do Polski odegrały ważną rolę, broniąc kraju przed Armią Czerwoną. Koszmar pierwszej wojny światowej skłonił Retingera do rozmyślań nad tym, jak zapobiec podobnym konfliktom w przyszłości. Razem ze swoim angielskim przyjacielem, kapitanem Arthurem „Boy” Capelem (amantem Coco Chanel) zaczął pisać książkę „Świat na warsztacie”, w której po raz pierwszy pojawił się pomysł, by utworzyć rząd światowy, oparty na przewodnictwie Anglii i Francji. Po zakończeniu wojny Retinger z zagranicy angażował się w polską politykę i po zamachu majowym w 1926 roku wspierał przeciwników marszałka Piłsudskiego skupionych wokół Frontu Morges (m.in. Ignacego Paderewskiego, Władysława Sikorskiego, Wincentego Witosa).
W 1917 na skutek żądań Rosji, która dowiedziała się o jego lobbowaniu za sprawą niepodległości Polski, został odsunięty od wpływów i musiał opuścić Francję, udając się do Hiszpanii, a potem poprzez Kubę do Meksyku, gdzie w trakcie rewolucji meksykańskiej był doradcą prezydenta oraz założyciela Partii Narodowo-Rewolucyjnej – Plutarcha Callesa oraz nieoficjalnym doradcą działacza związkowego Luisa Moronesa. W międzyczasie udał się do Waszyngtonu, gdzie uzyskał obywatelstwo odrodzonej Polski, po czym odbył krótką podróż do kraju. Retinger do obalenia rządów rewolucyjnych w 1934 roku pełnił funkcję doradcy kolejnych prezydentów, Álvaro Obregóna i Plutarcha Callesa, pomimo iż nie pozostawał w tym kraju na stałe, a dzielił swój czas pomiędzy pobyty w Europie i w Meksyku. Przez cały okres działał w międzynarodowym ruchu związkowym. W 1923 roku przybył jako przedstawiciel Międzynarodowej Federacji Związków Zawodowych do Polski, gdzie poznał ówczesnego premiera Władysława Sikorskiego.
Pisarz.
Pisał wiele prac politycznych i ogólnohistorycznych, z których kilka zostało wydanych w postaci książek, np. wydana w 1938 roku "Polacy w cywilizacjach świata do końca wieku XIX". Pisywał dość regularnie do różnych pism, np. do "Wiadomości Literackich" pisał felietony "Historja i polityka".
Druga wojna światowa.
W czasie II wojny światowej, po klęsce Francji, ewakuował z niej specjalnym samolotem do Wielkiej Brytanii gen. Sikorskiego, którego następnie był doradcą. Przyjaźnił się z wieloma prominentnymi politykami brytyjskimi, m.in. Anthonym Edenem, przez całe życie był oskarżany o agenturalną współpracę z różnymi wywiadami: sowieckim, brytyjskim, amerykańskim oraz Watykanu. Według Normana Daviesa Retingera miał już wprowadzić do sfery brytyjskich agentów Joseph Conrad. Z Sikorskim związał się już we Francji i został przez niego mianowany podsekretarzem stanu przy Radzie Ministrów. Za wydostanie polskiego premiera z Francji Retinger otrzymał Order Virtuti Militari, jednak nie przyjął tego odznaczenia, według niektórych zmyślił to, brak bowiem jakichkolwiek dokumentów mających potwierdzać odznaczenie. Po ataku niemieckim na ZSRR brał aktywny udział w zawarciu układu Sikorski-Majski, dzięki któremu do wiosny 1942 ZSRR opuściło ponad 40 tys. polskich żołnierzy i 74 tys. cywilów. Od 14 sierpnia do 5 września 1941 chargé d’affaires RP przy rządzie ZSRR (pierwszy przedstawiciel dyplomatyczny RP po wznowieniu stosunków dyplomatycznych w konsekwencji układu Sikorski-Majski).
4 lipca 1943 doszło do katastrofy lotniczej, w której zginął premier Sikorski. Retinger towarzyszył poprzednio Sikorskiemu niemal w każdym locie – z wyjątkiem tego feralnego. Stało się to jednym z elementów spekulacji na temat przyczyn i przebiegu katastrofy, które nie wskazywały jednak, jaka miałaby być rola Retingera. Retinger, jako sekretarz i doradca, towarzyszył Sikorskiemu w czasie wyjazdów połączonych z oficjalnymi spotkaniami dyplomatycznymi, zaś ten lot był wizytacją polskich oddziałów wojskowych przez Naczelnego Wodza. Ponadto na nieobecność Retingera naciskał sam Sikorski.
Po objęciu premierostwa przez Stanisława Mikołajczyka Retinger odsunął się od polskiego rządu. Po kilku miesiącach zgłosił się do brytyjskiej agencji wywiadowczej SOE z propozycją przerzucenia go do Polski, w celu „wyjaśnienia "viva voce" polityki rządu na wygnaniu i w celu wytworzenia wyraźniejszego obrazu morale polskiego podziemia”. O akcji został powiadomiony premier, który wyraził zgodę na operację, i minister spraw wewnętrznych Władysław Banaczyk.
Retinger miał zostać przerzucony do Polski w operacji "Wildhorn I" (Most 1), planowanej na 28 lutego 1944, ale doszła do skutku dopiero 15/16 kwietnia 1944, został więc przerzucony 3/4 kwietnia w operacji "Salamander". W związku z długim czasem oczekiwania na lot, został rozpoznany przez mjr dypl. Mariana Utnika, wówczas zastępcę szefa Oddziału VI (Specjalnego) Sztabu Naczelnego Wodza. Utnik 1 lutego 1944 wysyłał szyfrogram do Londynu (L. dz. 903): "„Od Mewy do Centrali. Do N.W. Pismo Mikołajczyka z rozkazem przerzutu Brzozy. Brzoza jest ukryty przez ang. ma być dostarczony do samolotu w masce. O pilną decyzję. Premier zakazał meldować o tym do Sztabu N.W. Nr Mewy 196″". Wysłał także 2 lutego 1944 szyfrogram (L. dz. 843): "„Własna do Mewy. Nie widzę możliwości zatrzymania Brzozy. Zidentyfikować go”." Reakcja Naczelnego Wodza była jednoznaczna. W przesłanej z Londynu depeszy (L.dz.924) do mjr Utnika gen Sosnkowski pisał: "Nie można zapobiec temu drogą awantury, gdyż mogłoby to spowodować przerwanie lotów w ogóle. Dlatego zarządziłem obserwację celem zidentyfikowania osób, a gdyby można było bez awantur – celem stwierdzenia, co kurier, czy też kurierzy polityczni, wiozą z sobą. Do kraju więcej w tych sprawach nie depeszujcie, z wyjątkiem zasygnalizowania, na którą placówkę odbiorczą idzie podejrzany zrzut. Resztę załatwimy stąd. (...)"". Taką treść tej depeszy potwierdza także wpis w "Dzienniku czynności" mjr dypl. Jana Jaźwińskiego, odpowiedzialnego za organizację przerzutów do Polski cichociemnych i zaopatrzenia dla Armii Krajowej. Odnotował także: "Dca [dowódca] G.B.P. [Głównej Bazy Przerzutowej] pokwitował rozkaz Szefa Sztabu N.W. dep. L. 218 i zarządził odprawienie kuriera polit. Kabla, towarzyszącego ob. Brzoza {Retinger]".
Jako emisariusz polityczny został zrzucony do kraju wraz z kurierem Tadeuszem Chciukiem ps. Celt, w nocy 3/4 kwietnia 1944, w operacji lotniczej "Salamander". W poniedziałek 3 kwietnia 1944 o godz. 19.25 samolot Halifax JP-180 „V” z polską zalogą (1586 Eskadra PAF) wystartował z polskiej bazy w Brindisi. Poleciał trasą nr 4, nad miejscowościami Bar i Kotor, przez Czarnogórę na Węgry, ominał od wschodu Budapeszt, dotarł do Polski na wschód od Tatr. We wtorek 4 kwietnia 1944 Retinger został zrzucony na placówkę odbiorczą „Zegar”, niedaleko majątku Olesin Duży, gmina Dębie Wielkie, powiat Mińsk Mazowiecki, 26 km na wschód od stacji kolejowej Warszawa Główna. W czterech nalotach na placówkę zrzucono skoczków, dziewięć zasobników i dziewięć paczek. Wylądował bez problemów (wbrew relacjom nie skręcił kostki, nie złamał nogi), m.in. dzięki spadochronowi dla cięższej osoby, zwalniającemu opadanie. Zrzut sprawnie odebrał oddział AK, Retinger i Chciuk nocowali w dworze Jolanty i Jerzego Gruhnów w Olesinie Dużym, następnie pociągiem dojechali do Warszawy, zamieszkali przy ul. Marszałkowskiej. Podczas pobytu w Polsce używał pseudonimu Jan Brzoza, przypisywany mu pseudonim "Salamander" był nazwą operacji lotniczej. Według Normana Daviesa przyleciał w celu oceny siły armii podziemnej i ugrupowań komunistycznych w wojennej Polsce i przekazania tych informacji bezpośrednio Brytyjczykom, dla których informacje polskiego rządu na emigracji, a także Sowietów, nie były wystarczająco wiarygodne. Według innych opracowań, znając ustalenia konferencji teherańskiej w sprawie Polski, spotykał się z przedstawicielami polskiego podziemia, aby wybadać możliwość powstania w Polsce rządu z silną reprezentacją lewicy, który mógłby zostać uznany przez Józefa Stalina. W niektórych tekstach prasowych pojawiały się informacje, że Retinger spotykał się także z przedstawicielami PPR, ale brak jest wiarygodnych świadectw i dokumentów na ten temat. Jego misją w Polsce było najprawdopodobniej przekonanie polskich polityków do stworzenia takiego rządu, który z jednej strony zyskałby akceptację Moskwy, a z drugiej zapewnił częściową choćby niezależność i chęć do współpracy z Wielką Brytanią. Celem Retingera było, ""aby za wszelką cenę ruch podziemny kierowany z Londynu porozumiał się z ruchem podziemnym kierowanym z Moskwy”""."
W trakcie jego pobytu oddział likwidacyjny Komendy Głównej Armii Krajowej pod kryptonimem 993/W podejmował kilkakrotne próby pozbawienia go życia. Nie ustalono do tej pory, kto wydał taki rozkaz. Retinger oskarżył o to po wojnie (29 maja 1958) szefa wywiadu AK Kazimierza Iranka-Osmeckiego, ten jednak pisemnie zaprzeczył oskarżeniu. Wg relacji płk. Tadeusza Boguszewskiego wyrok na Retingera wydała także Grupa Szańca oraz władze Narodowych Sił Zbrojnych, do akcji likwidacyjnej jednak nie doszło. Próba otrucia Retingera (z użyciem białego proszku, być może zawierającego laseczkę wąglika) mogła być przyczyną złego stanu zdrowia, utrzymującego się aż do śmierci. W 1993 do otrucia Retingera na rozkaz Iranka-Osmeckiego przyznała się Izabela Horodecka ps. Teresa. Agentka wywiadu AK Anna Darecka ps. Hanna stwierdziła, że użytą trucizną był tal.
Kulisy operacji „Most III” (powrót z okupowanej Polski do Brindisi) opisał m.in. Marek Celt, współtowarzysz Retingera. Razem z nim w samolocie odleciał do Anglii wybitny oficer wywiadu AK, kapitan Jerzy „Rafał” Chmielewski, wiozący Brytyjczykom trzydziestostronicowy "Meldunek specjalny 1/R nr 242. Pociski rakietowe", sporządzony przez wywiad AK oraz siedem najważniejszych części niemieckiej Wunderwaffe – rakiety V2. Ponadto z Polski odlecieli także Tomasz Arciszewski ps. Stanisław oraz por. Czesław Miciński. Podczas postoju na lotnisku Campo Casale pod Brindisi Arciszewski zjadł śniadanie z mjr. Jaźwińskim, pytając go "kto to jest ten Retinger?". Jaźwiński odparł krótko: "Niewątpliwie agent Mikołajczyka z ramienia brytyjskiego, grupy prosowieckiej. Asystował gen. Sikorskiemu w zawarciu paktu Sikorski-Majski. Krótko mówiąc, nie zasługuje na zaufanie".
Orędownik zjednoczonej Europy.
Po wojnie Retinger był orędownikiem zjednoczenia Europy. Podczas debat toczonych w budynku parlamentu w Hadze klarowała się koncepcja Europejskiej Wspólnoty Węgla i Stali – organizacji opartej na założeniu, że nic nie zapobiega wojnie lepiej niż wspólne interesy potencjalnych przeciwników. Swoje koncepcje Retinger omawiał nie tylko z politykami, ale również z ważnymi duchownymi, w tym m.in. z kardynałem Giovannim Montinim, czyli późniejszym papieżem Pawłem VI. Retinger miał wolny wstęp zarówno na Downing Street 10, jak i do Białego Domu. W maju 1954 zorganizował spotkanie ponad setki koronowanych głów, prezydentów i magnatów przemysłowych w hotelu Bilderberg w Arnhem. Retinger, aż do swej śmierci w 1960, pozostawał sekretarzem powstałego w ten sposób nieformalnego stowarzyszenia Grupy Bilderberg.
W 1958 był nominowany do Pokojowej Nagrody Nobla.

</doc>
<doc id="565187" url="https://pl.wikipedia.org/wiki?curid=565187" title="Timex Sinclair 1500">
Timex Sinclair 1500

Timex Sinclair 1500 - komputer osobisty będący rozbudowaną wersją komputera Timex Sinclair 1000. 
Wersja TS-1500 wprowadzona na rynek w 1983 r. w USA wyposażona była w procesor Zilog Z80A 3.25 Mhz. 
Komputer pozwalał na wyświetlanie tekstu w rozdzielczości 32 znaków w 24 liniach (2 linie zarezerwowane na komunikaty systemu), natomiast wyświetlanie grafiki w dwóch kolorach (czerń-biel) o rozdzielczości 64x44 pikseli. 
Istotną różnicą w stosunku do wersji TS-1000 jest zmieniony wygląd obudowy, który przypomina ZX Spectrum, będąc jednak srebrnego koloru oraz powiększona ilość pamięci RAM.

</doc>
<doc id="565188" url="https://pl.wikipedia.org/wiki?curid=565188" title="Chrzest statku">
Chrzest statku

Chrzest statku – uroczyste nadanie imienia (nazwy) jednostce pływającej tuż przed wodowaniem; tradycyjnie związane z rozbijaniem butelki szampana o burtę statku.
Historia.
Pierwsze wzmianki o uroczystym nadaniu imienia jednostce pływającej są datowane na rok 2100 p.n.e. Dotyczą one ceremonii związanej z wodowaniem królewskiego statku na Nilu. Przez większość czasu tradycja ta miała charakter religijny. Człowiek zdany na łaskę żywiołu powierzał statek i związany z nim swój los bóstwu lub bogu. Najbardziej krwawą ceremonię urządzali wikingowie swym drakkarom. Z czasem zastąpiono ten obyczaj na innym, polegającym na spuszczeniu drakkaru po pochylni, na której ustawiane były gliniane naczynia wypełnione krwią zwierzęcą. Parę wieków później w Anglii chrztu morskiego dokonywał król lub wyznaczony przez niego wysoki urzędnik wznoszący toast winem w złotym lub srebrnym pucharze, wyrzucanym następnie za burtę. W XVII wieku ze względów oszczędnościowych postanowiono rozbijać o dziób okrętu butelkę z winem. Wiek później zwyczaj ten przyjęli także Francuzi. W Stanach Zjednoczonych podczas prohibicji wino zastąpiono wodą. Po jej zakończeniu w 1933 roku zaczęto do tego celu używać szampana. Zwyczaj ten rozpowszechnił się na większość państw współczesnego świata.
Matka chrzestna.
To osoba nadająca podczas uroczystej ceremonii wodowania zwanej chrztem, imię jednostce pływającej. Przewodniczenie tej uroczystości było szczególnym wyróżnieniem dla tych osób lub podkreśleniem ich szczególnej pozycji w społeczeństwie. Przywilej chrztu jednostki pływającej od XIX wieku w większości przysługiwał kobietom. Wcześniej celebrowali tę uroczystość mężczyźni: kapłani, władcy państw, arystokraci. Od tego czasu przyjęło się też określenie matka chrzestna statku. Później jednak zdarzały się również wyjątki, gdy statek (okręt) miał oboje rodziców chrzestnych lub tylko ojca chrzestnego.
Tradycja anglosaska.
W amerykańskiej marynarce wojennej oraz straży przybrzeżnej matka chrzestna jest formalnie uważana za stałego członka załogi i oczekuje się, że jej osobowość będzie miała wpływ na życie na pokładzie okrętu oraz będzie pomagać mu podczas służby.
Tradycja polska.
W międzywojennej Polsce stocznie nie zwodowały żadnego statku pełnomorskiego. Jednak niektóre przejmowane od obcych armatorów jednostki miały swoją ceremonię chrztu. „Dar Pomorza” miał oboje rodziców chrzestnych: ministra Eugeniusza Kwiatkowskiego oraz żonę Ministra Rolnictwa i Dóbr Państwowych Marię Jantę-Połczyńską. MS „Batory” miał matkę chrzestną Jadwigę Barthel. W PRL, gdy polskie stocznie wodowały wiele statków, odbyło się równie wiele ceremonii. Matki chrzestne utrzymywały kontakt ze swoimi statkami (okrętami) i załogami na nich pływającymi. Załatwiały niektóre sprawy, które były niemożliwe do uzyskania w poprzednim ustroju. Uczestniczyły w wewnętrznych uroczystościach swoich chrześniaków. Przysługiwały im również przywileje np.: odbywania co jakiś czas darmowego rejsu na swoim statku. Zrzeszały się w kluby, stowarzyszenia, do których należą istniejące do dzisiaj: Klub Matek Chrzestnych Statków Armatorów Wybrzeża Gdańskiego, Klub Matek Chrzestnych Statków PŻM. Po 1990 roku matkami chrzestnymi zostały m.in.: Jolanta Kwaśniewska, Hanna Gronkiewicz-Waltz, Aleksandra Miller.
Ceremonia chrztu, w większości wypadków, polegała na wypowiedzeniu przez matkę chrzestną następujących słów:
"Płyń po morzach i oceanach, sław imię polskiego stoczniowca i marynarza, przynoś chwałę Rzeczypospolitej Polskiej. Nadaję ci imię…"
Następnie butelkę szampana, umocowaną na lince, siłą rozpędu rozbijała o dziób statku.

</doc>
<doc id="565189" url="https://pl.wikipedia.org/wiki?curid=565189" title="Wojna rosyjsko-turecka (1787–1792)">
Wojna rosyjsko-turecka (1787–1792)

Wojna rosyjsko-turecka 1787–1792 – wojna pomiędzy Imperium Rosyjskim a Imperium Osmańskim, które chciało odzyskać ziemie utracone w 1774, po przegranej wojnie z Rosją.
W maju-czerwcu 1787 caryca Katarzyna II przeprowadziła demonstrację siły wobec Imperium Osmańskiego po podróży Dnieprem, spotykając się na anektowanym Krymie z cesarzem Józefem II. Turcja potraktowała to wydarzenie jako jawne złamanie warunków traktatu w Küczük Kajnardży i przy poparciu dyplomacji Francji i Wielkiej Brytanii w sierpniu 1787 wypowiedziała wojnę Rosji. W lutym 1788 z pomocą Katarzynie II przyszła Austria.
W 1789 armia turecka opanowała Banat, podczas gdy Rosjanie uderzyli na Hospodarstwo Mołdawskie. Feldmarszałek Piotr Rumiancew zdobył Jassy i Chocim. Zimą Rosjanie pod wodzą Grigorija Potiomkina przeprowadzili długotrwałe oblężenie Oczakowa, zakończone masakrą jego obrońców (m.in. wymordowano kobiety i dzieci). Na wieść o tej klęsce umarł sułtan Abdülhamid I. Rosjanie rozbili turecką odsiecz dla twierdz Bendery i Akerman, a austriacki feldmarszałek Gideon Ernst von Laudon zdobył Belgrad. W 1790 turecka twierdza Izmaił została zdobyta szturmem przez wojska gen. Aleksandra Suworowa. Rosyjski admirał Fiodor Uszakow pobił flotę turecką w serii bitew: pod Fidonisi, Tendrą, w Cieśninie Kerczeńskiej, koło przylądka Kaliakra. Rosjanie zdobyli też ważny port czarnomorski – Anapę. Na domiar złego Turcy nigdy nie doczekali się pomocy Prus, z którymi zawarli 31 stycznia 1790 skierowany przeciwko Rosji i Austrii traktat zaczepny. Prusy doprowadziły jednak poprzez demonstrację militarną wobec Austrii do jej wycofania się z wojny z Turcją, co przewidywała prusko-austriacka konwencja w Reichenbach (27 lipca 1790).
Młody sułtan Selim III zmuszony był podpisać 9 stycznia 1792 traktat w Jassach, mocą którego Rosja zachowywała anektowany Krym, zdobywając Jedysan. Granicą turecko-rosyjską został Dniestr. Rosja mogła teraz przerzucić swoje armie do Rzeczypospolitej, rozpoczynając wojnę o obalenie Konstytucji 3 maja.

</doc>
<doc id="565191" url="https://pl.wikipedia.org/wiki?curid=565191" title="Lathraea squamaria">
Lathraea squamaria



</doc>
<doc id="565192" url="https://pl.wikipedia.org/wiki?curid=565192" title="Jakob Schubert">
Jakob Schubert

Jakob Schubert (ur. 31 grudnia 1990 w Innsbrucku) – austriacki wspinacz sportowy. Specjalizuje się boulderingu, prowadzeniu oraz we wspinaczce łącznej i klasycznej. Brązowy medalista olimpijski z Tokio z 2021; trzykrotny mistrz świata we wspinaczce sportowej, dwukrotnie w prowadzeniu oraz we wspinaczce łącznej; mistrz Europy we wspinaczce łącznej z 2015 z Innsbrucka.
Mieszka w Innsbrucku, trenuje w klubie ÖAV Innsbruck.
Kariera sportowa.
Zdobywca Pucharu Europy juniorów i wicemistrz świata juniorów w 2006 roku. W 2018 w austriackim Innsbrucku został podwójnym mistrzem świata we wspinaczce sportowej w konkurencji prowadzenie oraz we wspinaczce łącznej.
W 2019 w Hachiōji zdobył dwa medale; srebrny w boulderingu oraz brązowy we wspinaczce łącznej. Zajęcie 3. miejsca w klasyfikacji generalnej wspinaczki łącznej zapewniło bezpośrednie kwalifikacje na IO 2020 w Tokio we wspinaczce sportowej.

</doc>
<doc id="565194" url="https://pl.wikipedia.org/wiki?curid=565194" title="M46 Patton">
M46 Patton

M46 Patton – amerykański czołg średni z okresu powojennego, będący udoskonaloną wersją czołgu M26 Pershing i używany głównie podczas konfliktu koreańskiego. 
Rozwój.
W maju 1946 roku, czołg M26 Pershing został przeklasyfikowany z czołgu ciężkiego na czołg średni. W porównaniu ze swoim poprzednikiem, czołgiem M4 Sherman, Pershing był konstrukcją zdecydowanie lepszą, ale nie sprawdzał się w roli czołgu średniego z powodu zbyt słabego silnika, niewielkiej prędkości i problemów z przekładnią. W styczniu 1948 roku rozpoczęto prace nad wymianą silnika na jednostkę o większej mocy (Continental AV-1790-3) i zastosowaniem nowego układu przekładniowego, oznaczonego CD-850-1. Nowy czołg otrzymał początkowo oznaczenie M26E2, ale dalsze modyfikacje sprawiły, że w 1949 roku zdecydowano się na zmianę oznaczenia na "M46 General Patton", a w wersji skróconej "M46 Patton". Był on pierwszym z serii czołgów nazwanych na cześć generała George'a Pattona.
Czołgi M46 wzięły udział w wojnie koreańskiej, gdzie okazały się zdecydowanie lepsze od północnokoreańskich T-34/85.

</doc>
<doc id="565195" url="https://pl.wikipedia.org/wiki?curid=565195" title="Kiosk okrętu podwodnego">
Kiosk okrętu podwodnego

Kiosk – wodoszczelna nadbudówka na kadłubie okrętu podwodnego, nad którą znajduje się obudowana platforma nazywana pomostem, służąca do prowadzenia obserwacji w pozycji nawodnej jednostki. Stanowi również osłonę dla zewnętrznych urządzeń okrętu, takich jak: anteny radiowe, peryskopy, radary, chrapy. Na większych jednostkach może mieścić kapsuły ratunkowe (np. rosyjskie okręty typu "Oscar II"). W niektórych typach okrętów na kiosku umieszcza się również stery głębokości (np. w starszych jednostkach amerykańskich typu "Los Angeles"). 
Dawniej w kiosku przebywał podczas zanurzenia dowódca okrętu, stąd też obserwował powierzchnię morza za pomocą peryskopu, wydawał rozkazy podczas alarmu bojowego oraz dowodził atakiem na okręt nieprzyjaciela. Tam też mogły się znajdować kalkulatory strzelań torpedowych. Obecnie zamiast pomieszczenia dla dowódcy funkcjonuje tylko przejście na wyżej wspomniany pomost. Dowodzenie zostało przeniesione do bojowego centrum dowodzenia oraz bojowego centrum informacyjnego znajdujących się wewnątrz kadłuba okrętu pod kioskiem. Na niektórych okrętach podwodnych w kiosku umieszczane były silosy (szyby) pocisków rakietowych (radzieckie op. typu "Golf") oraz dział przeciwlotniczych (ORP "Orzeł").

</doc>
<doc id="565199" url="https://pl.wikipedia.org/wiki?curid=565199" title="Sztoła">
Sztoła

Sztoła (dawniej: "Czartoria") – zanikła rzeka, do stycznia 2022 roku płynąca w województwach małopolskim i śląskim, o długości 14,5 km i powierzchni dorzecza 153,8 km2 , przepływała w większości przez gminę Bukowno, stanowiła lewobrzeżny dopływ Białej Przemszy i była jednym z jej najważniejszych dopływów (2,2 m3/s Sztoły względem 4,14 m3/s Białej Przemszy).
Źródła.
Naturalne źródła Sztoły znajdowały się pierwotnie w lasach między miejscowością Żuradą a Podlesiem (dzielnica miasta Bukowno, leśnictwa Żurada i Podlesie). Górny, naturalny odcinek cieku zaginął w leju depresyjnym kopalni „Pomorzany”, a wodę współcześnie pobiera ponownie z rzeki „Baba” dopiero od skraju miasta Bukowno. Wyraźnie widoczny jest wpływ kopalni oraz kopalni piasku „Szczakowa” w Jaworznie na warunki hydrogeologiczne oraz chemizm wód. W związku z likwidacją kopalni „Olkusz-Pomorzany”, która zasila poprzez rzekę „Baba” wody Sztoły, doszło do całkowitego zaniknięcia rzeki.
Charakterystyka.
Znana dawniej z wyjątkowo czystych wód, miejsce połowu pstrąga. Sztoła rozpoczynała swój bieg wypływając z wzniesienia pokrytego buczyną i płynęła w stronę miasta Bukowno, mijając po drodze teren po byłej jednostce wojskowej oraz opuszczone osady Polis i Podpolis. Sztoła teoretycznie dochodziła do cofki i zbiornika „Leśny dwór” w Bukownie, w praktyce wysychała jednak około 1 km od zbiornika. Dalszy ciek wodny był zasilany z rzeki Baba, która de facto była w 100% zasilana wodami kopalnianymi z kopalni Pomorzany w Olkuszu, stąd unikatowa czystość wód.
Sztoła uchodziła do Białej Przemszy w osadzie Ryszka w Sławkowie, gdzie była zlokalizowana rozebrana już stacja poboru wody ze Sztoły, która zaopatrywała w wodę Sosnowiec i okolice. Poboru wód zaprzestano w 2005 roku z powodu podwyższonego poziomu ołowiu w rzece, związanego z działalnością pobliskiej kopalni cynku i ołowiu.
Turystyka.
Rzeka przez wieki tworzyła swoją malowniczą dolinę rzeźbiąc wąwozy i zakola, które można podziwiać przez cały bieg tej rzeki. Sztoła na całej długości płynęła w otoczeniu lasów (u źródeł - buczyn, dalej - borów sosnowych).
W lasach okalających rzekę spotyka się wiele zwierząt (m.in. łosie, sarny, dziki) oraz 170 gatunków roślin, więcej niż w Pienińskim Parku Narodowym.
Pierwsze 3 km Sztoły były wolne od przeszkód, dzięki czemu w latach 2014-2021 odbywały się na tym odcinku regularne spływy komercyjne. Jest to bardzo prosty odcinek, który nadawał się do spływu z dziećmi lub bikeraftingu i był popularną atrakcją turystyczną regionu. Na trasie spływu, przy zakolu rzeki, znajdowała się plaża. W dalszym odcinku rzeka przyjmowała górski charakter pozostając jednak spławną.
Ze względu na bogactwo przyrodnicze i unikalny krajobraz w dolinie rzeki występują też popularne piesze szlaki turystyczne.
Wędkarstwo.
W Bukownie działa koło PZW nr 107 okręg Katowice przy ul. Niepodległości 1a, ponadto jest tam kilka sklepów wędkarskich.
Rzeka raczej nie nadawała się do brodzenia (silny nurt i dość wąskie koryto, w niektórych miejscach głębokie).
Ryby występowały na całej długości rzeki.
Ochrona przyrody.
Jest to miejsce występowania rzadkich gatunków roślin i zwierząt. W dolinie rzeki odnotowano występowanie następujących chronionych gatunków:
W dniu 18 września 1996 r. uchwałą nr XIX/161/96 rady miejskiej w Bukownie wprowadzono ochronę indywidualną „Doliny rzeki Sztoły wraz ze strefą ochronną”.
W dniu 28 listopada 2011 objęty został ochroną górny odcinek rzeki w ramach Parku Krajobrazowego Dolinki Krakowskie uchwałą Sejmiku Województwa Małopolskiego nr XV/247/11
Jedno z naturalnych źródeł Sztoły, położone w Żuradzie ma status pomnika przyrody.
Katastrofa ekologiczna.
W styczniu 2022 roku wskutek wyłączenia pomp odwadniających w kopalni Pomorzany (od roku 2020 w likwidacji) rzeka, która dotąd zasilana była wodą odpompowywaną z tej kopalni, wyschła.

</doc>
<doc id="565201" url="https://pl.wikipedia.org/wiki?curid=565201" title="Vera Cahalan Bushfield">
Vera Cahalan Bushfield

Vera Cahalan Bushfield (ur. 9 sierpnia 1889, zm. 16 kwietnia 1976) – amerykańska polityk, która przez krótki okres w roku 1948 zasiadała w Senacie Stanów Zjednoczonych jako przedstawicielka stanu Dakota Południowa.
Urodziła się w Miller w hrabstwie Hand w Dakocie Południowej jako Vera Cahalan. Kształciła się w szkołach publicznych, a następnie ukończyła Stout Institute (Menominee w Wisconsin) w 1912. Uczęszczała także na Dakota Wesleyan University oraz University of Minnesota.
Została mianowana do Senatu przez gubernatora George’a T. Mickelsona (republikanina), po śmierci jej męża, senatora i byłego gubernatora Harlana J. Bushfielda, jako członkini Partii Republikańskiej (jak i on oraz gubernator).
Vera Bushfield zasiadała w izbie wyższej amerykańskiego Kongresu od 6 października do 26 grudnia 1948, kiedy to zrezygnowała, aby jej miejsce mógł zająć wybrany w przedterminowych wyborach inny republikanin Karl Earl Mundt.
Zmarła w Fort Collins w Kolorado. Pochowana jest na "G.A.R. Cemetery" w rodzinnym mieście Miller.

</doc>
<doc id="565203" url="https://pl.wikipedia.org/wiki?curid=565203" title="PLUG">
PLUG



</doc>
<doc id="565206" url="https://pl.wikipedia.org/wiki?curid=565206" title="Timex Sinclair 2068">
Timex Sinclair 2068

Timex Sinclair 2068 – komputer osobisty będący piątą i ostatnią wersją komputerów produkcji Timex Sinclair. Wersja TS-2068 została wprowadzona na rynek pod koniec 1983 r. w USA, niedługo przed upadkiem firmy. Z pewnymi modyfikacjami jego produkcja była kontynuowana przez portugalski oddział Timexa pod zmienioną nazwą: Timex Computer 2068.
TS-2068 wyposażony był standardowo dla tej rodziny komputerów w procesor Zilog Z80A, który był taktowany zegarem 3,58 MHz.
Komputer ten posiada analogiczne możliwości graficzne do TC-2048: standardowy ZX Spectrum - 256×192 pixele w 15 kolorach (32×24 znaki) i rozszerzony - 512x192 mono.
Różnice w stosunku do wersji amerykańskiej:
TC-2068 produkowany był w 2 wersjach kolorystycznych: srebrnej i czarnej.
Od roku 1986 był montowany w Polsce przez gdański Unimor (przy współpracy z firmą polonijną Polbrit) pod nazwą Unipolbrit 2086.

</doc>
<doc id="565208" url="https://pl.wikipedia.org/wiki?curid=565208" title="Kokoart">
Kokoart



</doc>
<doc id="565210" url="https://pl.wikipedia.org/wiki?curid=565210" title="Bates college">
Bates college



</doc>
<doc id="565211" url="https://pl.wikipedia.org/wiki?curid=565211" title="Thergothon">
Thergothon

Thergothon – fiński zespół wykonujący funeral doom metal. Powszechnie uważany jest za pierwszy zespół funeral doomowy. Tempo muzyki oscyluje wokół 30 BPM. Zespół wykorzystywał klawisze, co nadawało piosenkom melancholijne, depresyjne brzmienie, ekstremalne nawet dla tego gatunku.
Historia.
Zespół został założony w 1990 r. Na początku 1991 nagrali pierwsze demo – "Dancing in the Realm of Shades", które nigdy nie zostało oficjalnie wydane. W listopadzie tegoż roku powstało kolejne demo: "Fhtagn-nagh Yog-Sothoth", które sprawiło, że zespół zaistniał na scenie doom metalowej. Demo "Fhtagn-nagh Yog-Sothoth" było jeszcze trzykrotnie wznawiane przez Eibon Records (1992 i 2005) oraz Painiac Records (2006). W roku 1994 zespół wydał jedyny longplay – "Stream from the Heavens" (Avantgarde Music). Reedycje wychodziły trzykrotnie, w latach: 2000, 2004 i 2009. Oficjalnie zespół przestał istnieć w roku 1993.

</doc>
<doc id="565212" url="https://pl.wikipedia.org/wiki?curid=565212" title="Timex Sinclair 2048">
Timex Sinclair 2048

Timex Sinclair 2048 – prototyp komputera osobistego bazującego na ZX Spectrum stworzony z myślą o rynku amerykańskim przez Timex Corporation. Nigdy nie wprowadzony do sprzedaży z powodu porażki wcześniejszego modelu TS1500.

</doc>
<doc id="565213" url="https://pl.wikipedia.org/wiki?curid=565213" title="Polska Federacja Humanistyczna">
Polska Federacja Humanistyczna

Polska Federacja Humanistyczna (dawniej jako Federacja Polskich Stowarzyszeń Humanistycznych) – polskie stowarzyszenie stowarzyszeń o charakterze humanistycznym i laickim.
Jej głównym zadaniem jest integrowanie i reprezentowanie polskiego ruchu humanistycznego na forum krajowym i międzynarodowym.
Polska Federacja jest członkiem i polskim partnerem "European Humanist Federation" (Europejskiej Federacji Humanistycznej) z siedzibą w Brukseli, zrzeszającej organizacje humanistyczne z całej Europy, do której głównych celów należy koordynowanie i integrowanie ruchu humanistycznego w Europie, a także reprezentowanie go przed instytucjami europejskimi, w szczególności przed Radą Europy, Komisją Europejską, Parlamentem Europejskim, UNESCO i in.
Historia.
Federacja Polskich Stowarzyszeń Humanistycznych powstała w lutym 1995 r. Zrzeszała wówczas:
Na czele Federacji stało trzech współprzewodniczących: Andrzej Dominiczak (Towarzystwo Humanistyczne), Zdzisław Słowik (Towarzystwo Kultury Świeckiej) oraz Barbara Stanosz (Stowarzyszenie na rzecz Humanizmu i Etyki Niezależnej). Sekretarzem zarządu był Janusz Ostrowski, zaś skarbnikiem - Krzysztof Mróź.
Główne cele jakie wytyczyła sobie Federacja to obrona świeckiego charakteru państwa, wolności światopoglądowej obywateli i ich rzeczywistej równości bez względu na ich przekonania.
Pierwszą znaczniejszą inicjatywą Federacji była przygotowana wspólnie ze Związkiem Humanistów Niemieckich międzynarodowa konferencja na temat: "Humanistyczna wizja jedności Europy" (27-29 września 1996).
Ostatnią dużą inicjatywą Federacji była kolejna międzynarodowa konferencja na temat praw i wolności człowieka w konstytucji europejskiej, zorganizowana w 2002 r. w budynku Sejmu RP.
Po tej inicjatywie Federacja przeszła okres zastoju i w zmienionym kształcie jej prace zostały reaktywowane dopiero w styczniu 2006 r. z inicjatywy Andrzeja Dominiczaka.
Aktualna działalność.
Reaktywowana Federacja zaczęła regularnie działać pod zmienioną nazwą - Polska Federacja Humanistyczna. W jej skład wchodzą obecnie:
Z Federacją współpracują ponadto inne organizacje, które nie mają wprawdzie profilu laickiego, lecz jest on częścią ich tożsamości ideowej (np. Towarzystwo Unitariańskie im. Braci Polskich).
Jedną z pierwszych inicjatyw odnowionej Federacji były działania zmierzające do wyłonienia alternatywnego (społecznego) rzecznika praw człowieka dla wzmocnienia ochrony praw człowieka i obywatela w Polsce. Reaktywowano też współpracę z Federacją Europejską, czego wyrazem był udział przedstawicieli Polskiej Federacji w dorocznym walnym zgromadzeniu EHF w czerwcu 2006 r. w Toledo.
Polska Federacja Humanistyczna nie tworzy odrębnej jednostki organizacyjnej ale stanowi płaszczyznę wymiany doświadczeń oraz współpracy między organizacjami laickimi w Polsce.

</doc>
<doc id="565215" url="https://pl.wikipedia.org/wiki?curid=565215" title="Bates College">
Bates College

Bates College – prywatna wyższa uczelnia (college) powstała w 1855 roku w Lewiston w stanie Maine. Założycielem jej był Oren Burbank Cheney, a obecną nazwę otrzymała ona od nazwiska jednego z jej głównych sponsorów, finansisty i ministra w zarządzie kolonii Maine, Benjamina E. Batesa. Bates przez całe życie łożył na szkołę, a w testamencie zapisał jej swoją bibliotekę i połowę majątku.
Była to pierwsza koedukacyjna szkoła wyższa w Nowej Anglii i jedna z pierwszych w USA przyjmująca czarnych studentów.
Uczelnia kształci na stopnie naukowe B.A. ("Bachelor of Arts") i B.S. ("Bachelor of Science"). Studiuje na niej około 20 tysięcy osób, a rocznie uczelnię opuszcza ok. 1700 absolwentów.
Campus uczelni zajmuje 109 akrów (441,000 m²)
Do Bates College uczęszczali m.in. Edmund Muskie, Bryant Gumbel, Robert F. Kennedy, Ella Knowles i John Shea.

</doc>
<doc id="565216" url="https://pl.wikipedia.org/wiki?curid=565216" title="A quartz bead">
A quartz bead

A quartz bead ("Kwarcowy paciorek") – drugi, po "Wiśni", komiks internetowy autorstwa Konrada Okońskiego. Komiks zaczął się ukazywać 13 października 2006. Jest wykonany techniką akwareli i utrzymany w kolorystyce sepii, chociaż używane są także inne kolory: szary łamiący monotonię sepiowej strony, błękitny dla magii i czerwony dla magii demonów, o czym sam autor wspomina w filmie "Not Safe For Worms#1 - pierwszy odcinek, proces rysowania", który zamieścił na swoim oficjalnym kanale na YouTube. Dostępny jest w dwóch wersjach językowych – polskiej i angielskiej.
Opis fabuły.
Młoda dziewczyna imieniem Raina przybywa do pewnego miasteczka, aby objąć w posiadanie tajemniczy Dom Strażnika, do którego klucz dostała od nieznanego jej mężczyzny. Poznaje swojego nowego sąsiada (Szymon) oraz dziwnych ludzi, chcących ją doprowadzić do "swojego pana". Dowiaduje się, że miasto jest zbudowane wokół źródła energii, co pozwala ludziom podnosić swoje umiejętności na poziom magii. Tymczasem zaczyna interesować się nią coraz więcej osób, najczęściej mających wrogie zamiary.

</doc>
<doc id="565217" url="https://pl.wikipedia.org/wiki?curid=565217" title="Otwarcie Groba">
Otwarcie Groba



</doc>
<doc id="565219" url="https://pl.wikipedia.org/wiki?curid=565219" title="Debiut Groba">
Debiut Groba



</doc>
<doc id="565221" url="https://pl.wikipedia.org/wiki?curid=565221" title="Pismo sylabiczne">
Pismo sylabiczne



</doc>
<doc id="565224" url="https://pl.wikipedia.org/wiki?curid=565224" title="Wróblewscy herbu Ślepowron">
Wróblewscy herbu Ślepowron

Wróblewski herbu Ślepowron – polski ród szlachecki pieczętujący się herbem Ślepowron, wywodzący się z północnego Mazowsza, Wilna, także tureckiego pochodzenia z Ordy Najmańskiej, będącej jednym z plemion imperium Dżyngis Chana (według herbarza Dziadulewicza). Herb Ślepowron poszczególnych wymienionych rodzin Wróblewskich różnił się szczegółami w swym wyglądzie.
W polu błękitnym kruk czarny, trzymający w dziobie pierścień z rubinem, siedzący na łuku napiętym brązowym z tej samej barwy strzałą skierowaną do góry. Na hełmie korona szlachecka, w klejnocie trzy strusie pióra złote. Labry błękitne, podbicie barwy niewiadomej.
Nazwisko Wróblewski noszą też inne rodziny szlacheckie, pieczętujące się takimi herbami jak Lis, Gierałt, Jastrzębiec, Korwin, Krzywda, Lubicz, Roch II, Zabawa, Śleporod.
Historia.
Istniało kilka linii Wróblewskich herbu Ślepowron, gdzie herb różnił się szczegółami, a mianowicie linie: mazowiecka, wileńska, tatarska. Według herbarza Niesieckiego, Wróblewscy h. Ślepowron zamieszkiwali również dawne województwo płockie, podlaskie, a także mścisławskie.
Linia mazowiecka.
Linia mazowiecka wywodzi się z północnego Mazowsza, powiatu mławskiego – gminy Radzanów oraz powiatu ciechanowskiego – gmina Gołymin Ośrodek.
Linia tatarsko-polska.
Linia tatarsko-polska wywodzi się z Ordy Najmańskiej, jednego z plemion Złotej Ordy, które wskutek rozkładu imperium i walk dynastycznych osiedliło się w Rzeczypospolitej. Orda Najmańska pod dowództwem Najman-bega (księcia Najmanów) brała udział w bitwie grunwaldzkiej. Według herbarza Dziadulewicza potomkowie linii tatarskiej osiedlili się w miejscowościach Sorok Tatary (Czterdziestu Tatarów) i Rudominy, znajdujących się w powiecie wileńskim, herbarz podaje, że jednym z ostatnich niechrześcijańskich przodków linii tatarskiej wyznania muzułmańskiego był mułła w Sorok Tatarach w XVI wieku, natomiast w XVIII i XIX wieku jeśli nie wymarli, byli już chrześcijanami.
Linia wileńska.
Linia wileńska, pieczętując się herbem Ślepowron odmienionym. Za protoplastę tej linii uznaje się Bazylego Łukasza Wróblewskiego. Początkowo Bazyli wraz z braćmi mieszkał w okolicach Kołomyi na Pokuciu, jednak z czasem Bazyli oraz jego potomkowie postanowili przenieść się do Wilna i jego okolic. Niektórzy z potomków tej linii zamieszkiwali centralną i południową Polskę, głównie w okolicach Krakowa i Łodzi.
Z tej gałęzi wywodzą się m.in.:
Linia z Pokucia.
Linia z Pokucia wywodzi się od Józefa Wróblewskiego, który był bratem Bazylego, protoplasty linii wileńskiej. Józef mieszkał w okolicach Kołomyi na Pokuciu pod koniec XVIII wieku, a pierwszą osobą z tej rodziny, która się tam osiedliła, był ich przodek Łukasz Wróblewski herbu Ślepowron. Osiadł on tam w czasach wojen z Kozakami w połowie XVII w.
Potomkami Józefa Wróblewskiego byli tarnowianie – Walerian Wróblewski, profesor gimnazjalny, oraz jego córka, Wanda Wróblewska-Składzień, dr prawa UJ, mecenas, komendantka WSK AK Okr. Tarnów, porucznik AK.
Wróblewscy z Pokucia i Kołomyi wchodziła w związki małżeńskie z Owadowskimi, Raytarowskim, Marcinowskimi, Zaleskimi, Chrzanowskimi, Święcickimi, Piskozubami.
Potomkami Jana Wróblewskiego herbu Ślepowron był m.in. Stanisław Wróblewski, generał II RP, oraz Jan Karol Wróblewski, również generał II RP, urodzony w 1871 roku w Radowcach na Bukowinie.

</doc>
<doc id="565225" url="https://pl.wikipedia.org/wiki?curid=565225" title="Chrystian Brunszwicki">
Chrystian Brunszwicki

Chrystian Młodszy (ur. 20 września 1599, zm. 16 czerwca 1626) – książę Brunszwiku-Lüneburga, administrator diecezji Halberstadt (1616-1623), był niemieckim wodzem sił protestanckich podczas wojny trzydziestoletniej. Zdobył sobie sławę wyjątkowego fanatyka religijnego.
Życie.
Chrystian urodził się w Groningen jako trzeci syn Henryka Juliusza, księcia Brunszwiku-Lüneburga. Po śmierci ojca wychowywany był przez brata swej matki, króla Danii Chrystiana IV, a następnie wstąpił na uniwersytet w Helmstedt. W 1616 zmarł jego brat Rudolf, biskup Halberstedt. Chrystian został wybrany na jego następcę. Nowa pozycja dostarczyła mu koniecznych środków finansowych dla rozpoczęcia kariery wojskowej. W 1621 Chrystian dołączył do armii Maurycego Orańskiego i walczył w Niderlandach przeciw armii hiszpańskiej. Później wystawił swą własną armię i przyłączył się do elektora Palatynatu Fryderyka V. Stoczył trzy bitwy: pod Höchst (1622), pod Fleurus (1622) i pod Stadtlohn (1623). Brał udział w licznych grabieżach i pożarach od granicy francusko-niemieckiej po Niderlandy. Chrystian w pierwszych dwóch bitwach walczył wspólnie z Mansfeldem. Poniósł dwie porażki w starciu w siłami dowodzonymi przez hrabiego Johana von Tilly: pod Höchst i pod Stadtlohn. Głównym sukcesem Chrystiana była bitwa pod Fleurus, gdzie jego czyny doprowadziły do uwolnienia protestanckiej twierdzy Bergen op Zoom.
Uwielbiający walkę kawaleryjską Chrystian zyskał sobie reputację wodza gwałtownego i okrutnego, szczególnie przeciwko kościołowi katolickiemu. Jego katoliccy przeciwnicy jego nazwali go "der Tolle" (szalony). Chrystian zmarł w 1626 bezdzietnie z ran zadanych mu w bitwie.
Kampania 1622-23.
W 1621 Chrystian należał do ludzi którzy wciąż popierali elektora Palatynatu Fryderyka V, znanego królem zimowym, panującego w Czechach do bitwy na Białej Górze. Fryderyk nadal był liderem protestanckiego oporu, mającego swe korzenie w stłumionym Czeskim Powstaniu z 1618. Co przyciągnęło Chrystiana do walki jest sprawą dyskusyjną, lecz może to mieć coś wspólnego z faktem, że jeszcze przed kampanią oznajmił rycerską miłość dla żony Fryderyka V Elżbiety, córki króla Anglii Jakuba I, a który w tym momencie wojny wysłał kilka tysięcy żołnierzy pod wodzą Horacego Vere’a do Palatynatu.
W końcu 1621 powiększył swą armię do 10 tys. żołnierzy, z którymi przezimował w Westfalii, zagarniając wielkie skarby z diecezji biskupstwa Münster i Paderborn. Działania wojenne Chrystiana zaczęły się w 1622 gdy Ernst von Mansfeld zaczął organizować swe siły i wyrażał zainteresowanie w połączeniu swych sił z wojskami Chrystiana, szczególnie gdy jego sojusznik margrabia badeński Jerzy Fryderyk doznał ciężkiej klęski w bitwie pod Wimpfen.
Razem z Mansfeldem zostali dopadnięci pod Höchst 22 czerwca 1622, i chociaż Chrystian został zdecydowanie pobity, zdołał jednak ujść z większością swojej armii pomimo tego, że przeprawiać się musiał przez rzekę pod zmasowanym ogniem, gdzie stracił wszystkie tabory. Nowo utworzona armia protestancka wkroczyła do Alzacji, opuszczając Heidelberg, stolicę Palatynatu, by w sierpniu 1622 wpaść na hrabiego von Tilly, co zdecydowało o zakończeniu udziału w wojnie elektora Fryderyka V. Po splądrowaniu i spustoszeniu Alzacji, Chrystian z Mansfeldem przesunęli swe siły na północ do księstwa Lotaryngii, a dowiedziawszy się o oblężeniu twierdzy Bergen op Zoom przez armię Tilly’ego, ruszyli na odsiecz. Po drodze zmuszeni zostali do walki pod Fleurus (29 sierpnia 1622) i w środku bitwy, Chrystian zademonstrował swoją dobrze znaną odwagę i nieugiętość, prowadząc 4 nieudane szarże kawalerii na hiszpańskie linie dowodzone przez de Córdobę. Na koniec doszło do piątej szarży, w której protestanccy jeźdźcy przełamali Hiszpanów i otworzyli drogę dla protestanckiej odsieczy twierdzy Bergen op Zoom, której oblężenie zakończyło się w październiku.
Stało się to kosztem większości piechoty Chrystiana i jego ramienia. Tuż po tym zwycięstwie, Chrystian spędził zimę 1622-1623 w hiszpańskich Niderlandach wypoczywając i powiększając swą armię do stanu 15000 żołnierzy wiosną 1623.
Wiosna 1623 widziała plan pomiędzy Chrystianem, Mansfeldem i wodzem węgierskim Gaborem Bethlenem, oraz jego sojusznikiem hrabią Thurn, mający na celu odzyskanie Czech dla Protestantów. Kampania kulała od samego początku, gdy hrabia von Tilly otrzymał wiadomości o ruchach wojsk i zajął pozycje w Dolnej Saksonii, przechwytując raporty idące od Mansfelda do Chrystiana i informujące o kłopotach finansowych Mansfelda, który nie miał czym płacić swojej armii. Opuszczony Chrystian został sam na północy, ponownie w obliczu przeciwnika znacznie przewyższającego go liczebnością swych wojsk. Do tego armia Tilly’ego była lepiej wyszkolona i zdyscyplinowana, podczas gdy Chrystian miał wielu żołnierzy ze świeżych zaciągów, jakich dokonywał przez ostatnie miesiące.
Chrystian postanowił wycofać się i schronić w Zjednoczonych Prowincjach. Jednak został prześcignięty i wymanewrowany na 10 mil przed granicą holenderską. Pomimo swej osobistej dzielności został zdecydowanie pobity w bitwie pod Stadtlohn 6 sierpnia 1623. Stracił całą swą armię (z 15 tys. ludzi zostało u jedynie 2 tys.). Załamany, uciekł z resztkami swojej armii do Hagi.
Porażka i śmierć.
Porażka Chrystiana oznaczała koniec "Okresu Palatynackiego" wojny trzydziestoletniej, i w ogóle koniec protestanckiej rebelii. Trzy dni po bitwie pod Stadtlohn, Fryderyk V podpisał rozejm z cesarzem Ferdynandem II, kończąc dotychczasowy opór przeciw nadchodzącej dominacji katolicyzmu na obszarze Świętego Cesarstwa. Mansfeld wkrótce potem rozpuścił swą armię nad Renem, której członkowie udali się potem na służbę do armii duńskiej, holenderskiej i angielskiej. Wkrótce Chrystian, Mansfeld i król Danii Chrystiana IV ułożyli nowy plan. Chrystian z Mansfeldem przenieśli się z Holandii do Danii, gdzie Chrystian otrzymał poważne wsparcie finansowe. Wkrótce otrzymał rozkaz wymarszu do Nadrenii, lecz gdy podjął się nowej misji szybko został zahamowany przez Tilly’ego w Hesse. Zamiast walczyć, postanowił się wycofać. Ciężko raniony na początku kampanii, zmarł w Wolfenbüttel 16 czerwca 1626 w wieku 26 lat.

</doc>
<doc id="565227" url="https://pl.wikipedia.org/wiki?curid=565227" title="Józef Bartosik">
Józef Bartosik

Józef Czesław Bartosik (ur. 20 lipca 1917 w Topoli Wielkiej k. Ostrowa Wielkopolskiego, zm. 14 stycznia 2008 w Anglii) – polski kapitan marynarki i brytyjski kontradmirał ("Rear-Admiral"). W latach 1938–1946 służył w polskiej Marynarce Wojennej jako morski oficer pokładowy. Podczas II wojny światowej był oficerem artylerii na niszczycielach i krążowniku ORP „Conrad”. Po wojnie przyjęto go do Royal Navy, w której dowodził m.in. 5 Eskadrą Fregat i niszczycielem rakietowym HMS "London". Karierę zakończył w 1969 roku na stanowisku zastępcy szefa Sztabu Operacyjnego Sił Morskich ("Naval Staff Operations").
Służba wojskowa.
W 1935 roku został przyjęty na Wydział Morski Szkoły Podchorążych Marynarki Wojennej w Toruniu, który ukończył w 1938 roku z pierwszą lokatą i otrzymał promocję na stopień podporucznika marynarki ze starszeństwem od 1 października 1938. Następnie odbył kurs aplikacyjny i w połowie 1939 roku wyznaczono go oficerem wachtowym na szkunerze szkolnym ORP „Iskra”. Podczas kampanii wrześniowej uczestniczył w rejsie tego okrętu na Morzu Śródziemnym. Po wyokrętowaniu załogi w Maroku przebywał w Oddziale Wydzielonym Marynarki Wojennej we Francji, a następnie w Rezerwowej Grupie Oficerów na okręcie-bazie ORP „Gdynia” w Wielkiej Brytanii.
W 1940 roku został wyznaczony na oficera wachtowego i p.o. II oficera artylerii niszczyciela ORP „Błyskawica”. W pierwszej załodze niszczyciela ORP „Garland” był oficerem wachtowym, a później II oficerem artylerii. W międzyczasie czasowo pełnił obowiązki I oficera artylerii. Po awansie na porucznika marynarki w 1941 roku objął funkcję I oficera artylerii. Na pokładzie ORP „Garland” brał udział w działaniach na Morzu Śródziemnym i rajdzie na Spitsbergen, a także w konwojach arktycznych, atlantyckich, islandzkich i śródziemnomorskich. W 1942 roku został oficerem flagowym szefa Kierownictwa Marynarki Wojennej. Od 1943 roku służył na ORP „Błyskawica” jako I oficer artylerii i uczestniczył w operacji „Neptune”. W 1944 roku otrzymał stopień kapitana marynarki i powrócił do Kierownictwa Marynarki Wojennej na stanowisko oficera flagowego. W 1945 roku był I oficerem artylerii krążownika ORP „Conrad”. Po zakończeniu działań wojennych, pod koniec 1945 wyraził chęć powrotu do Polski. Wraz z kmdr. Stanisławem Dzienisiewiczem i kmdr. ppor. Borysem Karnickim wszedł w skład delegacji wybranej przez oficerów PMW do prowadzenia rozmów z KMW na temat warunków powrotu marynarzy na statkach do kraju. Trzej oficerowie opracowali sześcioczęściowy dokument pt. „Postawa Marynarki Wojennej wobec zagadnienia powrotu do kraju”, który był apelem dotyczący kwestii powrotu do ojczyzny. Zawierał m.in. zgodę marynarzy na powrót, zwracał uwagę na potrzeby zniszczonego wojną kraju, protest wobec niedoinformowania przez KMW marynarzy znajdujących się w Wielkiej Brytanii. Jednak ostatecznie Bartosik, na początku 1946 roku jako pierwszy z trójki zrezygnował z zamiaru powrotu i pozostał w Wielkiej Brytanii. W 1946 roku wydał w Londynie książkę pt. „Wierny Okręt”, w której wspominał służbę czasu wojny, zwłaszcza na pokładzie Garlanda. 2 lata później książkę wydano w Polsce.
W Royal Navy.
W kwietniu 1948 jako jeden z zaledwie trzech oficerów spośród setek polskich ochotników został przyjęty do Królewskiej Marynarki Wojennej, po czym skierowany do służby w zespołach okrętów eskortowych. W późniejszym czasie ukończył kurs sztabowy. W czerwcu 1952 został promowany na komandora podporucznika ("Commander"), w 1957 komandora ("Captain"). W latach 1955–1956 był dowódcą fregaty HMS „Comus”, a w latach 1960–1961 dowodził 5 Eskadrą Fregat i jednocześnie fregatą HMS „Scarborough”. Następnie pełnił funkcję dowódcy Bazy Lotniczej HMS „Culdrose”. W 1964 roku objął stanowisko dowódcy nowoczesnego niszczyciela rakietowego HMS „London”. W 1966 roku awansowany został do stopnia "Rear Admiral" (kontradmirała). Był pierwszym i jedynym Polakiem w historii brytyjskiej marynarki wojennej, który uzyskał rangę admiralską. Od 1966 do 1969 roku był zastępcą szefa Sztabu Operacyjnego Sił Morskich, po czym dość nieoczekiwanie, w wieku 51 lat przeszedł w stan spoczynku. Oficjalnym powodem była decyzja brytyjskich władz, stwierdzająca że Polacy, posiadający obywatelstwo brytyjskie nie mogą służyć w uważanych za elitarne RAF i Royal Navy.
W Royal Navy uważany był za oficera odznaczającego się wiedzą i nienagannym wyglądem, ale jednocześnie konfliktogennego, przez co miał liczne zatargi z podwładnymi. Krótko po zakończeniu wojny, od czasu wstąpienia do Royal Navy zerwał wszelkie kontakty z rodziną i polskimi towarzyszami broni. Był żonaty z córką brytyjskiego admirała.
Po zakończeniu kariery w Royal Navy pracował jako dyrektor w wielkim armatorskim przedsiębiorstwie kontenerowym Australia Europe Container Service and Australia New Zeland Europe Container Service do emerytury w 1981.

</doc>
<doc id="565230" url="https://pl.wikipedia.org/wiki?curid=565230" title="Richard Brandon">
Richard Brandon

Richard Brandon (ur. ?, zm. 20 czerwca 1649) - angielski kat, który pełnił urząd głównego kata miasta Londyn ("Chief London Hangman").
Zapisał się w historii, kiedy po skazaniu na śmierć króla Karola I przez specjalny sąd, zwołany przez zwycięskich w wojnie domowej republikanów, został wyznaczony do egzekucji króla. Karol został skazany na śmierć przez ścięcie toporem (choć Brandon wykonywał wyroki głównie przez powieszenie, o czym wyraźnie mówi jego angielski tytuł).
Brandon odmówił jednak wykonania wyroku - obawiał się bowiem, iż fanatyczni rojaliści zabiją go, jeżeli uśmierci "Bożego pomazańca". Być może zmienił potem zdanie. Kat, który w styczniu 1649 ściął Karola, był dobrze zamaskowany, co uniemożliwiało postronnym widzom jego identyfikację. Istnieją zatem dwie hipotezy: iż ostatecznie wyrok wykonał Brandon, albo nieznana osoba, najęta do tej pracy "ad hoc". Faktem jest, co ujawniono po śmierci kata, iż otrzymał za to zapłatę 30 ówczesnych funtów.

</doc>
<doc id="565236" url="https://pl.wikipedia.org/wiki?curid=565236" title="System Reveala">
System Reveala

System Reveala – nowoczesny system klasyfikacji roślin okrytonasiennych. Został opracowany przez amerykańskiego botanika Jamesa L. Reveala (ur. 1941), profesora Uniwersytetu w Maryland (USA). Po 1992 roku, kiedy to swój system opublikował Robert F. Thorne, Reveal zajął się jego korektą nomenklatoryczną. W tym też czasie zaproponował kilka nowych rozwiązań klasyfikacyjnych, początkowo na poziomie rzędów i podklas. W 1994 r. zaproponował wyróżnienie wśród okrytonasiennych 5 klas, co zaowocowało całkowicie oryginalnym ujęciem systematycznym tej grupy roślin. System ten Reveal publikował na swoich stronach internetowych i aktualizował do roku 1999. W następnych latach autor systemu wszedł w skład Angiosperm Phylogeny Group i brał udział w tworzeniu systemu APG II.
System Reveala z lat 1994–1999 dzielił rośliny okrytonasienne na 5 klas: wyróżniał jednoliścienne jako osobną klasę "Liliopsida", a dwuliścienne dzieli na 4 niezależne klasy. System liczy 18 podklas, 273 rzędy i 551 rodzin. Klasyfikacja ta jest dostępna online w postaci materiałów dla studentów Uniwersytetu Maryland. Sam autor traktuje ją jako jedną z koncepcji systematycznych, zastąpionych skutecznie po 1999 roku przez system APG.
System Reveala z podziałem okrytonasiennych na 5 klas zastosowany został w bazie danych „The Compleat Botanica” Crescent Bloom, a w oparciu o tę bazę także w opisach systematycznych taksonów roślin polskiej Wikipedii.
W 2007 r. Reveal wspólnie z Robertem F. Thorne opublikował nową wersję systemu okrytozalążkowych (system Thorne’a i Reveala). Publikacja ta uwzględnia odkrycia dokonane w systematyce roślin po 1999 r. Okrytonasienne opisane są jako jedna klasa "Magnoliopsida" podzielona na 12 podklas, 35 nadrzędów, 87 rzędów, 472 rodziny i 400 podrodzin. System zawiera uzasadnienie dla taksonomicznych ujęć poszczególnych taksonów oraz informacje o liczbie rodzajów i gatunków w poszczególnych taksonach. Publikacja zawiera wiele nowych rozwiązań nomenklatorycznych uwzględniających skutki zmian w Kodeksie Nomenklatury Botanicznej z 2005 r. (dla wielu taksonów zmieniony został autor i rok publikacji, zweryfikowane zostały listy synonimów). W 2007 r. Reveal opublikował na swoich stronach internetowych też system wszystkich współczesnych roślin naczyniowych, w przypadku okrytonasiennych oparty na publikacji wspólnej z Thorne’em.
Zobacz też.
System APG, System Cronquista, System Takhtajana

</doc>
<doc id="565243" url="https://pl.wikipedia.org/wiki?curid=565243" title="PolChat">
PolChat

POLChat – jeden z najdłużej działających polskich serwisów czatowych, którego ostatnim właścicielem była firma GG Network. Zasady działania – podobnie jak w wielu tego typu usługach – przypominają te z IRC. Serwis został zamknięty w listopadzie 2012.
Historia.
POLChat powstał w 1999 r., w okresie polskiego boomu na czaty internetowe (wtedy uruchomiono także czat Onet.pl, czy serwis Czateria należący do Interii).
Czaty POLChatu były bardziej zbliżone do IRC-a niż te dostępne w portalach – można je bowiem osadzać na stronie www, a większość poleceń IRC-a ma swoje odpowiedniki w poleceniach POLChatu. Poza umieszczaniem czatów na swoich stronach dano użytkownikom możliwość zakładania własnych pokoi (co wśród polskich serwisów czatowych było wyjątkiem), a nie polegania na tych zdefiniowanych przez administratora serwisu. Do założonego pokoju użytkownik dostawał także kod HTML do umieszczenia na swojej stronie, by odwiedzający ją mogli wejść na czat za pomocą apletu Java.
Początkowo każdy pokój stanowił odrębny czat, a prawa operatora w tym pokoju uzyskiwał każdy, kto podczas logowania podał odpowiednie hasło.
Około stycznia 2001 wydana została wersja POLChatu oznaczona numerem 2, w której pokoje zostały połączone tak jak w IRC – można przejść z jednego do drugiego nie zmieniając strony internetowej oraz rozmawiać prywatnie z czatującymi w innym pokoju. Ponadto użytkownicy zyskali możliwość rejestracji swojego identyfikatora (nicka) na stałe, na własne hasło. Dzięki temu także listy operatorów danego pokoju były stałe: prawa były przydzielane posiadaczowi danego nicka. Użytkownicy zyskali także możliwość utrzymywania listy przyjaciół i osób trwale ignorowanych. Wprowadzone w 2001 na PolChacie nicki "tymczasowe" zostały ochoczo przyjęte także przez inne serwisy.
To był koniec dynamicznego rozwoju samej aplikacji serwera POLChatu i jego klienta w Javie, a także koniec prac nad POLChatem Marka Futregi, jego autora (stworzył on też popularny serwis gier on-line kurnik.pl).
W roku 2004 POLChat podjął współpracę z portalem o2.pl. Z jego inicjatywy skonfigurowano tzw. "pokoje główne" czyli te, na których temat, bany i pozycja pokoju na liście w danej kategorii nie wygasają wraz z wyjściem ostatniego użytkownika (z technicznego punktu widzenia – pokój nie jest usuwany z pamięci serwera). 
W takim (niewiele zmienionym) stanie POLChat został odsprzedany w roku 2004 firmie Livechat Sp. z o.o.
Nowy właściciel odmienił 1 września 2004 wizerunek głównej strony POLChatu, co spotkało się z krytyką użytkowników: serwis stracił ich zdaniem na przejrzystości i upodobnił się do Czaterii. Połączono także bazę danych czatu z (dawniej nieoficjalnym) forum, należącym poprzednio do PolFanu (strona zrzeszająca fanów POLChatu), które to połączenie napotkało podzielone zdania użytkowników, lecz ostatecznie bazy zostały ponownie rozdzielone.
Mimo zmian na stronie i forum, serwer POLChatu latami nie rozwijał swojej funkcjonalności – nie udostępnił na przykład możliwości przebywania na wielu pokojach jednocześnie – choć była ona obiecywana od 2005 r.
Od początku jego istnienia nie jest promowany wśród internautów – brak reklam, ogłoszeń o spotkaniach ze znanymi gośćmi (bowiem takie na PolChacie się zdarzają).
2 kwietnia 2009 roku wyszła wersja PolChat 3.0, która udostępniała użytkownikom opcję przebywania na wielu pokojach jednocześnie, jak również wiele innych opcji ułatwiających życie użytkownikom tego serwisu (np. wyciszanie nachalnych użytkowników). Było także dostępnych więcej kolorów nicków, hierarchia kopania / banowania i bardzo wiele innych usprawnień. 
5 listopada 2012 PolChat został zamknięty przez GG Network.
5 czerwca 2020 PolChat został wznowiony.
Popularność.
W ciągu pierwszego roku jego istnienia założono ponad 3000 czatów. 
Użytkownicy zarejestrowali później ponad 20 tys. pokoi i 670 tys. identyfikatorów (w tym także dla swoich botów), a podczas usuwania nicków nieużywanych zwalniane było około 150 tys. z nich.
Serwer i protokół komunikacyjny.
Protokół serwera Polchat powstał na wzór protokołu IRC i nosi naleciałości wyniesione z tego protokołu - m.in. możliwość łączenia serwerów w łańcuchy, czy obsługę sytuacji utraty takiego połączenia (tzw. netsplit) - choć w praktyce w dowolnym momencie pracował tylko jeden serwer, więc możliwości te nigdy nie zostały wykorzystane.
Sam serwer napisany był w języku C i pracował w środowisku Linux, choć inne elementy infrastrukturalne napisane były w innych językach i pracowały w innych środowiskach. Na wzmiankę zasługuje tzw. nickserver, czyli program obsługujący administrację i weryfikację zarejestrowanych loginów i przypisanych im pokoi. Nickserver napisany był w języku Java i jego częste awarie były przyczyną niemożliwości administrowania pokojami i logowania się na zarejestrowane konta użytkowników.
W celu ułatwienia obsługi komunikacji ze strony appletu Java, wszystkie wiadomości tekstowe w protokole przesyłane były w postaci HTML. Poza oczywistą korzyścią dla złożoności appletu miało to także skutek negatywny, gdyż umożliwiało m.in. ataki polegające na wstrzykiwaniu kodu OnMouseOver i JavaScript. Problem ten został ostatecznie rozwiązany w kodzie dyskusji w wersji 3.0 serwera, ale nigdy nie rozwiązano go w kodzie obsługującym kategorie pokoi: pokoje zakładane były przez stronę WWW, która pozwalała na większą dowolność w polu opisowym - umieszczenie odpowiednich znaków niedrukowalnych w opisie pokoju powodowało 'zerwanie' pakietu i niemożność wylistowania wszystkich pokoi w danej kategorii (najczęściej błąd ten wykorzystywany był "dla śmiechu", ale pozwalał np. na tymczasowe ukrycie pokoju przed oczami administracji).
Oprogramowanie.
Oprócz standardowego (oficjalnego) apletu na stronie www, na POLChat powstało wiele innych niezależnych programów.
W zakresie oprogramowania klienckiego (służącego do aktywnego czatowania) najbardziej popularne były programy: ICeQ (Ikari's Chat Qlient) napisany przez Cezara "Ikari" Pokorskiego, oraz NPCC (Natalia's PolChat Client) autorstwa Natalii W. Oba programy, w obliczu braku rozwoju appletu Java, stanowiły kamień milowy w zakresie wygody czatowania - oferowały takie możliwości, jak pamiętanie kont użytkowników wraz z hasłami, zapisywanie logów z rozmów publicznych i prywatnych, a także pokaźne usprawnienia w interfejsie użytkownika. Oba programy pozostają w aktywnym użyciu na niezależnych serwerach opartych o protokół POLChat.
Najczęściej używanym automatem operatorskim (botem) był program KCIbot autorstwa Tomasza "DMC" Jaworskiego, do którego powstało kilka wtyczek i rozszerzeń, a także program generujący pliki konfiguracyjne. Prace rozwojowe nad KCIbotem w późniejszych latach przejął Cezar "Ikari" Pokorski, autor ICeQ.
Pod koniec okresu życia serwisu powstał też nieoficjalny program przeznaczony dla operatorów serwera (s-opów) nazwany P3 (Polchat Power Proxy), poszerzający standardowe możliwości operatorów m.in. o rozbudowane logowanie adresów IP i wchodzących z nich osób wraz z ich aliasami, administrację całymi pokojami naraz oraz zdalne podglądanie listy osób w pokojach, w których się samemu aktywnie nie uczestniczyło (ta ostatnia funkcja powodowana nagminnym zakładaniem pokojów czatowych służących wymianie treści nielegalnych). P3 - podobnie jak ICeQ - wykrywał też i zgłaszał problemy z celowym zatruwaniem listy kategorii.

</doc>
<doc id="565247" url="https://pl.wikipedia.org/wiki?curid=565247" title="Prokurator (kwartalnik)">
Prokurator (kwartalnik)

Prokurator – kwartalnik wydawany przez Stowarzyszenie Prokuratorów Rzeczypospolitej Polskiej od początku 2000.

</doc>
<doc id="565248" url="https://pl.wikipedia.org/wiki?curid=565248" title="Kristanna Loken">
Kristanna Loken

Kristanna Sommer Løken (ur. 8 października 1979 w Ghent) – amerykańska aktorka filmowa i modelka, która zaczęła swoją karierę aktorską w 1996. Oboje jej rodzice pochodzą z Norwegii.
Najbardziej znana z roli cyborga Terminatrix w filmie "" (2003). Pojawiła się w dziesięciu epizodach serialu "Słowo na L" (2007), który zadebiutował w styczniu na antenie amerykańskiej stacji Showtime. Grała tam kochankę jednej z głównych bohaterek: Shane – Paige Sobel.
Życie prywatne.
Loken powiedziała w wywiadzie dla magazynu "Curve": „Umawiałam się na randki i uprawiałam seks z mężczyznami i kobietami i muszę powiedzieć, że relacje, które miałam z niektórymi kobietami były bardziej satysfakcjonujące, seksualnie i emocjonalnie, niż te z mężczyznami... Łączę to z aurą, energią. I jeśli osoba, z którą się łączę jest kobietą, to po prostu tak jest. To sprawia, że moje życie się toczy”.
17 stycznia 2008 Loken ogłosiła na swojej stronie internetowej, że zaręczyła się z aktorem Noah Danby (z którym grała w serialu "Painkiller Jane"). Para pobrała się na rodzinnej farmie 10 maja 2008. W wywiadzie opublikowanym 16 listopada 2009 ogłosiła, że są z Danbym w separacji i że jest w związku z kobietą. 13 maja 2015 aktorka ogłosiła, że jest w związku z weterynarzem Jonathanem Batesem. W pod koniec 2015 ogłosiła, że jest w ciąży.
W marcu 2016 podczas 88. ceremonii wręczenia Oscarów pokazała ciążowy brzuch. 31 maja 2016 urodziła syna, którego nazwała Thor Loken-Bates. Dziecko było wcześniakiem.

</doc>
<doc id="565249" url="https://pl.wikipedia.org/wiki?curid=565249" title="Lidar (urządzenie)">
Lidar (urządzenie)



</doc>
<doc id="565250" url="https://pl.wikipedia.org/wiki?curid=565250" title="Prokurator Międzynarodowego Trybunału Karnego">
Prokurator Międzynarodowego Trybunału Karnego

Prokurator Międzynarodowego Trybunału Karnego, właśc. Biuro Prokuratora (ang. "Office of the Prosecutor") – jeden z czterech organów Międzynarodowego Trybunału Karnego, pełniący funkcje śledcze i oskarżycielskie.
Na czele Biura Prokuratora stoi główny prokurator (ang. "Chief Prosecutor") wybierany przez Zgromadzenie Państw-Stron (ang. "Assembly of States Parties"). Zgromadzenie Państw-Stron powołuje także dwóch wiceprokuratorów (ang. "Deputy Prosecutors") spośród potrójnej liczby kandydatów przedstawianych przez głównego prokuratora. Kadencja głównego prokuratora i jego zastępców trwa dziewięć lat bez możliwości ponownego wyboru.
Biuro Prokuratora jest podzielone na trzy wydziały. Wydział Śledztw (ang. "Investigation Division") jest odpowiedzialny za postępowanie przygotowawcze. Wydział Oskarżeń (ang. "Prosecution Division") również bierze udział w postępowaniu przygotowawczym, ale jego głównym zadaniem jest wnoszenie i popieranie przed izbami Trybunału oskarżenia. Wydział Orzecznictwa, Wspomagania i Współpracy (ang. "Jurisdiction, Complementarity and Cooperation Division", "JCCD") analizuje orzecznictwo oraz zapewnia prawidłowe funkcjonowanie całego Biura Prokuratora.
Siedzibą Biura Prokuratora jest w siedziba Trybunału w Hadze (Holandia).
Pierwszym głównym prokuratorem MTK został Argentyńczyk Luis Moreno-Ocampo, zaprzysiężony 16 czerwca 2003, natomiast wiceprokuratorami zostali wybrani Belg Serge Brammertz (Wydział Śledztw) i Gambijka Fatou Bensouda (Wydział Oskarżeń). Wydziałowi Orzecznictwa, Wspomagania i Współpracy przewodniczy Argentynka Silvia Fernández de Gurmendi.
W okresie od lipca 2002 do października 2003 do Biura Prokuratora wpłynęło 499 doniesień z 66 państw o popełnieniu zbrodni podlegających, zdaniem zawiadamiających, pod jurysdykcję Trybunału.

</doc>
<doc id="565252" url="https://pl.wikipedia.org/wiki?curid=565252" title="Martin Buber">
Martin Buber

Martin Buber (ur. 8 lutego 1878 w Wiedniu, zm. 13 czerwca 1965 w Jerozolimie) – austriacki filozof i religioznawca pochodzenia żydowskiego, poliglota. Badacz tradycji żydowskiej judaizmu i chasydyzmu.
Życiorys.
Dzieciństwo i młodość.
Martin urodził się w 1878 roku w Wiedniu w Monarchii Austro-Węgierskiej (obecnie terytorium Austrii). Urodził się w ortodoksyjnej rodzinie żydowskiej. Jego hebrajskie imieniem było Mordechaj. Jego rodzice rozwiedli się (w 1881), i Mordechaj spędzał większość swojego dzieciństwa u dziadka Salomona Bubera we Lwowie (obecnie terytorium Ukrainy). Dziadek był głęboko wierzącym żydem, studiującym literaturę rabiniczną i midrasze. W domu mówiono w języku niemieckim, jidysz i po polsku. Buber uczył się w polskim gimnazjum im. Franciszka Józefa. Znał 14 języków. W trakcie nauki interesował się kulturą europejską i filozofią. Czytał pisma filozofów Immanuela Kanta, Sørena Kierkegaarda i Friedricha Nietzsche, a Nietzschego chciał przekładać na język polski. Filozofowie ci wywarli silny wpływ na kształtowanie jego poglądów. Pod ich wpływem podjął decyzję o zerwaniu swoich więzi z religią.
Córką jego siostry była Miriam Braude.
W 1896 roku, po maturze, Martin wyjechał do Wiednia i rozpoczął studia akademickie filozofii, historii sztuki, germanistykę i językoznawstwo. Studiuje również w Lipsku, Zurichu i Berlinie. Na studiach poznał swoją przyszłą żonę, Paulę Winkler. W 1904 roku ukazała się jego praca doktorska „"Przyczynki do historii problemu indywiduacji"” (niem. "Beiträge zur Geschichte des Individuationsproblems"), w której omówił filozofię Jakuba Böhmego i Mikołaja z Kuzy.
Działalność publiczna.
W 1898 roku osobiście spotkał się z Theodorem Herzlem i po poznaniu jego koncepcji dołączył do ruchu syjonistycznego. Buber nie zgadzał się jednak we wszystkim z Herzlem. Dla Herzla celem syjonizmu było ustanowienie państwa żydowskiego w Ziemi Izraela, ale nie uważał on aby religia była konieczna dla narodu żydowskiego. W jej miejscu widział on kulturę żydowską. Buber dostrzegł potencjał społeczny i duchowy tkwiący w ruchu syjonistycznym. Jednak w przeciwieństwie do Herzla uważał, że nowe państwo będzie potrzebowało religii. Dodawał przy tym, że niezbędnym jest przeprowadzenie reformy judaizmu. W 1902 roku został redaktorem naczelnym tygodnika syjonistycznego "Die Welt", jednak rok później ze względu na różnicę zdań z Herzlem wycofał się z tej pracy.
Działalność badawcza.
W 1903 roku Buber zaangażował się w badania ruchu chasydzkiego. Z wielkim uznaniem podziwiał zaangażowanie wspólnot chasydzkich w codzienne życie religijne. W przeciwieństwie do zaangażowanych politycznie organizacji syjonistycznych, chasydzi skupiali się na tych wartościach, które Buber zalecał do przyjęcia przez syjonizm. Buber uznał chasydyzm jako źródło kulturowej odnowy dla judaizmu. W 1904 roku wycofał się ze wszystkich swoich prac w organizacjach syjonistycznych, poświęcając się badaniom i pisaniu. W 1906 roku opublikował w języku niemieckim opowieść o rabinie Nachmanie z Bracławia (niem. "Die Geschichten des Rabbi Nachman"), a w 1908 roku opublikował zbiór opowieści o twórcy chasydyzmu Israel Baal Szem Towie (niem. "Die Legende des Baalschem"). Jednak jego interpretacja chasydzkiej tradycji spotkała się z ostrą krytyką uczonych, takich jak na przykład rabina Chaima Potoka. Pomimo to, Buber nadal kontynuował swoje badania, publikując liczne opracowania. Wygłaszał również wiele wykładów na temat judaizmu, zyskując sobie sporą liczbę uczniów.
Podczas I wojny światowej przeniósł się z Berlina do Heppenheim (Bergstraße), gdzie przyczynił się do powstania Żydowskiego Komitetu Narodowego. Jego celem było niesienie pomocy dla Żydów z Europy Wschodniej. W tym czasie został redaktorem naczelnym żydowskiego pisma ukazującego się w języku niemieckim "Der Jude". Stanowisko to piastował do 1924 roku. W 1923 roku napisał swój najsłynniejszy esej „"Ja i Ty"” (niem. "Ich und Du"), w którym przedstawił zasady dialogicznej filozofii. Dwa lata później rozpoczął tłumaczenie hebrajskiej Biblii na język niemiecki. W latach 1926-1928 był redaktorem naczelnym pisma "Die Kreatur". W 1930 roku otrzymał stanowisko profesora honorowego na Uniwersytecie we Frankfurcie. Gdy w styczniu 1933 roku naziści doszli do władzy w Republice Weimarskiej, Buber zrezygnował ze stanowiska uniwersyteckiego. Uczynił to jako protest przeciwko objęciu władzy przez Adolfa Hitlera i NSDAP. W dniu 4 października 1933 roku Niemcy zabronili mu wygłaszania wykładów.
W 1938 roku wyjechał z III Rzeszy do Brytyjskiego Mandatu Palestyny. Został profesorem na Uniwersytecie Hebrajskim w Jerozolimie. Wykładał filozofię społeczną i socjologię kultury. W kolejnych latach kontynuował swoje badania religijne i tłumaczenie tekstów biblijnych. W 1950 roku został kandydatem do nagrody Nobla w dziedzinie literatury. W 1953 roku otrzymał Nagrodę Pokojową Księgarzy Niemieckich. W latach 1960-1962 był pierwszym prezydentem Izraelskiej Akademii Nauk. W 1963 roku otrzymał prestiżową Nagrodę Erazma.
Zmarł 13 czerwca 1965 roku w swoim domu w osiedlu Talpijjot w Jerozolimie. Został pochowany w Jerozolimie.
Dorobek naukowy.
Chasydyzm.
Był badaczem chasydyzmu (w Polsce popularna jest jego książka "Opowieści chasydów") i ten właśnie nurt religijno-filozoficzny ukształtował sposób myślenia Bubera. Chasydzi prowadzili bowiem dialog z Bogiem, obecnym w swoich emanacjach. Każda rzecz, każde działanie łączyło się z chwałą Bożą, a wspólnotę budowano na indywidualizmie poszczególnych jednostek. Stąd antropocentryzm Bubera, jego niechęć do myślenia systemowego oraz irracjonalizm.
Ja i Ty.
Szczególne znaczenie Buber przypisywał przykazaniu miłości. Odzwierciedla się to w jego najważniejszym dziele „Ja i Ty” (1923). Filozofia Bubera ma wymiar optymistyczny – przez prostotę, pokorę, radość, zaangażowanie jesteśmy w stanie „zbliżyć” Boga do naszego świata. Buber krytykuje zarówno kolektywizm, jak i skrajny indywidualizm, należy bowiem być zarówno dla siebie, jak i dla drugiego człowieka. Wszelkie prawdziwe życie jest spotkaniem, nasze „ja” jest zawsze zwrócone ku czemuś. Kryzys relacji jest kryzysem człowieka. Człowiek jest osobą - duchem i podmiotem. Wchodzi z rzeczywistością w relację monologową - „ja-ono”, oraz dialogową - „ja-ty” (odnoszącą się do człowieka) oraz „ja-Ty” (odnoszącą się do Boga). Te trzy rodzaje relacji odpowiadają trzem częściom książki. W relacji „ja-ono” brak jest dialogu, ale jest ona nieodzowna dla ludzkiego życia, ważne jest także poznanie naukowej istoty. Nie można jednak sprowadzić do relacji „ja-ono” każdego człowieka, jest ona przede wszystkim relacją z rzeczami. Trzeba wejść z kimś w relację „ja-ty”. Zakłada ona: świadomą osobę, potencjalność człowieka, realizację dobra, uznanie partnera dialogu, świadomość obcowania z drugim człowiekiem – dziełem Stwórcy.
Problem polega na tym, że ludzie zamiast wchodzić w dialog – monologują. Czynią tak, gdyż boją się odsłonić, niekiedy stwarzają pozory dialogu. Buber stoi na stanowisku, iż – generalnie – w dialog „ja-Ty” można wejść z tylko jedną osobą. Kosztuje on bowiem wiele wysiłku i energii. 
Punktem odniesienia dla wszystkich relacji „ja-ty”, jest relacja z Bogiem, „ja-Ty”. Do tej rzeczywistości odnosi się Buber w następujących słowach: „w każdym ty, zwracamy się ku Ty wiecznemu”, „Sens ty (...) nie może się wypełnić, aż do momentu odnalezienia nieskończonego Ty.”
Pozostała twórczość.
Pisał również na temat relacji chrześcijaństwa do judaizmu. Uważany jest za współtwórcę nurtu filozofii zwanego filozofią dialogu (książka "Ja i Ty"), w Polsce rozwijanego m.in. przez ks. Józefa Tischnera.
Płodny komentator Biblii oraz tłumacz na niemiecki Biblii hebrajskiej.

</doc>
<doc id="565253" url="https://pl.wikipedia.org/wiki?curid=565253" title="Buber">
Buber

Buber:

</doc>
<doc id="565255" url="https://pl.wikipedia.org/wiki?curid=565255" title="Oblężenie">
Oblężenie

Oblężenie – odcięcie miasta, twierdzy, regionu, części kraju lub innego obiektu posiadającego załogę wojskową, od głównych sił oraz źródeł zaopatrzenia, zarówno w sprzęt i siły wojskowe, jak i żywność i inne potrzebne do życia artykuły. Oblężenie polega na otoczeniu takiego obiektu pierścieniem wojsk i blokadzie prób zarówno opuszczenia go, jak i wsparcia z zewnątrz. 
Celem oblężenia jest osłabienie zdolności militarnej do obrony takiego obiektu na skutek wyczerpywania się zapasów przy braku dostaw, a następnie skłonienie broniącej go załogi do poddania się. Jako sposób prowadzenia wojen straciło na znaczeniu po wprowadzeniu do techniki wojskowej lotnictwa, nadal jednak bywa stosowane.
Cyrkumwalacja i kontrwalacja.
W regularnym oblężeniu, do XIX w. otaczano czasem obleganą pozycję pełną linią fortyfikacyjną tzw. cyrkumwalacyjną zabezpieczającą atakujących przed wypadem obrońców. Wokół tej linii wznoszono kolejne fortyfikacje, tzw. kontrwalacyjne, zwrócone na zewnątrz, chroniące atakujących przed oddziałami, które chciałyby przyjść obleganym z pomocą.

</doc>
<doc id="565257" url="https://pl.wikipedia.org/wiki?curid=565257" title="Kraj południowomorawski">
Kraj południowomorawski

Kraj południowomorawski (), do 30 maja 2001 "kraj brneński" – region administracyjny w Czechach, odpowiednik polskiego województwa, położony w południowej części Moraw. Od południa graniczy z austriackim regionem Dolna Austria, od południowego wschodu ze słowackimi regionami kraj trenczyński i kraj trnawski, od północnego wschodu z krajem zlińskim i krajem ołomunieckim, od północy z krajem pardubickim, a od zachodu z krajem Wysoczyna. Jego obszar wchodzi w skład okręgu terytorialnego o tej samej nazwie. Stolicą kraju jest Brno.
Podział administracyjny.
Do 2003 roku region podzielony był na powiaty:
Z początkiem 2003 roku urzędy powiatowe uległy likwidacji, choć sam podział administracyjny pozostał. Ich rolę przejęły urzędy gminne o rozszerzonych uprawnieniach. Poza wymienionymi dawnymi miastami powiatowymi mieszczą się one w miastach: Boskovice, Bučovice, Hustopeče, Ivančice, Kuřim, Kyjov, Mikulov, Moravský Krumlov, Pohořelice, Rosice, Slavkov u Brna, Šlapanice, Tišnov, Veselí nad Moravou, Židlochovice.

</doc>
<doc id="565258" url="https://pl.wikipedia.org/wiki?curid=565258" title="Serge Brammertz">
Serge Brammertz

Serge Brammertz (ur. 17 lutego 1962 w Eupen) – belgijski prokurator, wiceprokurator Międzynarodowego Trybunału Karnego oraz Główny Prokurator Międzynarodowego Trybunału Karnego dla byłej Jugosławii.
Wcześniej m.in. zastępca prokuratora generalnego przy Sądzie Apelacyjnym w Liège, "magistrat national" (1997-2000) i prokurator federalny Królestwa Belgii. Był ekspertem Rady Europy jako m.in. specjalista w zakresie zwalczania przestępczości zorganizowanej.
Od 1997 do 2002 także asystent naukowy, a następnie profesor prawa na Uniwersytecie w Liège.
9 września 2003 został wybrany przez Zgromadzenie Państw-Stron Statutu Międzynarodowego Trybunału Karnego na wiceprokuratora MTK, szefa Wydziału Śledztw Biura Prokuratora (ang. "Investigation Division"), zdobywając 65 na 87 głosów. Zaprzysiężony 3 listopada 2003.
11 stycznia 2006 sekretarz generalny ONZ Kofi Annan mianował go przewodniczącym Międzynarodowej Niezależnej Komisji Śledczej ONZ (ang. "United Nations' Independent Investigation Commission", "UNIIC") ds. zabójstwa byłego libańskiego premiera Rafiq Hariri'ego. Tym samym zastąpił Niemca Detleva Mehlisa, który ustąpił w grudniu 2005 z powodu przedłużania się prac komisji.
Autor prac z zakresu globalnego terroryzmu, zorganizowanej przestępczości i korupcji oraz artykułów w belgijskich i międzynarodowych czasopismach naukowych.

</doc>
<doc id="565263" url="https://pl.wikipedia.org/wiki?curid=565263" title="Andrzej Duboniewicz">
Andrzej Duboniewicz

Andrzej Duboniewicz (ur. 1948 w Szczecinku) – polski pisarz.
Od połowy lat 70. pracował w Kopalni Borynia w Jastrzębiu-Zdroju.
W czasie Górniczych Dni Kultury Jastrzębia-Zdroju w 1978 zadebiutował literacko reportażem o mieście, który jednak nie został opublikowany. Za swój debiut literacki i prasowy uważa rok 1983, gdy na łamach gazety dwutygodniowej "Twórczość Robotników" w Warszawie ukazała się jego humoreska "Żona jak anioł".

</doc>
<doc id="565265" url="https://pl.wikipedia.org/wiki?curid=565265" title="Marcio Amoroso">
Marcio Amoroso



</doc>
<doc id="565266" url="https://pl.wikipedia.org/wiki?curid=565266" title="Stilian Petrov">
Stilian Petrov



</doc>
<doc id="565268" url="https://pl.wikipedia.org/wiki?curid=565268" title="Otmęt">
Otmęt

Otmęt (do 1946 Odmęt; niem. "Ottmuth", czes. "Otmút") – dzielnica Krapkowic, do 1961 wieś, w latach 1945–1954 siedziba gminy Otmęt.
Do historii miejscowości weszło uruchomienie w 1931 zakładów Baťa.
Opis.
W Otmęcie swoje siedziby mają m.in. krapkowicki Urząd Miasta, Starostwo Powiatowe oraz Straż Pożarna. Znajdują się tu również dwa kościoły: zabytkowy pw. Wniebowzięcia NMP oraz współczesny pw. Ducha Świętego.
Nazwa.
Nazwa miejscowości pochodzi od polskiego słowa "odmęt" oznaczającego głęboką, wzburzoną wodę. Polską nazwę "Otmęt" oraz niemiecką "Ottmuth" wymienia w 1896 śląski pisarz Konstanty Damrot w książce o nazewnictwie miejscowym na Śląsku. Damrot w swojej książce wymienia również starsze nazwy z łacińskich dokumentów z 1425 – "Othmuch" i z 1450 – "Othmenth".
"Słownik geograficzny Królestwa Polskiego" (1880–1902) podaje polską nazwę "Odmęt" (i niemiecką "Ottmuth").
Historia.
W II połowie XIII wieku Poltek z Szybowic, ówczesny właściciel Otmętu, przekazał miejscowość klasztorowi cystersów w Jemielnicy. Po śmierci Poltka ok. 1299, jego synowie Jaksa i Teodoryk odzyskali dobra.
W 1910 roku 990 mieszkańców mówiło w języku polskim, natomiast 154 osoby posługiwały się językiem niemieckim. W wyborach komunalnych w listopadzie 1919 roku 53 głosy oddano na kandydatów z list polskich, którzy zdobyli łącznie 2 z 9 mandatów. Podczas plebiscytu w 1921 roku uprawnionych do głosowania było 777 mieszkańców (w tym 157 emigrantów). Za Polską głosowały 93 osoby, za Niemcami 655 osób. W Otmęcie toczyły się walki w ramach III powstania śląskiego. 15 maja miejscowość została zajęta przez polskie wojsko, które jednak 2 dni później rozkazem dowództwa zostało zmuszone do wycofania. Otmęt stanowił zaplecze pod rozpoczynający się 21 maja atak w kierunku Góry św. Anny. Na początku czerwca do miejscowości wkroczyły wojska alianckie, które stworzyły strefę buforową między walczącymi stronami.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="565276" url="https://pl.wikipedia.org/wiki?curid=565276" title="Żowta">
Żowta

Żowta (, także "Żowti Wody", hist. ) – rzeka na Ukrainie o długości 58 km, dopływ Ingulca. 

</doc>
<doc id="565279" url="https://pl.wikipedia.org/wiki?curid=565279" title="Martin Petrov">
Martin Petrov



</doc>
<doc id="565281" url="https://pl.wikipedia.org/wiki?curid=565281" title="Żółte Wody">
Żółte Wody

Żółte Wody (ukr. Жовтi Води, "Żowti Wody", do 1957 roku Żółta Rzeka) – miasto na Ukrainie, w obwodzie dniepropetrowskim, nad rzeką Żowtą.
Liczba mieszkańców: 48 tysięcy, powierzchnia: 33,25 km².
Historia.
Nazwa miasta pochodzi od nazwy rzeki (Żowta), nad którą jest położone. Jedno z uroczysk w dolinie rzeki zostało kiedyś nazwane Żółtymi Wodami. W 1648 roku Stefan Potocki przegrał tu bitwę z powstańcami Bohdana Chmielnickiego.
W XVII wieku powstał tu chutor Kozaków, a potem wieś Żółte.
W 1895 roku rozpoczęto wydobycie rud żelaza, a potem, od 1950 roku – uranu.
W 1957 roku miejscowość otrzymała prawa miejskie.
Gospodarka.
W 1951 roku uruchomiono w Żółtych Wodach „Wostoczno Gorno-Obogatitielnyj Kombinat”, zakłady te dały początek miastu. Kombinat ten jest największym w Europie producentem wzbogaconego uranu, oraz największym na Ukrainie producentem kwasu siarkowego. W Żółtych Wodach wydobywane są także rudy rzadkiego metalu – skandu.

</doc>
<doc id="565284" url="https://pl.wikipedia.org/wiki?curid=565284" title="Standard Widget Toolkit">
Standard Widget Toolkit

SWT (Standard Widget Toolkit) – biblioteka graficzna dla środowiska Java, stanowiąca alternatywę dla standardowych bibliotek Javy: AWT i Swing. Biblioteka ta jest rozwijana na zasadach open source przez Fundację Eclipse. Ideą projektu jest, aby wygląd komponentów graficznych i ich zachowanie (standardowe skróty klawiaturowe, reakcje na działania myszy) było w pełni zgodne z komponentami typowymi dla danego systemu, a ich prędkość nie odbiegała od natywnego interfejsu.
SWT jest wykorzystywana jako podstawowa biblioteka graficzna środowiska Eclipse.
Zalety i wady.
W praktyce SWT to kod Java który za pomocą JNI otacza komponenty zdefiniowane na danej platformie i dostarcza interfejs wspólny dla różnych platform.
Rozwiązanie to ma zalety:
Rozwiązanie ma również wady:

</doc>
<doc id="565286" url="https://pl.wikipedia.org/wiki?curid=565286" title="Abstract Window Toolkit">
Abstract Window Toolkit

AWT (The Abstract Window Toolkit) – jedna ze standardowych bibliotek graficznych środowiska Java. Jest zależna od stosowanego systemu operacyjnego.
Obecnie obok innych bibliotek graficznych: Swing oraz Java2D jest częścią frameworka Java Foundation Classes (JFC).

</doc>
<doc id="565287" url="https://pl.wikipedia.org/wiki?curid=565287" title="Novi Vinodolski">
Novi Vinodolski

Novi Vinodolski – miasto w Chorwacji, w żupanii primorsko-gorskiej, siedziba miasta Novi Vinodolski. Kurort turystyczny położony nad Morzem Adriatyckim, 45 km od Rijeki. W 2011 roku liczyło 4005 mieszkańców.
W mieście znajduje się 36-metrowa wieża kościoła św. Filipa i św. Jakova (św. Jakuba), zamek Frankopanów, mury rzymskiej fortecy "„Lopsica”", biblioteka z 1845 roku, katedra, dom braci Mažuranić, muzeum i galeria, w której można znaleźć najstarsze elementy folkloru Novi Vinodolski.
W ostatnich kilkunastu latach w mieście rozwija się przemysł turystyczny. Jest tu przystań jachtowa, nadmorska promenada, kilka żwirowych plaż oraz zatok, odkryte baseny. W kurorcie powstały także nowe hotele i kempingi.
W przeszłości Novi Vinodolski był politycznym i kulturalnym ośrodkiem Księstwa Vinodola ("„Vinodol” – „Vallis vinearia”"). W mieście znajdował się także dom Ivana Mažuranicia.

</doc>
<doc id="565289" url="https://pl.wikipedia.org/wiki?curid=565289" title="Pamfilia">
Pamfilia

Pamfilia, Pamfylia, Pamphylia gr. "Pamphylía (Παμφυλία)", dawniej Mopsopia – w starożytności była krainą w południowej Azji Mniejszej, pomiędzy Licją i Cylicją, rozciągająca się od Morza Śródziemnego do gór Taurus (obecnie Antalya w Turcji). Granicząca od północy z Pizydią.
Była kolonizowana przez Greków od końca II tysiąclecia p.n.e. Podbijana była kolejno przez: Lidię (I połowa VI w. p.n.e), Persję (od 546 p.n.e.), Aleksandra Macedońskiego (od 334 p.n.e.), Seleucydów, Pergamon (częściowo), Rzym (w końcu II w. p.n.e. stała się rzymską prowincją wraz z Cylicją, a od 74 odrębną prowincją).
Najbardziej znaczącymi miastami krainy były: Perge, Side, Sillyon i Aspendos.

</doc>
<doc id="565292" url="https://pl.wikipedia.org/wiki?curid=565292" title="Kult matriarchalny">
Kult matriarchalny

Kult matriarchalny - kult religijny w którym obiektem czci jest sakralność kobieca, uosabiana w postaci bogini - matki, Wielkiej bogini czy też bogini niebios. Występuje w niemal wszystkich religiach naturalnych, współcześnie silnie akcentowany w ruchu Wicca. Według opinii części religioznawców, kult maryjny również należy do kultów matriarchalnych, jednakże opinia ta jest kontrowersyjna.

</doc>
<doc id="565293" url="https://pl.wikipedia.org/wiki?curid=565293" title="Wilhelm Jakob Van Bebber">
Wilhelm Jakob Van Bebber

Wilhelm Jakob Van Bebber (ur. 1841, zm. 1909) – niemiecki meteorolog.
Jest autorem jednego z pierwszych opracowań dotyczących przebiegu torów niżów nad Europą. Mapy przedstawiające szlaki cyklonów pozazwrotnikowych, wykreślone przez niego pod koniec XIX w., do dziś przedstawia się w literaturze klimatologicznej.

</doc>
<doc id="565294" url="https://pl.wikipedia.org/wiki?curid=565294" title="Iris">
Iris



</doc>
<doc id="565295" url="https://pl.wikipedia.org/wiki?curid=565295" title="Casino">
Casino



</doc>
<doc id="565298" url="https://pl.wikipedia.org/wiki?curid=565298" title="Zamówienia publiczne">
Zamówienia publiczne

Zamówienia publiczne – element finansów publicznych obejmujący szczegółowe rozwiązania dotyczące procedur wydatkowania środków publicznych (sposobów wyłonienia wykonawców oraz zasad zawierania umów). Ogólnie procedury te dzielą się na otwarte i zamknięte. Otwarte to procedury, w których uczestniczyć może każdy potencjalny wykonawca i są przy tym ogłaszane dla wszystkich. W zamówieniach powyżej progów Unijnych (większych wartości) są to np. przetargu.
Zamówienie publiczne.
Na gruncie prawa polskiego od 2 marca 2004 r. do 31 grudnia 2020 r. zasady udzielania zamówień publicznych były sprecyzowane w ustawie z dnia 29 stycznia 2004 r. Prawo zamówień publicznych (), która zastąpiła ustawę z dnia 10 czerwca 1994 r. o zamówieniach publicznych (). Stanowiła ona implementację do prawa polskiego przepisów odpowiednich dyrektyw Unii Europejskiej, w szczególności 2004/18/WE, 2004/17/WE, 89/665/EWG i 92/13/EWG. Od 1 stycznia 2021 roku na gruncie prawa polskiego zasady udzielania zamówień publicznych reguluje ustawa z dnia 11 września 2019 r. – Prawo zamówień publicznych (), a sposób jej wejścia w życie określa ustawa z dnia 11 września 2019 r. – Przepisy wprowadzające ustawę – Prawo zamówień publicznych ().
Do stosowania przepisów o zamówieniach publicznych są zobowiązane w szczególności podmioty sektora finansów publicznych, a także m.in. inne podmioty o podobnym charakterze lub kontrolowane w określony sposób przez jednostki sektora finansów publicznych, jeśli nabywają dostawy, roboty budowlane lub usługi.
Zamówień udzielać można w siedmiu opisanych w ustawie trybach:
przy czym do zastosowania trybów innych niż przetarg nieograniczony i przetarg ograniczony konieczne jest spełnienie opisanych w ustawie przesłanek.
Ponadto pewne szczególne zamówienia można poprzedzić konkursem (np. zamówienia z zakresu planowania przestrzennego, projektowania urbanistycznego, architektoniczno-budowlanego oraz przetwarzania danych), można także udzielić zamówienia na podstawie umów ramowych lub w ramach dynamicznego systemu zakupów.
Podstawowe zasady udzielania zamówień publicznych to:
Zgodnie z ustawą, uczestnikom postępowań o udzielenie zamówienia publicznego przysługują środki ochrony prawnej w postaci:
Pierwszym aktem prawnym regulującym na terytorium Polski kwestię zamówień publicznych był dekret wydany 7 grudnia 1918 roku w przedmiocie utworzenia Urzędu Rozdzielczego w celu centralizacji zamówień rządowych, który został uchylony 6 lutego 1920 roku uchwałą Sejmu z 30 stycznia 1920 roku. Kwestie zamówień publicznych w Polsce w latach 1933–1949 regulowała ustawa z dnia 15 lutego 1933 r. o dostawach i robotach na rzecz Skarbu Państwa, samorządu oraz instytucyj prawa publicznego i będące aktem wykonawczym do ustawy Rozporządzenie Rady Ministrów z dnia 29 stycznia 1937 r. o dostawach i robotach na rzecz Skarbu Państwa, samorządu oraz instytucyj prawa publicznego, w latach 1949–1958 regulowała ustawa z dnia 18 listopada 1948 r. o dostawach, robotach i usługach na rzecz Skarbu Państwa, samorządu oraz niektórych kategorii osób prawnych, a w latach 1958–1984 regulowała ustawa z dnia 28 grudnia 1957 r. o dostawach, robotach i usługach na rzecz jednostek państwowych, która 1 stycznia 1984 roku została uchylona przez ustawę z dnia 21 grudnia 1983 r. o zmianie niektórych ustaw wprowadzających reformę gospodarczą.
Koncesja na roboty budowlane lub usługi.
Szczególną formą zamówień publicznych są koncesje na roboty budowlane lub usługi, których zasady udzielania są sprecyzowane w ustawie z dnia 21 października 2016 r. o umowie koncesji na roboty budowlane lub usługi () (przed 2016 r. w ustawie z dnia 9 stycznia 2009 r. o koncesji na roboty budowlane lub usługi ()); tryb udzielania koncesji na roboty budowlane do 2009 r. był uregulowany w ustawie Prawo zamówień publicznych; na gruncie europejskim koncesje uregulowane są w dyrektywach wspomnianych powyżej.
Koncesje na tle innych zamówień publicznych wyróżniają dwa podstawowe elementy:
Stanowi w ten sposób formę szeroko rozumianego partnerstwa publiczno-prywatnego.
Proces udzielania koncesji rządzi się podstawowymi zasadami analogicznymi do obowiązujących w przypadku zamówień realizowanych w oparciu o ustawę Prawo zamówień publicznych. Obowiązuje jednak odmienna od trybów przewidzianych w ustawie Prawo zamówień publicznych procedura o większym stopniu elastyczności. Ustawa o koncesji określa także elementy, jakie musi zawierać umowa o koncesję oraz zawiera regulacje odnoszące się do maksymalnego czasu jej trwania.
Środkiem ochrony prawnej przysługującym uczestnikom postępowania o koncesję jest skarga do sądu administracyjnego.
Platformy elektronicznych zamówień publicznych.
W związku z nowelizacją przepisów o zamówieniach publicznych planowane jest uruchomienie centralnej platformy elektronicznej e-zamówienia. Będzie ona obejmować: centralne repozytorium danych, moduł monitorowania i analiz, moduł aukcji i licytacji, eSender oraz moduł przyjmowania i zabezpieczania ofert. Zamawiający i wykonawcy będą mogli realizować proces udzielania zamówień publicznych na dowolnym portalu (własnym lub zewnętrznym), które będą wspierać poszczególne etapy procesu postępowania o udzielenie zamówienia publicznego.
Naruszenia prawa zamówień publicznych.
Raport Urzędu Ochrony Konkurencji i Konsumentów z września 2013 wskazał, że najczęstszymi praktykami ograniczającymi konkurencję w postępowaniach o udzielenie zamówienia publicznego są:
Według raportu Komisji Europejskiej z 2013 r. głównym polem korupcji w polskim sektorze publicznych usług medycznych finansowanych z podatków są zamówienia publiczne na sprzęt medyczny. Dostawcy korumpują – według badania – publiczne szpitale oferując dodatkowe darmowe egzemplarze urządzeń.
Zamówienia publiczne w innych państwach.
Albania.
Albania ma status obserwatora w stosunku do Porozumienia w sprawie zamówień rządowych Światowej Organizacji Handlu (WTO) i negocjuje przystąpienie do niej.
Austria.
Zamówienia publiczne w Austrii reguluje federalna ustawa o zamówieniach publicznych z 2017 r.
Chiny.
W latach 1949–1978 chińskie władze nabywały wymagane towary i usługi w ramach transakcji kierowanych administracyjnie, a dopiero od reform gospodarczych z 1978 r. „centralne planowanie zaczęło ustępować rozwiązaniom rynkowym”. Zdaniem badaczy Pinga Wanga i Xinglina Zhanga, że dla celów prawa porównawczego sensowne jest mówienie o „zamówieniach rządowych” lub „zamówieniach publicznych” dopiero po wdrożeniu reform z 1978 r. Ustawa o zamówieniach publicznych Chińskiej Republiki Ludowej została przyjęta na 28. posiedzeniu Stałego Komitetu Dziewiątego Krajowego Kongresu Ludowego w dniu 29 czerwca 2002 r. i jest podstawowym aktem prawnym w Chinach w zakresie zamówień publicznych, natomiast „Przepisy wykonawcze do ustawy Prawo zamówień publicznych”, które uzupełniają i doprecyzowują ustawę, weszły w życie 1 marca 2015 r. Przepisy dotyczące zamówień wojskowych są formułowane oddzielnie przez Centralną Komisję Wojskową (art. 86 ustawy o zamówieniach publicznych Chińskiej Republiki Ludowej).
Cypr.
Za politykę zamówień publicznych na Cyprze odpowiada Dyrekcja ds. Zamówień Publicznych Skarbu Republiki Cypryjskiej.
Czechy.
Zamówienia publiczne w Czechach reguluje ustawa nr 134/2016 o zamówieniach publicznych, podpisana przez prezydenta Republiki Czeskiej w dniu 22 kwietnia 2016 r.
Watykan.
Zamówienia publiczne w Watykanie są nadzorowane przez Sekretariat Gospodarki, który jest odpowiedzialny za ustalanie zasad i procedur zakupowych, a odpowiedzialność za wydatki jest powierzona poszczególnym dykasteriom i administracjom.
Zambia.
Zamówienia publiczne w Zambii reguluje ustawa o zamówieniach publicznych nr 12 z 2008 r. oraz przepisy o zamówieniach publicznych z 2011 r. Przed 2008 r. zamówienia publiczne były regulowane ustawą o krajowej komisji przetargowej w Zambii, ustawą nr 30 z 1982 r.

</doc>
<doc id="565300" url="https://pl.wikipedia.org/wiki?curid=565300" title="Loft">
Loft

Loft – mieszkanie urządzone w dawnych pomieszczeniach przemysłowych, na przykład fabrykach lub magazynach, albo mieszkanie o dużej, wysokiej i otwartej przestrzeni, zaprojektowane w stylu industrialnym (styl loft).
Charakterystyka.
W loftach rozróżniane są wersje hard i soft. Hard lofty to obiekty powstające w już istniejących poprzemysłowych budynkach (stare magazyny, fabryki, spichlerze, huty czy browary), które przekształcone zostały na cele biurowe lub mieszkalne. Charakteryzują się dużymi otwartymi przestrzeniami, surowymi wnętrzami z przewagą szkła, stali i kamienia, wysokimi sufitami, wielkimi oknami czy fabrycznym oświetleniem. Natomiast w miejscach, gdzie takich budynków brak, deweloperzy stawiają tak zwane soft lofty – kompleksy mieszkalne lub komercyjne budowane od podstaw, które swoją formą nawiązują do stylu przemysłowego.
Lofty w Polsce.
Moda na lofty dotarła do Polski stosunkowo niedawno, choć w Europie zachodniej ma już kilkudziesięcioletnią tradycję. Pierwsze lofty w Polsce powstały w Łodzi w XIX-wiecznej fabryce Karola Scheiblera.
Moda na tego typu apartamenty szybko przeniosła się na inne miasta. W Warszawie są sprzedawane lofty, powstające w prawie stuletnich budynkach Fabryki PZO; w Poznaniu (City Park) i Kołobrzegu są to osiedla w dawnych koszarach wojskowych; w Żyrardowie powstały w XIX-wiecznych budynkach Starej i Nowej Przędzalni, w Zielonej Górze – w poniemieckich obiektach zakładu włókienniczego przy ul. Fabrycznej, pod nazwą Tkalnia.
Podobne inwestycje pojawiają się również na Górnym Śląsku, gdzie jest szczególnie dużo obiektów poprzemysłowych nadających się do adaptacji, m.in. już zrealizowany Bolko Loft w Bytomiu, rezydencje Zawisza w Gliwicach czy planowane lofty w magazynie zbożowym w dawnym browarze w Siemianowicach Śląskich.
Na Dolnym Śląsku lofty miały powstać w dawnym Browarze Piastowskim we Wrocławiu. Inwestycja jednak nie doszła do skutku i obecnie lofty we Wrocławiu znajdują się w budynku dawnej destylarni (późniejszej siedzibie spółdzielni pracy Tricot). Wyjątkową inwestycją loftów we Wrocławiu jest kompleks Nowa Papiernia, powstający w murach dawnej fabryki papieru z 1889 roku przy ul. Kościuszki 142a.

</doc>
<doc id="565301" url="https://pl.wikipedia.org/wiki?curid=565301" title="Škoda 100">
Škoda 100

Škoda 100/110 – samochód osobowy produkowany w zakładach Škody w Mladá Boleslav w latach 1969 - 1977. Pojazd zaprezentowano oficjalnie w sierpniu 1969 roku. W latach 1969-1977 powstało 819 787 egzemplarzy modelu 100 i 259 921 egzemplarzy modelu 110 (1 079 708 egzemplarzy obu modeli łącznie).
Model 100 stworzono bazując na rozwiązaniach konstrukcyjnych znanych ze Škody 1000 MB. Od swojego poprzednika przejął on szereg podzespołów i przede wszystkim koncepcję umieszczonego podłużnie nad tylną osią rzędowego silnika OHV o pojemności jednego litra.
Na podstawie Škody 100 stworzono model 110 z mocniejszym silnikiem o pojemności 1107 cm³. Model 110 występował w wersjach L – Lux i SL – Super Lux. Różniły się one wyposażeniem (SL miała bogatsze) oraz mocą maksymalną silnika, która wynosiła odpowiednio 48 i 52 KM.
W małych seriach wytwarzano także bazujące na modelu 110 rajdowe pojazdy Škoda 110 L Rallye, Škoda 120 S oraz Škoda 130 RS.
W roku 1972 modele 100 oraz 110 przeszły drobną modernizację karoserii, polegającą na zastosowaniu klamek kasetowych oraz poprawieniu przewietrzania wnętrza przez montowany w tylnym słupku wywietrznik.
Škoda 110 R Coupé.
W roku 1970 filii zakładów w Kvasinach rozpoczęto produkcję dwudrzwiowego coupé Škoda 110 R. Pojazd zaprezentowano na trwających w dniach 5-14 września 1970 roku targach w Brnie. Produkcja tej sportowej wersji trwała do 30 grudnia 1980 roku.
Samochód pod względem konstrukcyjnym był niemal identyczny z modelem 110, główną zmianą był wygląd nadwozia. Z przodu pojazdu zastosowano szerszy chromowany pas pomiędzy reflektorami, nad lewym przednim kołem umieszczono stylizowaną literkę "K" oznaczającą fabrykę w Kvasinach. Nadwozie było niższe o 4 cm od wersji sedan, zastosowano szerokie drzwi ułatwiające wsiadanie do tylnego rzędu siedzeń. W porównaniu z modelem 100 zastosowano mniejsze koło kierownicy. Samochód był cięższy od konstrukcyjnego pierwowzoru, co w połączeniu z silnikiem o niezmienionej mocy nie gwarantowało lepszych osiągów.
Dane techniczne.
1969 S100.
"Źródło:"
1969 S110 R Coupe.
"Źródło:"
1971 110 LS.
"Źródło:"

</doc>
<doc id="565303" url="https://pl.wikipedia.org/wiki?curid=565303" title="Polska Żyje (organizacja konspiracyjna)">
Polska Żyje (organizacja konspiracyjna)

Polska Żyje – inna nazwa: Charitas, Pomoc Polakom, Zrzeszenie Polaków, polska cywilno-wojskowa organizacja konspiracyjna działająca od poł. września 1939 r. do poł. sierpnia 1942 r. na Kaszubach.
Utworzona została w Wejherowie z inicjatywy księdza dziekana Edmunda Roszczynialskiego. Początkowo występowała pod nazwami Charitas i Pomoc Polakom. Jej pierwszymi członkami byli lokalni mieszkańcy skupieni wokół plebanii parafii pod wezwaniem Św. Trójcy, m.in. Zofia Albecka, ksiądz Józef Bartel, Jan Bianga, Edmund Szuta, ksiądz Teodor Plewa, ppor. rez. Alfons Tessar. W pierwszym okresie działania prowadziła jedynie działalność w zakresie pomocy zagrożonym aresztowaniem i zbiegom oraz wsparcia materialnego ich rodzinom, następnie rozszerzyła ją na drukowanie i kolportaż własnej prasy, tajne nauczanie, wywiad i kontrwywiad (gromadzono informacje o jednostkach Wehrmachtu i policji oraz zbrodniarzach hitlerowskich, rozwinięto akcję rozpoznania i uprzedzania o planowanych wysiedleniach i pacyfikacjach). Podjęto także działalność sabotażowo-dywersyjną; prowadziła ją improwizowana grupa w składzie: ppor. rez. Alfons Tessar ps. "Zan", kpr. rez. Paweł Hebel ps. "Zagłoba", Gertruda Puzdrowska ps. "Świeca", Edmund Szuta ps. "Sokrates" i Władysław Szuta ps. "Jeleń". Pod koniec grudnia 1940 r. zaczęły działać 2 kolejne grupy specjalne pod dowództwem kpr. rez. Bernarda Michałki ps. "Batory" i P. Hebla. Operowały one na terenie powiatu morskiego, tworząc razem oddział partyzancki pod kryptonimem "Dysab" (od skrótu wyrazów dywersja i sabotaż), którego komendantem został ppor. rez. A. Tessar. Tymczasem po uwięzieniu i zabiciu przez Niemców księdza E. Roszczynialskiego 26 lub 30 października 1939 r., co na krótki czas zahamowało jej działania, na czele organizacji stanął ksiądz J. Bartel, prefekt Zakładu Głuchoniemych w Wejherowie. W poł. grudnia tego roku do kierownictwa organizacji dołączyli: por. rez. Grzegorz Wojewski ps. "Ferrum", który został komendantem wojskowym, lek. med. Alfons Wojewski, który objął funkcję szefa komórki opieki i sanitariatu, Stefan Wojewski i Stanisława Milczewska, odpowiedzialni za łączność i ewidencję. Organizacja rozszerzyła zasięg swojej działalności na rejon Pucka, Gdyni, a nawet Chełmna. Jej liczebność doszła do kilkuset ludzi. W tym czasie do organizacji dotarły pierwsze egzemplarze pisma Komendy Obrońców Polski "Polska Żyje", od którego tytułu prawdopodobnie pochodzi ostateczna nazwa organizacji. Nawiązano też pewne kontakty z kierownictwem KOP w Warszawie. Ostatecznie w poł. 1942 r. organizacja przyłączyła się do Tajnej Organizacji Wojskowej "Gryf Pomorski". Wiosną 1943 r. znaczna część jej byłych członków została aresztowana przez Niemców.

</doc>
<doc id="565304" url="https://pl.wikipedia.org/wiki?curid=565304" title="DMX">
DMX

DMX, właśc. Earl Simmons (ur. 18 grudnia 1970 w Mount Vernon w stanie Nowy Jork, zm. 9 kwietnia 2021 w White Plains w stanie Nowy Jork) – amerykański raper, kompozytor, aktor i producent filmowy. Był właścicielem wytwórni Bloodline Records, produkującej również ubrania.
Niektóre z jego najbardziej znanych utworów to „How’s It Goin’ Down” (1998), „Damien” (1998), „Party Up (Up in Here)” (2000), „We Right Here” (2001), „Ain’t No Sunshine” (2001), „X Gon’ Give It to Ya” (2002), „Who We Be” (2002), „Where the Hood At?” (2003), „Get It on the Floor” (2003) i „We in Here” (2006).
Życiorys.
Wczesne lata.
Urodził się w Mount Vernon w stanie Nowy Jork w rodzinie Świadków Jehowy jako syn Arnett Simmons i Joe Barkera, artysty ulicznego. Miał dwie przyrodnie siostry – Bonitę i Shaylę oraz dwóch przyrodnich braci. Kiedy był dzieckiem, został potrącony przez pijanego kierowcę, ale nie odniósł żadnych poważnych obrażeń, natomiast wskutek wypadku stracił wiarę. Dorastał w Yonkers w stanie Nowy Jork, gdzie uczęszczał do Yonkers High School z Mary J. Blige. Wychowywany przez samotną matkę jako jej jedyne dziecko. Zaczął rapować w wieku 13 lat. Opracował wtedy styl rapowania zwany „spellbound”, polegający na literowaniu wyrazów.
Born Loser (do 1993).
Karierę raperską zaczął od wydawania undergroundowych singli, w tym: „Up to No Good” i „Spellbound”. Wystąpił również na żywo z KCR 1991 i Percee Pee. W 1992 podpisał roczny kontrakt z wytwórnią Columbia Records. W połowie 1993 wydał swój pierwszy oficjalny singel, „Born Loser”.
It’s Dark and Hell Is Hot (1993–1998).
Earl postanowił rozwiązać umowę z wytwórniami Columbia Records i Ruffhouse, by podpisać kontrakt z Ruff Ryders Entertainment. W 1994 wyszedł jego singel "Make a Move". Wkrótce wystąpił z Ja Rule'em i Jayem-Z w piosence "Time to Build" Mica Geronimo. Potem poszedł jednak do więzienia za posiadanie narkotyków.
Kiedy wyszedł, Dee z Ruff Ryders przedstawił go Puff Daddy'emu, by przyjął go do swojej wytwórni, jednak szef Bad Boy Records uznał głos DMX-a za "niemarketingowy". W związku z tym pół roku później podpisał kontrakt z Def Jam Recordings. Przez pewien czas występował gościnnie u innych wykonawców w tym: "4, 3, 2, 1" LL Cool J-a, "24 Hours to Live" Ma$e'a, "Money, Power &amp; Respect" The Lox, "Nothin’ Move but the Money" Mica Geronimo. Nagrywał też utwory na ścieżki dźwiękowe, chociażby "We Be Clubbin" z Ice Cube'em na "The Players Club" czy "Murdergram" z Jayem-Z i Ja Rule’em na "Streets is Watching".
Na początku 1998 DMX wydał swój pierwszy singiel dla Def Jam, "Get at Me Dog", na którym gościnnie wystąpił Sheek Louch. Zarówno główny utwór, jak i b-side "Stop Being Greedy" zdobyły wielką popularność, a sam singel uzyskał status złotej płyty. 19 maja został wydany pierwszy album DMX-a, "It’s Dark and Hell Is Hot", który zadebiutował na #1 miejscu listy Billboard 200. RIAA zatwierdziło płytę jako 4x platynę. W samym 1998 roku sprzedano około 2.300.000 egzemplarzy albumu, stawiając go na 23. miejscu listy najlepiej sprzedających się albumów tego roku. Po kilku miesiącach DMX został oskarżony o gwałt na striptizerce, jednak zarzuty nie były prawdziwe. Testy DNA wykazały, że Earl Simmons był niewinny.
Flesh of My Flesh, Blood of My Blood (1998–1999).
Po sukcesie pierwszego albumu, szybko zaczął prace nad swoim drugim albumem. W tym czasie wystąpił w "Money, Cash, Hoes" (Jay-Z), "Get Your Shit Right" (Jermaine Dupri), "Whatcha Gonna Do?" (Jayo Felony), "Shut ’Em Down" (Onyx), "We Got This" (John Forte), "Scenario 2000" i "Dog Match" (Eve). Ponadto został zaproszony przez DJ-a Clue do nagrania remiksu "How’s It Goin’ Down".
W grudniu 1998 DMX wydał swój kolejny album – "Flesh of My Flesh, Blood of My Blood", który tak samo jak pierwszy zdobył olbrzymią popularność i również został zatwierdzony jako multi-platyna. Oba single, "Slippin’" i "No Love 4 Me" ukazały się w 1999 roku. Wkrótce DMX ruszył we wspólną trasę koncertową z Jayem-Z, Method Manem i Redmanem nazwaną Hard Knock Life Tour, na które miał kolejny konflikt z prawem. Został zatrzymany pod zarzutem wszczęcia bójki, ale szybko został uniewinniony. Po raz kolejny raper został oskarżony w maju, kiedy został oskarżony o napaść na mieszkańca Yonkers, który nękał jego żonę. Latem 1999 roku zostały przeciw niemu wysunięte poważniejsze zarzuty, gdy jego wuj, a zarazem menadżer, został przypadkowo postrzelony w stopę w hotelu w New Jersey. Po przeszukaniu domu rapera, DMX i jego żona zostali oskarżeni o nielegalne posiadanie broni, narkotyków i zarzut znęcania się nad zwierzętami. Zostali jednak skazani tylko na grzywnę i roboty publiczne.
Pod koniec kwietnia 1999, Ruff Ryders, grupa, w której skład wchodził DMX, wydała swoją pierwszą składankę "Ryde or Die Vol. 1". Dwie piosenki, na których wystąpił DMX zostały singlami promującymi album: "Ryde or Die" i "Some X Shit". Płyta zadebiutowała na pierwszym miejscu listy Billboard 200, ostatecznie sprzedając się w nakładzie ponad 2 milionów płyt.
W 1999 DMX zdobył tytuł "Solo artist of the year" ("solowy artysta roku"), a także "Live performer of the year" ("występujący na żywo wykonawca roku") bijąc w ten sposób Jaya-Z, Mastera P, Busta Rhymesa i Snoop Dogga.
...And Then There Was X (1999).
W 1999 DMX wydał kolejny album "...And Then There Was X". Pierwszym promującym go singlem był "What's My Name". Kolejny, "Party Up", cieszył się dużą popularnością. DMX zdissował w nim Eminema. Ostatnim singlem był "What You Want" (czyli "What These Bitches Want"), na którym wystąpił Sisqo z Dru Hill. Na listach przebojów pojawił się również utwór "Don't You Ever". Ostatecznie album sprzedał się w nakładzie około sześciu milionów egzemplarzy i został zatwierdzony jako 6x platyna (stając się również jego najlepiej sprzedającym się albumem, chociaż to "It’s Dark and Hell Is Hot" jest przez fanów uznawany za najlepszy). Zadebiutował na pierwszym miejscu listy Billboard 200.
DMX w 1999 współpracował też z wykonawcami takimi jak: Foxy Brown (do utworu "Dog &amp; A Fox" na płytę "Chyna Doll"), Ja Rule’em (do utworu "It’s Murda" na płytę "Venni Vetti Vecci"), Nasem (do utworu "Life Is What You Make It" na płytę "I Am..."). Przebój z "...And Then There Was X", "Party Up" został wykorzystany w kilku filmach, między innymi "Superzioło" i "60 sekund".
The Great Depression (2000–2001).
W 2000 roku członek grupy Ruff Ryders, Drag-On, wydał swój debiutancki album zatytułowany "Opposite of H2O". Gościnnie wystąpił na nim między innymi DMX – na singlu "Niggaz Die 4 Me", w utworze "Get It Right", a także w "Groundhog Day", gdzie rola DMX-a jest niewielka, gdyż można usłyszeć go pod koniec, a także jako sample'a z "Look Thru My Eyes". W tym roku swój album, "G.O.A.T.", wydał też jeden z hip-hopowych weteranów, LL Cool J. "Fuhgidabowdit" to kolejny jego utwór, w którym wystąpił z Method Manem, Redmanem i DMX-em.
DMX w latach 2000 i 2001 wystąpił na dwóch filmach – "Romeo musi umrzeć" (rola dalszoplanowa) i "Mroczna dzielnica". Do obu filmów wydano płyty ze ścieżkami dźwiękowymi, z którym obie były promowane przez single DMX-a – "Come Back in One Piece" i "No Sunshine".
"Ryde or Die Vol. 1" została dobrze przyjęta przez fanów, więc w 2000 roku wydali kolejną składankę – "Ryde or Die Vol. 2", której nie udało się już powtórzyć sukcesu poprzedniej. Składanka ta zadebiutowała na 2. miejscu listy Billboard 200. Liderem był album "The Marshall Mathers LP" Eminema. DMX wystąpił w jednym utworze – "The Great".
Pod koniec listopada 2001 roku DMX zakończył prace nad swoim czwartym studyjnym albumem, "The Great Depression", który, tak jak poprzednie, zadebiutował na 1. miejscu listy Billboard 200. Oficjalnie promowany przez trzy single – "We Right Here", "Who We Be" i "I Miss You". "We Right Here" nie znalazł się na liście Billboard Hot 100, ale za to zajął 8. miejsce na Hot Rap Tracks. Drugi singel, "Who We Be", dotarł na 60. pozycję Billboard Hot 100, najwyższe z tych trzech singli. Album nie sprzedał się jednak tak dobrze, jak pozostałe. Irv Gotti w wywiadzie stwierdzi, że jest to prawdziwa przyczyna beefu z Ja Rule'em.
Grand Champ (2001–2003).
Krótko po wydaniu "The Great Depression", Ruff Ryders wydali kolejną składankę "". DMX wystąpił na niej w utworze "Friend of Mine". Płyta odniosła jeszcze mniejszy sukces niż poprzednia.
W 2003 wystąpił w filmie "Od kołyski aż po grób", do którego została wydana ścieżka dźwiękowa. Znalazło się na nim kilka utworów z DMX-em, w tym: "X Gon’ Give It to Ya", "Go to Sleep", "Right/Wrong" i "Gettin' Down". Album ten zadebiutował na 6. miejscu notowania Billboard 200.
Pod koniec roku 2002 został wydany album z największymi przebojami DMX-a, zatytułowany "The DMX Files". Znalazł się na nim nowy utwór, "X Gon’ Give It to Ya", a także "Let's Get It On" będący zmienioną wersją "Get It on the Floor".
26 września 2003 roku, DMX wydał swój piąty studyjny album, "Grand Champ". W wersji wydanej specjalnie dla UK pojawił się dodatkowy utwór, "X Gon’ Give It to Ya", który wcześniej promował sound track z "Od kołyski aż po grób". Zdobył on też największą popularność ze wszystkich singli wydanych w tym roku przez DMX-a, zajmując 60. miejsce na liście Billboard Hot 100, a także 8. na UK Singles Chart i 23. na German Singles Chart. Niewiele mniejszy sukces osiągnął singel "Where the Hood At", który na notowaniach Hot R&amp;B/Hip-Hop Songs i Hot Rap Tracks znalazł się nawet na wyższych miejscach niż poprzednik. Ostatni singel, "Get It on the Floor", osiągnął przeciętny sukces w porównaniu z wcześniejszymi utworami.
"Grand Champ" osiągnął jeszcze mniejszy sukces niż "The Great Depression. Ostatecznie został nagrodzony platynową płytą i tak jak poprzednie, zadebiutował na 1. miejscu listy Billboard 200. Po wydaniu tego albumu DMX postanowił zejść ze sceny, by skupić się na karierze aktorskiej.
W roku 2003 nasilił się również beef z Ja Rule'em. Na "Grand Champ" znalazło się kilka utworów, w których DMX zdissował rywala. Są to – "Where the Hood At" i "We're Back". Nagrany był również utwór "Ruled Out", jednak ostatecznie nie znalazł się na albumie. Wystąpił również z Eminemem i Obie Trice'em w utworze "Go to Sleep", na którym wszyscy trzej zdissowali Ja Rule’a.
Here We Go Again (2004–2005).
Po wydaniu "Grand Champ", DMX oświadczył, że schodzi ze sceny. Pomimo tego, dalej występował gościnnie z innymi raperami, chociażby na singlu "Streetlife" Deana Dawsona, czy "Tear It Up" Yung Wuna. O jego odejściu wspomniał Drag-On w swoim utworze "Tell Your Friends" ("y'all heard X is retiring but Drag is back" – "słyszeliście, że X przechodzi na emeryturę, ale Drag wrócił").
W 2005 roku Ruff Ryders wydali pięć składanek. Na jednej z nich, "", Big Mike ogłosił "The dog is back!", co oznacza powrót X-a na scenę. Jego piosenka, "Get Wild", promowała składankę "The Redemption Vol. 4".
Na lato 2005 zapowiadano szósty studyjny album DMX-a. Miał być zatytułowany "Here We Go Again". Jednak po tym jak jego przyjaciel, Jay-Z, został szefem wytwórni Def Jam, przestało się między nimi układać, więc DMX rozwiązał kontrakt ze swoją dotychczasową wytwórnią. Album promowały single "Pump Ya Fist" i "Give 'Em What They Want". "Here We Go Again" ostatecznie nie został wydany. Ukazał się wyłącznie jako bootleg.
Year of the Dog...Again (2006).
11 kwietnia 2006 roku wyszedł pierwszy singel zapowiadający nadchodzący album DMX-a, "Year of the Dog...Again". Utwór największą popularność zdobył w Niemczech osiągając 2. miejsce na liście German Singles Chart, podczas gdy na liście Hot R&amp;B/Hip-Hop Songs zajął zaledwie 125. lokatę.
31 lipca album "Year of the Dog...Again" został wydany w UK, dzień później również w USA. Później promowany przez kolejne dwa single: "Lord Give Me a Sign" (Billboard Hot 100: 122.; Hot R&amp;B/Hip-Hop Songs: 70.; German Singles Chart: 31.) oraz "Come Thru' (Move)" (German Singles Chart: 2.). Na płycie znalazły się produkcje znanego producenta Scotta Storcha. Gościnnie wystąpili między innymi Busta Rhymes, Jadakiss, Styles P i Amerie, a także wielu członków Bloodline Records, w tym Big Stan. Do bonusowego wydania płyty dołączono DVD zawierające trwający 20 minut film przedstawiający prace nad płytą. Do specjalnego wydania "Year of the Dog...Again" dla UK dołączono również utwór "Who Dat" (zawarty również na jednym z wydań singla "Lord Give Me a Sign").
"Year of the Dog...Again" to pierwszy album DMX-a, który zadebiutował na 2. miejscu listy Billboard 200. W pierwszym tygodniu od wydania sprzedano trochę mniej niż 126.000 egzemplarzy. Od wejścia na 1. miejsce album dzieliło 1.500 sprzedanych kopii. Płytę wyprzedziła składanka "Now That's What I Call Music! 22", na której znalazły się utwory Rihanny, Chrisa Browna i Kelly Clarkson.
"We in Here" stało się tytułowym utworem nowej składanki Ruff Ryders. Pojawił się na niej również drugi singel DMX-a, "Lord Give Me a Sign", a także "Where You Been" z Freewayem oraz freestyle na podkładzie "New York Shit" Busta Rhymesa.
Undisputed (2011).
11 października 2011 wystąpił na ceremonii BET Hip Hop Awards, gdzie ogłosił, że pracuje nad nowym albumem, którego ma zamiar wydać przed grudniem 2012 roku. 25 grudnia 2011 r. w Nowym Jorku w klubie nocnym Santos Party House, poinformował, że jego nowa płyta będzie miała tytuł "Undisputed". Premiera albumu odbyła się 11 września 2012 roku. W celu promocji tytułu, 7 kwietnia tego roku opublikowano singel pt. "I Don't Dance" w którym gościnnie wystąpił raper MGK. 23 czerwca 2012 r. odbyła się premiera teledysku do tej piosenki. Gościnnie w niej wystąpił Xzibit. 4 września opublikowano kolejny singel "Head Up". Nowy album rapera zadebiutował na 19. miejscu notowania Billboard 200 ze sprzedażą 17 000 egzemplarzy.
Redemption of the Beast (2015).
6 stycznia 2015 r. w serwisie internetowym HipHopDX podano informację o kolejnym studyjnym albumie DMX-a pt. "Redemption of the Beast". Opublikowano okładkę, a także listę utworów. Wśród gości pojawili się Freeway i Jannyce. Premiera płyty została wyznaczona na 13 stycznia 2015 roku.
Kariera aktorska.
Po występie jako raper w filmie biograficznym wideo "Oczy na hip hop" ("Eyes on Hip Hop", 1995) i udziale w dubbingu w serialu animowanym "Miasteczko South Park" ("South Park", 1998) w odcinku "Na ratunek Szefowi", zadebiutował w roli aktorskiej jako Tommy „Buns” Bundy w dramacie kryminalnym "Belly" (1998) u boku Method Mana i Nasa. Następnie wystąpił w trzech filmach Andrzeja Bartkowiaka: komedii sensacyjnej "Romeo musi umrzeć" ("Romeo Must Die", 2000) jako Silk z udziałem takich gwiazd jak Aaliyah i Jet Li, dreszczowcu "Mroczna dzielnica" ("Exit Wounds", 2001) ze Stevenem Seagalem w roli Latrella Walkera (do sound tracka tego filmu DMX nagrał przebojowy singel „No Sunshine”) i dramacie sensacyjnym "Od kołyski aż po grób" ("Cradle 2 the Grave", 2003) jako Anthony Fait u boku Jeta Li, a szczególną popularność zdobyła piosenka „Go to Sleep”.
W adaptacji powieści Donalda Goinesa "Nigdy nie umieraj sam" ("Never Die Alone", 2004) z Davidem Arquette wcielił się w przywódcę gangu nazywanym Królem Davidem. Wystąpił potem jako Paul w dramacie fantasy "Father of Lies" (2007) z Vivicą A. Fox, jako Dog w dreszczowcu sensacyjnym "Death Toll" (2008) z Lou Diamondem Phillipsem, jako Black Jack w dramacie kryminalnym "Last Hour" (2008) oraz jako Nick w komedii sensacyjno-przygodowej "Bestia" ("Lockjaw: Rise of the Kulev Serpent", 2008). Był producentem filmu akcji "Prawo ulicy" ("Lords of the Street", znany również jako "Jump Out Boys", 2008), gdzie także zagrał postać Thorna obok Krisa Kristoferssona. Powrócił na ekran w melodramacie kryminalnym "Alfons" ("Pimp", 2018) jako Północny John i "Miasto bezprawia" ("Beyond the Law", 2019) w roli detektywa Raya Munce’a u boku Stevena Seagala.
Rywalizacje.
2Pac/Westcoast – W beefie między wschodnią a zachodnią sceną hip-hopową wziął udział również DMX dissując głównie 2Paca we freestyle'u znanym jako "East Coast" (oparty na podkładzie z "I Shot Ya" LL Cool J-a). Po około dziesięciu latach odpowiedział mu Crooked I.
K-Solo – DMX stoczył z nim walkę freestyle'ową w zakładzie karnym. Kiedy K opuścił więzienie, wydał utwór "Spellbound", po czym DMX powiedział, że K go okradł ze stylu i w 1998 odpowiedział mu w "Get at Me Dog". Solo nie odpowiedział aż do 2001. W jednym z wywiadów DMX zaproponował mu walkę bokserską (gdyż był w tym czasie również bokserem). W jednej ze scen z dokumentu "Beef", K-Solo był poddawany testom z wykrywaczem kłamstw. Nie przeszedł go pomyślnie, gdyż wykryto kłamstwo przy pytaniu "Did DMX create any of the lyrics for "Spellbound"?" ("Czy DMX jest autorem któregokolwiek tekstu ze "Spellbound?").
Kurupt – W 1999 roku Kurupt wydał swój drugi solowy album, "Tha Streetz Iz a Mutha", na którym znalazł się utwór, zatytułowany "Callin' Out Names", w którym zdissował DMX-a i Ruff Ryders.
Śmierć.
3 kwietnia 2021 trafił do szpitala z powodu zawału serca. Zmarł 9 kwietnia 2021 w położonym na terenie stanu Nowy Jork White Plains w wieku 50 lat, równo tydzień po tym, jak został w stanie wegetatywnym przewieziony do szpitala z powodu przedawkowania narkotyków.

</doc>
<doc id="565305" url="https://pl.wikipedia.org/wiki?curid=565305" title="Synagoga w Białej Rawskiej">
Synagoga w Białej Rawskiej

Synagoga w Białej Rawskiej – synagoga znajdująca się w Białej Rawskiej przy placu Wolności.
Synagoga została zbudowana w latach 1845-1847 w miejsce starej, drewnianej bożnicy. Podczas II wojny światowej, w 1939 roku, Niemcy podpalili synagogę. W latach 50. synagogę przebudowano i dostosowano ją dla potrzeb remizy strażackiej.

</doc>
<doc id="565307" url="https://pl.wikipedia.org/wiki?curid=565307" title="Kfz.13">
Kfz.13

Maschinengewehrkraftwagen – seria rozpoznawczych samochodów pancernych z początkowego okresu II wojny światowej, produkowanych w Niemczech w latach 1932–1934.
Konstrukcja.
Produkowane były przez zakłady Daimler-Benz na podwoziu samochodu osobowego Adler. Wyprodukowano 174 pojazdy Kfz.13 i 40 samochodów Kfz.14.
Samochody nie posiadały górnego pancerza, ani wieżyczki, grubość pancerza wynosiła do 8 mm. Napędzane były silnikiem benzynowym Adler o pojemności 2900 cm³ i mocy 60 KM (44 kW), co dawało im maksymalną prędkość na drodze do 70 km/h. Ich zasięg wynosił około 300 km.

</doc>
<doc id="565309" url="https://pl.wikipedia.org/wiki?curid=565309" title="Synagoga w Grabowie">
Synagoga w Grabowie

Synagoga w Grabowie – synagoga znajdująca się w Grabowie przy ulicy Spółdzielczej.
Synagoga została zbudowana w 1881 roku. Podczas II wojny światowej hitlerowcy zdewastowali synagogę. Po zakończeniu wojny budynek synagogi został przeznaczony na magazyn mebli, który znajduje się tam do dziś.
Murowany budynek synagogi wzniesiono na planie prostokąta. We wschodniej części znajdowała się główna sala modlitewna, którą poprzedzał przedsionek, nad którym na piętrze znajdował się babiniec.
Częściowo zachował się wystrój zewnętrzny, w tym obrysy dawnych, wysokich, półokragle zakończonych okien, w miejscu których znajdują się małe prostokątne okienka. Do ściany wschodniej przylega półokrągła apsyda, w której dawniej mieścił się Aron ha-kodesz. Na jednej ze ścian znajduje się tablica pamiątkowa, przypominająca o dawnym przeznaczeniu budynku.

</doc>
<doc id="565312" url="https://pl.wikipedia.org/wiki?curid=565312" title="Pret-a-porter">
Pret-a-porter



</doc>
<doc id="565317" url="https://pl.wikipedia.org/wiki?curid=565317" title="Marianna Biernacka">
Marianna Biernacka

Marianna Biernacka z domu Czokało (ur. 1888 w Lipsku nad Biebrzą, zm. 13 lipca 1943 w Naumowiczach koło Grodna) – polska męczennica, błogosławiona Kościoła katolickiego.
Życiorys.
Urodziła się w 1888 roku w Lipsku nad Biebrzą. Prawdopodobnie pochodziła z rodziny greckokatolickiej. Wyszła za mąż w wieku 16 lat. Marianna (z domu Czokało) i jej mąż Ludwik Biernacki prowadzili 20-hektarowe gospodarstwo. Mieli sześcioro dzieci, ale czworo z nich zmarło jeszcze w dzieciństwie. Po śmierci męża córka usamodzielniła się, a syn Stanisław się ożenił. Marianna zamieszkała u syna i jego żony Anny (z d. Szymczyk). Na początku lipca 1943 gestapowcy skazali jej syna i synową na śmierć. Syn miał już dwuletnią córkę Genię, a jego żona była znów ciężarna. Dlatego Marianna postanowiła umrzeć za synową i jej nienarodzone dziecko. Rozstrzelano ją razem z synem oraz 48 mieszkańcami Lipska 13 lipca 1943 na fortach w Naumowiczach koło Grodna. Marianna miała jedną prośbę: "„Aby przed śmiercią dostarczono jej różaniec”".
Została beatyfikowana 13 czerwca 1999 roku przez papieża Jana Pawła II w Warszawie w grupie 108 błogosławionych męczenników z okresu II wojny światowej. Jest nazywana patronką teściowych, synowych i życia nienarodzonego.
Miejscem szczególnego kultu bł. Marianny Biernackiej jest kościół parafialny Matki Bożej Anielskiej w Lipsku.
Jej wspomnienie liturgiczne obchodzone jest tradycyjnie w dzienną pamiątkę śmierci ("dies natalis"), jak i w grupie 108 błogosławionych – 12 czerwca.
4 sierpnia 2014 w wieku 98 lat zmarła Anna Biernacka – synowa uratowana przez błogosławioną Mariannę.

</doc>
<doc id="565320" url="https://pl.wikipedia.org/wiki?curid=565320" title="Klemm Kl 32">
Klemm Kl 32

Klemm Kl 32 – trzymiejscowy dolnopłat łącznikowy, zaprojektowany przez Roberta Lussera, a produkowany przez wytwórnię Klemm. Prototyp samolotu został oblatany w 1932 r.
Podczas kampanii wrześniowej samolot był wykorzystywany, w niewielkiej ilości, przez Luftwaffe.
Prędkość maksymalna 210 km/h, zasięg 800 km.

</doc>
<doc id="565321" url="https://pl.wikipedia.org/wiki?curid=565321" title="Jakobiccy pretendenci do tronu Anglii i Szkocji">
Jakobiccy pretendenci do tronu Anglii i Szkocji

Jakobiccy pretendenci do tronu Anglii i Szkocji – pretendenci do tronów Anglii, Szkocji i na podstawie angielskich roszczeń z XIV w. – Francji, którzy swoje prawa wywodzą z faktu obalenia w wyniku chwalebnej rewolucji króla Jakuba II Stuarta oraz pozbawienie praw do tronu jego potomków. Jakobici współcześnie za prawowitego króla Anglii, Szkocji, Irlandii i Francji uważają Franciszka II z bawarskiej rodziny Wittelsbachów. Franciszek II jest potomkiem Jakuba I po kądzieli. Ostatnim Stuartem w linii męskiej był Henryk IX i I, który zmarł 13 lipca 1807 roku. Następcą Franciszka II jest jego brat – książę Maksymilian Emanuel, po którym prawa do tronu mają przejść na jego córkę – Zofię, księżną Liechtensteinu, a następnie jej dzieci.

</doc>
<doc id="565324" url="https://pl.wikipedia.org/wiki?curid=565324" title="Fandom (strona internetowa)">
Fandom (strona internetowa)

Fandom (do 26 marca 2006 "Wikicities"; do 4 października 2016 nazwa portalu to "Wikia") – serwis umożliwiający bezpłatne uruchamianie projektów wiki opartych na oprogramowaniu MediaWiki. Została założona przez Jimmy’ego Walesa (założyciela Wikipedii) i Angelę Beesley w październiku 2004.
Wikia Incorporated.
Wikia jest prowadzona przez niejawną spółkę akcyjną Wikia Incorporated, z kapitałem ok. 4 milionów USD. Akcje spółki posiadali w 2006 roku założyciele przedsiębiorstwa oraz dwóch instytucjonalnych inwestorów typu venture capital – Bessemer Venture Partners i Omidyar Network. Dochody spółki pochodzą z reklam umieszczanych w prawym pasku zajmującym szerokość 128 pikseli (Google AdSense), który jest wyświetlany przy wszystkich projektach działających na serwerach Wikii, z wyjątkiem encyklopedii w języku toki pona, przeniesionej w grudniu 2004 z serwerów Fundacji Wikimedia. Przedsiębiorstwo nie publikuje danych na temat wkładu poszczególnych udziałowców ani wartości wypłacanych dywidend. Prezesem Rady Nadzorczej i Dyrektorem Generalnym Wikia Incorporated jest Jimmy Wales. Dyrektorem generalnym (CEO) jest Craig Palmer. W 2006 roku Wikia otworzyła w Poznaniu centrum badawczo-rozwojowe, w którym zespół programistów i administratorów rozwija platformę publikacji opartą na MediaWiki.
Wikia powstało pierwotnie jako miejsce, gdzie można uruchamiać projekty, które nie mieszczą się w misji programowej Wikimedia Foundation. Siedziba spółki znajdowała się początkowo w tym samym miejscu co siedziba Wikimedia Foundation (St. Petersburg na Florydzie). Przeniesienie siedziby do Menlo Park w Kalifornii nastąpiło w czerwcu 2006. Oficjalne zasady Wikii zabraniają uruchamiania projektów, które duplikują lub są wyraźnie konkurencyjne w stosunku do projektów Wikimedia. Zawartość wszystkich projektów Wikii jest obowiązkowo udostępniana na wolnych licencjach. Zazwyczaj jest to licencja Creative Commons: Uznanie autorstwa – Na tych samych warunkach – wersja 3.0.
Wikia Polska.
Wikia, Inc. otworzyła w 2006 roku centrum badawczo-rozwojowe w Poznaniu. Obecnie zatrudnia ono około 50 inżynierów: programistów oraz administratorów.
Projekty Wikia.
W sierpniu 2006 r. na serwerach Wikii znajdowało się około 1600 projektów wiki, z czego 45 polskojęzycznych. Niektóre projekty są dość popularne i powszechnie znane, większość jednak jest niezbyt aktywna. Duży odsetek projektów Wikii jest porzucany przez ich założycieli i ulega po pewnym czasie zamrożeniu, jednak nigdy nie są one całkowicie zamykane. Spośród projektów Wikii najbardziej znane anglojęzyczne to:
Największe projekty polskojęzyczne.
Według danych z dnia 25 lipca 2020 na Wikii działało 405 znaczniejszych projektów polskojęzycznych, licząc tylko te z których każdy posiadał co najmniej 50 artykułów.
11 najbardziej aktywnych to (w nawiasie podano liczbę artykułów):

</doc>
<doc id="565327" url="https://pl.wikipedia.org/wiki?curid=565327" title="Synagoga w Krośniewicach">
Synagoga w Krośniewicach

Synagoga w Krośniewicach – synagoga znajdująca się w Krośniewicach przy ulicy Kutnowskiej 16, dawnej Warszawskiej.
Synagoga została zbudowana w około 1841 roku. Podczas II wojny światowej wojska Hitlera zdewastowały synagogę. Po zakończeniu wojny budynek został przebudowany na potrzeby kina, następnie stał opuszczony. Od 2004 roku służy jako zakład pogrzebowy.

</doc>
<doc id="565330" url="https://pl.wikipedia.org/wiki?curid=565330" title="Żyrator">
Żyrator

Żyrator jest układem elektronicznym umożliwiającym „odwracanie” impedancji. Innymi słowy układ zbudowany na elementach pojemnościowych będzie przejawiał właściwości indukcyjne (nie będzie to indukcyjność w sensie fizycznym, ale indukcyjność z punktu widzenia teorii obwodów). Idea żyratora została opracowana około 1948 w laboratoriach firmy Philips. Stosuje się go głównie w układach filtrów aktywnych.
Żyrator idealny jest czwórnikiem opisanym stałą żyracji większą od zera.
Wady i zalety.
Żyrator jest stosowany do symulowania elementów indukcyjnych w niewielkich wymiarowo układach elektronicznych, np. w układach scalonych. Ponieważ rzeczywista cewka ma zazwyczaj spore wymiary, zwłaszcza jeżeli wykazuje dużą indukcyjność, stosowanie jej w układach o dużej miniaturyzacji jest praktycznie niemożliwe. Do istotnych wad cewek zalicza się także wytwarzane przez nie pole magnetyczne, które indukuje w otaczających ją przewodach (ścieżkach drukowanych) niepożądane prądy, zwiększając szumy w układzie oraz tworząc nieplanowane sprzężenia. Poza tym, rzeczywisty kondensator jest znacznie bardziej zbliżony do idealnej pojemności niż rzeczywista cewka do idealnej indukcyjności (niepomijalna rezystancja i występowanie zjawiska nasycenia). Tak więc układ symulujący indukcyjność za pomocą pojemności może osiągnąć znacznie lepsze właściwości niż rzeczywisty element indukcyjny. Przy produkcji masowej ważnym atutem takiego układu jest niska – w porównaniu do cewek – cena elementów składowych. Wadą żyratora jest ograniczenie mocy przenoszonych przez układ – w przypadku układów wysokonapięciowych lub układów mocy zastosowanie przestaje mieć sens. Oprócz tego żyrator – jako element aktywny – w przeciwieństwie do cewki wymaga zewnętrznego zasilania. Zwykle jednak pochłaniana moc jest niewielka.
Zasada działania.
Układ odwraca działanie kondensatora. Wynikiem działania jest impedancja wejściowa w postaci
Jest to forma charakterystyczna dla idealnej cewki formula_2 z szeregową rezystancją formula_3 Wartości obliczamy na podstawie wzoru:
Jeżeli formula_5 jest znacznie większe niż formula_6 równanie możemy uprościć do postaci:
Dobierając odpowiednio wartości elementów formula_8 formula_5 i formula_10 można osiągnąć żądaną wartość indukcyjności oraz dobroci obwodu.

</doc>
<doc id="565331" url="https://pl.wikipedia.org/wiki?curid=565331" title="Edycja Świętego Pawła">
Edycja Świętego Pawła

Edycja Świętego Pawła – polskie wydawnictwo katolickie z siedzibą w Częstochowie prowadzone przez paulistów.
Historia.
Pierwsi pauliści z polecenia założyciela bł. Jakuba Alberione przybyli do Warszawy w 1934 roku. Jeszcze w Warszawie opublikowali "Ewangelię z komentarzem katechetycznym". W 1936 roku zakonnicy przenieśli się do Częstochowy, otwierając małą drukarnię. Wznowili wydanie "Ewangelii". Opublikowali również ok. 20 innych książek. Po II wojnie światowej działalność wydawniczą uniemożliwiły władze komunistyczne. Maszyny drukarskie uległy konfiskacie.
Działalność wydawniczą wznowiono w 1979 roku. Wydawnictwo nosiło wówczas nazwę „Edycja Paulińska”. Oprócz książek zaczęto wydawać kasety magnetofonowe, płyty i kasety wideo. Popularne w Polsce były serie autorskich kartek pocztowych o wymowie religijnej oraz kalendarze. Od 1989 roku wydawnictwo stale publikuje książki. W 1989 otwarto na stałe pierwszą księgarnię w Częstochowie (najpierw na Alei Najświętszej Maryi Panny, następnie przeniesiona na ul. 7 Kamienic). Edycja otwarła swój warszawski oddział w roku 2000. Wydawnictwo posiada dwie własne hurtownie oraz sieć księgarską.
Księgarnie Edycji Świętego Pawła znajdują się w: Częstochowie (Św. Pawła 13, 7 Kamienic 23), Katowicach (3 Maja 18), Lublinie (Królewska 6) i Rzeszowie (Jagiellońska 1). Centrum Logistyczne znajduje się we Wrzosowej k. Częstochowy.
Działalność wydawnicza.
Wydawnictwo opublikowało w 2005 roku nowy przekład Nowego Testamentu dokonany przez Międzynarodowe Katolickie Towarzystwo Biblijne (SOBICAIN). W 2008 ukazała się cała Biblia, nazywana Biblią Paulistów. Po usunięciu sugerowanych przez biblistów błędów, wydawnictwo udostępniło tekst na specjalnej stronie internetowej w 2016 roku. Pauliści opublikowali też w 2011 roku polskie wydanie Katechizmu Kościoła Katolickiego dla młodych – "Youcat", zaś w 2014 "Biblię Jubileuszową" z ilustracjami z Biblii gnieźnieńskiej.
Od 2013 stale ukazuje się miesięcznik liturgiczny „Od Słowa do Życia”. Wydawany jest też biuletyn „Dzień Pański” z tekstami czytań niedzielnych. W latach 2008–2011 ukazywał się miesięcznik „Magazyn Familia”.

</doc>
<doc id="565332" url="https://pl.wikipedia.org/wiki?curid=565332" title="Synagoga w Osjakowie">
Synagoga w Osjakowie

Synagoga w Osjakowie – synagoga znajdująca się w Osjakowie przy ulicy Częstochowskiej 3.
Synagoga została zbudowana na początku XIX wieku. Podczas II wojny światowej hitlerowcy zdewastowali wnętrze synagogi. Po zakończeniu wojny budynek przebudowano na magazyn. W 2003 roku synagoga została zakupiona przez osoby prywatne, które planują w niej urządzić galerię sztuki.
Murowany i orientowany budynek synagogi wzniesiono na planie prostokąta. Wewnątrz na ścianie wschodniej zachowało się obramowanie wyznaczające miejsce po Aron ha-kodesz. Częściowo zachował się wystrój zewnętrzny.

</doc>
<doc id="565335" url="https://pl.wikipedia.org/wiki?curid=565335" title="Terespol Pomorski (stacja kolejowa)">
Terespol Pomorski (stacja kolejowa)

Terespol Pomorski – stacja kolejowa położona niedaleko Świecia, w województwie kujawsko-pomorskim, w Polsce. 
W roku 2017 stacja obsługiwała 100–149 pasażerów na dobę.
W zakresie przewozów pasażerskich stację obsługuje Polregio (kierunki: Gdynia Główna, Gdynia Chylonia, Bydgoszcz Główna, Słupsk) i Arriva (kierunki: Bydgoszcz Główna, Grudziądz). 
Zachowany budynek dworca o charakterystycznej architekturze neogotyckiej jest użytkowany jako mieszkania. Bryła dworca została przekształcona przez dobudowanie bezstylowej budki mieszczącej sklep. Zachowały się ponadto neony z nazwą stacji i dawnym logo PKP, stylowe wiaty nad zejściem do przejścia podziemnego oraz osiedle kolejowych budynków mieszkalnych.
29 września 1987 roku na stacji doszło katastrofy kolejowej, w której śmierć poniosło 5 osób, a 35 osób zostało rannych. Katastrofa była spowodowana zderzeniem pociągu pośpiesznego "Bałtyk" relacji Poznań-Gdynia z pociągiem towarowym. W chwili zderzenia pociąg pospieszny jechał z prędkością 118 km na godzinę. W rezultacie wypadku skład został rozerwany; pierwszy wagon stanął w poprzek torów, drugi oparł się o ścianę pobliskiego budynku mieszkalnego, a wagony środkowe i tylne wpadły na przednie.

</doc>
<doc id="565336" url="https://pl.wikipedia.org/wiki?curid=565336" title="Minóg ukraiński">
Minóg ukraiński

Minóg ukraiński, minog ukraiński ("Eudontomyzon mariae") – europejski gatunek niepasożytniczego bezżuchwowca z rodziny minogowatych (Petromyzontidae).
Zasięg występowania.
Występuje w zlewiskach Morza Bałtyckiego (dorzecza Odry, Wisły i Niemna), Czarnego (dorzecza dolnego Dunaju, z wyjątkiem Cisy i Temeszu, Prutu, Dniestru, Dniepru, Donu i Kubania oraz w rzekach Gruzji), Egejskiego (dorzecze Wardaru) i Kaspijskiego (dorzecze Wołgi). Odnotowano również jeden przypadek występowania minoga ukraińskiego w dorzeczu górnej Morawy.
Budowa ciała.
Osiąga 12-22 cm długości (średnio 18 cm) oraz 3,5-12,5 g masy. Posiada gładką, bezłuską skórę, pokrytą śluzem, ciało w przekroju walcowate. Procentowe proporcje długości poszczególnych części ciała są następujące: odcinek przedskrzelowy 6,9 – 12,1% długości całkowitej, odcinek skrzelowy 8,5-12,3%, tułów 44,9-54,4%, ogon 24,3-31,3%, otwór kloaczny 0,4-2,2%, oko 0,7 -2,1%, przyssawka 2,2-5,8%. Wzdłuż tułowia 60 – 73 miomery. Płetwa ogonowa ma zazwyczaj kształt łopatkowaty (u 97% osobników), bądź zaokrąglony. Grzbiet czarny, boki i spód ciała białe lub kremowe. Linia boczna może być ciemno pigmentowana, przynajmniej po stronie brzusznej. Płetwa ogonowa ciemnoszara do czarnej.
Biologia i ekologia.
Tryb życia.
Osobniki dorosłe żyją w wodach słodkich, w górskich i podgórskich strumieniach, rzekach i jeziorach z czystą, dobrze natlenioną wodą i piaszczysto-żwirowym podłożu.
Larwy zwane ślepicami żyją zagrzebane w miękkim, bogatym w detrytus podłożu, w miejscach o słabym prądzie, często pod nawisami brzegowymi. Żyją do 7 lat.
Odżywiane.
Ślepice żywią się okrzemkami i detrytusem. osobniki dorosłe nie są pasożytami, choć odnotowywano takie rzadkie przypadki na Słowacji i w Prucie.
Rozród.
Metamorfoza w Polsce i na Słowacji ma miejsce we wrześniu, zaś na Ukrainie – w lipcu. Tarło dobywa się w dużych skupiskach, za dnia w kwietniu, maju i czerwcu w miejscach o piaszczystym bądź żwirowy dnie, czasem również gliniastym. W jego trakcie samce wykopują płytki dołek do którego samice składają jaja. Jedna samica składa od około 1950 do 7100 ziaren ikry. Po tarle osobniki dorosłe giną. Przeobrażenie larw następuje po okresie 3,5 do 4,5 roku.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="565341" url="https://pl.wikipedia.org/wiki?curid=565341" title="Bukowno (stacja kolejowa)">
Bukowno (stacja kolejowa)

Bukowno – stacja kolejowa w Bukownie, w województwie małopolskim, w Polsce. Na tej stacji jako zawiadowca pracował pisarz Władysław Reymont.
W roku 2017 stacja obsługiwała 50–99 pasażerów na dobę.

</doc>
<doc id="565346" url="https://pl.wikipedia.org/wiki?curid=565346" title="Plymouth (Massachusetts)">
Plymouth (Massachusetts)

Plymouth – miejscowość portowa w USA, w stanie Massachusetts, nad Oceanem Atlantyckim, nad zatoką Cape Cod.
Historia.
Przed przybyciem angielskich osadników, w miejscu obecnego Plymouth znajdowała się wieś zamieszkiwana przez Indian Patuxet ze szczepu Wampanoagów. Zanim ustanowiono tam kolonię, region był dwukrotnie rozpoznany przez europejskich odkrywców. W 1605 roku Samuel de Champlain wpłynął do Zatoki Plymouth nazywając ją Port St Louis. John Smith, przywódca osady Jamestown, zbadał części zatoki Cape Cod. Jemu przyznaje się pierwsze nazwanie regionu, który stał się przyszłą kolonią jako „New Plymouth”.
Po tych odkryciach, dwie zarazy nawiedziły wybrzeża Nowej Anglii w 1614 i 1617. Prawdopodobnie przywleczone przez brytyjskich i francuskich rybaków, co spowodowało śmierć między 90 a 95% plemienia Wampanoag.
Osadę założyli tzw. Pielgrzymi, który dotarli tu 21 listopada 1620 r. na statku "Mayflower". Było to 102 angielskich purytanów uchodzących do Ameryki przed prześladowaniami religijnymi.
Miejscowość nazwano na cześć Plymouth w Anglii, skąd Pielgrzymi wyruszyli.

</doc>
<doc id="565348" url="https://pl.wikipedia.org/wiki?curid=565348" title="Laur Krakowa XXI wieku">
Laur Krakowa XXI wieku

Laur Krakowa XXI wieku – wyróżnienie przyznawane od 2001 roku osobom szczególnie zasłużonym dla miasta, z powodzeniem łączącym w swojej aktywności działalność na rzecz nauki, sztuki i biznesu.
Prezesem Kapituły odpowiedzialnej za wybór laureata jest architekt Anna Zabdyr-Jamróz. W skład Kapituły wchodzą lub wchodzili: Beata Kupczyk, Joanna Cicio, Stefan Dousa, Adriana Gawriłow, Zuzanna Grabowska, Jan Kurek, Marek Piwowarczyk, Tadeusz Przemysław Szafer (2001–2017), Jerzy Vetulani (2001–2017) i Benedykt Zygadło.
W latach 2001–2007 osobie wyróżnionej laurem wręczano statuetkę autorstwa Janusza Wątora. Autorką i wykonawczynią projektu nagrody przyznawanej od 2013 jest Anna Zabdyr-Jamróz. Do 2014 uroczystość wręczania Lauru odbywała się w Pałacu Wielopolskich, w 2015 po raz pierwszy nagrodę przyznano w Pałacu pod Krzysztofory.

</doc>
<doc id="565349" url="https://pl.wikipedia.org/wiki?curid=565349" title="Bernard Michałka">
Bernard Michałka

Bernard Michałka ps. „Batory” (ur. 7 kwietnia 1910 w Lipnicy, zm. 10 stycznia 1944 w Kamienicy Królewskiej) – dowódca grupy sabotażowo-dywersyjnej organizacji Polska Żyje, a następnie oddziału partyzanckiego Tajnej Organizacji Wojskowej "Gryf Pomorski".
Życiorys.
Był jednym z 6 synów Franciszka Michałki i Marianny z domu Rettke. Uczęszczał do szkoły elementarnej w Luzinie, gdzie następnie podjął pracę jako listonosz. Krótko przed wybuchem II wojny światowej odbył zasadniczą służbę wojskową, którą ukończył ze stopniem kaprala rezerwy. Na pocz. 1940 r. rozpoczął działalność konspiracyjną w organizacji podziemnej Polska Żyje. W czerwcu tego roku został członkiem specjalnej grupy sabotażowo-dywersyjnej o krypt. "Dysab", działającej na obszarze dawnego powiatu morskiego. 28 grudnia stanął na czele jednego z oddziałów (w liczbie 10 ludzi), które wchodziły w skład "Dysabu", dowodzonego przez ppor. rez. Alfonsa Tessara ps. "Zan". Od poł. 1941 r. rozszerzono zasięg działania na powiaty lęborski i kartuski. Od czerwca – sierpnia 1942 r. "Dysab" wraz z całą organizacją przeszedł do TOW "Gryf Pomorski", co znacznie zwiększyło jego aktywność. 1 sierpnia B. Michałka został mianowany zastępcą komendanta Komendy Powiatowej TOW "Gryf Pomorski" Wejherowo, dowodząc nadal swoim oddziałem. W tym okresie został mianowany przez władze "Gryfa" na organizacyjny stopień podporucznika. Brał udział w wielu akcjach bojowych, m.in.:
9 stycznia 1944 r., gdy przebywał wraz ze swoim bratem Albinem ps."Zegar" i 2 innymi członkami oddziału w bunkrze "Gniazdo Gryfitów" na terenie posesji miejscowego rolnika Jana Kwidzińskiego ps."Wilk" w Kamienicy Królewskiej, został otoczony przez niemiecką obławę w sile ok. 120 żandarmów i gestapowców. Obrona trwała cały dzień i noc; dopiero nad ranem 10 stycznia bunkier został zlikwidowany, a B. Michałka i J.Kwidziński ponieśli śmierć. Albin M. został ciężko ranny (stracił też część palca wskazującego prawej ręki). Ciała poległych Niemcy przysypali gliną i kamieniami w bunkrze. Po zakończeniu wojny dokonano ekshumacji ich zwłok, które uroczyście pochowano na cmentarzu w Sierakowicach.
Jego śmierć upamiętnia obelisk postawiony w miejscu dawnego bunkra oraz pomnik w Kamienicy Królewskiej. Jego nazwiskiem nazwano też jedną z ulic w Luzinie.

</doc>
<doc id="565350" url="https://pl.wikipedia.org/wiki?curid=565350" title="Skrzydelnikowate">
Skrzydelnikowate

Skrzydelnikowate, skrzydelniki (Strombidae) – rodzina ślimaków morskich. Rodzajem typowym jest "Strombus". 
Wstęp.
Skrzydelniki to jedna z najbardziej rozpowszechnionych rodzin na świecie. Liczy ok. 65 gatunków zebranych w kilku rodzajach, m.in.:
Budowa skrzydelników i ich muszli.
Większość muszli ma średnie i duże rozmiary, są grubościenne, ze stożkowatą, wysoką skrętką. Wyraźny jest dymorfizm płciowy, który polega na wytwarzaniu przez samice większych i bardziej okazałych muszli. Muszle poszczególnych rodzajów różnią się znacznie kształtem, ale wszystkie mają:
Wieczko zbudowane z konchioliny jest małe i wąskie, brązowe, wyglądem przypomina pazur, jego powierzchnia może być karbowana lub żłobkowana. Wieczko służy nie tyle do zasłaniania ujścia, ile jako narzędzie pomocne przy poruszaniu się (skrzydelniki odpychają się nim od podłoża). Drugim udogodnieniem, pomocnym w czasie ruchu, jest podział nogi na dwie części: zwykle na mniejszą część przednią i część tylną zaopatrzoną w wieczko. Dzięki tym przystosowaniom gatunki np. z rodzaju "Strombus" uzyskały możliwość skokowego poruszania się. "Strombidae" są roślinożerne, żywią się głównie algami i detrytusem. Młode ślimaki niewiele różnią się między sobą, ponieważ nie wytwarzają charakterystycznego skrzydła i wypustek, a krawędź wargi zewnętrznej jest cienka i krucha. Muszle rodzaju "Terebellum" są cienkie i kształtem przypominają cygaro.
Występowanie.
Zwierzęta żyją na podłożu piaszczystym lub mulistym w pobliżu raf koralowych strefy litoralnej. W porze rozrodu samice składają jaja w postaci galaretowatych pasm. Mięso tych ślimaków jest cenionym wykwintnym przysmakiem, a z muszli produkuje się trąbki i ozdoby. Niektóre gatunki wytwarzają różowe perły.

</doc>
<doc id="565358" url="https://pl.wikipedia.org/wiki?curid=565358" title="Pielgrzymi">
Pielgrzymi

Pielgrzymi (: 'ojcowie pielgrzymi') – pasażerowie statku "Mayflower", którzy 21 listopada 1620 roku przybyli do Nowej Anglii i osiedlili się, zakładając pierwszą angielską kolonię na terenie stanu Massachusetts i jedną z pierwszych na terenie obecnych Stanów Zjednoczonych, w miejscu dzisiejszego Plymouth. Z ogólnej liczby 102 osób, niecałych 40 należało do religijnych radykałów, purytan, jednak to oni nadali współczesny wizerunek całej grupie. Nazwa „pielgrzymi” pojawiła się dopiero w XIX w., wcześniej tę grupę ludzi określano jako „"Old Comers"” ('starzy przybysze'). Posiadanie wśród przodków osadnika z "Mayflower" jest dzisiaj uważane w Stanach Zjednoczonych za powód do chluby, przy czym spośród 35 milionów potomków, bo na tyle szacuje się tę liczbę, w Stanach Zjednoczonych mieszka ich obecnie ok. 10 mln.
Większość kościołów założonych przez pierwszych purytan w XVIII wieku zaczęła ewoluować w kierunku łagodnego kalwinizmu. Ostatecznie w 1825 roku część parafii przeszła oficjalnie na pozycje unitariańskie – te kościoły są dziś skupione w "Unitarian Universalist Association". Kościoły, które pozostały przy kalwinizmie, zjednoczyły się w 1957 roku, by utworzyć Zjednoczony Kościół Chrystusa, obecnie jeden z najbardziej liberalnych kościołów protestanckich na świecie.

</doc>
<doc id="565361" url="https://pl.wikipedia.org/wiki?curid=565361" title="Krzysztof Dołowy">
Krzysztof Dołowy

Krzysztof Dołowy (ur. 15 grudnia 1949 w Warszawie) – polski biolog, fizyk, chemik, profesor nauk przyrodniczych, specjalista z zakresu biofizyki i elektrofizjologii, poseł na Sejm II kadencji.
Wykształcenie i praca naukowa.
W latach 1967–1972 studiował na Wydziale Chemii Uniwersytetu Warszawskiego, uzyskując tytuł zawodowy magistra w specjalności elektrochemii. W 1975 obronił doktorat w zakresie nauk chemicznych na UW. W 1976 rozpoczął pracę naukową w Zakładzie Biofizyki i Biomatematyki Centrum Medycznego Kształcenia Podyplomowego. Pracował pod kierunkiem profesora Jana Doroszewskiego nad ruchem ameboidalnym i teorią budowy błony komórkowej.
W latach 1977–1978 był stypendystą naukowym w Bostonie (USA), w Surface Chemistry Laboratory, Eye Research Institute of Retina Foundation pracował nad adhezją komórek i sztucznymi łzami. Następnie na Uniwersytecie w Glasgow (Wielka Brytania) zajmował się badaniami nad adhezją komórek (1979). W latach 1982–1983 w Vanderbilt University Medical School w Nashville (USA) pracował nad adhezją płytek krwi do kolagenu.
Po powrocie do Polski w 1985 habilitował się z nauk przyrodniczych (biologia komórki) w Polskiej Akademii Nauk. W latach 1987–1989 przebywał w Helsinkach jako profesor wizytujący, pracując nad czujnikami do automatycznych pomiarów składu krwi, pracował również w Cardiff w Wielkiej Brytanii. Po powrocie wygrał konkurs na stanowisko profesora w nowo tworzonym Zakładzie Biofizyki SGGW. W 1998 uzyskał tytuł profesora nauk przyrodniczych, a w 2005 profesora zwyczajnego.
W okresie 1994–2003 był członkiem Komitetu Agrofizyki PAN. W latach 2004–2007 zasiadał w Radzie Upowszechniania Nauki PAN. Od 1995 jest także członkiem rady programowej Pikniku Naukowego i Festiwalu Nauki. W 2006 był nominowany do konkursu Popularyzator Nauki za prezentację "Fizyka i chemia w kuchni" przeprowadzoną podczas Festiwalu Nauki. Został kierownikiem Katedry Fizyki na SGGW, a także członkiem Komitetu Biochemii i Biofizyki PAN.
Działalność polityczna i społeczna.
Należał do powstałego w 1990 ROAD. Od 1991 był członkiem władz Unii Demokratycznej. W latach 1993–1997 z ramienia tej partii sprawował mandat posła II kadencji z okręgu warszawskiego. W Sejmie był rzecznikiem Unii Wolności do spraw edukacji, nauki i kultury. W 1997 bez powodzenia ubiegał się o reelekcję. W latach 1998–2002 pełnił funkcję radnego sejmiku mazowieckiego, przewodniczył w nim Komisji Nauki i Szkolnictwa Wyższego. W 2004 bez powodzenia kandydował do Parlamentu Europejskiego. Do 2005 zasiadał we władzach krajowych i regionalnych UW, w tym samym roku przystąpił do Partii Demokratycznej, wkrótce jednak wycofał się z bieżącej polityki. 23 czerwca 2012 został przewodniczącym nowo wybranej rady politycznej PD. W 2014 zrezygnował z działalności politycznej.
W 1991 był współzałożycielem Stowarzyszenia na rzecz Humanizmu i Etyki Niezależnej. Zasiadał w radzie programowej Radia Dla Ciebie (1998–2002), następnie do 2006 był wiceprzewodniczącym i przewodniczącym rady programowej Polskiego Radia.

</doc>
<doc id="565367" url="https://pl.wikipedia.org/wiki?curid=565367" title="Joged">
Joged

Joged – styl tańca pochodzący z wyspy Bali w Indonezji. Taniec odbywa się zazwyczaj przy akompaniamencie zespołu gamelanowego.

</doc>
<doc id="565371" url="https://pl.wikipedia.org/wiki?curid=565371" title="Reprezentacja Nauru w piłce nożnej mężczyzn">
Reprezentacja Nauru w piłce nożnej mężczyzn

Reprezentacja Nauru w piłce nożnej nie należy do Międzynarodowej Federacji Piłki Nożnej (FIFA) ani Konfederacji Piłkarskiej Oceanii (OFC).
Jak do tej pory, drużyna rozegrała tylko jeden mecz. 2 października 1994 roku pokonała u siebie 2−1 reprezentację Wysp Salomona, co było sporym zaskoczeniem.
Federacja piłkarska Nauru na chwilę obecną nie może zostać członkiem piłkarskich organizacji międzynarodowych, ponieważ w państwie tym nie ma ani jednego stadionu. Budowa "Menen Stadium" w Meneng, który mógłby pomieścić 3500 kibiców, została wstrzymana w 2005 roku z powodu braku funduszy i nie wiadomo, czy będzie jeszcze kontynuowana.

</doc>
<doc id="565372" url="https://pl.wikipedia.org/wiki?curid=565372" title="Złoty puchar">
Złoty puchar

Złoty puchar – pierwszy komiks Janusza Christy z serii Kajko i Kokosz.
O komiksie.
Pierwotny tytuł – w gdańskiej popołudniówce „Wieczór Wybrzeża” – "Złote prosię" (pierwsza połowa lat 70.). Musiał on jednak wzbudzić zastrzeżenia cenzury, gdyż wkrótce potem ten sam komiks, wydrukowany w jednej z łódzkich gazet, nosił tytuł "Złoto Mirmiła". W edycji zeszytowej usunięto nawet nazwę pucharu z dymków dialogowych. To pierwszy komiks Janusza Christy o wojach Kajku i Kokoszu.
Fabuła komiksu.
Za poradą zdrajcy szambelana książę Mirmił wygnał ciotkę Kokosza, Zielachę (czarownicę). Tymczasem w grodzie Mirmiła pojawia się kompania rycerzy spod znaku Czarnego Trójkąta, którzy obiecali księciu wybudować prawdziwy zamek. Czarne Trójkąty z pomocą szambelana kradną Złote Prosię – ulubiony puchar Mirmiła. Książę popada w depresję, gdyż tylko z niego miód mu smakuje. Kajko i Kokosz dowiadują się od ciotki Zielachy o całym spisku szambelana i Wielkiego Kompana. Odzyskują puchar, ale powtórnie go tracą. Dochodzi do bitwy pod chatą Zielachy. Szambelan i Czarne Trójkąty wypowiadają otwartą wojnę Mirmiłowi. Traci on swój gród, ale – dzięki podstępowi ciotki Zielachy – przejmuje nowo wybudowany zamek. Mirmił, Kajko, Kokosz i jego ciotka wyruszają ze skargą do króla. Komiks kończy się „Sądem Bożym” – pojedynkiem Mirmiła i Wielkiego Kompana. Dzięki kolejnemu fortelowi Mirmił wygrywa. Po powrocie do zamku – odnajduje, w stercie falsyfikatów, swoje Złote Prosię.
Charakterystyka komiksu.
Komiks ten charakteryzuje nie tylko pełen perypetii scenariusz i zabawne dialogi. Brak w nim, w przeciwieństwie do późniejszych historyjek zeszytowych, czarów: ciotka Zielacha przedstawiona jest po prostu jako mądra kobieta, umiejętnie wykorzystująca swą wiedzę (nie tylko zielarską, ale także psychologiczną!) oraz ciemnotę zabobonnych przeciwników.
Kolejne komiksy.
W „Wieczorze Wybrzeża” ukazały się później jeszcze dwa czarno-białe komiksy Christy: "Szranki i konkury" (gdzie pojawił się rycerz Wit) oraz "Woje Mirmiła" (gdzie pojawił się zbój Łamignat, a ciotka Zielacha odmłodziła się).
Następne, już barwne (i coraz bardziej pełne czarów), komiksy o Kajku i Kokoszu zaczął drukować harcerski ogólnopolski periodyk „Świat Młodych” (wtedy to pojawili się Zbójcerze i Hegemon).

</doc>
<doc id="565375" url="https://pl.wikipedia.org/wiki?curid=565375" title="Kami">
Kami



</doc>
<doc id="565376" url="https://pl.wikipedia.org/wiki?curid=565376" title="Budynek szkoły podstawowej nr 1 im. Mikołaja Kopernika w Iławie">
Budynek szkoły podstawowej nr 1 im. Mikołaja Kopernika w Iławie

Szkoła Podstawowa nr 1 im. Mikołaja Kopernika w Iławie - neogotycki budynek przy ul. Kościuszki 2. 
Budynek został wzniesiony w 1898 roku i określany jest przez mieszkańców Iławy mianem "czerwonej szkoły". Od 6 października 1899 r. znajdowała się tutaj "Stadtschule", czyli szkoła miejska, zaś w 1945 r. budynek zmienił swoje przeznaczenie na potrzeby tymczasowego szpitala wojskowego. W 1946 r. umieszczono tam szkołę podstawową, której w 1969 r. nadano imię Mikołaja Kopernika. Budynek szkoły usytuowany jest na planie podkowy z dość charakterystycznymi oknami na półpiętrze i maswerkiem pośrodku w postaci trzech kół ze środkową rozetą. Szkoła w latach 1999-2017 pełniła funkcję gimnazjum.
Bibliografia.
"Iławianie o historii miasta i okolic", Agnieszka Błędowska, Marcin Czerny, Iława 2005, 

</doc>
<doc id="565378" url="https://pl.wikipedia.org/wiki?curid=565378" title="Państwowa Wyższa Szkoła Zawodowa w Przemyślu">
Państwowa Wyższa Szkoła Zawodowa w Przemyślu



</doc>
<doc id="565383" url="https://pl.wikipedia.org/wiki?curid=565383" title="Próg rzeczny">
Próg rzeczny

Próg rzeczny (inne spotykane nazwy: poroh, sula, szum, szypot) – stopień skalny położony poprzecznie w korycie rzeki powstały w wyniku różnic w erozji skał, przez które przepływa rzeka. Utworzony jest ze skał o większej odporności na erozję. Rzadziej pochodzenia tektonicznego. Jest rodzajem progu skalnego.
Próg rzeczny w istotny sposób wpływa na bieg wody w rzece, w przypadku wysokich progów tworzy się wodospad, a przy mniejszych – kaskady lub bystrza.

</doc>
<doc id="565385" url="https://pl.wikipedia.org/wiki?curid=565385" title="Kamienica przy ul. Kościuszki 6 w Iławie">
Kamienica przy ul. Kościuszki 6 w Iławie

Kamienica przy ul. Kościuszki 6 – zabytkowa kamienica z 1910 położona w Iławie przy ul. Kościuszki 6.
Bryła budynku usytuowana jest na planie trapezu, posiada część podpiwniczoną oraz poddasze mające charakter mieszkalny. Najciekawszymi elementami architektonicznymi są przede wszystkim drzwi wejściowe, trójczłonowe z przeszklonym nadświetlem. Zamknięte są łukiem koszowym, po bokach którego umieszczono dwie hermy. Obydwie rzeźby podtrzymują znajdujący się powyżej wykusz, a w polu pomiędzy nimi znajduje się bardzo bogata dekoracja roślinna złożona z motywu gałęzi oraz liści kasztanowca i klonu. W górnej części elewacji (w części dachu) znajduje się secesyjny szczyt z datą 1910, nad którą znajduje się dekoracja skomponowana z muszli oraz płaskorzeźbionej twarzy. Obecnie znajdują się wewnątrz pomieszczenia mieszkalne. Budynek wpisany jest do rejestru zabytków pod numerem 1540 z 18.03.1987.

</doc>
<doc id="565388" url="https://pl.wikipedia.org/wiki?curid=565388" title="Endemity tatrzańskie">
Endemity tatrzańskie

Endemity tatrzańskie – endemiczne taksony występujące wyłącznie na terenie Tatr i nigdzie poza nimi nie spotykane w stanie naturalnym. Spośród roślin naczyniowych należą do nich:
Należy pamiętać, że status endemitu nie jest ustalony raz na zawsze. Uznawane dawniej za endemity tatrzańskie dwa gatunki; skalnica tatrzańska ("Saxifraga perdurans") i ostróżka tatrzańska ("Delphinium oxysepalum") okazały się endemitami zachodniokarpackimi. Co prawda występują głównie w Tatrach, jednak nieliczne ich stanowiska znaleziono także w Niżnych Tatrach, na Wielkim Choczu i w Małej Fatrze. Może się okazać, że także inne, wymienione wyżej endemity zostaną odnalezione w innych rejonach i wówczas stracą status endemitu tatrzańskiego.
Oprócz tego w Tatrach występują rośliny, które tutaj mają swoje główne siedlisko, ale występują też w niewielkich ilościach w sąsiednich obszarach. Należą one do grupy tzw. subendemitów, endemitów ogólnokarpackich i endemitów zachodniokarpackich.

</doc>
<doc id="565389" url="https://pl.wikipedia.org/wiki?curid=565389" title="Kamienica przy ul. Kościuszki 15 w Iławie">
Kamienica przy ul. Kościuszki 15 w Iławie

Kamienica przy ul. Kościuszki 15 – zabytkowa neorenesansowa kamienica z początku XX w., położona w Iławie przy ul. Kościuszki 15.
Budynek usytuowany jest na planie zbliżonym do kwadratu, posiada cztery kondygnacje oraz część podpiwniczoną. Poszczególne kondygnacje wydzielone są gzymsami. Parter ozdobiony boniowaniem. Okna są prostokątne w dekoracyjnych obramieniach, zróżnicowanych na każdej kondygnacji. Na parterze – ze zwornikami ozdobionymi rzeźbionymi głowami kobiet i tryglifami podtrzymującymi gzyms nadokienny, na drugim piętrze – z trójkątnymi lub łukowymi naczółkami. Obramienia okien parteru wsparte są na wspólnym gzymsie podokiennym. Budynek wpisany jest do rejestru zabytków pod numerem 543 z 18.03.1987.

</doc>
<doc id="565390" url="https://pl.wikipedia.org/wiki?curid=565390" title="Ewa Sałacka">
Ewa Sałacka

Ewa Sałacka-Kirstein, primo voto Krauze (ur. 3 maja 1957 w Warszawie, zm. 23 lipca 2006 w Arciechowie) – polska aktorka teatralna, filmowa i telewizyjna.
Życiorys.
Ukończyła L Liceum Ogólnokształcące im. Ruy Barbosy w Warszawie. W 1981 ukończyła PWSFTviT w Łodzi.
Jeszcze w czasie studiów zadebiutowała na ekranie rolą w filmie Filipa Bajona "Aria dla atlety" (1979). Na początku lat 80. występowała w wiedeńskim Volkstheater. W latach 1983–1984 występowała gościnnie w teatrze w Radomiu. W 1985 obroniła dyplom. W latach 90. skupiła się na radiowo-telewizyjnej publicystyce filmowej.
Życie prywatne.
Córka reżyserki Barbary Sałackiej (1932–2021). Jej pierwszym mężem był reżyser Krzysztof Krauze. Drugim stomatolog i chirurg szczękowy Witold Kirstein, z którym miała córkę Matyldę (ur. 31 lipca 1994).
Zmarła w następstwie wstrząsu anafilaktycznego po użądleniu przez osę w usta. Została pochowana na cmentarzu Powązkowskim (kwatera 154a-6-27).

</doc>
<doc id="565391" url="https://pl.wikipedia.org/wiki?curid=565391" title="Gerald Campion">
Gerald Campion

Gerald Campion (ur. 23 kwietnia 1921, zm. 9 lipca 2002) - angielski aktor najbardziej znany ze swoich ról jako Billy Bunter w telewizyjnej adaptacji książek Franka Richardsa w latach 50. XX wieku.
Ojcem Geralda był scenarzysta Cyril Campion. Gerald wystąpił w licznych filmach i programach telewizyjnych (głównie komediowych), jednak rola Buntera okazała się jego największym sukcesem.
Po rzuceniu aktorstwa prowadził restaurację.

</doc>
<doc id="565398" url="https://pl.wikipedia.org/wiki?curid=565398" title="Oromia">
Oromia

Oromia (amh. ኦሮሚያ ክልል, oromo "Oromiyaa") – region administracyjny w środkowej i południowej części Etiopii. Graniczy z regionami: Afar, Amhara, Benshangul-Gumuz na północy, z regionami Regionem Narodów, Narodowości i Ludów Południa ("Jedebub Byhierocz, Byhiereseboczynna Hyzbocz") i Gambela na południu; z regionem Somali na wschodzie; z Kenią na południu, Sudanem Południowym na zachodzie. W regionie panują tendencje separatystyczne, które podtrzymywane są przez lud Oromów.
Stolicą regionu jest miasto Addis Abeba (poprzednio, od 2000 do 2005 r. miasto Adama).
Region liczy 35 mln mieszkańców (2018 r.) i zajmuje powierzchnię 286 612 km².
90% ludności regionu mieszka na terenach wiejskich i utrzymuje się z rolnictwa i pasterstwa. Głównymi roślinami uprawnymi są: kukurydza, teff, pszenica i fasola. Oromia ma 51,2% udziału w ogólnej ilości plonów całego kraju i 44% całej populacji bydła.
Oromia cechuje się wielką różnorodnością krajobrazową. Można tu spotkać zarówno górzyste tereny, rozłożyste wyżyny, jak i równiny. Najwyższym szczytem jest Góra Batu (4607 m). Klimat w regionie można podzielić na trzy typy: suchy, tropikalny deszczowy i umiarkowany deszczowy. Klimat suchy charakteryzuje się skąpą roślinnością i temperaturami od 27 do 39 °C, średnia opadów wynosi 450 mm. Przy klimacie gorącym i półsuchym temperatury sięgają od 18 do 27 °C a średnia opadów wynosi od 410 do 820 mm. Wyżynna część Oromii posiada bardziej umiarkowane warunki z deszczami sięgającymi od 1200 do 2000 mm, w najchłodniejszym miesiącu przeciętna temperatura wynosi tu 18 °C.
W regionie występują takie surowce mineralne jak: złoto, platyna, nikiel i żelazo. Oromia posiada duży potencjał hydroenergetyczny, który w dużej części pozostaje niewykorzystany.
Podział administracyjny.
Region Oromia podzielony jest na 17 stref i 3 woredy specjalne. W sumie obejmuje 245 wored, 36 administracji miejskich i 6500 kebeke. Kebele jest najmniejszą jednostką administracyjną. 
Strefy
Woredy specjalne

</doc>
<doc id="565399" url="https://pl.wikipedia.org/wiki?curid=565399" title="Kamienica przy ul. Niepodległości 4b w Iławie">
Kamienica przy ul. Niepodległości 4b w Iławie

Kamienica przy ul. Niepodległości 4b – zabytkowy budynek z końca XIX w., położony w Iławie przy ul. Niepodległości 4 i 4b.
Budynek kamienicy usytuowany jest na planie prostokąta. Dwutraktowy budynek posiada w środku elewacji południowej zaokrąglony ryzalit. Od południowego zachodu znajduje się skrzydło oficyny. Obiekt ma trzy piętra, jest także podpiwniczony. Górna kondygnacja oddzielona jest gzymsem. Okna w ryzalicie otoczone są pilastrami toskańskimi, nad nimi zaś umieszczone są trapezowate zworniki. Okna trzeciej kondygnacji mają kwadratowy kształt i są otoczone tynkowanymi pasami.
Początkowo była tu willa miejska, która wraz z oficyną zmieniła swój charakter w kamienicę czynszową. W okresie powojennym w dolnej kondygnacji znajdował się sklep, a pierwsze piętro zaadaptowano na pomieszczenia hotelowe. Budynek wpisany jest do rejestru zabytków pod numerem 1547 z 18.03.1987.

</doc>
<doc id="565400" url="https://pl.wikipedia.org/wiki?curid=565400" title="Laodike">
Laodike



</doc>
<doc id="565401" url="https://pl.wikipedia.org/wiki?curid=565401" title="Tawerna Kaper w Iławie">
Tawerna Kaper w Iławie



</doc>
<doc id="565402" url="https://pl.wikipedia.org/wiki?curid=565402" title="Tyranny">
Tyranny

Tyranny – fiński zespół założony w 2001 roku, tworzący funeral doom. Ich teksty opierają się na wizjach końca świata.

</doc>
<doc id="565404" url="https://pl.wikipedia.org/wiki?curid=565404" title="Dyskusja">
Dyskusja

Dyskusja (od łac. "discussio" 'roztrząsanie') – jeden ze sposobów wymiany poglądów na określony temat, popartych argumentami, prowadzona w gronie dwóch lub więcej osób. Dyskusja może mieć formę ustną (komunikacja werbalna) lub pisemną. W wyniku dyskusji dochodzi do ścierania się różnych poglądów związanych z różnymi punktami widzenia osób prowadzących dyskusję. Określenie zbieżnego (wspólnego) stanowiska, o ile do tego dojdzie, może mieć formę kompromisu lub konsensu.
Dyskusja jest jedną z form zapobiegania konfliktom. Jeżeli w wyniku dyskusji nie dochodzi do wypracowania wspólnego stanowiska, dyskusja pomaga w określeniu istniejących rozbieżności. To może dać podstawę do dalszych działań, torujących drogę do godzenia różnych, nawet sprzecznych, poglądów lub interesów.
Sformalizowaną formą dyskusji, prowadzoną zwykle przez kompetentne grono lub przez uprzednio wybranych przedstawicieli, jest debata.
Dyskusja prowadzona przez przedstawicieli państw lub społeczności to rokowania.
Dyskusja to także jedna z form uczenia się, w czasie której nauczyciel prowadzi rozmowę z uczniem w taki sposób aby naprowadzić go na drogę ułatwiającą zrozumienie poruszonego problemu.
Inną formą dyskusji jest dyskusja naukowa stanowiąca środek pomocniczy w pracy naukowej.

</doc>
<doc id="565405" url="https://pl.wikipedia.org/wiki?curid=565405" title="Turbany">
Turbany

Turbany (łac. Turbinidae) – rodzina ślimaków morskich. 
Do rodziny turbanów należy wiele znanych gatunków zaliczanych do około 50 rodzajów. Główne rodzaje to: 
Powierzchnia zewnętrzna muszli może być gładka, często bardzo kolorowa, albo urozmaicona spiralnie biegnącymi powrózkami, kolcami lub guzkami. Ostatni skręt charakteryzuje się nieproporcjonalnie większym rozdęciem niż skręty skrętki, dzięki czemu muszli przybiera wygląd trąbki. Ujście jest okrągłe lub eliptyczne, a jego wnętrze wyłożone warstwą perłową. Wrzeciono gładkie. U niektórych występuje dołek osiowy. Bardzo charakterystycznie wygląda wieczko: jest zwykle masywne, wapienne, kształtu okrągłego lub owalnego, niekiedy bardzo kolorowe i rzeźbione. Przód wieczka zazwyczaj wypukły, a na płaskim tyle widać spiralną strukturę budowy. Budowa wieczek jest jedną z ważniejszych cech pomagającą na pierwszy rzut oka odróżnić rodzinę turbanów od skrępów ("Trochidae"). 
Ślimaki mają charakterystyczną wielką nogę, często prosto ściętą z przodu. Po obu jej bokach, w części grzbietowo-bocznej biegnie podłużny fałd zwany epipodium, od którego odchodzą długie czułki. Para długich czułków osadzona jest również na dobrze rozwiniętej głowie, dwa oczka znajdują się u ich podstawy. Ślimaki żywią się różnymi roślinami, najczęściej algami. Są rozdzielnopłciowe. Samice składają jaja wprost do wody. Z jaj wykluwają się wolno pływające larwy. Turbany zamieszkują płycizny morskie, pod rafami koralowymi lub porośnięte roślinnością łąki morskie.

</doc>
<doc id="565407" url="https://pl.wikipedia.org/wiki?curid=565407" title="Stajnia-Wozownia w Iławie">
Stajnia-Wozownia w Iławie

Stajnia-Wozownia – budynek z końca XIX w. znajdujący się przy ul. Sobieskiego 10 w Iławie. 11 października 1993 r. został wpisany do rejestru zabytków nieruchomych woj. warmińsko-mazurskiego (nr rej.: 4281).
Środkowe pomieszczenie budynku to miejsce, gdzie znajdowała się stajnia, wewnątrz której początkowo istniało sześć stanowisk dla zwierząt, zaś dla wozowni charakterystyczne były szerokie wjazdowe bramy, które usytuowane były w części południowej. W części centralnej poddasza znajduje się jedna facjatka, powyżej której niewielka wieżyczka, a po bokach okienka typu "wole oka". Budynek najprawdopodobniej do 1945 roku był kilkakrotnie przebudowywany, zarówno wewnątrz, jak i na zewnątrz. Obecnie w budynku znajduje się restauracja oraz niewielki hotel. Budynek wpisany jest do rejestru zabytków pod numerem 4281 z 11.10.1993.

</doc>
<doc id="565409" url="https://pl.wikipedia.org/wiki?curid=565409" title="Optical Character Recognition">
Optical Character Recognition



</doc>
<doc id="565411" url="https://pl.wikipedia.org/wiki?curid=565411" title="Laomedont">
Laomedont



</doc>
<doc id="565416" url="https://pl.wikipedia.org/wiki?curid=565416" title="Rozejm w Mitawie">
Rozejm w Mitawie

 
Rozejm w Mitawie – rozejm w wojnie ze Szwecją o Inflanty zawarty w Mitawie w listopadzie 1622. Rozejm ten pozostawiał Polsce lenno kurlandzkie oraz południowo-wschodnie Inflanty z Dyneburgiem. Tę część Inflant zaczęto nazywać 
Inflantami Polskimi. Szwecja natomiast, zatrzymywała pozostałą część Inflant. Rozejm trwał do marca 1625, przerwany działaniami wojennymi na Litwie, w wyniku których wybuchła wojna polsko-szwedzka 1626-1629.

</doc>
<doc id="565417" url="https://pl.wikipedia.org/wiki?curid=565417" title="Synagoga w Pabianicach">
Synagoga w Pabianicach

Synagoga w Pabianicach – nieistniejąca synagoga przy ulicy Bóźniczej w Pabianicach. 
Historia.
Synagoga została zbudowana w 1847 roku na Starym Mieście przy uliczce do dziś zwanej Bóźniczną. Przebudowano ją 33 lata później. Od początku była murowana, gdyż władze nie wyraziły zgody na wzniesienie drewnianej. Budynek został zbudowany w stylu klasycystycznym, ściany zewnętrzne miał podzielone pilastrami z wnękami, a szczyt ściany frontowej – trójkątny. Synagoga przetrwała II wojnę światową, choć jej wnętrze zostało zniszczone. Została zburzona w 1960 roku, w wyniku decyzji podjętej w latach pięćdziesiątych przez władze miasta i zatwierdzonej przez Wydział Kultury Prezydium Wojskowej Rady Narodowej w Łodzi. 
O jej istnieniu przypomina dziś tylko tablica pamiątkowa, odsłonięta w 1992 roku, w 50. rocznicę likwidacji getta w Pabianicach. Treść napisu znajdującego się na tablicy została ustalona najprawdopodobniej przez pabianickich Żydów i w porozumieniu z władzami miasta. Napis brzmi: &lt;ins&gt;„&lt;/ins&gt;W tym miejscu mieściła się synagoga gminy żydowskiej miasta Pabianic zbudowana w połowie XIX wieku zburzona przez oprawców hitlerowskich w Holocaust – ziomkostwo miasta Pabianic”. Zawarta w nim informacja o tym, kto i kiedy zburzył budynek, jest więc niezgodna z faktami. Trudno ustalić przyczynę tej rozbieżności, osoba wskazywana jako pomysłodawca tablicy już nie żyje.

</doc>
<doc id="565421" url="https://pl.wikipedia.org/wiki?curid=565421" title="Kino Pasja w Iławie">
Kino Pasja w Iławie

Kino-Teatr – budynek przy ul. Niepodległości 13B w Iławie z lat 1916–1922.
Budynek został początkowo zaadaptowany na potrzeby hali miejskiej. W latach 30. XX wieku został przebudowany na styl neoklasycystyczny, zaś w latach 60. zmienił swoją funkcję na teatr i kino. Budynek z dniem 30 grudnia 2002 r. został wpisany do rejestru zabytków nieruchomych woj. warmińsko-mazurskiego (nr rej.: A-1989). Bryła budynku usytuowana na planie prostokąta z dobudówką od strony jeziora i eliptycznym tarasem znajdującym się przy elewacji frontowej. Balkon tarasu wsparty na czterech parach kolumn doryckich, a taras ograniczony dwoma ryzalitami, które wewnątrz mieszczą klatki schodowe. Pomiędzy kolumnami szerokie okna zakończone łukiem koszowym, a powyżej tarasu wielki tympanon z wolim okiem pośrodku. Część południowo-zachodnia to przybudówka przypominająca willę z lat 20. XX wieku z dwustronnymi schodami wiodącymi do wejścia, a nad nimi balkon na poziomie I piętra. Powyżej tympanon spotykany również przy pozostałych elewacjach, zaś elewacja od strony szkoły jest ślepa, a otwory drzwiowe zostały wykonane wtórnie. Tylko jeden narożnik budynku (od strony ratusza) ozdobiony został niskimi kolumnami doryckimi. Powierzchnia użytkowa kina to 1640 m², a kubatura – 9953 m³.

</doc>
<doc id="565422" url="https://pl.wikipedia.org/wiki?curid=565422" title="Budynek sanepidu w Iławie">
Budynek sanepidu w Iławie



</doc>
<doc id="565423" url="https://pl.wikipedia.org/wiki?curid=565423" title="Budynek SANEPID-u w Iławie">
Budynek SANEPID-u w Iławie



</doc>
<doc id="565424" url="https://pl.wikipedia.org/wiki?curid=565424" title="Jaz w Iławie">
Jaz w Iławie

Jaz Iława – jaz piętrzący znajdujący się w nurcie Iławki przy ul. Kościuszki w Iławie jest nierozerwalnym elementem całego systemu hydrotechnicznego Kanału Iławskiego, który jest związany z Kanałem Elbląskim objętym ochroną prawną.
1 sierpnia 1978 r. został wpisany do rejestru zabytków nieruchomych woj. warmińsko-mazurskiego (nr rej.: 7585).
Jaz został wybudowany ok. 1870 roku i poddany generalnej przebudowie w latach 1920–1926 oraz remontowi kapitalnemu w 1995 r.
Jaz zamykany jest czterema pojedynczymi zasuwami drewnianymi o napędzie ręcznym. Konstrukcja betonowa wzmacniana elementami stalowymi. Zadaniem jazu jest piętrzenie wody jeziora Jeziorak na stanowisku szczytowym Systematu Warmińskiego w celu umożliwienia żeglugi na szlaku:
W okresie wezbrań zadaniem jazu jest przepuszczanie wielkich wód rzeki Iławki w stronę Jeziora Iławskiego i dalej do Drwęcy.

</doc>
<doc id="565425" url="https://pl.wikipedia.org/wiki?curid=565425" title="Grzegorz Szamotulski">
Grzegorz Szamotulski

Grzegorz Szamotulski (ur. 13 maja 1976 w Gdańsku) – polski piłkarz, który występował na pozycji bramkarza, reprezentant Polski. Szkoleniowiec bramkarzy w Akademii Piłkarskiej Zagłębia Lubin od 2021 roku.
Kariera klubowa.
Jesienią 1996 roku Szamotulski zadebiutował w I lidze jako zawodnik Legii Warszawa, w której grał do 2000 r. Następnie wyjechał na krótko do ligi greckiej, po czym wrócił do kraju jako zawodnik Śląska Wrocław, a na dłużej zadomowił się w Amice Wronki. W 2004 r. ponownie wyjechał z kraju, tym razem do ligi austriackiej. W tym okresie w barwach Sturmu Graz w meczu wyjazdowym w drugiej kolejce austriackiej Bundesligi z Rapidem Wiedeń (4:1) (2006) Peter Hlinka strzelił Szamotulskiemu gola z własnej połowy.
Latem 2007 roku Szamotulski był bliski powrotu do Polski – bramkarzem poważnie zainteresowana była Korona Kielce. Nazwisko Szamotulskiego łączone było również z transferem do Vitesse Arnhem, LASK Linz oraz Lillestrøm SK. Ostatecznie Polak trafił do szkockiego Dundee United, gdzie miał zastąpić kontuzjowanego Łukasza Załuskę.
26 lipca 2007 Szamotulski zadebiutował w barwach Dundee United w towarzyskim spotkaniu przeciwko FC Barcelonie. Polak zanotował bardzo dobry występ, a w 90. minucie zdołał nawet obronić rzut karny wykonywany przez Thierry’ego Henry’ego, jednak przy dobitce Francuza był już bezradny. W Scottish Premier League Szamotulski zadebiutował 4 sierpnia w wygranym 1:0 meczu przeciwko Aberdeen F.C.
6 lutego 2008 roku Szamotulski dołączył na sześć miesięcy do angielskiego Preston North End, jednak już 15 kwietnia tego samego roku klub rozwiązał kontrakt z bramkarzem.
W sierpniu 2008 roku został zawodnikiem izraelskiego zespołu F.C. Ashdod, z którym w grudniu tego samego roku rozwiązał kontrakt. Następnie grał w Hibernian F.C. 29 września 2009 podpisał umowę z Jagiellonią Białystok, którą rozwiązał w połowie lutego 2010 roku. Następnie został zawodnikiem słowackiej drużyny DAC 1904 Dunajská Streda, w barwach którego rozegrał 5 spotkań.
W rundzie wiosennej polskiej ekstraklasy sezonu 2010/11 związał się z Koroną Kielce. Od 13 maja 2011 w Koronie pełnił także funkcję trenera bramkarzy. Przed ostatnią kolejką sezonu rozstał się z kieleckim klubem.
W październiku 2011 roku 35-letni bramkarz podpisał umowę do końca rundy jesiennej z Wartą Poznań. Została w niej zawarta opcja przedłużenia o półtora roku. 24 listopada 2011 roku klub poinformował, że nie przedłużył kontraktu z bramkarzem.
13 lutego 2012 Szamotulski podpisał roczny kontrakt z I ligową Olimpią Elbląg.
Kariera reprezentacyjna.
W barwach reprezentacji Polski rozegrał 13 spotkań.
Kariera trenerska.
W sezonie 2012/13 Szamotulski piastował funkcje trenera bramkarzy III-ligowej Pogoni Grodzisk Mazowiecki. W drugiej połowie września 2013 roku przeszedł do Akademii Piłkarskiej Legii Warszawa, gdzie ma wspomagać swoim doświadczeniem trenerów ze wszystkich roczników szkółki piłkarskiej. 7 stycznia 2014 został trenerem bramkarzy rezerw Legii Warszawa. 9 stycznia 2019 został trenerem bramkarzy w Zagłębiu Lubin.

</doc>
<doc id="565427" url="https://pl.wikipedia.org/wiki?curid=565427" title="Rośliny darniowe">
Rośliny darniowe

Rośliny darniowe – rośliny, których nadziemne pędy tworzą przy ziemi gęstą darń. Swoim ogólnym wyglądem zbliżone są do roślin poduszkowych, jednakże różnią się od nich luźniejszym wzrostem, a ponadto ich łodyżki mogą się zakorzeniać, tak, że darń może się rozpadać na oddzielne kępy. Rośliny darniowe, podobnie, jak i poduszkowe choć występują w różnych środowiskach, są charakterystyczne głównie dla terenów wysokogórskich, arktycznych i pustynnych, a więc dla terenów o surowych warunkach życia. Tworzenie darni daje roślinie wymierne korzyści. Obumarłe, gęsto zbite liście, wraz z gromadzącą się między nimi próchnicą i pyłem ochraniają żywe pędy i gromadzą wodę, ułatwiając przetrwanie silnych mrozów, suszy, silnego nasłonecznienia. Zwarta powierzchnia zewnętrzna w znacznym stopniu chroni roślinę przed silnymi i wysuszającymi wiatrami. Przylegając do ziemi roślina darniowa wykorzystuje ciepło ziemi, darń tworzy warstwę izolującą ograniczając utratę ciepła. W Tatrach do roślin darniowych należą m.in.: goździk wczesny, skalnica nakrapiana, rogownica Raciborskiego i wiele innych.

</doc>
<doc id="565429" url="https://pl.wikipedia.org/wiki?curid=565429" title="Cerkiew św. Jana Teologa w Iławie">
Cerkiew św. Jana Teologa w Iławie

Cerkiew św. Jana Apostoła w Iławie – cerkiew greckokatolicka (dawny budynek gazowni miejskiej) z 1899 roku znajdująca się przy ul. Jagiellończyka w Iławie, przy byłej bazie Zakładu Komunikacji Miejskiej. 
W dniu 2 listopada 1993 r. budynek został wpisany do rejestru zabytków nieruchomych woj. warmińsko-mazurskiego (nr rej.: 4299).
Historia.
Powstanie budynku należy wiązać z rokiem 1899, kiedy to powstał cały zespół gazowni. Nieco później, bo w roku 1910, podjęto działania w celu jej rozbudowy, w ramach których powiększono budynek, by jednocześnie zwiększyć powierzchnię użytkową. W 1987 r. został nieco przebudowany i zmienił swoją funkcję na garaż i warsztat. Dodatkowo założono strop oraz wykonano szerokie bramy wjazdowe do wnętrza budynku, który pełnił rolę zajezdni autobusowej do 1992 roku. Według postulatów konserwatorskich budynek powinien być zaadaptowany na funkcje sakralne, co też się stało i na dzień wykonania karty ewidencyjnej budynku gazowni, użytkownikiem była parafia greckokatolicka.

</doc>
<doc id="565431" url="https://pl.wikipedia.org/wiki?curid=565431" title="Puchar Azji w Piłce Nożnej 2007">
Puchar Azji w Piłce Nożnej 2007

Puchar Azji 2007 odbył się w dniach 7 lipca – 29 lipca 2007. Po raz pierwszy gospodarzami były aż cztery państwa – Indonezja, Malezja, Tajlandia i Wietnam. Puchar zdobyli Irakijczycy, którzy w finale pokonali Saudyjczyków. Najlepiej spośród gospodarzy spisała się reprezentacja Wietnamu, która zaszła do ćwierćfinału, ulegając późniejszemu mistrzowi kontynentu.
Historia.
Od momentu powstania w 1956, Puchar odbywał się co cztery lata – w tym samym roku co letnie igrzyska olimpijskie, Mistrzostwa Europy i Puchar Narodów Afryki. By nie przeciążać kalendarza imprez sportowych, odbierając zarazem część zainteresowania każdej z nich, AFC zdecydowała się przesunąć rozgrywki z 2008 na 2007. Kolejne Puchary Azji odbędą się więc w 2011, 2015 itd.
Kwalifikacje do turnieju rozpoczęły się 22 lutego 2006 roku, zakończyły się 15 listopada. Po raz pierwszy musiał w nich uczestniczyć zwycięzca poprzedniej edycji (w tym przypadku Japonia). W Pucharze wystąpi szesnaście drużyn, w tym czterej gospodarze: Malezja, Indonezja, Tajlandia i Wietnam. Prezydent AFC, Mohammed Bin Hammam nazwał organizowanie imprezy aż w czterech państwach "pomyłką", jako że prowadzi to do dużych problemów organizacyjnych i finansowych. Stwierdził również, że gdyby miał wybór, "z pewnością drugi raz by się na to nie zgodził".
Koszyki.
16 drużyn podzielono na 4 koszyki zgodnie z Rankingiem FIFA opublikowanego w październiku 2006. W czwartym koszyku znalazły się 4 najwyżej rozstawione drużyny. W pierwszym zaś czwórka gospodarzy mistrzostw. Pozostałe drużyny przydzielono także według rankingu do koszyków nr 2 i 3.
Oficjalna piłka Mistrzostw Azji 2007.
Mercurial Veloci – oficjalną futbolówkę na potrzeby tegorocznego turnieju wykonała firma „Nike”. Jest to nowy model „Mercurial Veloci”. Wykonana jest z polietylenowej skóry, która sprawia, że piłka dostaje dodatkowej siły przy strzale, dzięki czemu bramkarze maja dużo więcej kłopotów z obroną. Poliester wspomaga strukturę, stabilność oraz wytrzymałość piłki. Jest odporna na warunki atmosferyczne.
Zdjęcie „Mercurial Veloci”
Faza grupowa.
Cztery grupy po cztery zespoły, każdy z każdym, jeden mecz. Dwa najlepsze zespoły awansują do ćwierćfinałów.
Legenda do tabeli:
UWAGA!!! Godziny czasu lokalnego.
Grupa A.
7 lipca 2007
8 lipca 2007
12 lipca 2007
13 lipca 2007
16 lipca 2007
16 lipca 2007
Grupa B.
8 lipca 2007
9 lipca 2007
12 lipca 2007
13 lipca 2007
16 lipca 2007
16 lipca 2007
Grupa C.
10 lipca 2007
11 lipca 2007
14 lipca 2007
15 lipca 2007
18 lipca 2007
18 lipca 2007
Grupa D.
10 lipca 2007
11 lipca 2007
14 lipca 2007
15 lipca 2007
18 lipca 2007
18 lipca 2007
Ćwierćfinały.
21 lipca 2007 1 mecz ćwierćfinału
22 lipca 2007 2 mecz ćwierćfinału
21 lipca 2007 3 mecz ćwierćfinału
22 lipca 2007 4 mecz ćwierćfinału
Półfinały.
25 lipca 2007 1 mecz półfinału
25 lipca 2007 2 mecz półfinału
Mecz o 3 miejsce.
28 lipca 2007
Finał.
29 lipca 2007
 
MISTRZ AZJI 2007
IRAK PIERWSZY TYTUŁ MISTRZA AZJI
Czerwone kartki.
Sędziowie na turnieju o Puchar Azji sięgali do kieszonki po czerwony kartonik 5-krotnie. Najwięcej, bo 2 czerwone kartki zdobyła Australia.

</doc>
<doc id="565433" url="https://pl.wikipedia.org/wiki?curid=565433" title="Wieża ciśnień przy ul. 1 Maja w Iławie">
Wieża ciśnień przy ul. 1 Maja w Iławie

Wieża ciśnień przy ul. 1 Maja w Iławie – budowla z pocz. XX w. przy ul. 1 Maja w Iławie, zbudowana na ceglanej podmurówce i nawiązująca do neogotyku. Wieża została wpisana do rejestru zabytków i z dniem 18 marca 1987 r. została objęta ochroną konserwatorską (nr rej.: 1539). Budynek wieży, którego powierzchnia użytkowa wynosi 85 m², usytuowany jest na planie kolistym, zaś wejście frontowe znajduje się od strony wschodniej. Drzwi dwuskrzydłowe z trójpolowym nadświetlem są wkomponowane w bryłę budynku, podobnie jak metalowe okna dziewięciopolowe, które posiadają promieniste i półkoliste nadślemię składające się z szesnastu pól. Wysokość wieży sięga 27 m, a jej średnica to (w przybliżeniu) 10 m. Sam trzon zwęża się ku górze, wewnątrz którego umieszczone jest ogromne pomieszczenie w kształcie walca, gdzie znajduje się ogromny zbiornik. Cała konstrukcja jest nakryta dachem w kształcie stożka. Wewnątrz wieży znajdują się żeliwne schody jednobiegowe, które ulokowane są wzdłuż ścian obiektu.

</doc>
<doc id="565434" url="https://pl.wikipedia.org/wiki?curid=565434" title="Pinyin">
Pinyin



</doc>
<doc id="565435" url="https://pl.wikipedia.org/wiki?curid=565435" title="Federacja Akcja Wyborcza Solidarność">
Federacja Akcja Wyborcza Solidarność



</doc>
<doc id="565436" url="https://pl.wikipedia.org/wiki?curid=565436" title="Triwie">
Triwie

Triwie (łac. Triviidae) – rodzina ślimaków morskich. 
Głównymi rodzajami tej liczącej około 75 gatunków rodziny są "Trivia" i "Erato". "Triviidae" to ślimaki o małych rozmiarach. Ich muszle są kształtu owalnego lub kulistawego, powierzchnia zewnętrzna zwykle jest spiralnie karbowana albo guzkowata, jednolicie zabarwiona lub plamkowana, nigdy w paski. Wszystkie gatunki mają muszle inwolutne tzn. skrętka jest zasłonięta przez młodsze skręty. Poprzeczne, spiralne karbowania na grzbiecie przechodzą u dołu w zęby wargi zewnętrznej i wrzeciona. Powierzchnia zewnętrzna w odróżnieniu od muszli porcelanek nie jest błyszcząca. Ujście jest długie, proste i wąskie, a kanał syfonu bardzo krótki. Brak warstwy konchiolinowej i wieczka. Noga jest zwykle długa i wąska. Na głowie spoczywają dwa długie czułki z oczami u podstawy. Płaszcz po bokach ciała tworzy dwa szerokie płaty okrywające niekiedy całkowicie muszlę od zewnątrz. U samców za prawym czułkiem, wewnątrz jamy płaszczowej znajduje się dość dużych rozmiarów penis.
Są to zwierzęta mięsożerne. Żyją pod skałami i w szczelinach skalnych, na piasku koralowym, łąkach morskich w ścisłym związku z osłonicami. Ciało osłonic, oprócz tego, że stanowi pokarm tych ślimaków, dodatkowo jest środowiskiem, w którym samice podczas okresu rozpłodowego składają jaja. Gatunki z rodzaju "Erato", mające bardzo krótkie jelito, wyspecjalizowały się jeszcze bardziej pod względem pożywienia - zjadają jedynie galaretowate ciała osłonic z rodzaju ożarków ("Botryllus"). "Triviidae" zajmują wody od strefy litoralnej do głębin. Występują prawie na całym świecie od strefy klimatycznej umiarkowanej do tropikalnej. 

</doc>
<doc id="565437" url="https://pl.wikipedia.org/wiki?curid=565437" title="Jednorożec (heraldyka)">
Jednorożec (heraldyka)

Jednorożec – baśniowe stworzenie, przedstawiane przede wszystkim jako koń z pojedynczym rogiem na czole. W innej wersji przypisywano mu brodaty łeb kozła, nogi i ogon byka i grzywę konia.
Przedstawienia.
Najczęściej wyobrażony w skoku lub wspiętym, trzyma wtedy swój róg poziomo w pozycji bojowej.
Symbolika.
Starożytni autorzy przypisywali mu dobroć, odwagę, moc i cnotę. Późniejsze wersje mówiły o nim jako o zwierzęciu groźnym i dzikim, symbolizującym siłę rycerską. Według legendy może być schwytany i oswojony tylko przez dziewicę. Z tej racji symbolizuje także czystość i dziewictwo. Uważano, że proszek z jego rogu leczy rany, zaś serce ma właściwości lecznicze, dlatego spotyka się go w godłach aptek. W Chinach, jednorożca nazywano qilin. Stanowił tam godło monarchy, symbolizując przede wszystkim sprawiedliwość. Legenda mówi, że miał ukazywać się na rozprawach sądowych, by zabić winnych i uwolnić niewinnych. 
Występowanie.
Jednorożec pojawia się jako trzymacz w herbie Szkocji. Król Jakub VI dodał szkockiego jednorożca do herbu Wielkiej Brytanii jako trzymacz w miejsce walijskiego smoka. Legendarna nieprzyjaźń jednorożca i lwa długo symbolizowała napięte stosunki anglo-szkockie. 
Polska heraldyka szlachecka.
Występuje w polskim herbie szlacheckim Bończa i jego odmianach, Ankwicz (z nobilitacji galicyjskiej), klejnocie herbu Albiński.
Polska heraldyka terytorialna.
Jednorożec jest jednym z elementów herbu gminy Jednorożec jako godło mówiące. Głowa jednorożca widnieje w herbie Lidzbarka i powiatu Działdowskiego, pół jednorożca to jeden z elementów herbu gminy Orońsko i gminy Zgierz.

</doc>
<doc id="565438" url="https://pl.wikipedia.org/wiki?curid=565438" title="Wieża ciśnień przy ul. Dworcowej w Iławie">
Wieża ciśnień przy ul. Dworcowej w Iławie

Wieża ciśnień przy ul. Dworcowej w Iławie – wodociągowa wieża ciśnień z 1915 r. położona na niewielkim wzniesieniu, nieopodal dworca kolejowego Iława Główna, przy ul. Dworcowej. Jest to wieża kolejowa nr 2, wzmocniona murem oporowym, który stanowi jednocześnie narożnik u zbiegu dwóch ulic (Dworcowej i Broniewskiego). Stoi od 1915 tuż obok drugiej wieży ciśnień z 1871 (niewpisana do rejestru zabytków). Imponuje swoją odmienną budową mając cechy tzw. "grzybka", który był dość powszechnie stosowany na przełomie XIX i XX wieku. Została zbudowana z cegły klinkierowej. Wewnątrz znajduje się zbiornik wodny z wklęsłym dnem, a pośrodku niego komin komunikacyjny mający średnicę 1 m, który zwieńczony jest świetlikiem-wywietrznikiem i szpicem odgromnika. Dostęp do zbiornika umożliwiają schody betonowe usytuowane tuż przy ścianie wewnętrznej oraz drabina znajdująca się tuż przy krawędzi zbiornika, którego pojemność wynosi 250 m³. Całą konstrukcję urozmaicają niewielkie okienka trzonu rozmieszczone regularnie w dwóch pasach. 28 grudnia 1998 r. budynek został wpisany do rejestru zabytków nieruchomych woj. warmińsko-mazurskiego (nr rej.: 1618).

</doc>
<doc id="565440" url="https://pl.wikipedia.org/wiki?curid=565440" title="Janet Lee Norton">
Janet Lee Norton



</doc>
<doc id="565442" url="https://pl.wikipedia.org/wiki?curid=565442" title="Wieża ciśnień przy ul. Wojska Polskiego w Iławie">
Wieża ciśnień przy ul. Wojska Polskiego w Iławie

Wieża ciśnień przy ul. Wojska Polskiego w Iławie – wieża ciśnień położona przy ulicy Kolejowej, za stacją towarową, na południe od dworca Iława Główna.
Wieża stoi za siecią torów kolejowych i budynków zakładowych od roku 1942 i piętrzy się na wysokość 45,4 m. Konstrukcja nośna budynku obejmuje cztery słupy, które usytuowane są na planie kwadratu i tworzą sześć kondygnacji. Jednocześnie stanowią one podparcie całego stropu pod dnem zbiornika, którego pojemność wynosi aż 500 m³. Elementy konstrukcyjne wewnątrz wieży obejmują schody drewniane z poręczami prowadzące do samego zbiornika wodnego, do którego dostęp ułatwia dodatkowo drabina drewniana. Konstrukcja jest pokryta dachem w kształcie stożka, ten z kolei jest pokryty dachówką, gdzie na szczycie znajduje się wywietrznik-świetlik. Budowla posiada część zagłębioną w ziemię, w której usytuowany jest piec węglowy oraz pomieszczenie (magazyn) do przechowywania węgla. Stronę zewnętrzną trzonu charakteryzują widoczne okna w kształcie prostokąta, po sześć sztuk umieszczonych w czterech pasach, które regularnie rozmieszczone są na całym obwodzie budynku. Natomiast sama głowica podkreślona jest dookolnie w trzech pasach. 28 grudnia 1998 r. budynek został wpisany do rejestru zabytków nieruchomych woj. warmińsko-mazurskiego (nr rej.: 1619).

</doc>
<doc id="565443" url="https://pl.wikipedia.org/wiki?curid=565443" title="Piotr Chołołowicz">
Piotr Chołołowicz

Piotr Chołołowicz (ur. 1971 w Hajnówce) – polski muzyk, akordeonista, absolwent i pracownik Katedry Akordeonu w Akademii Muzycznej im. Karola Szymanowskiego w Katowicach, w latach 2000-2007 pracował jako muzyk w wiedeńskim Burgtheater.
Życiorys.
Edukacja.
W latach 1986-92 uczył się w Państwowej Szkole Muzycznej II st. im. I. J. Paderewskiego w klasie akordeonu mgra Jana Gorczycy i mgra Jerzego Kozłowskiego. Naukę kontynuował w Akademii Muzycznej im. K. Szymanowskiego w Katowicach pod okiem prof. zw. dra hab. Joachima Pichury. Studia podyplomowe odbył w Konservatorium der Stadt Wien w klasie prof. Gertrauda Winklbauer-Zourek. Wielokrotnie uczestniczył w mistrzowskich kursach interpretacji prowadzonych przez takich pedagogów jak: Mogens Ellegaard, Mie Miki, Matti Raantanen, Juan Jose Mosalini, Volodymir Runczak.
Działalność artystyczna.
Uczestniczył m.in. w Międzynarodowym Festiwalu Akordeonowym w Pärnu (Estonia), Międzynarodowym Festiwalu Muzycznym w Thorn (Holandia), Międzynarodowym Festiwalu Akordeonowym w Wiedniu (Austria), "Letnim Festiwalu Bachowskim" w Lipsku (Niemcy), "Lindower Sommermusik" w Lindow (Niemcy), Festiwalu "Concerto di Primaestate" w Palermo (Włochy), Festiwalu "Guglielmo Caccia" w Moncalvo (Włochy), "Costigiole d’Asti" w Asti (Włochy), Festiwalu "Crescentino" w Vercelli (Włochy), Międzynarodowym Festiwalu Akordeonowym w Limbaži (Łotwa), Międzynarodowym Festiwalu Akordeonowym "Coupe Jeunesse" w Dunajskiej Stredzie (Słowacja), Festiwalu Jedynki w Sopocie, Festiwalu im. Jana Kiepury w Krynicy, Festiwalu "Gwiazdy Promują" w Jeleniej Górze, Międzynarodowym Festiwalu Muzyki Kameralnej i Organowej w Trzebini, Festiwalu Prawykonań w Katowicach, Śląskiej Trybunie Kompozytorów w Katowicach,
W latach 2000-2007 występował w składzie zespołu muzycznego wiedeńskiego "Burgtheater Wien".
Będąc członkiem następujących zespołów: Ars Harmonica, Button Hackers, Śląski Kwintet Akordeonowy, koncertował w Polsce, jak i poza granicami kraju – w Austrii, Bułgarii, Czechach, Estonii, Holandii, Litwie, Łotwie, Niemczech, Rumunii, Ukrainie, Słowacji, Szwajcarii, Węgrzech i Włoszech.
Jako solista i kameralista współpracował z orkiestrami: NOSPR, Śląską Orkiestrą Kameralną, Płocką Orkiestrą Symfoniczną, Orkiestrą Symfoniczną Filharmonii Częstochowskiej, Toruńską Orkiestrą Kameralną,
Współautor muzyki do filmu słoweńskiego reżysera Igora Sterka pt. "Tuning", który to film uzyskał Grand Prix na Międzynarodowym Festiwalu Filmowym w Mannheim (2005 r).
Wielokrotnie zasiadał w składzie Jury krajowych i międzynarodowych konkursów akordeonowych (Bratysława, Dunajska Streda, Klingenthal, Ostrawa, Pärnu, Przemyśl, Sanok, Wilno).
Działalność dydaktyczna.
Jako pracownik naukowo-dydaktyczny w Katedrze Akordeonu Akademii Muzycznej im. K. Szymanowskiego w Katowicach oraz nauczyciel w klasie akordeonu w Państwowej Szkole Muzycznej I i II stopnia im. L. Różyckiego w Gliwicach wykształcił wielu młodych akordeonistów, którzy sięgali po najwyższe nagrody w konkursach krajowych i międzynarodowych. Studenci byli laureatami nagród m.in. w konkursie w Bratysławie (Słowacja), Castelfidardo (Włochy), Dunajskiej Stredzie (Słowacja), Fürstenfeld (Austria), Klingenthal (Niemcy), Pradze (Czechy), Popradzie (Słowacja), Puli (Chorwacja), Ostrawie (Czechy), Trossingen (Niemcy), Wilnie (Litwa), Wiedniu (Austria), a także konkursów w Giżycku, Gorlicach, Sanoku, Przemyślu, Sanoku, Solcu, Wrocławiu.
W roku 2015 za działalność dydaktyczną otrzymał odznakę honorową Ministra Kultury i Dziedzictwa Narodowego „Zasłużony dla Kultury Polskiej”
Dyskografia.
Uczestniczył w następujących nagraniach płytowych:
1997.05. – nagranie CD Kyrillikata w Wiedniu (Wien, ZBOR 7401)
1999.08. – udział w nagraniu CD Accordion for Film (AV Music Publishers B.V. 3764 AZ Soest, Netherlands)
2000.06. – udział w nagraniu CD Colors of Silk zespołu "Aras&amp;Gülay" w Wiedniu (Extraplatte Verlag EX 463-2)
2001.04. – udział w nagraniu CD z utworami wyróżnionymi w austriackim konkursie o prawach mniejszości narodowych Klang-gesetz (Wiedeń, Extraplatte Verlag EX 468-2)
2001.05. – udział w nagraniu CD Sitamuki (Wiedeń, Thomas Hiller Verlag, Wien 2001)
2001.11. – udział w nagraniu CD Cellivio w Wiedniu pod kierownictwem artystycznym prof. Michaela Dallingera z Musikhochshule Linz
2002.05. – udział w nagraniu CD Czekałem wieczność (Orkiestra Symfoniczna KWK Staszic pod dyr. Grzegorza Mierzwińskiego, trio Ars Harmonica, 2002 DUX R.P.)
2002.09. – CD Ars Harmonica Live, (Wiedeń 2002, AUME 2002)
2003.07. – udział w nagraniu CD Andrẻ Heller – Ruf und Echo (Universal Music GmbH, Wien)
2005.09. – DVD Tuning w reżyserii Igora Šterka (I nagroda na Międzynarodowym Festiwalu Filmowym w Mannheim, muzyka: AldoKumar, Piotr Chołołowicz)
2005.11. – CD To mój anioł zespołu "Button Hackers" (Polskie Radio SA., 2006 PRCD 918R)
2009.03. – udział w nagraniu ścieżki dźwiękowej do filmu Kochaj i tańcz w reż. Bruce’a Parramore
2009.09. – edycja CD Migrant Music Vienna (Wiedeń, Wienkultur LR 10932CD)
2013.09. – udział w nagraniu CD Edward Bogusławski – Andrzej Krzanowski, (Acte Prealable 2013, AP 0280)
2016.10. – udział w nagraniu CD Wojciech Golec – Inspirations, Wydawnictwo Uniwersytetu Śląskiego, 2016
2017.05. – Silesian Accordion Works / Piotr Chołołowicz, Wydawnictwo Akant, 2017

</doc>
<doc id="565445" url="https://pl.wikipedia.org/wiki?curid=565445" title="Deep Purple (album)">
Deep Purple (album)

Deep Purple jest trzecim albumem studyjnym zespołu Deep Purple, wydanym w czerwcu 1969 przez Tetragrammaton w USA a w listopadzie 1969 przez Harvest Records w Wielkiej Brytanii.

</doc>
<doc id="565447" url="https://pl.wikipedia.org/wiki?curid=565447" title="Java Foundation Classes">
Java Foundation Classes

JFC (Java Foundation Classes) – graficzny framework przeznaczony do budowy aplikacji w środowisku Java, wykorzystujących graficzny interfejs użytkownika (GUI), składający się ze środowiska AWT, Swing oraz Java2D.

</doc>
<doc id="565451" url="https://pl.wikipedia.org/wiki?curid=565451" title="Implikatura">
Implikatura

Implikatura konwersacyjna („znaczenie implikowane”) – termin Paula Grice'a oznaczający sens niedosłowny i niekonwencjonalny pewnych wypowiedzi. Implikatury różnią się zarówno od takich znaczeń wypowiedzi, które są generowane i rozumiane w ramach kodu językowego, jak i takich, które są jedynie presuponowane. Sygnałem pojawienia się implikatury jest m.in. ostentacyjne naruszenie przez jednego z uczestników komunikacji reguły konwersacyjnej. Wypowiedź wyłamująca się z reguł konwersacji, jeśli jest taka intencjonalnie (a nie jest wynikiem pomyłki bądź nieporozumienia), niesie ze sobą szczególne, aluzyjne znaczenie (właśnie "implikaturę"), które odbiorca powinien potrafić rozszyfrować. Na przykład w wymianie zdań: "– Chciałbym wyjechać na Teneryfę. – A ja chciałbym dostać Nagrodę Nobla." drugie zdanie zawiera implikowane znaczenie 'twój wyjazd na Teneryfę jest marzeniem, którego nie da się zrealizować'.
Grice wyróżnił dwa typy implikatur:

</doc>
<doc id="565452" url="https://pl.wikipedia.org/wiki?curid=565452" title="Trytony (ślimaki)">
Trytony (ślimaki)

Trytony (Ranellidae, syn. Cymatiidae) – rodzina ślimaków morskich z grupy Neogastropoda. 
Rodzinę trytonów tworzy około 100 gatunków ślimaków zebranych m.in. w takie rodzaje, jak:
Pod względem wielkości muszle tych ślimaków mają przeważnie średnie rozmiary, choć u gatunków z rodzaju "Charonia" dochodzą do kilkudziesięciu centymetrów. Zazwyczaj są masywne i grubościenne, kształtu owalnego, o wysokiej skrętce (szczególnie u "Charonia") ozdobionej często guzkami, żyłkami i żeberkami osiowymi. Ujście mają porcelanowe ze zgrubiałą, często zaopatrzoną w zęby wargą zewnętrzną i wewnętrzną. Na wrzecionie występują fałdki. Kanał syfonalny jest poszerzony, skręcony lub wygięty. W odróżnieniu od rodziny Bursidae nie mają kanału tylnego nad ujściem. Gruba, włochata lub włóknista warstwa konchiolinowa, o barwie od żółtawobrązowej do brązowej, chroni muszlę przed gąbkami. 
Ślimaki wytwarzają rogowe, pomarańczowobrązowe, owalne wieczko z niecentralnie położonym zawiązkiem. Dobrze rozwinięta noga od przodu jest poprzecznie ścięta, a z tyłu z reguły wydłużona. Między dwoma czułkami głowowymi osadzony jest masywny, kurczliwy ryjek. Oczy leżą u podstawy czułków. Ranellidae są typowymi mięsożercami, żywiącymi się mięczakami, robakami, rozgwiazdami, strzykwami, żachwami itp. zwierzętami morskimi. Żyją na podłożach mulistych, koralowcach i skałach, w płytkich i głębokich wodach. Zamieszkują ciepłe strefy klimatyczne do umiarkowanych, ale przede wszystkim prowincję Indopacyfiku.

</doc>
<doc id="565453" url="https://pl.wikipedia.org/wiki?curid=565453" title="Krzewinki szpalerowe">
Krzewinki szpalerowe

Krzewinki szpalerowe – krzewinki o łodygach płożących się po ziemi, silnie przylegając do niej. Są to rośliny karłowate, o wzroście zwykle nie przekraczającym kilku, co najwyżej kilkunastu centymetrów.
Krzewinki szpalerowe, podobnie jak rośliny poduszkowe i darniowe, są charakterystyczne dla terenów wysokogórskich, arktycznych i pustynnych, a więc dla terenów o surowych warunkach życia. Gęsto zbite przy ziemi łodyżki i liście krzewinek szpalerowych, zarówno te żywe, jak i obumarłe, wraz z gromadzącą się między nimi próchnicą i pyłem ochraniają żywe pędy i gromadzą wodę, ułatwiając przetrwanie silnych mrozów, suszy i silnego nasłonecznienia. Zwarta powierzchnia zewnętrzna w znacznym stopniu chroni roślinę przed silnymi i wysuszającymi wiatrami. Przylegając do ziemi krzewinki szpalerowe wykorzystują ciepło ziemi, gęste pędy tworzą warstwę izolującą, ograniczając utratę ciepła. 
Do krzewinek szpalerowych należą m.in.: dębik ośmiopłatkowy, wierzba zielna, wierzba żyłkowana, wierzba alpejska, wierzba wykrojona.

</doc>
<doc id="565458" url="https://pl.wikipedia.org/wiki?curid=565458" title="Paweł Steczek">
Paweł Steczek

Paweł Steczek – muzyk zespołu Button Hackers, kompozytor, absolwent Akademii Muzycznej w Katowicach. Paweł Steczek jest autorem muzyki do inscenizacji teatralnych i filmowych. Współpracował z TVP1, TVP2, TV Polonia.
W 2006 roku na Festiwalu Jedynki w Sopocie jego piosenka ""Między nami" zajęła I miejsce, a w konkursie międzynarodowym tego festiwalu zdobyła II miejsce. Kompozytor piosenki "Nadzieja to my"", wykonywanej przez czołowych młodych artystów polskiej sceny – ostatnio piosenka wykonana na wielkim koncercie w Częstochowie zorganizowanym przez TVP1 na rzecz poszkodowanych w katastrofach – posłużyła jako motyw przewodni koncertu.
Autor muzyki do cyklu filmowego "Flota Duchów" dla Discovery. Napisał muzykę do spektaklu muzycznego "Romeo i Julia" (William Szekspir) w reż. Cezarego Domagały. Współpracował z Agnieszką Holland w filmie nominowanym do Oscara "W Ciemności" – akordeon solo 2011 r. Autor muzyki do filmu dokumentalnego o Tomaszu Majewskim "Tak się robi historię" 2013 r. Współzałożyciel zespołu Medulla-Thrills – płyta wydana w 2012 r. Współpracował z Lakshminarayana Subramaniam – uznanym indyjskim skrzypkiem, kompozytorem i dyrygentem – fortepian i akordeon solo; Alvernia Studios w Nieporazie – 2013 r. Brał udział w nagraniach albumu "Acoustic – 8 Filmów" zespołu Kat.

</doc>
<doc id="565459" url="https://pl.wikipedia.org/wiki?curid=565459" title="Lykos">
Lykos



</doc>
<doc id="565460" url="https://pl.wikipedia.org/wiki?curid=565460" title="Piotr Chochołowicz">
Piotr Chochołowicz



</doc>
<doc id="565462" url="https://pl.wikipedia.org/wiki?curid=565462" title="Fireball (album Deep Purple)">
Fireball (album Deep Purple)

Fireball – studyjny album hardrockowego zespołu Deep Purple, wydany w 1971 roku.

</doc>
<doc id="565463" url="https://pl.wikipedia.org/wiki?curid=565463" title="Potyczka w Jumonville Glen">
Potyczka w Jumonville Glen

Potyczka w Jumonville Glen – starcie zbrojne, które miało miejsce podczas wojny o kolonie amerykańskie, stanowiącej północnoamerykański front wojny siedmioletniej. Odbyło się ono 28 maja 1754 roku niedaleko współczesnego miasta Uniontown na zachodzie Pensylwanii. Potyczka ta poprzedziła bitwę nad Great Meadows.
Rankiem 28 maja 1754, młody podpułkownik milicji prowincji Wirginia George Washington wraz z 40 żołnierzami zaatakował francuski oddział zwiadowczy pod dowództwem Josepha Coulon de Villiers de Jumonville. Po całonocnym marszu wśród ulewy, ludzie Washingtona przybyli wczesnym rankiem w okolice francuskiego obozu położonego w wąskiej dolinie obecnie zwanej Jumonville Glen. Obóz został zaatakowany. Dziesięciu francuskich żołnierzy zginęło w walce, zaś francuski dowódca wraz z 21 innymi żołnierzami dostał się do niewoli. W momencie, gdy Washington przesłuchiwał de Villiersa, podszedł do niego Half King, wódz grupy Indian Mingo sprzymierzonych z Brytyjczykami i zabił Francuza rozbijając jego głowę tomahawkiem.
Washington stracił kontrolę nad żołnierzami, którzy urządzili masakrę jeńców, zabijając prawie wszystkich z wyjątkiem jednego rannego.

</doc>
<doc id="565464" url="https://pl.wikipedia.org/wiki?curid=565464" title="Glendalough">
Glendalough

Glendalough (irl. "Gleann Dá Loch", dosł. „dolina dwóch jezior”) – dolina położona w górach Wicklow w Irlandii. Także historyczna osada i średniowieczny klasztor o tej samej nazwie.
W 2010 roku sześć wczesnośredniowiecznych klasztorów chrześcijańskich, w tym klasztor w Glandalough, zostało wpisanych na irlandzką listę informacyjną UNESCO – listę obiektów, które Irlandia zamierza rozpatrzyć do zgłoszenia do wpisu na listę światowego dziedzictwa UNESCO.
Geografia.
Polodowcowa dolina położona jest w południowo-wschodniej części gór Wicklow (irl. "Sléibhte Chill Mhantáin"), w zachodniej części hrabstwa Wicklow. W dolinie położone są dwa jeziora morenowe: Jezioro Dolne (ang. "Lower Lake") i Jezioro Górne (ang. "Upper Lake").
Rzeka Poulanass, spływająca do doliny od południa, tworzy niewielką deltę, która rozdzielając się tworzy obydwa jeziora.
Historia Glendalough.
Kewin (irl. "Caoimhín", pol. "dobrze urodzony"), potomek jednej z panujących rodzin w prowincji Leinster, uczył się pod nadzorem trzech duchownych. Jego nauczycielami byli: św. Eoghan, Lochan i Eanna. Wraz z grupą mnichów do Glendalough założył klasztor. Zmarł około roku 618. Przez kolejnych sześć wieków klasztor rozwijał się, stając się celem pielgrzymek. Klasztor Glendalough ujęty został w "Rocznikach Irlandzkich" (ang. "Irish Annals"), gdzie opisano najazdy na osadę.
W roku 1111, podczas synodu w Rath Breasail, Glendalough uzyskało status diecezji, jednej z dwóch w północnej części Leinster. Znany ze swej świętobliwości i gościnności św. Lorcán Ua Tuathail, znany także jako "Wawrzyniec z Dublina", został opatem klasztoru. Nawet po nominacji na arcybiskupa Dublina (irl. "Ard-Easpuig Bhaile Átha Cliath"), często bywał w Glendalough, aby przebywać w samotni św. Kevina, zwanej „Łożem św. Kewina” (ang. "St. Kevin’s Bed") – położonej nad brzegiem Jeziora Górnego jaskini. Wawrzyniec zmarł w roku 1180 w Eu (Normandia).
W roku 1214 diecezje Glandalough i Dublin zostały połączone, a Glendalough straciło swoją pozycję, jako centrum kulturalne. Osada została zniszczona przez najeźdźców angielskich w 1398 roku, ale miejsce to nadal pozostawało celem pielgrzymek wiernych. Glendalough w XVIII i XIX wieku było miejscem hucznych obchodów na cześć św. Kevina, przypadających na dzień 3 czerwca.
Obecne pozostałości klasztoru, to tylko niewielka część pozostała po zespole klasztornych. W czasach swojej świetności, klasztor miał scriptorium, domy gościnne, szpital przyklasztorny, dormitoria (zarówno dla mnichów, jak i pielgrzymów) oraz budynki gospodarcze. Ruiny budynków, które przetrwały do naszych czasów, datowane są na X–XII wiek.
Obiekty nad Jeziorem Dolnym.
Brama – unikatowa w Irlandii, posiadająca anty i dwa granitowe łuki. Prawdopodobnie brama posiadała drewniany dach. Poprzez bramę prowadziła grobla, wiodąca do zabudowań klasztornych.
Wieża (ang. "round tower") – typowa dla irlandzkiej architektury średniowiecznej, kamienna okrągła wieża. Wysoka na 32 metry z wejściem na wysokości 3,6 metra od ziemi. Wewnątrz wieży znajdowało się sześć drewnianych pięter, połączonych systemem drabin. Na szczycie znajdują się cztery okna skierowane na cztery strony świata. Pełniła funkcję orientacyjną, dla podróżników, służyła także jako magazyn, a w razie ataków pełniła funkcję refugium.
Katedra – największy z budynków Glendalough, zbudowana w kilku etapach. Z pierwszego okresu pochodzi zachowana do dziś nawa i anty. Do budowy zachodniego wejścia użyto kamieni, pochodzących z rozbiórki wcześniejszego kościoła. Prezbiterium i zakrystia zostały dobudowane w XII w. i na początku XIII wieku. Łuk między nawą a prezbiterium, podobnie jak i okno w części wschodniej były zdobione, jednak wiele elementów nie zachowało się do dziś. W ścianie, pod południowym oknem znajdowało się wgłębienie – szafka do przetrzymywania przyborów do sprawowania obrzędów oraz piscina.
Dom księży – zrekonstruowany przy użyciu oryginalnych kamieni, na podstawie szkicu Berangera z 1779 roku. Budynek jest utrzymany w stylu romańskim z dekorowanym łukiem nad wejściem w części wschodniej. Pierwotna funkcja budynku nie jest znana, jednakże mógł on służyć jako miejsce przechowywania relikwii św. Kevina.
Kościół św. Kevina oraz '„"kuchnia"”' – kamienny kościół z kamiennym dachem, posiadający jedynie nawę. Wejście znajduje się od strony zachodniej. U zwieńczenia dachu znajduje się niewielkie zaokrąglone okno, które umiejscowione było ponad później dobudowanym (dziś nieistniejącym, podobnie jak zakrystia) prezbiterium. Kościół miał piętro o drewnianej konstrukcji, do którego wejście znajdowało się przy sklepieniu od strony zachodniej. Zachodnia część kościoła miała niewielką okrągłą wieżę z czterema niewielkimi otworami okiennymi.
Kościół św. Kierana – pozostałości prezbiterium i nawy zostały odkryte w 1875 roku. Kościół powstał prawdopodobnie dla upamiętnienia św. Kierana, założyciela klasztoru w Clonmacnoise (irl. "Cluain Mhic Nóis", dosł. „łąka synów Nósa”).
St. Mary’s or Our Lady’s Church (Kościół Maryi, Naszej Pani) – jeden z najstarszych kościołów, jednonawowy, z później dobudowanym prezbiterium. Granitowe wejście zachodnie zdobi architraw i masywne nadproże, które wpisane jest w kształt krzyża św. Andrzeja. W części wschodniej znajduje się zaokrąglone okno.
Trinity Church (Kościół Trójcy Świętej) – prosty kościół z nawą i prezbiterium. Wejście od strony zachodniej wiodło do niewielkiego aneksu, służącego zapewne jako zakrystia. W tym miejscu wznosiła się niewielka okrągła wieża, która runęła podczas burzy w 1818 roku. Mniej więcej w tym samym czasie dorobiono dodatkowe wejście do kościoła od strony południowej.
Saviour’s Church – ostatni zbudowany w Glendalough kościół, pochodzący z XII wieku, z nawą i prezbiterium, przebudowanym w latach 70. XIX wieku przy wtórnym użyciu kamieni z wcześniejszych budowli na terenie klasztoru. We wschodniej części znajdowało się przejście do budynków gospodarczych oraz schody do pomieszczenia ponad prezbiterium.
Obiekty nad Jeziorem Górnym.
Reefert Church – kościół położony w niedalekim od klasztoru gaju, wybudowany ok. 1100 roku. Nazwa nawiązuje do "Righ Fearta" – miejsca pochówku królów. Kościół miał nawę i prezbiterium nakryte płaskim stropem. W kościele umieszczono dwa krzyże: współczesny mu we wschodniej części kościoła oraz krzyż – pozostałość po wcześniejszej budowli w części zachodniej.
Cela św. Kevina – budowla o średnicy 3,6 m i grubości ścian 0,9 m. Kształtem przypominała irlandzkie domy-ule (ang. "beehive house"). Do dziś przetrwały tylko pozostałości fundamentów tego budynku.
Caher – plac o średnicy ok. 20 m, otoczony niewysokim kamiennym murem. Wokół ustawionych było kilka kamiennych krzyży. Miejsce to było przystankiem dla pielgrzymów.
Temple-na-Skellig ("kaplica na wyspie / za wodą") oraz St. Kevin’s Bed ("Łoże św. Kevina") – niewielki kościół (przebudowany w XII w.), położony na południowym brzegu Jeziora Górnego (ang. "Upper Lake"). Na zachód od kościoła znajduje się plac otoczony kamiennym murem, gdzie prawdopodobnie stały chaty dla mnichów. "Łoże św. Kevina" to naturalna jaskinia, o głębokości na 2 m, służąca za pustelnię, położona 8 m nad poziomem jeziora, częściowo poszerzona. Kompleks ten jest dostępny tylko od strony jeziora, przy pomocy łodzi.
Kopalnia ołowiu i wioska górników – na zachodnim brzegu Jeziora Górnego (ang. "Upper Lake") jeszcze do niedawna istniała kopalnia ołowiu. Nad brzegiem jeziora znajdują się ruiny kamiennych chat górników i pomieszczeń użytkowych oraz pozostałości urządzeń używanych do obróbki wykopanego materiału.
Turystyka i rekreacja.
Wokół i poprzez dolinę wytyczonych jest kilka szlaków turystycznych, z których najdłuższy to tzw. Wicklow Way. Szlaki podzielone są ze względu na poziom trudności i dobrze oznakowane dziewięcioma różnymi kolorami. Okolica jest też znana z wypraw wspinaczkowych, organizowanych od 1948 roku m.in. przez Irish Mountaineering Club.

</doc>
<doc id="565465" url="https://pl.wikipedia.org/wiki?curid=565465" title="Reguła konwersacyjna">
Reguła konwersacyjna

W teorii implikatur konwersacyjnych Paula Grice'a reguły konwersacyjne (nazywane też "maksymami konwersacyjnymi" lub "zasadami konwersacyjnymi") to zbiór praw regulujących komunikację językową. Ostentacyjne naruszenie przez nadawcę reguły konwersacyjnej może być albo świadectwem nieporozumienia (np. tego, że jeden z uczestników komunikacji nie słyszy czy nie rozumie drugiego albo że jest z jakichś powodów niezdolny do komunikacji językowej, np. chory psychicznie), albo też sygnałem wystąpienia (o ile nic nie wskazuje na to, że nadawca nie przestrzega Zasady Współpracy) implikatury konwersacyjnej.
Podstawowym założeniem teorii implikatur konwersacyjnych jest to, że komunikacja jest zachowaniem celowym. Dlatego pierwsza, najogólniejsza reguła Grice'a (zwana Zasadą Kooperacji), z której da się wyprowadzić wszystkie pozostałe, brzmi:
Z tej ogólnej zasady wynikają kolejne maksymy które można grupować w czterech kategoriach:
Inni autorzy rozwinęli teorię Grice'a i proponowali dłuższe listy reguł, dodając do wyżej wymienionych np. maksymę grzeczności czy maksymę informatywności.

</doc>
<doc id="565467" url="https://pl.wikipedia.org/wiki?curid=565467" title="Napoleon Chagnon">
Napoleon Chagnon

Napoleon Chagnon (ur. 27 sierpnia 1938 w Port Austin, zm. 21 września 2019 w Traverse City}) – amerykański antropolog; był profesorem Uniwersytetu Kalifornijskiego w Santa Barbara.
Życiorys.
Od 1960 badał kulturę Janomamów. Jego książka „Yanomamö: Dzicy Ludzie” (wyd. 1968) w ciągu następnych dziesięcioleci osiągnęła łączny nakład ok. miliona egzemplarzy, stając się klasyczną pracą, czytaną przez amerykańskich studentów antropologii. Chagnon w swojej książce postawił kontrowersyjną tezę: twierdził, że wyższy status społeczny w plemieniu Janomamów (wyróżniającym się częstym stosowaniem przemocy wobec współplemieńców) mają ci jego członkowie, którzy wykazują większą skłonność do stosowania przemocy. Próbował również tę tezę rozszerzyć na całą ludzkość. Z powodu tej i innych kontrowersyjnych tez stawianych przez Chagnona, został on w 2000 oskarżony o nadużycia badawcze oraz wywołanie epidemii odry wśród Janomamów. W 2002 specjalnie powołana komisja Amerykańskiego Towarzystwa Antropologicznego oczyściła Chagnona ze stawianych mu zarzutów wywołania epidemii odry.

</doc>
<doc id="565468" url="https://pl.wikipedia.org/wiki?curid=565468" title="Maksyma konwersacyjna">
Maksyma konwersacyjna



</doc>
<doc id="565469" url="https://pl.wikipedia.org/wiki?curid=565469" title="Zasada konwersacyjna">
Zasada konwersacyjna



</doc>
<doc id="565471" url="https://pl.wikipedia.org/wiki?curid=565471" title="Wypowiedź performatywna">
Wypowiedź performatywna



</doc>
<doc id="565476" url="https://pl.wikipedia.org/wiki?curid=565476" title="Rodzina Wróblewskich">
Rodzina Wróblewskich



</doc>
<doc id="565478" url="https://pl.wikipedia.org/wiki?curid=565478" title="Wróblewski">
Wróblewski

Wróblewski (forma żeńska: Wróblewska; liczba mnoga: Wróblewscy) – polskie nazwisko. Nazwisko pochodzi od słowa "wróbel" (gatunek ptaka).

</doc>
<doc id="565480" url="https://pl.wikipedia.org/wiki?curid=565480" title="Port lotniczy Kolonia/Bonn">
Port lotniczy Kolonia/Bonn

Port lotniczy Kolonia/Bonn (niem.: "Flughafen Köln/Bonn" lub "Konrad-Adenauer-Flughafen" lub "Flughafen Köln-Wahn") – międzynarodowy port lotniczy położony w odległości 15 km na południowy wschód od Kolonii i 15 km na północny wschód od Bonn. Jest szóstym pod względem wielkości portem lotniczym Niemiec. W 2008 obsłużył około 10,5 mln pasażerów.
Inne.
Na terenie portu znajduje się stacja kolejowa Flughafen Köln/Bonn.

</doc>
<doc id="565481" url="https://pl.wikipedia.org/wiki?curid=565481" title="Ryszard Ostrowski (lekkoatleta)">
Ryszard Ostrowski (lekkoatleta)

Ryszard Ostrowski (ur. 6 lutego 1961 w Poznaniu) – polski lekkoatleta, biegacz. Obecnie trener biegów średnich i długich w klubie TS Olimpia Poznań oraz w kadrze narodowej juniorów.
Jego syn – Artur Ostrowski także uprawia lekkoatletykę.
Osiągnięcia.
Specjalizował się w biegu na 800 metrów. Największy sukces odniósł na Mistrzostwach Świata w Rzymie 1987, zajmując 4. miejsce w finale. Podczas Mistrzostw Europy w Stuttgarcie 1986 był 5. na tym dystansie.
Startował na igrzyskach olimpijskich w Seulu 1988, gdzie doszedł do ćwierćfinału. Dwa razy zdobył złoty medal na Uniwersjadzie w Edmonton w 1983 i w Kōbe w 1985. Złoty medalista Zawodów Przyjaźni w 1984 (razem z A. Juantoreną).
Czterokrotnie zdobywał mistrzostwo Polski na 800 m na otwartym stadionie (1982, 1983, 1984 i 1987) i raz w hali (1994).
Trzy razy był rekordzistą Polski: na 800 m i dwa razy na 1000 m.

</doc>
<doc id="565483" url="https://pl.wikipedia.org/wiki?curid=565483" title="Škoda Rapid (1981)">
Škoda Rapid (1981)

Škoda Rapid/Garde (typ 743) − sportowy samochód produkowany przez ówcześnie czechosłowacką firmę Škoda od 1981 do 1990 roku w zakładzie w Kvasinach oraz Bratysławie.
Historia i opis modelu.
Pierwsza oficjalna prezentacja Škody Garde nastąpiła w październiku 1981 roku w Brnie. Zaraz po premierze w zakładzie w Kvasinach ruszyła produkcja próbnej serii. Do końca roku fabrykę opuściło 38 egzemplarzy. W aucie zastosowano 55 konny silnik o pojemności 1174 cm³ znany ze Škoda 120 GLS i 4−biegową skrzynię biegów. W kolejnych latach produkcji 1982 i 1983 fabrykę opuściło kolejno 2854 i 3856 sztuk Škód Garde. W 1984 roku po wprowadzeniu elementów nadwozia Škody 130 (m.in. aerodynamiczny kształt przodu, nowe reflektory), nazwę samochodu zmieniono na Rapid. W lipcu tego samego roku zmontowano ostatnie coupé z 742.12X i 4−biegową skrzynią. Jesienią ruszyła produkcja nowego modelu 130 Rapid z mocniejszym silnikiem Š742.13 o pojemności 1289 cm³ i 58 KM, oraz 5−biegową skrzynią biegów. W tym roku wytworzono 2584 egzemplarze Škody Rapid i 1576 Škody 130 Rapid. W 1987 roku na rynku pojawiły się nowe modele Rapid 135 i Rapid 136 wyposażone w zmodernizowany silnik 1289 cm³ przygotowywany dla Škody Favorit oraz zakończono produkcję w bratysławskiej fabryce BAZ, która trwała od 1982 roku. Podstawowy i zarazem najtańszy model 130 Rapid nadal pozostawał w produkcji. Wszystkie wersje przeszły drobny face lifting − nowy zestaw wskaźników i kształt kierownicy. W sierpniu 1990 roku z taśmy montażowej fabryki w Kvasinach zjechał ostatni egzemplarz Škody Rapid. 
Przypisy.
 

</doc>
<doc id="565485" url="https://pl.wikipedia.org/wiki?curid=565485" title="Umag">
Umag

Umag (wł. Umago) – miasto w Chorwacji, w żupanii istryjskiej, siedziba miasta Umag. Jest położony na wybrzeżu półwyspu Istria. W 2011 roku liczył 7093 mieszkańców.
W Umagu od wielu lat odbywa się "Croatia Open" – turniej tenisowy rangi ATP na kortach ziemnych. Miasto jest również znanym ośrodkiem turystycznym z wieloma campingami ciągnącymi się wzdłuż wybrzeża Adriatyku.
Podczas wykopalisk archeologicznych na Placu Wolności w Umagu w 2005 r., w jednym z grobów znalezionych na miejscu wczesnośredniowiecznego kościoła, zniszczonego po napadzie księcia Domagoja w 876 r., odkryto wyjątkowy kolczyk, tzw. Umaška naušnica. Jego eliptyczne ogniwo z brązu i srebra z trzema kolanami i grawerowanym wisiorkiem zostało stworzone przez odlewanie w jednoczęściowej formie. Kolczyk przechowywany jest w Muzeum Miejskim w Umagu.

</doc>
<doc id="565487" url="https://pl.wikipedia.org/wiki?curid=565487" title="Teresa Dobrzyńska">
Teresa Dobrzyńska

Teresa Janina Dobrzyńska-Janusz (ur. 10 października 1943 w Warszawie) – polska językoznawczyni i teoretyczka literatury, specjalistka w zakresie lingwistyki tekstu, stylistyki oraz teorii metafory. Kierowniczka Pracowni Poetyki Teoretycznej w Polskiej Akademii Nauk, wykładowczyni na Wydziale Reżyserii i Wydziale Wiedzy o Teatrze Akademii Teatralnej w Warszawie.
Życiorys.
Jest córką Zbigniewa Godlewskiego i Ireny, z d. Bartkowiak. Uczyła się w XII Liceum Ogólnokształcącym w Warszawie, od 1961 studiowała polonistykę na Uniwersytecie Warszawskim. Po ukończeniu studiów w 1967, otrzymała stypendium w IBL PAN, od 1969 była tam zatrudniona, w Pracowni Poetyki Lingwistycznej, następnie Pracowni Poetyki Teoretycznej i Języka Literackiego. W 1974 obroniła pracę doktorską "Delimitacja tekstu literackiego" napisaną pod kierunkiem Marii Renaty Mayenowej, w 1983 habilitowała się na podstawie pracy "Metafora". W 1986 została zatrudniona na stanowisku docenta, w 1992 otrzymała tytuł profesora. W 1993 została kierowniczką Pracowni Poetyki Teoretycznej i Języka Literackiego IBL PAN.
Wykładała także w Wyższej Szkole Pedagogicznej w Siedlcach (1981–1985 i 1988–1990) i od 1988 w Państwowej Wyższej Szkole Teatralnej w Warszawie.
Jej pierwszym mężem był dyrygent Jerzy Dobrzyński (od 1964), drugim Kazimierz Janusz (poślubiony w 1984).

</doc>
<doc id="565489" url="https://pl.wikipedia.org/wiki?curid=565489" title="Port lotniczy Benita Juáreza w Meksyku">
Port lotniczy Benita Juáreza w Meksyku

Port lotniczy Benita Juáreza (hiszp. "Aeropuerto Internacional Benito Juárez de la Ciudad de México" IATA: MEX, ICAO: MMMX) – międzynarodowy port lotniczy, największy w Meksyku. Położony jest na wschód od centrum meksykańskiej stolicy. W 2005 obsłużył około 23,3 mln pasażerów. Jest najbardziej ruchliwym portem lotniczym Meksyku zarówno pod względem ruchu pasażerskiego i ruchu statków powietrznych i drugim najbardziej ruchliwym Ameryki Łacińskiej ruchu pasażerskiego po Guarulhos w São Paulo w Brazylii i najbardziej ruchliwym portem w ruchu statków powietrznych. Chociaż Juárez nie był jego oficjalną nazwą od kilkudziesięciu lat, był tak formalnie nazwany po XIX wiecznym prezydencie Benito Juárez w 2006 r. i jest główną międzynarodową i krajową bramą Meksyku. Lotnisko jest własnością Grupo Aeroportuario de la Ciudad de México i jest zarządzana przez Aeropuertos y Servicios Auxiliares, państwową firmę, która obsługuje także 21 innych lotnisk, poprzez Meksyk. W ostatnich latach Port lotniczy Toluca stał się alternatywnym lotniskiem.
To lotnisko jest obsługiwane przez 32 linii lotniczych, krajowych i międzynarodowych oraz oferuje bezpośrednie loty do ponad 100 miejsc na całym świecie. Zapewnia bezpośrednie połączenia z Meksyku do Ameryki Północnej, Ameryki Środkowej i Karaibów, Ameryki Południowej, Europy i Azji (Aeromexico jest jedynym przewoźnikiem, który lata do Azji z miasta Meksyk). W 2010 r. lotnisko obsłużyło 24 130 535 pasażerów. W optymalnych warunkach oraz po gruntownym remoncie i projektach rozbudowy, Port lotniczy Benito Juárez będzie w stanie obsłużyć do 32 milionów pasażerów rocznie. Jest głównym węzłem największej meksykańskiej linii lotniczej Aeromexico i węzłem pomocniczym dla spółki zależnej Aeroméxico Connect, lotnisko stało się ośrodkiem SkyTeam. Jest to także centrum dla Aeromar, Interjet oraz VivaAerobus i Volaris.
Położenie.
Lotnisko jest położone 5 km. na wschód od centrum Meksyku. Lotnisko otoczone jest obszarem zabudowanym, z Gustavo A. Madero na północ i Venustiano Carranza na zachód, południe i wschód. Jako że lotnisko jest na wschód od Meksyku pasy startowe uruchamiane są na południowy zachód północny wschód, a samoloty na podejściu do lądowania przelatują zazwyczaj bezpośrednio nad Meksykiem.
Historia.
Lotnisko po raz pierwszy otwarto jako Lotnisko Wojskowe Balbuena z pięcioma pasami startowymi. Pierwsze lądowanie odbyło się 5 listopada 1928 roku i regularne usługi rozpoczęto rok później, ale zostało ono oficjalnie otwarte 15 maja 1931 roku. Pierwszą międzynarodową trasą był lot do Los Angeles International Airport obsługiwany przez Mexicana. Prezydent Miguel Alemán otworzył terminal w 1952 roku, stając się portem komercyjnym. W latach 70 prezydent Luis Echeverría zamknął trzy pasy startowe i dał teren ziemi dla ludzi ubogim w celu budowania swoich domów, pozostawiając tylko dwa równoległe pasy startowe. W 1980 roku terminal został rozbudowany dwukrotnie, przy użyciu jednego dużego terminala niż wielu terminali, jak w innych portach lotniczych. Dziesięć lat później w 1990 roku, mieszane bramki krajowe / międzynarodowe były oddzielone, aby zwiększyć funkcjonalność terminala, wraz z wydzieleniem hal chek-in krajowych i międzynarodowych.
W 2001 r. wschodnie skrzydło terminalu (H-bramy) zostało otwarte jako ostateczna poczekalnia, głównie dla członków SkyTeam. Ze względu na rosnący popyt, prezydent Vicente Fox zapowiedział budowę nowego, większego lotniska na 5000 h w gminach Texcoco i San Salvador Atenco, ale kiedy lokalne protesty gwałtownie wzrosły, nowy port lotniczy został odwołany. Zamiast tego, uruchomił program o nazwie Rozbudowa Portu lotniczego Meksyk do maksymalnej pojemności w 2002 roku w celu zwiększenia zdolności lotniska. Cały terminal był rozszerzony i rozbudowany o nowe sale odpraw, 13 więcej pasów odbioru bagażu, budowa pięter odlotów i przylotów, budowę kilku nowych dróg kołowania i nowych terminali naprzeciwko oryginalnego, łamiąc w ten sposób koncepcję jednego terminala. Projekt został rozpoczęty z początkową kwotą 200 mln dolarów. Niemniej jednak, jego ostateczny koszt był 800 000 000 dolarów MXP. Oryginalny Terminal 2, który mieści tylko Aeromar zaprzestał działalności i został rozebrany, a nowy Terminal 2 został zbudowany w mniej niż dwa lata.
15 listopada 2007 Terminal 2 został otwarty, zwiększając zdolności lotniska. Wszyscy członkowie SkyTeam przenieśli swoją działalność do nowego terminalu, z wyjątkiem Air France i KLM. Został oficjalnie otwarty w marcu 2008 r., kiedy nowego dostępu drogowego i dróg kołowania zostały ukończone. Terminal 2 zwiększył możliwości lotniska o 40%, oraz zdolności operacyjną o 15%.
Operacje.
W 2010 roku Port lotniczy Benito Juárez był najbardziej ruchliwym portem lotniczym w Ameryce Łacińskiej pod względem ruchu samolotów z 27,3% więcej operacji niż Port lotniczy El Dorado w Bogocie i 35,5% więcej niż Guarulhos w São Paulo. Dla 12-miesięcznego okres kończącego się 31 grudnia 2010 r. port lotniczy obsłużył 339898 operacji, średnio 931 operacji dziennie.
Transport między terminalami.
Terminal 2 jest połączony z Terminalem 1 przez system jednotorowego Aerotrén, z którego mogą korzystać tylko pasażerowie z bagażem podręcznym będący po odprawie. Technicy i załoga pokładowa mogą z niego korzystać. Normalne godziny pracy są od 05:00 do 23:00, każdego dnia w roku, a pierwszy kurs uruchamiany jest zawsze od T2 do T1; ostatni w ciągu dnia biegnie do T2. Odległość między terminalami wynosi 3 km i prędkość Aerotrén wynosi 45 km/h. Podróż Aerotrén podróży, gdy drzwi są całkowicie zamknięte trwa około 4 minut i 40 sekund pomiędzy stacjami w obu kierunkach. Ponadto, maksymalny okres oczekiwania na następny pociąg wynosi o 11 minut. Jest też obsługi naziemna między terminalami o nazwie „transport między terminalami”. Autobusy te znajdują się przy wejściu 6 z Terminalu 1 i wyjściu 4 z Terminalu 2.
Transport.
Metro i autobusy.
Lotnisko jest obsługiwane przez stację metra Terminal Aérea, którą leży na linii 5 metra, biegnącej od stacji Pantitlán do stacji Politécnico. Jest położona na obrzeżach terminalu krajowego T1. Terminale 1 i 2 mają dwa naziemne terminale funkcjonujących przez 24 godziny na dobę, 365 dni w roku. Różnr linie autobusowe kursują stąd, i zapewniają ciągłość usług transportu do głównych miast położonych w okolicach Meksyku, takich jak Córdoba, Cuernavaca, Pachuca, Puebla, Querétaro, Tlaxcala i Toluca. Strefa ziemna Terminalu 1 znajduje się naprzeciwko międzynarodowej rampy obszaru kołowego i jego udogodnienia obejmują różne usługi dla wygody pasażerów. Między innymi oferuje saloniki VIP, internet, strefę wypoczynku, czytelnię i sale konferencyjne. Strefa ziemna Terminala 2 znajduje się w bramie D, między wejściem 4 i wyjściem krajowych przylotów i oferuje takie udogodnienia jak sale odpoczynku i strefę fast-foodów.
Taxi.
Taksówki znajdują się w Terminalach 1 i 2, istnieją dwa modele usługi: Zwyczajne usługi w samochodzie typu sedan dla 4 pasażerów. Executive service dla 8 pasażerów w samochodzie dostawczym. Obecnie jest 5 działających grup taxi. Tylko taksówki upoważnione przez Ministerstwo Komunikacji i Transportu (SCT) rządu federalnego są dopuszczone. Postój taksówek przed terminalem 1 znajduje się przy wejściach 1 i 10, oraz w Terminalu 2, przy wejściach 3 i 4. Stawki Taxi są zarejestrowane zgodnie z SCT i zawierają ubezpieczenie podróżnego i odpowiedzialność cywilną i koszty leczenia dla wszystkich użytkowników. Aby podróżować taksówkami należy zakupić odpowiedni bilet wcześniej w autoryzowanych punktach sprzedaży znajdujących się w obrębie lotniska.
Parkingi.
Parking Narodowy T1 znajduje się na Av. Capitán Carlos León przed wejściem 1 i 2 do budynku terminalu, w strefie przylotów krajowych. Ma pojemność 1971 pojazdów, które są stale monitorowane przez nowoczesne zabezpieczenia i nadzór, poprzez kamery telewizji przemysłowej. T1 parking International znajduje się na Av. Capitán Carlos León przed międzynarodową strefą budynku terminala, z jednej strony na odległość terminalu autobusowego. Ma pojemność 2106 pojazdów. Dodatkową opcją parkingu na Terminalu 1 dla użytkowników lotniska jest parking 06, znajdujący się na calle Sonora naprzeciwko postoju taksówek. Ze względu na położenie, jest użyteczną alternatywą dla osób odwiedzających port lotniczy w celu cła, obszaru załadunku, agencje celne, oraz niektóre biura linii lotniczych. Nowy parking AICM Terminalu 2 znajduje się na jednej stronie patio terminala. Ma pojemność 2437 pojazdów.

</doc>
<doc id="565491" url="https://pl.wikipedia.org/wiki?curid=565491" title="Zbigniew Safjan">
Zbigniew Safjan

Zbigniew Kazimierz Safjan (ur. 2 listopada 1922 w Warszawie, zm. 6 grudnia 2011 tamże) – polski pisarz, scenarzysta i dziennikarz.
Życiorys.
Pochodził z rodziny żydowskiej. W czasie II wojny światowej został zmuszony do wstąpienia do służby pomocniczej przy Grenzschutzu. Następnie został wcielony do Ludowego Wojska Polskiego, gdzie dosłużył się stopnia podporucznika. Według zasobów archiwalnych Instytutu Pamięci Narodowej w 1951 został zarejestrowany przez Wydział I Oddziału I Głównego Zarządu Informacji Wojska Polskiego jako tajny współpracownik ps. „Żerań”. Również od 1951 kierował działem propagandy w Centralnym Zarządzie Księgarstwa.
Ukończył studia na Akademii Nauk Politycznych w Warszawie. W latach 1967–1990 był członkiem Polskiej Zjednoczonej Partii Robotniczej, a w latach 1971–1973 członkiem Komitetu Warszawskiego PZPR. Był członkiem Rady Krajowej Patriotycznego Ruchu Odrodzenia Narodowego w 1983 roku. W 1983 został wybrany w skład Krajowej Rady Towarzystwa Przyjaźni Polsko-Radzieckiej. W latach 1983–1989 był członkiem Narodowej Rady Kultury. Znalazł się na liście Kisiela. W grudniu 1985 wszedł w skład Zespołu do przygotowania "Tez Zjazdowych" na X Zjazd PZPR, który odbył się w lipcu 1986.
Autor scenariuszy do popularnych filmów i seriali, m.in.: "Potem nastąpi cisza", "Do krwi ostatniej", "Kanclerz", "Dziewczyna z Mazur", niektóre we współpracy z Andrzejem Szypulskim (pod pseudonimem Andrzej Zbych): "Stawka większa niż życie", "Najważniejszy dzień życia", "Życie na gorąco".
Dziennikarz m.in. miesięcznika „Polska”, warszawskiej „Kultury”, „Nowin Literackich i Wydawniczych”, „Skandali”, „Bez Pardonu”. W latach 2004–2007 był redaktorem naczelnym miesięcznika „Słowo Żydowskie”.
Pochowany w Alei Zasłużonych na cmentarzu Powązki Wojskowe w Warszawie (kwatera D31-tuje-4).
Ojciec sędziego Marka Safjana.

</doc>
<doc id="565495" url="https://pl.wikipedia.org/wiki?curid=565495" title="Charmanli">
Charmanli

Charmanli (bułg. "Харманли") – miasto w południowej Bułgarii, w obwodzie Chaskowo, siedziba administracyjna gminy Charmanli. Według danych Narodowego Instytutu Statystycznego w Bułgarii z 31 grudnia 2011 miasto liczyło 18429 mieszkańców. W mieście rozwinął się przemysł włókienniczy, spożywczy, drzewny oraz ceramiczny.
Położenie.
Nad ujściem rzeki Charmanlijskiej do Maricy. Miejscowość ta znajduje się na drodze .

</doc>
<doc id="565497" url="https://pl.wikipedia.org/wiki?curid=565497" title="Magdalena Mazurek">
Magdalena Mazurek

Magdalena Mazurek; z domu Godos (ur. 12 września 1983) – polska siatkarka, grająca na pozycji rozgrywającej. Od sezonu 2017/2018 występuje w drużynie KS Pałac Bydgoszcz. Wraz z kadrą Polski B zdobyła złoty medal na Uniwersjadzie w Bangkoku w 2007 roku.
20-krotna Reprezentantka Polski w latach 2005–2008.
Sukcesy klubowe.
Puchar Top Teams:
Mistrzostwo Polski:
Puchar Polski:
Superpuchar Polski:
Sukcesy reprezentacyjne.
Letnia Uniwersjada:

</doc>
<doc id="565499" url="https://pl.wikipedia.org/wiki?curid=565499" title="Silistra">
Silistra

Silistra (bułg. Силистра) – miasto w północno-wschodniej Bułgarii (Dobrudża), stolica obwodu Silistra i gminy Silistra, port nad Dunajem.
Około 49,2 tys. mieszkańców; ośrodek regionu uprawy zbóż, bawełny, drzew owocowych, warzyw; przemysł spożywczy; rybołówstwo; grobowiec rzymski z IV wieku.
Historia.
W I wieku rzymski obóz wojskowy Durostorum, któremu Marek Aureliusz nadał prawa municypalne; następnie twierdza bizantyjska (Dobrostolon); około 681 zdobyta przez Bułgarów (Drysta); od 865 siedziba biskupstwa, a w X wieku przejściowo—patriarchatu bułgarskiego; 968 zdobyta przez księcia kijowskiego Światosława I; po 3-miesięcznym oblężeniu opanowana przez Bizancjum 971; 1185 weszła w skład bułgarskiego państwa Asenidów; 1388 zajęta przez Turków; od 1878 należała do Bułgarii, 1913 wraz z południową Dobrudżą zagarnięta przez Rumunię, 1940 powróciła do Bułgarii.

</doc>
<doc id="565500" url="https://pl.wikipedia.org/wiki?curid=565500" title="Škoda Garde">
Škoda Garde



</doc>
<doc id="565501" url="https://pl.wikipedia.org/wiki?curid=565501" title="Emmanuel Sheyi Adebayor">
Emmanuel Sheyi Adebayor



</doc>
<doc id="565503" url="https://pl.wikipedia.org/wiki?curid=565503" title="Wraca">
Wraca

Wraca () – miasto w północno-zachodniej Bułgarii, stolica obwodu Wraca, na północno-zachodnim przedgórzu Starej Płaniny (pasmo Wraczańska Płanina).
Miasto zamieszkuje około 71,3 tys. mieszkańców; przemysł drzewny, spożywczy, włókienniczy (głównie jedwabniczy), skórzany, metalowy; w okolicy uprawa morwy i hodowla jedwabników; na południe od miasta (w Elisejnie) wydobycie i hutnictwo rud miedzi, cynku i ołowiu; w pobliżu, we Wraczańskiej Płaninie, słynna grota krasowa Ledenika stanowiąca uczęszczany obiekt turystyczny.

</doc>
<doc id="565504" url="https://pl.wikipedia.org/wiki?curid=565504" title="Wielka Synagoga w Piotrkowie Trybunalskim">
Wielka Synagoga w Piotrkowie Trybunalskim

Wielka Synagoga w Piotrkowie Trybunalskim – synagoga znajdująca się w Piotrkowie Trybunalskim przy ulicy Jerozolimskiej 29, we wschodniej części miasta zwanej dawniej "Wielką Wsią" lub "Żydowskim Miastem Piotrkowem".
Obecnie jest jedną z najlepiej zachowanych synagog w Polsce, cenną ze względu na swoją unikatową architekturę.
Historia.
Synagoga została zbudowana w latach 1791-1793 na miejscu starej synagogi, z funduszy Mojżesza Kocyna. Projekt wykonał żydowski architekt Dawid Friedlander. W 1813 podczas wycofywania się wojsk napoleońskich synagogę odwiedził francuski marszałek Louis Nicolas Davout, zaś w 1821 car Aleksander I Romanow.
W 1854 synagoga została poważnie zdewastowana przez Rosjan. Po tym zdarzeniu budynek gruntownie odnowiono, nadając mu cechy stylu mauretańskiego oraz dobudowując babińce wzdłuż elewacji północnej i południowej. Pierwotnie jedyna sala dla kobiet znajdowała się na piętrze, nad przedsionkiem.
Po 1868 nastąpiła gruntowna przebudowa elewacji zachodniej według projektu Ignacego Markiewicza, wysunięcie jej o 5 metrów do przodu i nadanie jej form orientalnych z dwiema wieżyczkami po bokach. Dzięki temu powiększono babiniec poprzez wprowadzenie dodatkowych galerii dla kobiet, wspartych na czworobocznych kolumnach.
Podczas II wojny światowej hitlerowcy zdewastowali synagogę, bezpowrotnie niszcząc jej cenne wyposażenie. Po zakończeniu wojny o synagogę ubiegało się kilka instytucji, w tym Kongregacja Wyznania Mojżeszowego oraz Międzykomunalny Związek Szpitalnictwa w Piotrkowie, który chciał włączyć synagogę w skład pobliskiego szpitala św. Trójcy.
W 1954 Prezydium Miejskiej Rady Narodowej przekazało synagogę Klubowi Sportowemu „Unia”, który urządził w niej salę sportową. W związku z protestami kongregacji żydowskiej, klub w 1955 zrezygnował z użytkowania synagogi. W tym samym roku budynek został przekazany Spółdzielni Pracy Ozdób Choinkowych „Szkło”.
W latach 1964-1967 synagoga została gruntownie wyremontowana oraz odrestaurowana i przeznaczona na siedzibę Miejskiej Biblioteki Publicznej im. Adama Próchnika. W 2019 bibliotekę przeniesiono do nowej siedziby, a synagoga pełni funkcję tymczasowej siedziby Archiwum Państwowego w Piotrkowie Trybunalskim.
Na ścianie synagogi znajduje się tablica pamiątkowa z treścią w językach polskim, hebrajskim, jidysz oraz angielskim: „"W tym budynku mieściła się kiedyś Wielka Synagoga. Ta tablica poświęcona jest pamięci Żydów piotrkowskich zamordowanych przez okupantów hitlerowskich w latach 1939-1945"”.
Budynek wpisany jest do rejestru zabytków pod numerem 661 z 11.09.1967. Znajduje się też w gminnej ewidencji zabytków miasta Piotrkowa Trybunalskiego.
Architektura.
Murowany i orientowany budynek synagogi wzniesiono na planie prostokąta. Wewnątrz w zachodniej części znajduje się płytki przedsionek, z którego wchodzi się do głównej sali modlitewnej. Nad przedsionkiem pierwotnie znajdował się babiniec; w trakcie przebudowy w 1854 babińce zostały dobudowane wzdłuż elewacji północnej oraz południowej.
Orientalny charakter fasadzie głównej oraz elewacjom bocznym nadają spłaszczone łuki, ścianki attykowe przesłaniające spadek dachu, fryzy wieńczące elewacje – machikułowy i arkadowy, wieżyczki akcentujące wszystkie narożniki oraz rombowa siatka, która jest nawiązaniem do wzorów arabskich.
W sali głównej na wschodniej ścianie pierwotnie znajdował się bogato zdobiony, wykonany z drzewa gruszy Aron ha-kodesz. Po jego obu stronach znajdowały się rzeźbione lwy naturalnej wielkości, stojące na tylnych nogach i podtrzymujące złotą koronę na Torę, a na szczycie orzeł z rozpostartymi skrzydłami. Aron ha-kodesz otaczały rzeźbione postaci cherubinów, gałęzie roślin, na których wisiały instrumenty muzyczne, wzorowane na używanych w Świątyni Jerozolimskiej, inskrypcje hebrajskie oraz liczne motywy roślinne i biblijne.
Na ścianach znajdowały się bardzo okazałe polichromie, przedstawiające m.in. na ścianie zachodniej znaki zodiaku, Groby Patriarchów oraz Ścianę Płaczu. Ich autorem był Dawid Goldstein z Grocholic, obecnie części Bełchatowa. Pozostałe malowidła znajdujące się na ścianach północnej, południowej oraz wschodniej wykonał Dawid Friedlander, zapewne w 1816.
Sala modlitw była doświetlona przez okna i świeczniki przyścienne, esowate lichtarze, zwieszające się z sufitu pająki i żyrandole – wszystko bogato zdobione. Na pamiątkę światła, które płonęło w Świątyni Jerozolimskiej, przed Aron ha-kodesz umieszczono lampę Ner tamid. Salę oświetlał także dziewięcioramienny świecznik z mosiądzu.

</doc>
<doc id="565505" url="https://pl.wikipedia.org/wiki?curid=565505" title="Widyń">
Widyń

Widyń (, "Widin") – miasto w północno-zachodniej Bułgarii, stolica obwodu Widyń i gminy Widyń, nad Dunajem, przy granicy z Rumunią i Serbią.
Port rzeczny na Dunaju. Przemysłowo-handlowy ośrodek regionu rolniczego; przemysł spożywczy, maszynowy, porcelanowo-fajansowy; rybołówstwo.
Założony przez Rzymian pod nazwą "Bononia". W czasach starożytnego Rzymu kolejno w prowincjach: "Mezja", "Mezja Dolna", następnie "Dacia Ripensis". Następnie tracony na rzecz różnych plemion w czasie wielkiej wędrówki ludów. W X wieku twierdza bułgarska i stolica biskupstwa; 1003 zdobyty przez Bizancjum; w końcu XII wieku znów w granicach Bułgarii; od około 1363 stolica carstwa widyńskiego. 
1396 opanowany przez Turków; 1794–1807 siedziba i główna twierdza zbuntowanego przeciwko sułtanowi Osmana Pazwanda-ogłu. Od 1878 należy do Bułgarii.
Promowe przejście graniczne z miastem Calafat w Rumunii. W czerwcu 2013 roku otwarto drogowo-kolejowy most Widyń-Calafat.
Widyń jest siedzibą metropolii Bułgarskiego Kościoła Prawosławnego. W mieście znajdują się dwie zabytkowe, siedemnastowieczne cerkwie: św. Paraskiewy oraz św. Pantelejmona, jak również wzniesiony w okresie międzywojennym na miejscu starszej świątyni sobór św. Dymitra Sołuńskiego.

</doc>
<doc id="565507" url="https://pl.wikipedia.org/wiki?curid=565507" title="Rdestowiec ostrokończysty">
Rdestowiec ostrokończysty

Rdestowiec ostrokończysty ("Reynoutria japonica") – gatunek rośliny z rodziny rdestowatych. 
Pochodzenie i zagrożenia.
Pochodzi z południowej Azji. Pierwotny jego zasięg obejmował Japonię, Koreę i Tajwan, jak również północne Chiny. Rósł w górach, na wzgórzach, na brzegach rowów i poboczach dróg. Wyrastał na zróżnicowanych glebach, w tym na wulkanicznych. W Europie pojawił się w 1825 r. i samorzutnie rozprzestrzenił się w środowisku. Jest gatunkiem inwazyjnym, bardzo ekspansywnym. Obecnie występuje dość pospolicie w całej Polsce i coraz bardziej rozprzestrzenia się. Status gatunku we florze Polski: kenofit, agriofit. Uważany jest za gatunek niepożądany w środowisku naturalnym, gdyż wypiera rodzime gatunki, zalecane jest usuwanie go przed okresem kwitnienia i późniejsze niszczenie mechaniczne (łatwo odrasta).
Biologia i ekologia.
Bylina o drewniejących pędach, geofit ryzomowy. Siedlisko: zarośla nadrzeczne, łęgi, przydroża, nasypy kolejowe i inne siedliska ruderalne. Roślina ruderalna. Kwitnie późno – od sierpnia do września. Jest rośliną miododajną. 
W warunkach Polski roślina nie wytwarza nasion.
Systematyka i zmienność.
Tworzy mieszańca z rdestowcem sachalińskim (występującego również w Polsce) noszącego nazwę rdestowiec czeski ("Reynoutria × bohemica" Chrtek &amp; Chrtkova).
Stan prawny.
Rdestowiec ostrokończysty uznawany jest w Polsce za gatunek inwazyjny stwarzający zagrożenie, rozprzestrzeniony na szeroką skalę i podlegający szybkiej eliminacji.

</doc>
<doc id="565508" url="https://pl.wikipedia.org/wiki?curid=565508" title="Mała Synagoga w Piotrkowie Trybunalskim">
Mała Synagoga w Piotrkowie Trybunalskim

Mała Synagoga w Piotrkowie Trybunalskim – synagoga znajdująca się w Piotrkowie Trybunalskim przy ulicy Jerozolimskiej, we wschodniej części miasta zwanej dawniej Wielką Wsią lub Żydowskim Miastem Piotrkowem.
Synagoga została zbudowana w 1775 roku z fundacji Herna Piotrkowera. Podczas II wojny światowej hitlerowcy zdewastowali synagogę. Po zakończeniu wojny przez wiele lat stała opuszczona i niszczała. W latach 1964-1967 synagoga została gruntownie wyremontowana oraz odrestaurowana i przeznaczona na bibliotekę dla dzieci.
Murowany, dwukondygnacyjny i orientowany budynek synagogi wzniesiono na planie prostokąta. Na wschodniej ścianie zachowały się stanowiące górną część Aron ha-kodesz, fragmenty polichromii, przedstawiające lwy podtrzymujące tablice Dekalogu. Wykonane zostały w 1931 roku, przez malarza artystę Pereca Wilenberga. W 1988 roku polichromia została zakonserwowana. Zachowały się również cztery filary pomiędzy którymi dawniej znajdowała się bima.

</doc>
<doc id="565510" url="https://pl.wikipedia.org/wiki?curid=565510" title="Trojan (miasto)">
Trojan (miasto)

Trojan (bułg. "Троян") – miasto w środkowej Bułgarii, w obwodzie Łowecz, nad Białym Osymem (dorzecze Dunaju), na przedgórzu Bałkanów. Około 30 tys. mieszkańców.
W odległości 10 km od miasta znajduje się Monaster Trojański.

</doc>
<doc id="565511" url="https://pl.wikipedia.org/wiki?curid=565511" title="Edmund Roszczynialski">
Edmund Roszczynialski

Edmund Roszczynialski (ur. 30 października 1888 w Łężycach k. Rumi, zm. 11 lub 12 listopada 1939 w Cewicach k. Lęborka) – duchowny katolicki, Sługa Boży Kościoła katolickiego, kaszubski działacz społeczno-kulturalny i charytatywny, współorganizator i pierwszy przywódca organizacji konspiracyjnej Pomoc Polakom.
Życiorys.
Wczesne lata.
Był synem rolnika Jana Mariana Roszczynialskiego i Eufrozyny Justyny z domu Malotka-Trzebiatowskiej. Był najstarszym z jedenaściorga rodzeństwa, jego braćmi byli m.in. Hipolit Roszczynialski rotmistrz, wójt Rumi, który zginął w Piaśnicy i Wiktor Roszczynialski, adwokat zasłużony dla miasta Gdyni.
Uczęszczał do szkoły powszechnej i gimnazjum w Chojnicach, a następnie od 1904 r. w Wejherowie, gdzie należał do tajnej organizacji Filomatów. W 1907 r. zdał maturę. Studiował w Wyższym Seminarium Duchownym w Pelplinie z przerwą w latach 1909–1910. Podczas studiów należał do Koła Kaszubologów. Święcenia kapłańskie otrzymał 10 marca 1913 r. Mszę św. prymicyjną odprawił w Kościele Podwyższenia Krzyża Świętego w Rumi. Następnie został wikarym w Drzycimiu. W lutym 1917 r. powołano go do armii niemieckiej; walczył na frontach I wojny światowej jako sanitariusz i kapelan wojskowy.
Po zakończeniu działań wojennych powrócił na Pomorze do Grudziądza, gdzie mieszkał do 1920 r. Zaangażował się mocno w działalność społeczno-kulturalną, zakładając Towarzystwo Czeladzi Katolickiej, którego został prezesem i będąc członkiem Towarzystwa Czytelni Ludowych. W 1920 r. przeniósł się do Wejherowa, gdzie do 1926 r. był prefektem Seminarium Nauczycielskiego. Jednocześnie od 1924 r. pełnił funkcję jego dyrektora.
Probostwo w Wejherowie.
21 stycznia 1924 roku został proboszczem parafii Trójcy Przenajświętszej w Wejherowie, a w 1926 r. dziekanem dekanatu wejherowskiego. W tym okresie rozwinął działalność społeczno-kulturalną. Był założycielem Katolickiego Stowarzyszenia Robotników, jednego z najliczniejszych stowarzyszeń pomorskich, współtworzył drukarnię i wydawnictwo „Gazeta Kaszubska”, zostając członkiem jej rady nadzorczej, współorganizował Uniwersytet Ludowy w Bolszewie, zakładał liczne czytelnie ludowe, należał do Towarzystwa Naukowego Toruńskiego, Bractwa Kurkowego, Stowarzyszenia Powstańców i Wojaków. Zajmował się szczególnie pracą z młodzieżą oraz bezrobotnymi i ubogimi rodzinami, zwłaszcza wielodzietnymi. Pomagał im nie tylko jako duszpasterz, ale także w formie materialnej, np. dając zasiłki dla biednych chłopców, dla dzieci przystępujących do I komunii św., chorych, czy starców, a dla dziewcząt organizując kursy haftu i kroju kaszubskiego. Organizował dla dzieci i młodzieży wyjazdy, nawet za granicę (pielgrzymki), dojazdy do szkoły, do kościoła. Sprawował również patronat nad przytułkiem, który funkcjonował przy kościele. Z jego inicjatywy Stowarzyszenie Pań Miłosierdzia im. św. Wincentego a Paulo wydawało bezpłatne obiady. Jako administrator kościelny rozbudował w latach 1927–1929 kościół farny, doprowadził do renowacji wielu kaplic.
Działał też na polu wydawniczym; był autorem licznych artykułów w lokalnej prasie i miesięczniku diecezjalnym, w 1928 r. opracował i wydał monografię pt.: "Kalwaria Wejherowska, jej fundatorzy, duszpasterze i uroczystości". Był inicjatorem utworzenia 2 lokalnych chórów i orkiestry parafialnej. Przygotowywał z młodzieżą liczne spektakle teatralne, jasełka, akademie i spotkania z uroczystą oprawą. Utrzymywał czynne kontakty ze stacjonującym w Wejherowie 1 Morskim Batalionem Strzelców. W październiku 1937 r. brał udział w uroczystym poświęceniu jego sztandaru.
Aresztowanie i śmierć.
Po zajęciu Pomorza przez wojska niemieckie w pierwszych dniach września 1939 r., założył w Wejherowie konspiracyjną organizację charytatywną Pomoc Polakom (późniejszą Polska Żyje), która świadczyła pomoc materialną dla polskich rodzin, ofiar wojny, sierot, czy wdów po polskich żołnierzach i zamordowanych przez Niemców. Ciekawostką z tego okresu jest fakt, że wizytę u niego złożył gen. Erwin Rommel, gdyż jego żona była kuzynką księdza E. Roszczynialskiego. Wystawił on nawet księdzu E. Roszczynialskiemu specjalne pismo w celu ochrony przed ewentualnym aresztowaniem. Jednakże już 30 października 1939 r. ksiądz E. Roszczynialski został aresztowany przez Gestapo i osadzony w więzieniu w Wejherowie. 10 listopada przeniesiono go do więzienia w Lęborku, a następnie 11 lub 12 listopada rozstrzelano w parku koło budynku szkolnego w okolicznych Cewicach.
W 1979 r. dokonano ekshumacji jego zwłok, wystawiono w kaplicy św. Antoniego w wejherowskiej Farze i uroczyście pochowano w rodzinnym grobowcu na starym cmentarzu w Wejherowie.
Wyróżnienia.
W 1927 r. został Filistrem honorowym poznańskiej Korporacji Magna-Polonia.
Władze kościelne przyznały mu godność szambelana papieskiego (prałata).
Upamiętnienie.
Jego imieniem nazwano jedną z ulic w Wejherowie, a także ZSP Nr 3 w Wejherowie przy ulicy Dworcowej i Budowlanych oraz Szkołę Podstawową w Cewicach. W tomiku poezji "Pamiętaj o Piaśnicy", Joanny Ryszowskiej, znajduje się dedykowany mu wiersz pt. "Ksiądz Roszczynialski".
Beatyfikacja.
W 1994 r. Stolica Apostolska rozpoczęła proces jego beatyfikacji. 24 maja 2011 nastąpiło uroczyste zakończenie diecezjalnego procesu beatyfikacyjnego.

</doc>
<doc id="565512" url="https://pl.wikipedia.org/wiki?curid=565512" title="Kafir">
Kafir

Geografia.
Kafirstan – dawna nazwa Nuristanu (przez muzułmańskich sąsiadów określanego "krajem niewiernych"), stąd:

</doc>
<doc id="565513" url="https://pl.wikipedia.org/wiki?curid=565513" title="Kazimierz Drewnowski">
Kazimierz Drewnowski

Kazimierz Bolesław Drewnowski (ur. 4 marca 1881 w Stanisławowie, zm. 22 sierpnia 1952 w Zakopanem) – polski profesor, inżynier, rektor Politechniki Warszawskiej, pułkownik łączności Wojska Polskiego.
Życiorys.
Był synem Ignacego Drewnowskiego (1846-1920, urzędnik) i Marii z domu Koniecka oraz bratem Ignacego (1897-1993, oficer) i Marii (uczestniczka obrony Lwowa w 1918, zm. w 1979 we Lwowie w wieku 86 lat). Uczęszczał do gimnazjów w Nowym Sączu oraz Krakowie. W 1889 zdał egzamin dojrzałości w C. K. IV Gimnazjum we Lwowie. Studia odbył w latach 1899-1903 na Wydziale Budowy Maszyn lwowskiej Szkoły Politechnicznej. Uzupełnił je w Związkowej Wyższej Szkole Technicznej w Zurychu (1903-1905), gdzie uzyskał absolutorium. W latach 1905–1907 odbywał praktykę zawodową w zakładach elektrotechnicznych i elektrowniach Fryburga oraz filiach Siemensa-Schuckerta w Wiedniu i Lwowie. W 1907 roku został adiunktem na Politechnice Lwowskiej, gdzie objął też Katedrę Elektrotechniki.
Uczestniczył w międzynarodowych kongresach elektrotechnicznych w 1908 roku w Marsylii i w 1911 roku w Turynie.
W 1914 roku austriackie Ministerstwo Oświaty wysłało Drewnowskiego na praktykę zawodową na Politechnikę w Darmstadt oraz do Belgii i Francji. Głównym założeniem tej podróży było uzupełnienie wiedzy z zakresu wysokich napięć, radiotelegrafii oraz zastosowania elektryczności w górnictwie.
W latach 1914–1917 pełnił służbę w Legionach Polskich. 1 października 1916 roku podjął pracę na Politechnice Warszawskiej, gdzie jako pierwszy Polak wykładał elektrotechnikę. Najpierw pracował na Wydziale Chemii, a w rok później na Wydziale Budowy Maszyn i Elektrotechniki. Był wówczas „urlopowany” z Komendy Legionów Polskich. Awansował kolejno na chorążego (10 października 1914), podporucznika (23 listopada 1914) i porucznika (1 lipca 1915).
30 października 1918, w przeddzień walk o Lwów w trakcie wojny polsko-ukraińskiej, przybył do tego miasta w stopniu major jako adiutant Rady Regencyjnej i jej przedstawiciel wojskowy. 15 listopada 1918 roku powołany został na stanowisko szefa Oddziału II Łączności Sztabu Generalnego WP i równocześnie szefa Służby Łączności Wojska Polskiego. 10 grudnia tego roku wyznaczony został na stanowisko szefa Sekcji Elektrotechnicznej Departamentu III Technicznego (Techniczno-Inżynieryjnego) Ministerstwa Spraw Wojskowych. 15 marca 1919 stanął na czele Inspektoratu Wojsk Łączności podporządkowanego II wiceministrowi spraw wojskowych 21 września 1919 roku awansował na podpułkownika.
1 marca 1920 mianowany został szefem Sekcji II Wojsk Łączności Departamentu II Wojsk Technicznych M.S.Wojsk. W sierpniu następnego roku, po przejściu M.S.Wojsk. na organizację pokojową wyznaczony został na stanowisko szefa Wydziału Wojsk Łączności Departamentu VI Wojsk Technicznych. 3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 1. lokatą w korpusie oficerów łączności.
1 października 1916 roku związał się z PW. Objął wówczas Wykłady z techniki wysokiego napięcia. Natomiast od listopada 1918 roku jako docent prowadził wykłady z podstaw elektrotechniki, ćwiczenia z pomiarów elektrotechnicznych, pełnił funkcję kierownika laboratorium elektrotechnicznego.
1 września 1919 roku został zastępcą profesora na Wydziale Budowy Maszyn i Elektrotechniki prowadząc wykłady z elektrotechniki doświadczalnej i mierniczej.
1 marca 1920 mianowany został szefem Sekcji II Wojsk Łączności Departamentu II Wojsk Technicznych M.S.Wojsk. W sierpniu następnego roku, po przejściu M.S.Wojsk na organizację pokojową wyznaczony został na stanowisko szefa Wydziału Wojsk Łączności Departamentu VI Wojsk Technicznych. 3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 1. lokatą w korpusie oficerów łączności[5]. 
Brał udział nad organizacją Politechniki Wojskowej. 25 kwietnia 1921 roku utworzono Komitet Politechniki Wojskowej w której skład wszedł Drewnowski. W lipcu 1921 roku stanął na czele Komisji Organizacyjnej Politechniki Wojskowej, która powołana została przez gen. Władysława Sikorskiego, szefa Sztabu Generalnego. 
Inicjator powstania Polskiego Komitetu Wielkich Sieci Elektrycznych oraz Polskiego Komitetu Elektrotechnicznego(PKE). Pełnił tam funkcję sekretarza generalnego (1924-1929), a potem wieloletni przewodniczący.
W okresie 1928-1929 pełnił funkcję wiceprezesa SEP (Stowarzyszenie Elektryków Polskich).
W maju 1939 został wybrany rektorem Politechniki Warszawskiej, obejmując to stanowisko 1 września 1939 r. W czasie wojny organizował tajne nauczanie. Od 19 września 1940 oficjalnie pełnił funkcję „zarządcy”, jednak uważano go za rektora aż do końca wojny. 10 listopada 1942 został aresztowany i uwięziony na Pawiaku. Następnie został osadzony w obozie koncentracyjnym w Majdanku i Dachau, gdzie doczekał końca wojny.
Po wojnie przebywał na dwuletnim urlopie w Belgii. Szybko wrócił do organizowania życia akademickiego i naukowego, obejmując w 1947 Katedrę Miernictwa Elektrycznego i Wysokich Napięć na Politechnice Warszawskiej.
Zmarł nagle 22 sierpnia 1952 w Zakopanem będąc w pełni sił twórczych. Pochowany został na starym cmentarzu w Zakopanem (sektor L-I-63).
Decyzją Ministra Obrony Narodowej Nr 9/MON z dnia 18 stycznia 1999 imię płk prof. inż. Kazimierza Drewnowskiego otrzymał Centralny Węzeł Łączności Ministerstwa Obrony Narodowej w Warszawie. Jego imieniem nazwane zostały ulice w Warszawie, Poznaniu i Zegrzu. Od 1994 r. jest patronem Zespołu Szkół Energetycznych w Lublinie.

</doc>
<doc id="565514" url="https://pl.wikipedia.org/wiki?curid=565514" title="Mukaffir">
Mukaffir

Mukaffir – w islamie czyn, w wyniku którego muzułmanin zostaje niewiernym.
Niektóre odłamy wczesnego charydżyzmu uznawały, że każdy grzesznik w wyniku grzechu staje się niewierny i niepotrzebne jest w tym celu potwierdzenie ze strony wspólnoty. Dla sunnitów i większości szyitów nawet najcięższy grzech niekoniecznie musi być mukaffirem. Jedynie wyrzeczenie się wiary (ridda) lub bardzo poważny błąd doktrynalny są z nim tożsame i umożliwiają uznanie za niewiernego (takfir). W innych przypadkach sprawa przed sądem może być dość skomplikowana i niejednoznaczna.
Aby mukaffir skutkował takfirem potrzebne jest spełnienie określonych warunków:

</doc>
<doc id="565515" url="https://pl.wikipedia.org/wiki?curid=565515" title="Czirpan">
Czirpan

Czirpan (bułg. "Чирпан") – miasto w południowej Bułgarii, w obwodzie Stara Zagora. Ośrodek administracyjny gminy Czirpan; u podnóża Srednej Gory.

</doc>
<doc id="565517" url="https://pl.wikipedia.org/wiki?curid=565517" title="Baby pruskie">
Baby pruskie

Baby pruskie – kamienne posągi, pochodzące zapewne ze średniowiecza, o nieznanej funkcji i pochodzeniu.
Znajdowano je na ziemiach dawniej zamieszkiwanych przez plemiona pruskie, podbite w XIII wieku przez Zakon krzyżacki. Najstarsza wzmianka o babie pruskiej pochodzi z 1706 z kroniki miasta Bartoszyce, gdzie pada jej nazwa „Bartel”. Badacze zebrali informacje o 21 „babach”, z czego 8 uważa się za dzieła nowożytnych rzeźbiarzy. Znaleziska „bab pruskich” grupują się w dwa wyraźne skupiska: w okolicach Iławy oraz w rejonie Bartoszyc.
Wygląd.
Posągi mają wysokość do półtora metra i przedstawiają, wbrew nazwie, postacie mężczyzn. Mają zaznaczone z grubsza rysy twarzy, w prawej ręce trzymają róg (rytualne naczynie do picia), w lewej czasami miecz lub tasak. Niektóre nie posiadają atrybutów wojownika, ich ręce złożone są w krzyż na piersiach.
Pochodzenie.
Istnieje kilka hipotez na temat genezy i funkcji „bab pruskich”. Zdaniem Jerzego Marka Łapo, archeologa i historyka z Muzeum Kultury Ludowej w Węgorzewie, miały one powstać na zlecenie Krzyżaków.
„Baby” mogły także mieć związek z turniejami rycerskimi organizowanych przez Krzyżaków, a sam wygląd figur może być wizualizacją stereotypu Prusa widzianego oczyma Krzyżaków. Inna hipoteza mówi o czysto pogańskim pochodzeniu: w pruskim folklorze figury tego typu są często utożsamiane z osobami zaklętymi w kamień za jakieś przewinienie. Mogą to być też posągi bohaterów, którzy zginęli na obczyźnie lub po prostu wizerunki pruskich bogów.
Kolekcję bab pruskich z rejonu Iławy z Bronowa, Gałdowa, Mózgowa, Susza można obejrzeć przed Muzeum Archeologicznym w Gdańsku od strony Motławy, dwie znajdują się w Bartoszycach na skwerku, baba z Barcian przy Muzeum Warmii i Mazur w Olsztynie, posąg z Bratiana na dziedzińcu Ratusza Staromiejskiego w Toruniu, jedna z bab znajduje się też przy kościele w Prątnicy. Pruską babę znaleziono też podczas wykopalisk prowadzonych w Poganowie.
Legenda o Gustebaldzie.
Pochodząca z okolic Bartoszyc legenda o Gustebaldzie mówi o królowej Prusów, która pewnego dnia uratowała życie Rybiego Króla, za co otrzymała magiczny kamień umożliwiający rozumienie mowy zwierząt, roślin i wiatru. Warunkiem było niepokazywanie owego kamienia nikomu. Pewnego dnia "Wiatr" przyniósł wieść o nadciąganiu Krzyżaków – jednak nikt Gustebaldzie w to nie uwierzył, na co królewna pokazała kamień niedowiarkom i w tej chwili sama została zamieniona w kamień.

</doc>
<doc id="565518" url="https://pl.wikipedia.org/wiki?curid=565518" title="Tadeusz Matuszewicz">
Tadeusz Matuszewicz

Tadeusz Wiktoryn Matuszewicz herbu Łabędź, występuje też pisownia: "Matusewicz; Matusiewicz; Matuszewic", pseud.: "X", (ur. 1765 w Raśni, zm. 31 października 1819 w Bolonii) – polski mówca, publicysta, tłumacz, poeta i krytyk teatralny. Minister skarbu Królestwa Polskiego w latach 1815–1817, członek Rządu Tymczasowego Królestwa Polskiego w 1815 roku, minister skarbu Księstwa Warszawskiego od 30 września 1811, radca Rady Stanu Księstwa Warszawskiego w 1810 roku, jeden z inicjatorów zawiązania Konfederacji Generalnej Królestwa Polskiego 28 czerwca 1812, członek Rządu Centralnego Wojskowego Tymczasowego Obojga Galicji w 1809, wolnomularz.
Życiorys.
Rodzina.
Był synem Marcina Matuszewicza, stolnika, późniejszego kasztelana brzeskiego, i Anny z Niemirowiczów-Szczyttów, córki Józefa, kasztelana mścisławskiego, i Petronelli Wołodkowicz (Wołodkiewicz). Miał dwie siostry: Wiktorię za Samuelem hr. Golejewskim i Benedyktę Konstancję za Michałem Zaleskim. Po III rozbiorze Polski osiadł na wsi, początkowo na Litwie, a następnie w Jasieńcu w Sandomierskiem. Tam też poślubił Mariannę Felicję Przebendowską, córkę Ignacego i Felicji z hr. Wielopolskich, wdowę po Ignacym Dembińskim. Z Marianną doczekał się 3 dzieci: Zofii, Adama i Seweryna.
Działalność publiczna.
Pierwsze nauki pobierał w warszawskim kolegium Konarskiego. Był posłem z województwa brzeskolitewskiego: na sejm grodzieński (1784), na Sejm Czteroletni w 1788 roku, uczestniczył w opracowaniu projektu konstytucji 3 maja (działał w Deputacji do Ułożenia Konstytucji). Wybrany członkiem wyłonionej w 1788 roku przez Sejm Czteroletni Deputacji Interesów Zagranicznych. Członek Zgromadzenia Przyjaciół Konstytucji Rządowej. W latach 1791–1792 współpracował z "Gazetą Narodową i Obcą". W czasie insurekcji kościuszkowskiej w 1794 był członkiem Rady Najwyższej Narodowej (jako zastępca radcy) i kierownikiem Wydziału Potrzeb Wojskowych. W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego.
Przynależność i wyróżnienia.
Został członkiem Towarzystwa Przyjaciół Nauk. W 1811 roku był wielkim mówcą, a w 1812 roku wielkim namiestnikiem Wielkiego Wschodu Narodowego Polski. W roku 1812 został kawalerem Orderu Świętego Stanisława. Odznaczony krzyżem oficerskim Legii Honorowej (1809), Orderem Orła Białego (1812), kawaler maltański od 1804. W 1818 roku był członkiem loży wolnomularskiej Bouclier du Nord.
Opinie współczesnych.
Kajetan Koźmian nie szczędził słów podziwu dla "Matuszewicza", szczególnie jego talentu pisarskiego, tłumacza, a przede wszystkiem mówcy: "Mąż ten znakomity cnotą, nauką i wielkiemi talentami, a nadewszystko rzadkiem umiarkowaniem umysłu." "Wszystko co tylko wyszło z pod pióra tego męża, nosi cechę wytwornego smaku, wzorowej ogłady, harmonii i płynności wiersza, a razem rzadkiej znajomości języka narodowego, którego, całą zamożność w wysokim stopniu posiadał." (tamże) Specjalne uznanie zdobył sobie krasomówstwem: "Lecz Matusewiczowi palma pierwszeństwa między oświeconymi rodakami należy się bez sporu z wymowy. ... Pisał prozą wybornie, mówił zwłaszcza nieprzygotowany jeszcze lepjej. — Ścisła logika, porządek w myślach, jasność w wysłowieniu, gładkość okresów, właściwość retorycznych ozdób, obfitość języka bez rozwlekłości, ogień bez zapędu, zgoła we wszystkiem szczęśliwa doskonałości miara, cechowały jego wymowę. Dodajmy do tego przyjemną postać, głos brzmiący, harmonijny i giętki, który mu posługiwał do wydania wszystkich uczuć jego serca, i który zaprawiał, że tak powiem, niepojętym urokiem to wszystko, co z ust jego wychodziło; gdy skończył mówić, chęć słuchania zawsze pozostawała w słuchaczach." (tamże)
Koniec działalności publicznej.
Tak opisuje ostatnie lata życia "Matuszewicza" na jego pogrzebie Niemcewicz:
"Złamanego trudami, przyjął Senat w sędziwe swe grono; tam acz widocznie juź były niknącemi fizyczne siły jego, przecież ta lepsza część człowieka, ten duch nieśmiertelny , ta stałość w prawidłach, to obywatelstwo, ta przekonywająca wymowa, jak w poranku życia, tak i z mierzchem onego równym zawsze blaskiem jaśniały. Upadł pozostały z niewielu filar, dźwigający starożytny przybytek ojczyzny naszej." W przekonaniu Koźmiana, blisko zaprzyjaźnionego z "Matuszewiczem", powodem trochę przedwczesnego – mimo zawodzącego go zdrowia – odejścia z życia publicznego były intrygi zawistnych polityków utrudniające działanie urzędu ministra. Miejscem jego odejścia stał się słynny Czarnolas, wniesiony przez żonę we wianie. Odejście na wieś, prócz schronienia przed nieżyczliwymi, życia według praw natury i spożytkowania uroków sielskiej prostoty miało i wymiar religijny: o tym świadczy tak przetłumaczenie "O naśladowaniu Chrystusa", jak i wybudowanie w 1817 roku drewnianego kościoła w Ciachcinie.
Twórczość.
Mowy i pisma.
Zostawił też trochę ulotnych wierszy, rozważań o synonimach i artykułów w czasopismach: "Dziennik Wileński" (tu: Wiersz do ks. A. Czartoryskiego. Naśladowania "Pieśni" Horacjusza, 1805), "Gazeta Korespondenta Warszawskiego" (1815-1819), "Gazeta Narodowa i Obca" (1791-1792), "Gazeta Warszawska" (1815-1819), "Kronika Rodzinna" (tu: Objaśnienia niektórych synonimów, 1855), "Pamiętnik Warszawski" (tu: Osobliwi goście, t. 16, 1820, s. 110-1270, "Przegląd Naukowy" (tu: Historia zbytku, 1842).
Wydany pod nazwiskiem Matuszewicza list poetycki: "Odpis na list Kropińskiego... z Łańcuta do Sieniawy 1796 r.", "Kronika Rodzinna" 1855 – wyszedł faktycznie spod pióra Kropińskiego.

</doc>
<doc id="565519" url="https://pl.wikipedia.org/wiki?curid=565519" title="Synagoga w Poddębicach">
Synagoga w Poddębicach

Synagoga w Poddębicach – dawna, murowana synagoga znajdująca się w Poddębicach przy ulicy Kaliskiej, w pobliżu ul. Nadrzecznej.
Historia synagogi.
Synagoga została zbudowana na początku XIX wieku. Podczas II wojny światowej hitlerowcy zdewastowali synagogę. Po wojnie synagogę przebudowano na biura, które znajdują się w niej do dziś.

</doc>
<doc id="565526" url="https://pl.wikipedia.org/wiki?curid=565526" title="Synagoga w Zduńskiej Woli">
Synagoga w Zduńskiej Woli

Synagoga w Zduńskiej Woli – została zbudowana w 1858 roku przy ul. Sieradzkiej.
Podczas II wojny światowej hitlerowcy wykorzystywali obiekt do celów gospodarczych, a następnie rozebrali.

</doc>
<doc id="565528" url="https://pl.wikipedia.org/wiki?curid=565528" title="Jacht Solidarity">
Jacht Solidarity



</doc>
<doc id="565532" url="https://pl.wikipedia.org/wiki?curid=565532" title="Who Do We Think We Are">
Who Do We Think We Are

Who Do We Think We Are! – album zespołu Deep Purple. Był ich siódmym albumem studyjnym i ostatnim z klasyczną muzyką zespołu linii Mark II (tzn. nagrany w II składzie), aż do wydania albumu "Perfect Strangers" w roku 1984. Album wydano w USA w styczniu, a w Wielkiej Brytanii w lutym 1973 roku.
Po wydaniu tego albumu z zespołu odeszli Ian Gillan i Roger Glover. Powodem ich decyzji były trwające od dłuższego czasu spory z Ritchie Blackmorem. Powrócili do zespołu w roku 1984 i razem nagrali płytę "Perfect Strangers".
W roku 2000 nastąpiła reedycja płyty na CD z utworami bonusowymi.
„First Day Jam” jest instrumentalnym utworem zagranym na gitarze basowej przez Blackmore'a, Lorda i Paice'a. Glover – basista był w trakcie nagrywania nieobecny, bo utknął w korkach ulicznych.

</doc>
<doc id="565537" url="https://pl.wikipedia.org/wiki?curid=565537" title="Andrzej Szypulski (scenarzysta)">
Andrzej Szypulski (scenarzysta)

Andrzej Szypulski (pseud. literacki "Remigiusz Janowicz") (ur. 5 września 1936 w Warszawie, zm. 25 stycznia 2011 tamże) – polski scenarzysta i pisarz.
Życiorys.
Ukończył studia na Wydziale Polonistyki Uniwersytetu Warszawskiego, zawodowo trudnił się dziennikarstwem. Debiutował w 1956 na łamach prasy literackiej publikując opowiadania, w późniejszym czasie był autorem sztuk teatralnych, opowiadań, powieści i wierszy. W latach 50. XX wieku dwukrotnie otrzymał nagrodę "Nowej Kultury" i "Po prostu" (była to Warszawska Literacka Nagroda Młodych). W 1976 został odznaczony Złotym Krzyżem Zasługi.
Był współautorem (wspólnie ze Zbigniewem Safjanem pod pseudonimem Andrzej Zbych) scenariuszy do serii spektakli teatru telewizji i serialu "Stawka większa niż życie" oraz seriali "Dyrektorzy" i "Ślad na ziemi" wspólnie z Aleksandrem Minkowskim.
Wybrana twórczość.
Słuchowiska radiowe.
Spośród kilkudziesięciu Polskie Radio w 1977 opublikowało pod wspólnym tytułem "Czarne motyle" wybrane słuchowiska m.in.:

</doc>
<doc id="565539" url="https://pl.wikipedia.org/wiki?curid=565539" title="Dolina Ścinawki">
Dolina Ścinawki

Dolina Ścinawki (355–380 m n.p.m.) – mikroregion w Sudetach Środkowych w Obniżeniu Ścinawki w woj. dolnośląskim.
Położenie.
Dolina Ścinawki położona jest między Wzgórzami Włodzickimi a Wzgórzami Ścinawskimi wzdłuż koryta rzeki Ścinawki na terenie południowo-zachodniej Polski (województwo dolnośląskie) i środkowo-północnych Czech (kraj hradecki).
Opis.
Dolina Ścinawki to głęboka forma erozyjna doliny o wąskim, lekko falistym płaskim dnie i stromych asymetrycznych zboczach. Dolina rozdziela Wzgórza Ścinawskie położone na południowym zachodzie od Wzgórz Włodzickich i Gór Suchych na północy. Wzdłuż doliny środkiem płynie rzeka Ścinawka. Dolina Ścinawki jest przedłużeniem Kotliny Kłodzkiej rozciągającej się na południowy wschód od doliny.
Obszar doliny jest ciekawy geologicznie i krajobrazowo. Charakteryzuje się panoramami widokowymi, rozciągającymi się ze zboczy i wyżej leżącej wierzchowiny. Wzdłuż koryta rzeki ciągnie się starodrzew zieleni ługowej z drzew liściastych, liczny jest również starodrzew świerkowy w formie nasadzeń przydomowych.
Budowa.
Wzdłuż koryta Ścinawki widoczny kontakt dwóch odmiennych struktur geologicznych: łupków i piaskowców czerwonego spągowca z permskimi skałami wulkanicznymi; melafirami, które były eksploatowane w pobliskim kamieniołomie. Powierzchnia zrównania doliny pokryta jest cienką warstwą utworów czwartorzędowych, glin deluwialnych, utworów eolicznych, a także osadów polodowcowych. Środek kotliny wyznacza wcięte koryto rzeki Ścinawki wraz z ujściowymi odcinkami dolin potoków jej dopływów.
Krajobraz.
Krajobraz doliny uwarunkowany jest budową i przeszłością geologiczną, przedstawia krajobraz lekko falistej równiny. Najwyższe położenie doliny wynosi 380 m n.p.m. a najniższe 355 m n.p.m. Cały obszar jest równinny, falisty, łagodnie ciągnący się w kierunku wschodnim wzdłuż koryta Ścinawki. Poza nielicznymi wzniesieniami obszar doliny nie jest porośnięty lasem. Teren jest średnio zaludniony, większość obszaru zajmują pola uprawne i łąki. Krajobraz jest przeobrażony, ale tylko w nieznacznym stopniu zurbanizowany.
Klimat.
Położenie fizycznogeograficzne doliny oraz masyw Gór Suchych osłaniający okolicę od północy i Gór Stołowych od południa sprawiają, że nad obszarem ścierają się masy powietrzne, wpływające na kształtowanie się typów pogody i zjawisk atmosferycznych tego mikroregionu. Klimat jest umiarkowany, przejściowy, ciepły, charakteryzujący się zmiennym stanem pogody. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz zima z niewielkimi opadami śniegu. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami.
Wody.
Dolina Ścinawki położona jest w dorzeczu Odry, największą rzeką doliny jest Ścinawka (czes. "Stenava"), lewostronny dopływy Nysy Kłodzkiej. Większymi dopływami Ścinawki odwadniającymi dolinę są: Czerwionek, Bożkowski Potok, Dzik, Włodzica, Piekło, Roszycki Potok, Božianowský Potok.
Miejscowości.
Wzdłuż doliny położone są miejscowości: Otovice, Tłumaczów, Ścinawka Górna, Ścinawka Średnia, Ścinawka Dolna.

</doc>
<doc id="565543" url="https://pl.wikipedia.org/wiki?curid=565543" title="Van Bebber">
Van Bebber



</doc>
<doc id="565546" url="https://pl.wikipedia.org/wiki?curid=565546" title="Józef Bogusław Słuszka">
Józef Bogusław Słuszka

Józef Bogusław Słuszka herbu Ostoja (ur. 1652, zm. 8 października 1701) – hetman polny litewski w latach 1685–1701, kasztelan wileński w latach 1685–1701, kasztelan trocki w 1685 roku, marszałek nadworny litewski w 1683 roku, chorąży wielki litewski w 1676 roku, łowczy wielki litewski w 1673 roku, starosta rzeczycki w latach 1672–1688, starosta lanckoroński w 1694 roku, starosta piński, pieniawski, jezierski, starosta latowicki w 1698 roku, ekonom kobryński od 1685 roku.
Poseł powiatu oszmiańskiego na sejm nadzwyczajny 1672 roku. Przystąpił do senatorsko-żołnierskiej konfederacji kobryńskiej 1672 roku. Poseł na zjazd warszawski sejm pacyfikacyjny 1673 roku. Elektor Jana III Sobieskiego z powiatu rzeczyckiego w 1674 roku. Poseł na sejm koronacyjny 1676 roku z Mińska. Poseł na sejm grodzieński 1678–1679 roku.
Był zagorzałym zwolennikiem króla Jana III Sobieskiego, czołowym regalistą litewskim, bardziej związanym z Polską, gdzie posiadał największe swe posiadłości, niż z Litwą. Marszałek sejmiku województwa brzeskolitewskiego w 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był elektorem Augusta II Mocnego z województwa wileńskiego w 1697 roku, podpisał jego "pacta conventa". Zażarcie zwalczał frakcję Sapiehów, jednakże po śmierci króla Jana, zniechęcony malwersacjami finansowymi i wykorzystywaniem walki z Sapiehami do własnych korzyści przez przywódców opozycji antysapieżyńskiej z Michałem Serwacym Wiśniowieckim i Ludwikiem Pociejem na czele, odsunął się od walki frakcyjnej i nie poparł ich w wojnie domowej 1700 roku, jak to zrobił jego młodszy brat Dominik Michał Słuszka, wojewoda połocki. Został wtedy pozbawiony buławy polnej.
Dodatkowe obciążenia nakładane przez niego na chłopów w starostwie lanckorońskim doprowadziły do sporu przed królem, a w konsekwencji buntu i śmierci wójta Jakuba Śmietany.
Podczas licznych walk z Tatarami i Turkami wykazał się jako dobry kawalerzysta i odważny żołnierz, większych talentów dowódczych jednak nie posiadał. Brał udział we wszystkich kampaniach z lat 1673–1698. Chcąc upamiętnić swoją żonę, ulokował w 1697 r. nowe miasto leżące na gruntach wsi Błotków. Miasto te nazwał Terespolem.

</doc>
<doc id="565551" url="https://pl.wikipedia.org/wiki?curid=565551" title="Porcelanka ośla">
Porcelanka ośla

Porcelanka ośla ("Cypraea asellus") – gatunek porcelanki pochodzący z rejonu Indopacyficznego. Osiąga niewielkie rozmiary - zaledwie kilkanaście do dwudziestu kilku mm.

</doc>
<doc id="565552" url="https://pl.wikipedia.org/wiki?curid=565552" title="Collegium Invisibile">
Collegium Invisibile

Collegium Invisibile – organizacja naukowa założona w 1995 roku, skupiająca wyróżniających się polskich studentów oraz naukowców, którzy współpracują ze sobą na zasadzie mistrz–uczeń, dzięki zastosowaniu metod pracy renomowanych angielskich uniwersytetów w Oksfordzie i Cambridge.
Historia Collegium.
Collegium Invisibile ufundowane zostało z inicjatywy prof. Wojciecha Gasparskiego, jako element sieci niewidzialnych uniwersytetów powstających w latach 90. XX wieku w Europie. Postulat kształcenia elitarnego stanowił odpowiedź na rosnącą masowość w szkolnictwie wyższym, a nowo wykształcona elita intelektualna miała budować sfery zaniedbane w Polsce przez lata komunizmu. Założenie Collegium możliwe było dzięki wsparciu Open Society Institute, który już w 1992 roku przyczynił się do powstania podobnego „Niewidzialnego Uniwersytetu” na Węgrzech – pod nazwą Lathatatlan Kollegium.
Początkowym ogniwem w tworzeniu polskiego Collegium była Fundacja „Wiedza i Działanie” im. Tadeusza Kotarbińskiego i Ludwiga von Misesa. Założyciele tej fundacji – prakseolodzy Wojciech Gasparski, Anna Lewicka-Strzałecka i Danuta Miller – w 1995 roku powołali do życia organizację Collegium Invisibile. W 1999 roku organizacja uniezależniła się od fundacji – z inicjatywy beneficjentów programu powstało samodzielne stowarzyszenie Collegium Invisibile. Jego pierwszemu Zarządowi przewodniczył Dariusz Jemielniak, przewodnictwo w Radzie Naukowej objął natomiast prof. Piotr Węgleński, rektor Uniwersytetu Warszawskiego; od tej pory te dwie funkcje "ex officio" są ze sobą związane.
W kolejnych latach zapoczątkowywane były nowe projekty: w 1999 r. – Szkoły Letnie, w 2002 roku rozpoczęto gromadzenie zbiorów biblioteki, a w 2004 roku wystartował program Pierwszy Tutor. W dziesiątą rocznicę swojego istnienia stowarzyszenie przygotowało w Warszawie jubileuszową konferencję międzynarodową "Tocqueville: On Democracy in Europe", w której uczestniczyli najwybitniejsi naukowcy z całego świata, m.in. prof. Irena Grudzińska-Gross, prof. Raymond Boudon i prof. Michael Hereth. W roku 2008 po raz pierwszy odbyła się Wioska Olimpijska – obóz letni dla laureatów olimpiad przedmiotowych. Został również uruchomiony Projekt Fleck – program pomocy dla studentów z Ukrainy.
W 2010 r. członkowie Collegium brali udział w debacie o kształcie reformy szkolnictwa wyższego i stypendiów dla doktorantów, publikując artykuły m.in. w "Gazecie Wyborczej" i "Newsweeku" oraz przedstawiając stanowisko w Sejmie. W tym roku odbył się także cykl seminariów organizowanych w Krakowie wspólnie z wydawnictwem „Znak” pod nazwą "Colloquia Invisibilia".
Działalność.
System nauczania stosowany w Collegium jest podstawowym elementem edukacji liberalnej: oprócz realizacji projektów naukowych polega bowiem na indywidualnych zajęciach z wybranej dyscypliny pod okiem profesora wybranego przez studenta. Wśród tutorów znajdują się znaczące postaci w polskim życiu społecznym i naukowym – profesorowie akademiccy, byli ministrowie, prezesi Narodowego Banku Polskiego, sędziowie Trybunału Konstytucyjnego czy parlamentarzyści.
Rokrocznie Collegium Invisibile przyjmuje kilkunastu najlepszych kandydatów wyłonionych podczas dwuetapowej procedury rekrutacyjnej. Warunkiem członkostwa w Collegium jest ukończenie I roku studiów na dowolnej uczelni akademickiej, przedstawienie pracy pisemnej o charakterze naukowym, wypełnienie aplikacji oraz pomyślne przejście rozmowy kwalifikacyjnej.
Studia.
Studia w Collegium polegają na regularnej współpracy studenta z wybranym przez niego tutorem. Może nim być pracownik naukowy uczelni zarówno polskiej, jak i zagranicznej. Kształt współpracy zależy wyłącznie od decyzji obu zainteresowanych stron. Taka forma współpracy „mistrza” i „ucznia” umożliwia studentowi zdobywanie wiedzy i umiejętności w dziedzinach dotychczas przez niego nieznanych, prowadzi do podjęcia wspólnych badań naukowych. Owocem tutorialu jest coroczna praca zaliczeniowa, przedstawiana Radzie Naukowej i Zarządowi Stowarzyszenia, która ma formę eseju, zbioru esejów, opracowania naukowego czy sprawozdania z badań.
Programy.
Oprócz indywidualnego tutorialu studentów Collegium Invisibile realizuje również wiele innych programów.
Organizowane od ponad 10 lat warsztaty wprowadzające w zasady samodzielnej pracy badawczej dla maturzystów z Krajowego Funduszu na rzecz Dzieci, prowadzone przez studentów Collegium. Dzięki nim podopieczni Funduszu stawiają pierwsze kroki w życiu studencko-naukowym, studenci Collegium mogą zaś zdobywać pierwsze doświadczenia dydaktyczne i rozwijać umiejętności pedagogiczne.
Celem prowadzenia przez Collegium własnej biblioteki jest gromadzenie obcojęzycznych pozycji, które nie są dostępne w bibliotekach uniwersyteckich na terenie Polski. Z jej zbiorów mogą korzystać na miejscu także osoby nie należące do Stowarzyszenia. Księgozbiory znajdują się przy Krakowskim Przedmieściu 3.
Program ten adresowany jest do wybitnie zdolnych uczniów szkół średnich. Odpowiada na stale rosnącą potrzebę indywidualnej opieki nad młodzieżą uzdolnioną. Celem projektu jest stworzenie młodym ludziom możliwości regularnej i systematycznej pracy pod okiem studentów Collegium, możliwości dojrzałego pogłębiania wiedzy i rozwijania umiejętności badawczych.
Członkowie Collegium mogą realizować pod egidą Collegium projekty badawcze wspólnie z osobami nienależącymi do Stowarzyszenia. Dzięki temu studenci, absolwenci i tutorzy Collegium mogą nie tylko prowadzić indywidualne badania i prezentować je na wspólnych spotkaniach, ale mają również możliwość skorzystania z pomocy Stowarzyszenia w przeprowadzaniu większych projektów naukowych, wymagających zdobycia zewnętrznych źródeł finansowania.
Jest to najnowszy z programów Collegium – pierwsza edycja miała miejsce we wrześniu 2008 r. Wioska Olimpijska to obóz edukacyjny zorganizowany dla laureatów wybranych olimpiad przedmiotowych we współpracy z Krajowym Funduszem na rzecz Dzieci. Na program obozu składa się m.in. udział licealistów w autorskich zajęciach prowadzonych przez studentów Collegium i warsztatach przygotowanych przez uznanych profesorów i młodych naukowców współpracujących ze Stowarzyszeniem oraz praca licealistów nad przygotowaniem i wygłaszaniem referatów.
Wioski Olimpijskie objęte są patronatem rektorów Uniwersytetu Warszawskiego oraz Uniwersytetu Jagiellońskiego.
W ramach tego projektu Collegium wspiera studentów ze Lwowa, wysyłając im książki naukowe, do których dostęp na Ukrainie jest ograniczony.
Władze Collegium Invisibile.
Collegium Invisibile jest stowarzyszeniem i w związku z tym jego najważniejszym organem jest Walne Zgromadzenie, w którego skład wchodzą wszyscy członkowie stowarzyszenia – tutorzy, studenci i członkowie honorowi. Dokonuje ono wyboru pozostałych władz stowarzyszenia – Rady Naukowej, Zarządu i Komisji Rewizyjnej.
Dotychczasowi przewodniczący Collegium:
Radzie Naukowej przewodniczy rektor Uniwersytetu Warszawskiego.
Ludzie związani z Collegium.
Członkami Collegium są tutorzy, studenci i członkowie honorowi.
Tutorami działającymi w Collegium byli do tej pory m.in.: Stefan Amsterdamski, Leszek Balcerowicz, Agata Bielik-Robson, Jan Błoński, Jerzy Bralczyk, Bronisław Geremek, Tadeusz Gadacz, Aleksander Gieysztor, Michał Głowiński, Hanna Gronkiewicz-Waltz, Czesław Hernas, Jerzy Jarniewicz, Jerzy Kłoczowski, Monika Kostera, Andrzej Koźmiński, Ryszard Legutko, Philippe Lejeune, Ewa Łętowska, Krzysztof Meyer, Wojciech Roszkowski, Marek Safjan, Marek Siemek, Piotr Sztompka, ks. Józef Tischner.
Uczelnie macierzyste.
Polska.
Uczelniami macierzystymi członków Collegium były dotąd m.in.
Inne kraje.
Natomiast spośród zagranicznych uczelniami macierzystymi były m.in.:
Opinie i status w środowisku akademickim.
Collegium ma od początku swojego powstania status organizacji elitarnej. „Możliwość kształcenia w Collegium Invisibile dana jest wybrańcom, ale też i takie założenie przyświecało jego twórcom”, „Tu tworzy się elitarna wspólnota ludzi mądrych, pielęgnujących swoje pasje” – można przeczytać w rekomendacjach prof. K. Chałasińskiej-Macukow, rektor UW. Zbigniew Pełczyński, honorowy członek Collegium i emerytowany profesor Uniwersytetu Oksfordzkiego, szczególnego charakteru Collegium dopatruje się w rozwijaniu potencjału akademickiego zdolnych studentów przez przeszczepianie na polski grunt "tutorialu" jako indywidualnej metody kształcenia.
W opracowaniach dotyczących Collegium jako jednostki kształcenia elitarnego omawiany jest także tryb przechodzenia selekcji podczas starania się o przyjęcie do stowarzyszenia: selekcję tę, wraz z przedstawicielem Rady Naukowej oraz zaproszonym ekspertem, przeprowadzają bowiem także sami studenci.

</doc>
<doc id="565553" url="https://pl.wikipedia.org/wiki?curid=565553" title="Starodrzew">
Starodrzew

Starodrzew – drzewostan ponad 100-letni, o średniej pierśnicy powyżej 50 cm, który przekroczył już najlepszy wiek do odnowienia i użytkowania; w fazie tej traci on stopniowo zdolność przyrostu  i zaczyna przejawiać oznaki starzenia się – obumierają pojedyncze drzewa, zwarcie stopniowo się rozluźnia, gdyż boczny rozrost koron drzew w tym wieku praktycznie nie istnieje i powstałe luki w sklepieniu leśnym nie zamykają się. Przyrost na wysokość jest minimalny, także przyrost grubości bardzo powoli, ale stopniowo maleje. Drzewostan zbliża się w miarę upływu lat do naturalnego kresu swojego istnienia. Przestrzeń między starymi drzewami matecznymi może wypełniać młode pokolenie.
Uproszczona definicja: jedna z ostatnich faz rozwoju drzewostanu obejmująca drzewa powyżej 100 lat, o średniej pierśnicy powyżej 50 cm. Drzewostan w tej fazie stopniowo traci zdolność przyrostu wysokości i grubości oraz przejawia oznaki starzenia się. Faza ta charakteryzuje się obumieraniem pojedynczych drzew oraz tym, że w lukach drzewostanu pojawia się obfity nalot.

</doc>
<doc id="565555" url="https://pl.wikipedia.org/wiki?curid=565555" title="Ludwik Tyszkiewicz">
Ludwik Tyszkiewicz

Ludwik Skumin Tyszkiewicz herbu Leliwa (ur. 1748, zm. 26 czerwca 1808) – hrabia, hetman polny litewski od 1780, marszałek wielki litewski od 1793, podskarbi wielki litewski od 1791, generał-adiutant od 1772, pisarz wielki litewski 1775-1780, marszałek Trybunału Głównego Wielkiego Księstwa Litewskiego, komisarz Komisji Porządkowej Cywilno-Wojskowej województwa wileńskiego w 1790, rosyjski rzeczywisty tajny radca, 
Życiorys.
Odznaczony Orderem Świętego Stanisława (1778) i rosyjskimi orderami św. Andrzeja Apostoła Pierwszego Powołania (1787) i św. Aleksandra Newskiego (1787).
Był elektorem Stanisława Augusta Poniatowskiego w 1764 z województwa trockiego.
W 1775 skoligacił się z rodziną panującego Stanisława Augusta Poniatowskiego, poślubiając córkę jego brata Kazimierza Konstancję Poniatowską. Członek konfederacji Andrzeja Mokronowskiego i poseł na sejm 1776 roku z województwa wileńskiego. 25 listopada 1776 został kawalerem Orderu Orła Białego. Poseł na sejm 1778 roku z województwa wileńskiego. W 1778 roku na sejmie w Warszawie był marszałkiem sejmu. Na sejmie w 1782 roku został konsyliarzem Rady Nieustającej. Członek Departamentu Wojskowego Rady Nieustającej w 1783 roku.
Był członkiem konfederacji Sejmu Czteroletniego. W czasie wojny polsko-rosyjskiej, na zebraniu 23 lipca 1792 poparł decyzję króla Stanisława Augusta Poniatowskiego o jego przystąpieniu do konfederacji targowickiej. Sam też szybko złożył do niej akces, co przyniosło mu marszałkostwo wielkie litewskie. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski. Był członkiem konfederacji grodzieńskiej 1793 roku. Członek Komisji Policji Wielkiego Księstwa Litewskiego w 1793 roku. W 1795 przewodniczył deputacji hołdowniczej Wielkiego Księstwa Litewskiego do Katarzyny II. Po II rozbiorze Rzeczypospolitej otrzymał od carycy Katarzyny II rozległe dobra w Berezynie. Po III rozbiorze został pierwszym gubernialnym marszałkiem szlachty i rzeczywistym tajnym radcą.
W latach 1785-1792 wybudował Pałac Tyszkiewiczów w Warszawie.

</doc>
<doc id="565557" url="https://pl.wikipedia.org/wiki?curid=565557" title="Olga Scherer">
Olga Scherer

Olga Scherer, Olga Scherer-Virsky (ur. 6 stycznia 1924 w Krakowie, zm. 26 listopada 2001 w Paryżu) – polska pisarka, eseistka, publicystka, tłumaczka, slawistka, historyk i teoretyk literatury polskiej, europejskiej i amerykańskiej.
Urodziła się w rodzinie żydowskiej; była córką Wiktora Scherera i Lei Kornreich. Była uczennicą żeńskiego gimnazjum im. St. Mūnnichowej. Wybuch II wojny światowej zastał ją w Paryżu, gdzie uczęszczała do francuskiego liceum. Przebywała następnie w wielu krajach Europy, następnie znalazła się w Stanach Zjednoczonych. W 1954 obroniła doktorat na Uniwersytecie Columbia w Nowym Jorku. Była nauczycielką akademicką na Uniwersytecie Yale (w New Haven) i Uniwersytecie Indiany (w Bloomington). W 1957 powróciła do Francji, gdzie podjęła pracę naukową w dziedzinie teorii literatury i komparatystyki literackiej. Przez kilka lat pracowała w Centre National de Recherche Scientifique w Paryżu, w dziale badań nad literaturą. W 1976 uzyskała tytuł profesora na Uniwersytecie Paryskim. Wykładała też w American College in Paris.
Publikowała m.in. w „Etudes Anglaises”, „Slavic Reviev” (Waszyngton), „Tematach”, „Wiadomościach” (Londyn; felietony "Czerep rubaszny"), „Życiu Literackim”, paryskiej „Kulturze”. Wchodziła w skład zarządu Funduszu Pomocy Niezależnej Literaturze i Nauce Polskiej w Paryżu. Była członkiem Stowarzyszenia Pisarzy Polskich.
Mieszkała w paryskiej dzielnicy Le Marais. Przez pewien czas była związana z malarzem i artystą grafikiem Janem Lebensteinem (swoiście portretowana przez niego, np. w serii "Animal's Sweety Bar"). Materiały z nią związane znajdują się w Archiwum Emigracji w Bibliotece Uniwersyteckiej w Toruniu oraz w Bibliotece Rzadkich Ksiąg i Rękopisów im. Beinecke'ów Uniwersytetu Yale.

</doc>
<doc id="565558" url="https://pl.wikipedia.org/wiki?curid=565558" title="Tadeusz Hunek">
Tadeusz Hunek

Tadeusz Hunek (ur. 1932, zm. 2013) – prof. dr hab. nauk ekonomicznych. Specjalista ekonomiki rolnictwa i polityki rolnej. Wieloletni pracownik Instytutu Rozwoju Wsi i Rolnictwa PAN, kierownik Zakładu Aktywizacji Społeczno-Gospodarczej Obszarów Wiejskich.
Publikacje.
Ponad 300 publikacji książkowych oraz zamieszczanych w prasie krajowej i zagranicznej, m.in.:

</doc>
<doc id="565561" url="https://pl.wikipedia.org/wiki?curid=565561" title="Eljaszowa Turnia">
Eljaszowa Turnia



</doc>
<doc id="565565" url="https://pl.wikipedia.org/wiki?curid=565565" title="Bitwa nad Great Meadows">
Bitwa nad Great Meadows

Bitwa nad Great Meadows (zwana też bitwą o Fort Necessity) – starcie zbrojne, które miało miejsce 3 lipca 1754 roku podczas wojny o kolonie amerykańskie, stanowiącej północnoamerykański front wojny siedmioletniej.
Wstęp.
Po starciu z Francuzami w Jumonville Glen Washington wyruszył w kierunku niezalesionego terenu zwanego "Great Meadows", gdzie przygotowywał się na francuski kontratak. Kilku Francuzów uratowało się z Jumonville Glen i dotarło do Fortu Duquesne, zawiadamiając garnizon o incydencie. 29 maja Washington rozkazał zbudowanie palisady koło Great Meadows, którą nazwał „Fortem Konieczności” (ang. "Fort Necessity"). Washington wierzył, iż pozycja ta daje Brytyjczykom taktyczną przewagę dzięki otwartym przestrzeniom otaczającym fort. Jednakże Washington, mający niewielką wiedzę na temat inżynierii wojskowej, nie wziął pod uwagę, że fort został zbudowany w obniżeniu terenu, a także przeceniał odległość dzielącą palisadę od linii drzew.
Przybycie 14 czerwca uzupełnień w postaci stu żołnierzy piechoty kapitana Mackaya przyniosło równie wiele korzyści co szkód. Mimo że Mackay przyprowadził posiłki i dużo niezbędnego zaopatrzenia, obaj oficerowie natychmiast weszli w konflikt odnośnie do dowództwa nad fortem. Choć Mackay był tylko kapitanem, patent oficerski Armii Brytyjskiej dawał mu teoretycznie przewagę i pierwszeństwo nad Washingtonem - pułkownikiem milicji. Mackay odmówił przyjmowania rozkazów od Washingtona, zainstalował oddzielny obóz i zażądał dodatkowej zapłaty dla swych ludzi zaangażowanych w budowę drogi. Ostatecznie zgodził się z trudem na możliwość przyjmowania rozkazów na czas bitwy. Morale obrońców obniżyła dodatkowo wiadomość, iż potężne plemiona Szaunisów i Delawarów zawarły sojusz z Francuzami.
Bitwa.
28 czerwca siły francuskie składające się z 600 (w tym 300 członków elitarnej straży szkockiej) Francuzów i 100 ich indiańskich sprzymierzeńców opuściły Fort Duquesne aby zaatakować Brytyjczyków. W tym czasie większość brytyjskiego garnizonu została posłana na plantację Gista nad rzeką Monongahela. Washington rozstrzygnął, iż placówka ta nie nadaje się do obrony i rozkazał koncentrację wszystkich swych sił w Fort Necessity. 1 lipca całość garnizonu wróciła nad "Great Meadows" i rozpoczęła budowanie okopów i innych umocnień. Kilka sprzymierzonych grup tubylców (w tym grupa Mingo pod wodzą Half Kinga) doszła do wniosku, iż Fort Necessity jest także nie do obrony i opuściła Washingtona. Washington krótko rozważał rezygnację z obrony fortu, lecz doszedł do wniosku, iż jego ludzie są zbyt zmęczeni, a Francuzi zbyt blisko, aby zorganizować bezpieczny i zorganizowany odwrót.
Francuska ekspedycja przeciwko Fort Necessity była prowadzona przez Kapitana Louisa Coulon de Villiersa, który był bratem zabitego Josepha Coulon de Jumonville'a. Kapitan de Villiers był wzburzony śmiercią brata, którą uważał za bezlitosne zabójstwo. Wzburzenie zamieniło się we wściekłość, gdy jego siły dotarły do Jumonville Glen i odkryły, iż Brytyjczycy nie pogrzebali ciał zabitych francuskich żołnierzy.
Około 11.00 3 lipca francuska kolumna osiągnęła "Great Meadows" i natychmiast rozpoczęła atak. Błędny wybór miejsca dokonany przez Washingtona szybko dał o sobie znać. Francuzi ukryci za linią drzew ostrzeliwali fort z dominującej w terenie pozycji. Brytyjczycy w forcie byli wystawieni na ogień w płytkich okopach i za drewnianą palisadą, która dawała niewielką osłonę. Słabo zaopatrzeni Brytyjczycy wkrótce zaczęli mieć problemy z amunicją. Na dodatek zaczął padać silny deszcz, który doprowadził do szybkiego zalania brytyjskich okopów. Pod wieczór Washington uświadomił sobie beznadziejność sytuacji i około godz. 20:00 zwrócił się do Francuzów z zapytaniem o warunki kapitulacji. Pertraktacje były powolne i trudne. Żaden z brytyjskich oficerów nie znał francuskiego, zaś żaden z francuskich oficerów nie mówił po angielsku. Jeden z kolonistów holenderskiego pochodzenia znał zarówno angielski jak i francuski dostatecznie dobrze, aby przeprowadzić pertraktacje. W dokumencie kapitulacji Washington nieświadomie przyznał się do „zabójstwa” Jumonville'a. To przyznanie było później używane propagandowo w stosunku do Brytyjczyków i prawie zrujnowało reputację Washingtona.
Fort został przekazany Francuzom 4 lipca, zaś większości brytyjskiego garnizonu pozwolono odejść z honorami do Maryland. Dwóch brytyjskich jeńców zostało zatrzymanych przez Francuzów jako gwarancja wykonania warunków poddania. Francuzi spalili fort, po czym wrócili do Fort Duquesne. Washington znalazł się raz jeszcze w tym miejscu rok później podczas tzw. „ekspedycji Braddocka” zakończonej klęską nad Monongahelą.

</doc>
<doc id="565566" url="https://pl.wikipedia.org/wiki?curid=565566" title="Monetaria caputserpentis">
Monetaria caputserpentis

Monetaria caputserpentis – gatunek porcelanki. Osiąga niewielkie rozmiary – zazwyczaj w granicach 2–4 cm. Jest jedną z najpospolitszych porcelanek, ma niewielkie wymagania środowiskowe i dlatego liczebność jej populacji jest szacowana na setki milionów osobników. Nazwa tego gatunku wzięła się ze skojarzenia wzoru na jej muszli z głową węża.
Porcelanka ta jest wszechobecna w przemyśle pamiątkarskim – jej muszle sprzedaje się nieprzetworzone oraz wyrabia się z nich najrozmaitsze przedmioty (wisiorki, bransoletki, podkładki itp.) sprzedawane później na straganach w miejscowościach turystycznych.
Występowanie.
"Monetaria caputserpentis" występuje w całym obszarze wód indopacyficznych – u wschodnich wybrzeży Afryki, południowych wybrzeży Azji oraz wokół Australii i wysp Nowej Zelandii.

</doc>
<doc id="565570" url="https://pl.wikipedia.org/wiki?curid=565570" title="Gongfu">
Gongfu



</doc>
<doc id="565571" url="https://pl.wikipedia.org/wiki?curid=565571" title="Genesis I">
Genesis I

Genesis I – pierwszy, eksperymentalny, nadmuchiwany moduł orbitalny, zbudowany przez prywatną firmę – Bigelow Aerospace. Został wyniesiony na orbitę okołoziemską 12 lipca 2006 roku na pokładzie ukraińskiej rakiety Dniepr z silosu startowego w pobliżu miasta Jasnyj w Rosji. Porusza się po orbicie o parametrach (2012): inklinacja 64,5°, perygeum 517 km, apogeum 577 km, czyli znacznie wyżej niż Międzynarodowa Stacja Kosmiczna ISS. Okres obiegu Ziemi wynosi 96 minut.
W momencie startu upakowany moduł miał wymiary 4,4 m dł. x 1,6 m średnicy i wagę 1400 kg. Na orbicie, po nadmuchaniu jego wymiary wynoszą:
Energii elektrycznej dostarcza 8 paneli baterii słonecznych. Wielowarstwowe ściany modułu o grubości 15 cm zbudowane są z bardzo wytrzymałego tworzywa sztucznego o nazwie Vectran.
Kolejny moduł, Genesis II, został wystrzelony na orbitę 28 czerwca 2007 roku.
Moduły Genesis są prototypami konstruowanego obecnie modułu mieszkalnego BA 330. Ich wystrzelenie i obecność na orbicie służy za test rozwiązań, które znajdą zastosowanie w module BA 330. Docelowo firma Bigelow Aerospace ma zamiar zbudować prywatną bazę orbitalną o nazwie CSS Skywalker, na bazie modułów BA 330.

</doc>
<doc id="565575" url="https://pl.wikipedia.org/wiki?curid=565575" title="ChristenUnie">
ChristenUnie

Unia Chrześcijańska (niderl. "ChristenUnie", CU) – holenderska protestancka partia polityczna. Powstała w 2001 roku wskutek zjednoczenia dwóch partii protestanckich. Ma ok. 27 tys. członków.
W wyborach parlamentarnych w 2002 roku zdobyła 4 mandaty w Tweede Kamer. W wyborach w 2003 roku zdobyła 3 mandaty. W kolejnych wyborach w 2006 roku zdobyła 6 mandatów. Od 2007 roku jest częścią koalicji rządzącej.
W wyborach do Europarlamentu w 2004 roku w koalicji z Polityczną Partią Protestantów (SGP) wprowadziła 1 deputowanego (Bastiaana Beldera). W wyborach w 2009 roku zdobyła 1 mandat.
Program.
CU uważa państwo za „miecz Boży”, a swój program opiera bezpośrednio o Biblię. Jest jednak za rozdziałem państwa i kościoła, dlatego że postrzega ich role w społeczeństwie jako oddzielne: kościół powinien szerzyć Słowo Boże, a rząd jedynie stać na straży moralności publicznej. Państwo powinno szanować religię swoich obywateli.
W sferze etycznej CU jest konserwatywna:
Elektorat.
CU cieszy się poparciem ortodoksyjnych ewangelików reformowanych z wielu kościołów, takich jak: Kościół Protestancki w Holandii, Chrześcijańskie Kościoły Reformowane i Reformowane Kościoły w Niderlandach (wyzwolone). Ponadto członkowie nowych kościołów ewangelikalnych i członkowie wspólnot zielonoświątkowych także popierają tą partię. Elektorat CU jest skoncentrowany w mniejszych okręgach wiejskich holenderskiego Pasa Biblijnego, rozciągającego się od Zelandii do Overijssel. Ponadto partia czerpie poparcie ze środowisk chrześcijan-imigrantów, którzy zamieszkują głównie tereny miejskie.
Kolejną grupą wyborców są coraz liczniejsi konserwatywni katolicy, niezadowoleni z niewystarczająco (ich zdaniem) chrześcijańskiej polityki CDA.

</doc>
<doc id="565577" url="https://pl.wikipedia.org/wiki?curid=565577" title="Salut">
Salut



</doc>
<doc id="565586" url="https://pl.wikipedia.org/wiki?curid=565586" title="Valeri Bożinov">
Valeri Bożinov



</doc>
<doc id="565587" url="https://pl.wikipedia.org/wiki?curid=565587" title="Valeri Bożinow">
Valeri Bożinow



</doc>
<doc id="565588" url="https://pl.wikipedia.org/wiki?curid=565588" title="Waleri Bożinov">
Waleri Bożinov



</doc>
<doc id="565595" url="https://pl.wikipedia.org/wiki?curid=565595" title="Zawiesista Turnia">
Zawiesista Turnia

Zawiesista Turnia (1296 m) – turnia wznosząca się w północnych zboczach Doliny Miętusiej (odgałęzienie Doliny Kościeliskiej) w Tatrach Zachodnich. Znajduje się w południowej grani Czerwonego Gronika, oddzielona od niego przełączką Siodło za Zawiesistą (ok. 1260 m). Zbudowana jest ze skał wapiennych.
W 1905 r. Towarzystwo Tatrzańskie przemianowało ją na Turnię Eljasza na cześć zmarłego w tym roku, zasłużonego dla Tatr Walerego Eljasza-Radzikowskiego. Obydwie nazwy były przez jakiś czas w użyciu. Później jednak uznano, że nadawanie szczytom i turniom nazw pochodzących od nazwisk jest nieprawidłowe i stosowano nazwę Zawiesista Turnia. Górale jednak nazywali Zawiesistą nie samą turnię, ale wybrzuszoną ponad lasem, niższą od niej formację skalną. Na mapach WIG w skali 1:10 000 nazwana ona została Małą Zawiesistą Turnią, na niektórych mapach jest opisana jako Niżnia Zawiesista Turnia z kotą 1181 m. Właściwą Zawiesistą Turnię górale nazywali Zadnią Kończystą.
Strome ściany Zawiesistej Turni wznoszą się ponad lasem tuż poniżej Miętusiej Polany (w jej części zwanej Ogonem). Jest doskonale widoczna z Przysłopu Miętusiego. Widoczny jest też doskonale pionowy, długi otwór jaskini Szczelina Przysłopczańska. Znajdują się tu też: Jaskinia Barłogowa i Dziura za Smrekiem w Zawiesistej. Jedynym miejscem, z którego można bez trudności wejść na Zawiesistą Turnię to Siodło za Zawiesistą, wejście z każdej innej strony to już wspinaczka. Na południową stronę opada z niej 100 m wysokości „Czerwony Filar”. Pierwsze przejście nim (zimowe): Marek Rutkowski, Andrzej Szyszka 30 grudnia 1977 (według ich oceny II-IV stopień w skali trudności UIAA).

</doc>
<doc id="565596" url="https://pl.wikipedia.org/wiki?curid=565596" title="Kot Schroedingera">
Kot Schroedingera



</doc>
<doc id="565597" url="https://pl.wikipedia.org/wiki?curid=565597" title="Szkockie królowe">
Szkockie królowe



</doc>
<doc id="565603" url="https://pl.wikipedia.org/wiki?curid=565603" title="Janusz Klisiński">
Janusz Klisiński

Janusz Rafał Klisiński (ur. 1950) – doktor habilitowany nauk ekonomicznych, specjalista ekonomii, organizacji i zarządzania, ekonomiki ochrony zdrowia, marketingu politycznego, zarządzania sportem. Wykładowca akademicki wielu polskich uczelni.
Działalność naukowa.
Źródło: Politechnika Częstochowska.

</doc>
<doc id="565607" url="https://pl.wikipedia.org/wiki?curid=565607" title="Niskie napięcie">
Niskie napięcie

Niskie napięcie (zapisywane skrótowo jako nn) – w elektrotechnice oraz elektronice oznacza napięcie elektryczne w obwodach prądu przemiennego do 1000 woltów przy częstotliwości nie większej niż 60 Hz, oraz napięcie w obwodach prądu stałego do 1500 woltów.
Występuje również pojęcie "napięcia dotykowego dopuszczalnego (długotrwale)" zwanego dawniej (przed wejściem w życie Polskich Norm serii PN-IEC 60364) napięciem bezpiecznym. W warunkach środowiskowych normalnych jest to napięcie w obwodach prądu przemiennego poniżej 50V, w obwodach prądu stałego poniżej 120V. W warunkach niekorzystnych (wilgotne pomieszczenia) odpowiednio 25V i 60V, a w warunkach szczególnie niekorzystnych (baseny, sauny) odpowiednio 12V i 30V.
Pojęcie niskie napięcie nie oznacza więc, że jest to napięcie "bezpieczne", bo wszystko zależy od warunków otoczenia i stanu zdrowia człowieka (np. rany).

</doc>
<doc id="565608" url="https://pl.wikipedia.org/wiki?curid=565608" title="Faza rozwoju drzewostanu">
Faza rozwoju drzewostanu

Faza rozwojowa drzewostanu – terminologia stosowana w gospodarce leśnej, na podstawie kryteriów ekologicznych i rozwoju drzewostanu wyróżnia się fazy:
oraz:

</doc>
<doc id="565610" url="https://pl.wikipedia.org/wiki?curid=565610" title="Naria erosa">
Naria erosa

Naria erosa – gatunek porcelanki. Bardzo zróżnicowana wielkość – aż do 75 mm, jednak „typowy” przedstawiciel gatunku mierzy około 35 mm.
Występowanie.
"Naria erosa" występuje w obszarze wód indopacyficznych – u wschodnich wybrzeży Afryki, południowych wybrzeży Azji oraz północnej Australii, aż po Hawaje.

</doc>
<doc id="565617" url="https://pl.wikipedia.org/wiki?curid=565617" title="Naria helvola">
Naria helvola

Naria helvola – gatunek porcelanki. Osiąga od 8 do 36 mm, standardowo około 20–25 mm. Spód muszli tej porcelanki jest wybarwiony na kolor miodowy, stąd też wzięła się jej nazwa.
Występowanie.
"Naria helvola" występuje w obszarze wód indopacyficznych – u wschodnich wybrzeży Afryki, południowych wybrzeży Azji oraz północnej Australii, szczególnie licznie w pobliżu Filipin.

</doc>
<doc id="565624" url="https://pl.wikipedia.org/wiki?curid=565624" title="Kafsa">
Kafsa

Kafsa, Gafsa (, "Qafṣa", staroż. "Capsa") – miasto w środkowej Tunezji, ośrodek administracyjny gubernatorstwa Kafsa. W 2014 roku liczyło około 95 tys. mieszkańców. Ośrodek mezolitycznej kultury kapskiej.

</doc>
<doc id="565628" url="https://pl.wikipedia.org/wiki?curid=565628" title="Dudu Cearense">
Dudu Cearense

Dudu Cearense, właśc. Alexandro Silva de Souza (ur. 15 kwietnia 1983 w Fortalezie) – brazylijski piłkarz grający na pozycji pomocnika w Botafogo FR.

</doc>
<doc id="565629" url="https://pl.wikipedia.org/wiki?curid=565629" title="Port lotniczy Dortmund">
Port lotniczy Dortmund

Port lotniczy Dortmund (oficjalna nazwa ang. i niem.: "Dortmund Airport") (kod IATA: DTM, kod ICAO: EDLW) – międzynarodowy port lotniczy położony 11 km od centrum Dortmundu, w Niemczech. Jest jednym z głównych portów lotniczych Zagłębia Ruhry. W 2013 obsłużył 1,92 mln pasażerów przy 31 981 operacjach lotniczych.
Port lotniczy Dortmund posiada jedną asfaltobetonową drogę startową na kierunku 06/24 o długości 2000 m i szerokości 45 m.
Położenie.
Lotnisko znajduje się w miejscowości Wickede, około 11 km na wschód od Dortmundu, w pobliżu miasta Unna.
Dojazd zapewniają autostrady: A1, A44 oraz A40, a także droga krajowa B1. W pobliżu znajduje się stacja kolejowa Holzwickede. Z Unną miastą łączą autobusy linii C41. Do Dortmundu można się dostać bezpośrednim autobusem wahadłowym (Airport Express) oraz liniami 440 i 490 (z Dortmundu-Aplerbeck).
Historia.
Port lotniczy został po raz pierwszy otwarty w 1960 roku, zastępując dotychczasowe lotnisko położone w dzielnicy Brackel, które w latach 1926–1939 obsługiwało połączenia krajowe po Niemczech. Zaprzestało działalności w wyniku wybuchu wojny.
Pomysł reaktywacji narodził się w latach 50. XX wieku. Postanowiono przenieść lotnisko na nowy grunt w miejscowości Holzwickede. Port lotniczy rozpoczął operacje w 1960 roku, obsługując ruch general aviation i regionalny pasażerski. W 1974 roku zbudowano utwardzony pas startowy o długości 650 m, który zastąpił dotychczasową trawiastą drogę. Obecny terminal pasażerski o przepustowości ok. 2,5 mln pasażerów rocznie otwarto w 2000 roku.
Szacuje się, że do 2020 roku lotnisko będzie w stanie przyjąć 4 mln pasażerów.

</doc>
<doc id="565631" url="https://pl.wikipedia.org/wiki?curid=565631" title="Biskupi żmudzcy">
Biskupi żmudzcy

Biskupi żmudzcy – biskupi diecezjalni, biskupi koadiutorzy i biskupi pomocniczy diecezji żmudzkiej. Biskupi żmudzcy byli niekiedy nazywanymi biskupami miednickimi.

</doc>
<doc id="565634" url="https://pl.wikipedia.org/wiki?curid=565634" title="Joseph Edamaruku">
Joseph Edamaruku

Joseph Edamaruku (urodził się 7 września 1934 w stanie Kerala, zmarł 29 czerwca 2006) – znany indyjski dziennikarz i lider indyjskiego ruchu racjonalistycznego. Ojciec Sanala, aktualnego prezesa "Indian Rationalist Association" (Indyjskiego Stowarzyszenia Racjonalistów) i "Rationalist International".
Edamaruku był znanym racjonalistą, badaczem, autorem 173 książek i ponad dwóch tysięcy artykułów w języku malajalam. Od 1977 roku mieszkał w Delhi i reprezentował grupę prasową Kerala Sabdam jako szef ich biura.
Był redaktorem dzienników i popularnych magazynów, założył "Therali", racjonalistyczne czasopismo w języku malajalam. Publikował teksty racjonalistyczne, przemawiał na wielu spotkaniach i wpłynął na sposób myślenia całego pokolenia w Kerali. Życie poświęcił walce z indyjskim obskurantyzmem, zabobonami i ślepą wiarą. W latach 1995-2005 był prezesem Indyjskiego Stowarzyszenia Racjonalistów, jednego z największych stowarzyszeń racjonalistycznych na świecie.
Edamaruku pochodził z rodziny chrześcijańskiej obrządku syryjskiego, która dała wielu duchownych dla kościoła; już jako nastolatek określił się jako racjonalista. Został aktywistą, poślubił Soley z rodziny hinduistycznej i wystąpił przeciw małżeństwom kastowym. Był kluczową postacią w narodzinach keralskiego ruchu racjonalistów. Dwukrotnie odbywał karę więzienia - w 1970 i w 1975 w czasie stanu Wyjątkowego. W 1979 roku otrzymał międzynarodową nagrodę od American Atheists. Jego autobiografia "The Times that Raised the Tempest" zdobyła nagrodę Literackiej Akademii Keralskiej, jako najlepsza autobiografia w języku malajalam.
Po śmierci, zgodnie z jego życzeniem, jego oczy zostały oddane "All India Institute of Medical Sciences" (AIIMS). Jego ciało wystawiono w Domu Keralskim, w Nowym Delhi, gdzie tysiące ludzi oddało mu cześć. Wieczorem jego ciało zostało przekazane departamentowi anatomii AIIMS, do użytku studentów medycyny.
Najważniejsze książki:
oraz seria 36 książek o religiach świata (1984-1987).

</doc>
<doc id="565636" url="https://pl.wikipedia.org/wiki?curid=565636" title="Marzena Kipiel-Sztuka">
Marzena Kipiel-Sztuka

Marzena Kipiel-Sztuka (ur. 19 października 1965 w Legnicy) – polska aktorka, której popularność przyniosła rola Halinki Kiepskiej w serialu "Świat według Kiepskich" (1999–2022).
Życiorys.
Absolwentka Technikum Budowlanego w Legnicy. W latach 1987–1989 pełniła funkcję suflera w Teatrze im. Aleksandra Fredry w Gnieźnie. W latach 1989–2000 występowała w Teatrze Dramatycznym w Legnicy. W 1991 zdała egzamin eksternistyczny. W 1993 otrzymała nagrodę Złota Iglica.
W 1999 zyskała ogólnopolską popularność dzięki roli Haliny Kiepskiej w polsatowskim sitcomie "Świat według Kiepskich". Wcześniej przez pół roku śpiewała w Omanie, a także pracowała jako sprzątaczka w Monachium.
Wiosną 2007 wzięła udział w pierwszej edycji programu "Jak oni śpiewają", emitowanego na antenie stacji telewizyjnej Polsat.
W sierpniu 2014 otrzymała „Kryształowy Granat” dla najkomiczniejszej aktorki sezonu 2013/2014 na XVIII Ogólnopolskim Festiwalu Filmów Komediowych w Lubomierzu.
Koncertuje z autorskim repertuarem pod nazwą "Życie nie jest kiepskie". Od lat wspiera akcje charytatywne organizowane przez policję z rodzinnej Legnicy. Za swoją działalność charytatywną otrzymała Krzyż Niepodległości z Gwiazdą klasy I za wybitne zasługi patriotyczne i działalność dla NSZZ Policjantów.
Życie prywatne.
Jej ojciec Adam Kipiel pochodził ze Starego Solca. Jej matka umarła na raka po półrocznej walce z chorobą. Aktorka ma o pięć lat młodszą siostrę, Dorotę.
Jej pierwszym mężem był reżyser i producent filmowy Konrad Sztuka, z którym rozwiodła się po dziesięciu latach małżeństwa. Mężczyzna zmarł z powodu choroby nowotworowej w 2015. Następnie związała się z operatorem filmowym Mariuszem Piesiewiczem, który w 2005 roku zmarł z powodu wylewu. W 2007 poślubiła Przemysława Buksakowskiego, który zmarł 10 stycznia 2009. Jest bezdzietna.
Choruje na przewlekłą obturacyjną chorobę płuc i depresję.
Filmografia.
Opracowano na podstawie materiału źródłowego:
Wykonanie piosenek.
Ponadto wielokrotnie wykonywała znane polskie przeboje w serialu "Świat według Kiepskich".

</doc>
<doc id="565638" url="https://pl.wikipedia.org/wiki?curid=565638" title="Mauritia histrio">
Mauritia histrio

Mauritia histrio – gatunek porcelanki. Osiąga od 23 do 88 mm, standardowo około 50–60 mm. Ślimak ten tworzy barwną, wzorzystą muszlę. Oprócz podgatunku nominatywnego istnieje podgatunek "Mauritia histrio westralis".
Występowanie.
"Mauritia histrio" występuje w obszarze wód Oceanu Indyjskiego, u wybrzeży Azji Południowej. Podgatunek "M. h. westralis" występuje w wodach Australii.

</doc>
<doc id="565639" url="https://pl.wikipedia.org/wiki?curid=565639" title="Port lotniczy Stuttgart">
Port lotniczy Stuttgart

Port lotniczy Stuttgart (niem.: "Flughafen Stuttgart", kod IATA: STR, kod ICAO: EDDS) – międzynarodowy port lotniczy położony 13 km na południe od Stuttgartu. Jest siódmym co do wielkości portem lotniczym Niemiec. W 2005 obsłużył ponad 9,4 mln pasażerów.
Inne.
Na terenie portu znajduje się stacja kolejowa Flughafen Stuttgart.

</doc>
<doc id="565640" url="https://pl.wikipedia.org/wiki?curid=565640" title="Burn (album Deep Purple)">
Burn (album Deep Purple)

Burn – hardrockowy album Deep Purple wydany w 1974, z nowymi członkami zespołu: wokalistą Davidem Coverdale'em i śpiewającym basistą Glennem Hughesem z zespołu Trapeze. To był pierwszy album Deep Purple z serii "Mark III". Materiał zarejestrowano w listopadzie 1973 w Montreux w Szwajcarii w przewoźnym studiu zespołu The Rolling Stones.

</doc>
<doc id="565642" url="https://pl.wikipedia.org/wiki?curid=565642" title="Nalot (leśnictwo)">
Nalot (leśnictwo)

Nalot – jedna z pierwszych faz rozwoju drzewostanu obejmująca drzewka pochodzące z samosiewu i nieprzekraczające zazwyczaj wysokości runa leśnego. Faza ta obejmuje okres życia drzewostanu od samozasiewu do 20 lat.
W uprawach leśnych nalot jest zazwyczaj niepożądany i jest usuwany, aby zrobić miejsce dla nasadzeń planowych, często monokulturowych. W wielu miejscach jednak nalot jest akceptowany przez leśników, np. jako naturalny sposób zalesiania terenów rekultywowanych, lub wręcz pożądany, np. w Puszczy Białowieskiej (również poza Parkiem Narodowym) jako element przywracania pierwotnego naturalnego charakteru lasu.
Nalot może też być rozumiany jako jedna z niższych warstw w pionowej strukturze lasu pomiędzy podszytem a podrostem. Wówczas jako kryterium kwalifikowania siewki do nalotu przyjmuje się górną granicę wzrostu do 0,5 m.
Skład gatunkowy nalotu na terenie Polski.
To, jakie gatunki drzew pojawiają się w nalocie, zależy od charakteru zalesianego terenu. Można to prześledzić na przykładzie obszaru nadmorskich wrzosowisk bażynowych:

</doc>
<doc id="565646" url="https://pl.wikipedia.org/wiki?curid=565646" title="ARP (protokół komunikacyjny)">
ARP (protokół komunikacyjny)



</doc>
<doc id="565647" url="https://pl.wikipedia.org/wiki?curid=565647" title="Port lotniczy Altenburg-Nobitz">
Port lotniczy Altenburg-Nobitz

Port lotniczy Lipsk-Altenburg ("Leipzig-Altenburg Airport") – port lotniczy położony 5 km na południowy wschód od Altenburga, 42 km na południe od Lipska. Jest drugim co do wielkości portem lotniczym w Turyngii. W 2007 obsłużył 139 593 pasażerów.

</doc>
<doc id="565650" url="https://pl.wikipedia.org/wiki?curid=565650" title="Stormbringer">
Stormbringer

Stormbringer – dziewiąty album studyjny Deep Purple, wydany w grudniu 1974. Wkrótce po wydaniu tej płyty z zespołu odszedł Ritchie Blackmore. Materiał zarejestrowano w Musicland Studios w Monachium w Niemczech.
Lista utworów.
Wszystkie, z wyjątkiem opisanych skomponowali Ritchie Blackmore, David Coverdale, Glenn Hughes, Jon Lord, Ian Paice.
Wydanie remastered 2009.
CD 2.
W ulepszonym wydaniu, na pierwszej płycie CD znajduje się zremasterowany oryginalny album, remiksy Glenna Hughesa oraz stereofoniczne utwory wybrane z oryginalnego albumu kwadrofonicznego. Na drugiej płycie znajduje się kompletny album kwadrofoniczny oraz dodatkowy materiał wideo.

</doc>
<doc id="565651" url="https://pl.wikipedia.org/wiki?curid=565651" title="Kino X Muza">
Kino X Muza



</doc>
<doc id="565653" url="https://pl.wikipedia.org/wiki?curid=565653" title="Elephantiasis">
Elephantiasis



</doc>
<doc id="565654" url="https://pl.wikipedia.org/wiki?curid=565654" title="Franz von Mercy">
Franz von Mercy

Franz Freiherr von Mercy lub Merci (ur. pod koniec XVI wieku w Longwy, zm. 3 sierpnia 1645 w Allerheim) – władca Mandre i Collenburga, niemiecki wódz w wojnie trzydziestoletniej.
Pochodzący ze szlacheckiej rodziny z Lotaryngii von Mercy między 1606 a 1630 był w służbie cesarskiej. Przez ostatnie lata osiągnął wysoką wojskową rangę. Wyróżnił się w bitwie pod Breitenfeld (1631), dowodził regimentem piechoty nad Renem oraz dowodził garnizonem w twierdzy Rheinfelden (Baden), broniąc się przed Szwedami z najwyższą dzielnością i poddając się dopiero po przetrwaniu 5-miesięcznego oblężenia. Został generałem kawalerii ("General-Feldwachtmeister"), a w 1635, 1636 i 1637 brał udział w dalszych kampaniach nad Renem i w prowincji Doubs.
We wrześniu 1638 został naczelnym generałem artylerii armii bawarskiej, drugiej co do wielkości armii w Niemczech. W następnej kampanii był praktycznie naczelnym wodzem armii bawarskiej, a od czasu do czasu dowódcą połączonej armii cesarsko-bawarskiej. Był już wówczas uważany za jednego z najwybitniejszych wodzów Europy, w 1643 został feldmarszałkiem po znakomitym zwycięstwie nad armią francuską dowodzoną przez marszałka Rantzaua w bitwie pod Tuttlingen, biorąc do niewoli samego marszałka i 7 tys. jeńców.
W następnym roku Mercy stawiał opór francuskim armiom, dowodzonym przez Wielkiego Kondeusza i Turenne’a. Stoczył krwawy bój pod Fryburgiem. Bitwę przegrał, ale zadał przy tym Francuzom tak ciężkie straty, że musieli wyhamować swą ofensywę w Niemczech. Zrewanżował się w następnym roku i 5 maja 1645 pokonał samego marszałka Turenne pod Herbsthausen (Mergentheim albo Marienthal). Latem 1645 kontynuował operacje przeciwko Wielkiemu Kondeuszowi i marszałkowi Turenne. Zginął 3 sierpnia 1645 od kuli muszkietowej (w głowę) w morderczej bitwie pod Nördlingen (lub Allerheim), w decydującym momencie bitwy. W miejscu, gdzie poległ von Mercy, Kondeusz Wielki wystawił pomnik z inskrypcją "Sta viator, heroem calcas".

</doc>
<doc id="565658" url="https://pl.wikipedia.org/wiki?curid=565658" title="Lekarski Egzamin Państwowy">
Lekarski Egzamin Państwowy



</doc>
<doc id="565659" url="https://pl.wikipedia.org/wiki?curid=565659" title="LEP">
LEP



</doc>
<doc id="565660" url="https://pl.wikipedia.org/wiki?curid=565660" title="Lekarsko-Dentystyczny Egzamin Państwowy">
Lekarsko-Dentystyczny Egzamin Państwowy



</doc>
<doc id="565661" url="https://pl.wikipedia.org/wiki?curid=565661" title="LDEP">
LDEP



</doc>
<doc id="565662" url="https://pl.wikipedia.org/wiki?curid=565662" title="Abebe Bikila">
Abebe Bikila

Abebe Bikila (ur. 7 sierpnia 1932 we wsi Jato, zm. 25 października 1973 w Addis Abebie) – etiopski lekkoatleta, biegacz długodystansowy, dwukrotny złoty medalista olimpijski w biegu maratońskim. Stał się ikoną afrykańskiego sportu w okresie rozpadu kolonializmu.
Pomimo braku doświadczenia międzynarodowego zdobył złoty medal w maratonie na igrzyskach olimpijskich w 1960 w Rzymie, przed faworytem Rhadim Ben Abdesselamem z Maroka i Barrym Magee z Nowej Zelandii. Biegł na tych igrzyskach boso. Na sześć tygodni przed igrzyskami olimpijskimi w 1964 w Tokio poddał się operacji wycięcia wyrostka robaczkowego. Mimo to ponownie zdobył złoty medal (jako pierwszy w historii, później dokonali tego także Waldemar Cierpinski i Eliud Kipchoge), wyprzedzając Basila Heatleya z Wielkiej Brytanii i Kōkichiego Tsuburayę z Japonii. W obu przypadkach Bikila ustanawiał najlepsze wyniki na świecie w biegu maratońskim (w tym czasie IAAF nie uznawała oficjalnych rekordów świata w tej konkurencji).
Podczas swych trzecich igrzysk olimpijskich w 1968 w Meksyku Bikila nie ukończył biegu maratońskiego. Rok później w wypadku samochodowym doznał ciężkich obrażeń i do końca życia poruszał się na wózku inwalidzkim. Mimo to nie zerwał całkowicie ze sportem. Startował w zawodach niepełnosprawnych łuczników. Zmarł kilka lat później.

</doc>
<doc id="565666" url="https://pl.wikipedia.org/wiki?curid=565666" title="Cudakowa Polana">
Cudakowa Polana

Cudakowa Polana – niewielka polana reglowa w Dolinie Kościeliskiej w Tatrach Zachodnich, położona na wysokości 952 m n.p.m. Znajduje się w odległości ok. 1,3 km od wylotu doliny w Kirach, tuż za dużą polaną z bacówką (Wyżnią Kirą Miętusią) i za mostkiem (jest to pierwszy mostek na Kościeliskim Potoku). Dawniej obydwie te polany wchodziły w skład Hali Miętusiej, później zostały wyłączone w polany samodzielne. Przez środek polany przebiega droga, jej wschodnim skrajem płynie Kościeliski Potok. Ta część polany zarosła już lasem. Wzdłuż drogi rośnie kilkanaście zasadzonych jaworów, a na polanie po zachodniej stronie drogi rząd świerków. Po zachodniej stronie wznosi się Zadnia Kopka, na wierzchołku której drzewa wyłamane zostały przez wiatr. Tuż za Cudakową Polaną znajduje się polana Stare Kościeliska.
W 1955 polana miała powierzchnię 2,564 ha. Po włączeniu jej do Tatrzańskiego Parku Narodowego zniesiono wypas i koszenie, w wyniku czego część polany zarosła lasem i zaroślami. W 2004 jej powierzchnia zmniejszyła się przez to o 22,29%. W latach 80. ponownie wprowadzono na niej tzw. wypas kulturowy, co ograniczy dalsze jej zarastanie lasem.

</doc>
<doc id="565667" url="https://pl.wikipedia.org/wiki?curid=565667" title="Mieszkanie na trzecim piętrze">
Mieszkanie na trzecim piętrze



</doc>
<doc id="565668" url="https://pl.wikipedia.org/wiki?curid=565668" title="Zakwasy">
Zakwasy



</doc>
<doc id="565670" url="https://pl.wikipedia.org/wiki?curid=565670" title="Ta Mok">
Ta Mok

Ta Mok (właściwie Chhit Choeun, ur. 1926, zm. 21 lipca 2006) – kambodżański wojskowy i polityk, jedna z czołowych postaci reżimu Czerwonych Khmerów.
Był jednym z pierwszych zwolenników partii komunistycznej, założonej przez Pol Pota. Znany był jako Brat Numer Pięć. Ta Mok to pseudonim bojowy, oznaczający "Dziadek Mok".
W młodości był buddyjskim mnichem, ale porzucił drogę duchową w wieku 16 lat. Początkowo dołączył do ruchu oporu walczącego z kolonizacyjnymi zapędami Francji, a potem w latach 40. z Japonią. W 1964 roku został członkiem antyfrancuskiej partyzantki Khmer Issarak. Później dołączył do Czerwonych Khmerów. Odpowiedzialny za południowo-zachodni sektor Demokratycznej Kampuczy. Po odsunięciu Pol Pota od władzy w 1997 roku został przywódcą Czerwonych Khmerów. Aresztowany w 1999 roku.

</doc>
<doc id="565672" url="https://pl.wikipedia.org/wiki?curid=565672" title="Młodnik (biologia)">
Młodnik (biologia)

Młodnik – faza rozwoju drzewostanu następująca po uprawie, obejmująca młode pokolenie drzew gatunków lasotwórczych pochodzące najczęściej z nasadzenia sztucznego (z sadzonek). Faza młodnika obejmuje okres od momentu osiągnięcia zwarcia (zetknięcia się koron) drzewek do czasu rozpoczęcia się wydzielania (obumierania sztuk najsłabszych), czyli wejścia drzew w fazę tyczkowiny. Umownie okres ten określa się na 20–25 rok życia drzewostanu.

</doc>
<doc id="565673" url="https://pl.wikipedia.org/wiki?curid=565673" title="Średnie napięcie">
Średnie napięcie



</doc>
<doc id="565674" url="https://pl.wikipedia.org/wiki?curid=565674" title="Joseph Didulica">
Joseph Didulica



</doc>
<doc id="565675" url="https://pl.wikipedia.org/wiki?curid=565675" title="Gdynia Leszczynki">
Gdynia Leszczynki

Gdynia Leszczynki – przystanek Szybkiej Kolei Miejskiej leżący w Gdyni. Wbrew nazwie, w dzielnicy Chylonia (dzielnica Leszczynki jest niedaleko na południowy wschód). Stacja posiada jedno przejście podziemne łączące ulicę Chylońską i Park Kiloński od południa z wagonownią składów osobowych Zakładu Północnego PKP Intercity na północy, a dalej z ulicą Hutniczą. 
W roku 2018 przystanek obsługiwał 1,0–1,5 tys. pasażerów na dobę.

</doc>
<doc id="565678" url="https://pl.wikipedia.org/wiki?curid=565678" title="Mistrzostwa Świata w Piłce Nożnej Kobiet 2007">
Mistrzostwa Świata w Piłce Nożnej Kobiet 2007

V Mistrzostwa Świata w Piłce Nożnej Kobiet 2007 (ang.: "FIFA Women's World Cup 2007") zostały rozegrane w Chinach w dniach 10-30 września 2007. W turnieju finałowym wystartowało 16 drużyn narodowych.
Reprezentacja Niemiec, jako pierwsza w historii rozgrywek kobiet, obroniła mistrzostwo sprzed 4 lat; również jako pierwsza w historii, dokonała tego bez straty ani jednej bramki, wygrywając w meczu finałowym 2:0 z Brazylią. W meczu o III miejsce, Stany Zjednoczone pokonały Norwegię 4:1.
Królową strzelczyń została Brazylijka Marta z 7 golami, jak i zawodniczką uznaną za najlepszą. Za to, zdobywczyni zwycięskiego gola w meczu finałowym, Niemka Birgit Prinz, objęła prowadzenie na liście strzelczyń wszech czasów rozgrywek finałowych mundialu z 14 golami (pierwotna i dotychczasowa liderka, która zakończyła karierę, Amerykanka Michelle Akers ma na koncie 12 goli). Bramkarka Niemiec Nadine Angerer ustanowiła nowy rekord mundialowy na czas zachowania czystego konta, w trakcie czego jako jedyna w turnieju skutecznie broniąc rzut karny wykonany w meczu finałowym przez Martę.
Kwalifikacje.
W każdej z konfederacji odbyły się eliminacje. Z UEFA (Europy) do finałów awansowało 5 reprezentacji; z AFC (Azji) 4 (w tym Chiny, gospodarz); z CAF (Afryki), CONMEBOL (Ameryki Południowej) i CONCACAF (Ameryki Północnej – po 2 drużyny narodowe. Jedna drużyna awansowała z OFC (Oceanii).
Udział polskiej reprezentacji w kwalifikacjach.
Mecze Polski.
Tabela grupy 3
1. Dania     8 • 19 22-6
2. Finlandia     8 • 16 16-5
3. Hiszpania     8 • 14 19-14
4. Polska     8 • 9 14-29
5. Belgia     8 • 0 8-25
W eliminacjach wystąpiły:
Wynagrodzenie pieniężne.
Pierwszy raz w historii piłkarskich mistrzostw świata kobiet wszystkie awansujące drużyny otrzymały nagrodę pieniężna (sumy w USD):
Znaczenie jako turniej kwalifikacyjny na igrzyska olimpijskie dla drużyn europejskich.
Europejska konfederacja UEFA postanowiła wykorzystać Mistrzostwa Świata w Piłce Nożnej Kobiet 2007 jako turniej kwalifikacyjny dla drużyn europejskich na Letnie Igrzyska Olimpijskie 2008 w Pekinie. Trzy najlepiej spisujące się reprezentacje z federacji UEFA miały się zakwalifikować na igrzyska w Pekinie.
Pierwotnie zakładano, że reprezentacja Anglii miała prawo uczestniczyć w tej eliminacji, i wygrawszy, wziąć udział na igrzyskach jako Wielka Brytania. Jednak, 6 września 2007, FIFA orzekła że, nie posiadając komitetu olimpijskiego, Anglia nie ma prawa uczestniczyć w igrzyskach w 2008.
W celu ustalenia kolejności, miały liczyć się jedynie: zajęcie miejsc od pierwszego do czwartego, ćwierćfinał i faza grupowa. Jeżeli zaszłaby potrzeba wyłonienia jednej spośród drużyn, które odpadły w ćwierćfinale lub spośród drużyn, które odpadły w fazie grupowej, zagrane miałyby być dodatkowe baraże. W żadnym przypadku nie miałyby być uwzględniana różnica punktowa lub bramkowa.
W rezultacie rozgrywek, Niemcy i Norwegia zakwalifikowały się na igrzyska w Pekinie, bowiem, jako jedyne z uprawnionych drużyn europejskich, wyszły z fazy grupowej. Natomiast Dania i Szwecja zagrają dodatkowy mecz barażowy o pozostałe miejsce na igrzyskach olimpijskich.
Faza grupowa.
Legenda do tabel:
Dwie pierwsze drużyny z każdej grupy awansują do dalszych gier.
Grupa A.
Czas podawany lokalnie (UTC+8)
Grupa B.
Czas podawany lokalnie (UTC+8)
Grupa C.
Czas podawany lokalnie (UTC+8)
Grupa D.
Czas podawany lokalnie (UTC+8)
Faza pucharowa.
Ćwierćfinały.
Czas podawany lokalnie (UTC+8)
Półfinały.
Czas podawany lokalnie (UTC+8)
Mecz o III miejsce.
Czas podawany lokalnie (UTC+8)
Finał.
Czas podawany lokalnie (UTC+8)

</doc>
<doc id="565681" url="https://pl.wikipedia.org/wiki?curid=565681" title="Podrost">
Podrost

Podrost – faza rozwoju drzewostanu następująca po nalocie, obejmująca młode pokolenie drzew gatunków lasotwórczych pochodzących często z samosiewu. Do podrostu zaliczane są drzewa o wysokości powyżej 0,5 m, występujące pod okapem wyższych pięter drzewostanu, a w przyszłości mogące odgrywać rolę głównego drzewostanu.
W zwartym podroście w wyniku zwierania koron i zmiany warunków świetlnych może następować obumieranie dolnych gałęzi, prowadząc do naturalnego oczyszczania się pni.

</doc>
<doc id="565682" url="https://pl.wikipedia.org/wiki?curid=565682" title="Dave Freudenthal">
Dave Freudenthal

David D. Freudenthal (ur. 12 października 1950 w Thermopolis) – amerykański polityk związanym z Partią Demokratyczną. W latach 2003-2011 pełni urząd 31. gubernatora stanu Wyoming.
Wczesna biografia.
Urodzony w Thermopolis w Wyoming był siódmym z ośmiu dzieci w rodzinie. W roku 1973 ukończył nauki ekonomiczne na prestiżowym Amherst College w Massachusetts.
Po ukończeniu studiów pracował w "Department of Economic Planning and Development". Następnie był dyrektorem ds. planowania w administracji gubernatora Edgara Herschlera, innego demokraty z Wyoming.
Freudenthal ukończył też prawo na University of Wyoming College of Law w 1980.
Rodzina.
Jest żonaty z Nancy Freudenthal, która jest pierwszą damą stanu. Pani Freudenthal pochodzi z Cody i prowadzi prywatną praktykę adwokacją w Cheyenne. Mają czwórkę dzieci: Donalda, Hillary, Breta i Katie.
Kariera publiczna przed wyborem na gubernatora.
W roku 1994 prezydent Bill Clinton mianował Freudenthala prokuratorem federalnym w Wyoming. Pełnił te obowiązki do maja 2001 roku.
Gubernator.
Wyoming, najmniejszy stan pod względem liczby ludności, jest stanem tradycyjnie konserwatywnym i zdominowanym przez Partię Republikańską. Z niego wywodzi się m.in. były wiceprezydent Dick Cheney.
W wyborczym roku 2002 Freudenthal uzyskał nominację demokratów na gubernatora i pokonał niewielką różnicą głosów kandydata republikanów Eliego Bebouta (50%-48%) dnia 7 listopada tegoż roku.
Chociaż demokraci stracili kilka miejsc w Izbie Reprezentantów i minimalną większość w Senacie USA, o tyle wybory gubernatorskie przyniosły im pewien sukces. Zdobyli m.in. te stanowiska w tak republikańskich stanach jak np. Arizona, Kansas, Oklahoma czy właśnie Wyoming. Freudenthalowi niewątpliwie pomogła w kampanii niepopularność urzędującego republikańskiego gubernatora Jima Geringera, który nie mógł ubiegać się o trzecią kadencję. Freudenthal pełnił urząd gubernatora od 6 stycznia 2003 roku. Jako gubernator Freudenthal cieszył się bardzo dużą popularnością (68% aprobaty). W 2006 uzyskał reelekcję. Nie zdecydował się ubiegać się o nią po raz drugi i w styczniu 2011 jego urzędowanie dobiegło końca. Zastąpił go Republikanin Matt Mead.

</doc>
<doc id="565690" url="https://pl.wikipedia.org/wiki?curid=565690" title="Dwadzieścia cztery kosy">
Dwadzieścia cztery kosy

Dwadzieścia cztery kosy - (ang. "Four and Twenty Blackbirds") – jedno z opowiadań autorstwa Agathy Christie. Występuje w nim detektyw Herkules Poirot. Opowiadanie należy do cyklu "Tajemnica gwiazdkowego puddingu".
W pewnej restauracji Herkulesowi opowiadają o dziwnym kliencie, który zawsze odwiedza tę restaurację we wtorki i czwartki, ale jeden raz niespodziewanie przyszedł w poniedziałek i zamówił zupełnie inne dania, niż zazwyczaj. Po jakimś czasie pojawia się informacja o śmierci tego właśnie klienta. Poirot dochodzi do wniosku, że ta sprawa potrzebuje zbadania...

</doc>
<doc id="565692" url="https://pl.wikipedia.org/wiki?curid=565692" title="TMT">
TMT

TMT ("Trochę Młodsza Telewizja", krótko w 2008 roku przed zakończeniem nadawania "Lato 2008") – polskojęzyczna stacja telewizyjna, nadająca od 23 czerwca do 30 września 2008 roku, zastępując telewizję TMT, która nadawała program od 23 maja 1998 do 22 czerwca 2008 roku poprzez satelitę Amos 1, emitująca sygnał w technice przekazu cyfrowego. Stacja dostępna była także w sieciach kablowych; to głównie za ich pośrednictwem docierała do odbiorców. Ogółem możliwość odbioru sygnału stacji miało w Polsce ok. 12 mln osób.
Historia.
TMT ruszyła 23 maja 1998 roku, przez cztery pierwsze lata nadawania, kanał wchodził w skład Cyfry+ i był nadawany na satelicie Hot Bird. . Program stacji nastawiony był głównie na rozrywkę, emitowane były zagraniczne filmy i seriale, polskie kreskówki oraz produkcje własne. Nieco miejsca poświęcone było muzyce.

</doc>
<doc id="565693" url="https://pl.wikipedia.org/wiki?curid=565693" title="Tyczkowina">
Tyczkowina

Tyczkowina – faza rozwoju drzewostanu pomiędzy młodnikiem a drągowiną. W tym okresie zwarty drzewostan przypomina tyczki. Duże zagęszczenie młodych drzew doprowadza do powstania cienkiego i długiego pnia o grubości w pierśnicy (1,3 m od gruntu) do 10 cm i krótkiej 3 do 5 m korony. Faza tyczkowiny obejmuje lata życia drzewostanu od 25 do 35 lat. W tym okresie następuje silne zwarcie oraz proces przygłuszania i obumierania słabszych drzew.
W tyczkowinach powinno się przeprowadzać pierwsze trzebieże, w celu otrzymania w przyszłości dobrego zarówno pod względem jakościowym, jak i gatunkowym drzewostanu.

</doc>
<doc id="565695" url="https://pl.wikipedia.org/wiki?curid=565695" title="Stara Wieś (Racibórz)">
Stara Wieś (Racibórz)

Stara Wieś (niem. "Altendorf") – najstarsza dzielnica Raciborza.
Nazwa.
Nazwa dzielnicy jest podyktowana tym, że osada istniejąca tutaj niegdyś powstała wcześniej od samego miasta, dlatego funkcjonuje określenie stara.
Historia.
Dzielnica jest miejscem, gdzie powstawały najstarsze świątynie chrześcijańskie z połowy XI w., natomiast kaplica zamkowa mogła istnieć już od XI w.
Kościół katolicki powstał prawdopodobnie na terenie dawnej bożnicy jest wzmiankowany w dokumentach w 1296 r., jednak prawdopodobnie jego fundacji dokonano w 1060 r., obecny kościół św. Mikołaja wybudowany został w stylu neogotyckim w latach 1901-1902.

</doc>
<doc id="565698" url="https://pl.wikipedia.org/wiki?curid=565698" title="Marie Dentiere">
Marie Dentiere



</doc>
<doc id="565700" url="https://pl.wikipedia.org/wiki?curid=565700" title="Księżna Walii">
Księżna Walii

Księżna Walii (ang. "Princess of Wales"; wal. "Tywysoges Cymru") – tytuł przysługujący tradycyjnie małżonce księcia Walli.
Księżne Walii – żony następców angielskiego i brytyjskiego tronu.
Po angielskim podboju Walii syn króla Edwarda I otrzymał inwestyturę na księstwo Walii w roku 1301 r. Ponieważ pierwszy książę Walii ożenił się dopiero po wstąpieniu na tron Anglii jako Edward II, pierwszą księżną Walii była dopiero małżonka drugiego księcia Walii Edwarda Czarnego Księcia.
Żona księcia Walii, którym jest następca brytyjskiego tronu, traci tytuł w przypadku wstąpienia na tron wraz z małżonkiem lub rozwodu z mężem. Po śmierci małżonka, który nie objął tronu, jest tytułowana księżną wdową Walii.
Wyjątkiem od tej reguły był tytuł przysługujący księżnej Dianie po roku 1996, który zatrzymała mimo rozwodu z księciem Walii Karolem.
Królowa Kamila, druga żona Karola III, oficjalnie używała tytułów księżnej Kornwalii i księżnej Rothesay, aby nie być kojarzoną z poprzednią małżonką Karola. Przysługiwał jej jednak także tytuł księżnej Walii. 9 września 2022 roku tytuł księżnej Walii został nadany Katarzynie Middleton. 

</doc>
<doc id="565701" url="https://pl.wikipedia.org/wiki?curid=565701" title="Wysokie napięcie">
Wysokie napięcie

Wysokie napięcie – każde napięcie elektryczne w obwodach prądu przemiennego większe od 1000 woltów (1 kV) przy częstotliwości nie większej niż 60 herców, oraz napięcie w obwodach prądu stałego większe od 1500 woltów.
Wysokie napięcie (zapisywane skrótowo jako WN) w elektroenergetyce oznacza napięcie elektryczne od 60 kV. Górna granica przedziału wysokiego napięcia jest określana jako 400 kV, powyżej której występuje najwyższe napięcie.
Wysokie napięcia są stosowane przy przesyle energii elektrycznej (na dalsze odległości) – zwiększają możliwości i efektywność przesyłu takiej energii (straty mocy w przewodzie są proporcjonalne do kwadratu natężenia prądu elektrycznego przepływającego przez przewodnik – dlatego też podwyższanie napięcia służy obniżaniu tych strat; zobacz też sieć wysokiego napięcia). Tym niemniej zarówno wytwarzanie, jak i użytkowanie energii elektrycznej przy wysokich napięciach, praktycznie nie jest realizowane – z tego względu w sieciach energetycznych stosuje się powszechnie transformatory, które między innymi odpowiednio przekształcają energię elektryczną generowaną do linii przesyłowych sieci elektroenergetycznej jak i pobieraną z nich.
Do najważniejszych zagadnień techniki wysokich napięć należą zagadnienia związane z wyładowaniami elektrycznymi i układami izolacyjnymi.

</doc>
<doc id="565703" url="https://pl.wikipedia.org/wiki?curid=565703" title="Skoda Rapid">
Skoda Rapid



</doc>
<doc id="565704" url="https://pl.wikipedia.org/wiki?curid=565704" title="Skoda Garde">
Skoda Garde



</doc>
<doc id="565705" url="https://pl.wikipedia.org/wiki?curid=565705" title="Drągowina (biologia)">
Drągowina (biologia)

Drągowina – faza rozwoju drzewostanu następująca po tyczkowinie obejmująca pokolenie drzew gatunków lasotwórczych, drzewostan II klasy wieku po kulminacji przyrostu. Faza drągowiny obejmuje lata życia drzewostanu od 35 do 50 lat. W tym okresie kończy się wzmożony przyrost drzew na długości a zaczyna się przyrost na grubości (przyrost wtórny pnia).
Drzewostan fazy drągowiny nadaje się na kopalniaki i słupy teletechniczne.

</doc>
<doc id="565707" url="https://pl.wikipedia.org/wiki?curid=565707" title="Box Car Racer">
Box Car Racer

Boxcar Racer – amerykański zespół poppunkowy.
Historia Zespołu.
Tom DeLonge postanowił utworzyć nowy projekt muzyczny. Razem z Travisem Barkerem założył w grudniu 2001 roku zespół "The Kill". W lutym 2002 do zespołu dołączyli jeszcze David Kennedy – kolega Travisa ze szkoły średniej i gitarzysta zespołu Over My Dead Body oraz Anthony Celestino – przyjaciel Toma, a zespół zmienił nazwę na Boxcar Racer.
Nazwa zespołu – a przynajmniej jej pierwszy człon (Boxcar) – był pomysłem Toma, który zaczerpnął ją z nazwy samolotu, który zrzucił bombę atomową na Nagasaki.
Styl Boxcar Racer odbiega nieco od stylu Blink-182. Tom w wywiadach wypowiadał się, iż w Boxcar Racer jego teksty są cięższe i bardziej ponure. Stwierdził też, że z zespołem nagrał najlepszą płytę w swoim życiu. Przy pracy nad nowym albumem wspierał go Mark Allan Hoppus, który wystąpił też gościnnie na płycie w utworze "Elevator". Obok niego wystąpili również Jordan z New Found Glory i Tim z zespołu Rancid.
Boxcar Racer zagrał swój pierwszy koncert 1 kwietnia 2002 w Epicenter w San Diego a następnie w The Glass Hause i w Wihsky A Go Go w Los Angeles. Ich pierwszy album "Boxcar Racer" został wydany 21 maja 2002 w wytwórni MCA Records.

</doc>
<doc id="565708" url="https://pl.wikipedia.org/wiki?curid=565708" title="SF6">
SF6



</doc>
<doc id="565712" url="https://pl.wikipedia.org/wiki?curid=565712" title="Najwyższe napięcie">
Najwyższe napięcie



</doc>
<doc id="565713" url="https://pl.wikipedia.org/wiki?curid=565713" title="Drzewostan dojrzewający">
Drzewostan dojrzewający

 Drzewostan dojrzewający – faza rozwoju drzewostanu następująca po drągowinie obejmująca pokolenie drzew gatunków lasotwórczych. Faza drzewostanu dojrzewającego obejmuje lata życia drzewostanu od 50 do 80 lat. W tym okresie brak u drzew przyrostu na długości i znikomy przyrost na grubości a większość drzew regularnie rodzi nasiona.

</doc>
<doc id="565714" url="https://pl.wikipedia.org/wiki?curid=565714" title="Come Taste the Band">
Come Taste the Band

Come Taste the Band jest kolejnym albumem zespołu Deep Purple, zawierał muzykę typu soul, rock, funk. Nagrany między 3 sierpnia a 1 września 1975, wydany został w październiku 1975. Był jedynym studyjnym albumem z udziałem Tommy'ego Bolina, który zmienił Ritchiego Blackmore'a na gitarze prowadzącej. Kiedy Ritchie opuścił Deep Purple wszyscy myśleli, że to koniec zespołu. To David Coverdale namówił Jona Lorda aby utrzymać zespół i wtedy dołączył do nich Tommy Bolin (zmarł w grudniu 1976 po przedawkowaniu narkotyków), który został nowym "bohaterem gitary".
Kilka miesięcy po nagraniu tego albumu, Deep Purple rozpadł się na 8 lat.

</doc>
<doc id="565715" url="https://pl.wikipedia.org/wiki?curid=565715" title="Ford GT">
Ford GT

Ford GT – supersamochód klasy wyższej produkowany pod amerykańską marką Ford w latach 2004 – 2006 oraz w latach 2016 – 2022.
Pierwsza generacja.
Ford GT I został zaprezentowany po raz pierwszy w 2002 roku.
Wzorcem dla projektantów modelu GT, był Ford GT40 z lat 60. XX w. (GT40 – nazwa wzięła się od wysokości pojazdu tj. 40 cali). W latach 60. na torach wyścigowych w Grand Prix panowały samochody Ferrari. Ówcześni szefowie Forda postanowili przerwać tę passę i podnieść prestiż własnej firmy. Tak właśnie powstał model GT40. Ford udowodnił, że może wygrywać z Ferrari, zwyciężając 4 razy z rzędu 24-godzinny Wyścig Le Mans. Pojazd był jak na tamte czasy futurystyczny, a jego konstrukcja zapewniała stabilność i wytrzymałość potrzebną w długich, 24-godzinnych maratonach.
Ford GT upamiętnia tamte sukcesy, lecz nie jest pierwszą próbą wskrzeszenia legendy. W latach dziewięćdziesiątych Ford zaprezentował prototyp samochodu Ford GT90 z silnikiem V12 z czterema sprężarkami o mocy 720 KM. Tamten model nie doczekał się produkcji nawet w krótkiej serii. 
Produkcja.
Napędzany jest silnikiem V8 o pojemności 5.4 litra doładowany kompresorem generuje moc 550,8 KM, a centralne umieszczenie silnika poprawia rozkład masy i stabilność. Wnętrze posiada dużo elementów z perforowanego aluminium. Elementy takie jak elektrycznie sterowane szyby, klimatyzacja i zestaw audio znajdują się w wyposażeniu seryjnym. Samochód również posiadał manetki kierunkowskazów z innego modelu "Focus". Samochód był do nabycia w Europie za 111 tysięcy funtów (czyli około 660 tysięcy złotych według kursu z okresu sprzedaży), a w USA za 153 tysiące dolarów (czyli około 460 tysięcy złotych, kurs z 2006). Planowano produkcję 4500 egzemplarzy, jednak zakończono ją po wytworzeniu ok. 4000 sztuk.
Druga generacja.
Ford GT II został zaprezentowany po raz pierwszy w 2015 roku.
W styczniu na salonie samochodowym NAIAS w Detroit Ford zaprezentował nową generację modelu GT, przy czym zastrzeżono, że auto trafi do produkcji dopiero w roku 2016. 
Samochód jest napędzany podwójnie doładowanym silnikiem V6 o pojemności 3,5l. Moc jednostki napędowej to równe 600 KM.
Pojazd zbudowano, kładąc duży nacisk na obniżenie masy, stąd szerokie zastosowanie aluminium i włókna węglowego. We wnętrzu zastosowano wielofunkcyjną kierownicę w stylu F1 oraz całkowicie zdigitalizowaną deskę rozdzielczą.

</doc>
<doc id="565716" url="https://pl.wikipedia.org/wiki?curid=565716" title="Arthur Martin-Leake">
Arthur Martin-Leake

Arthur Martin-Leake (ur. 4 kwietnia 1874 w High Cross, Hertfordshire; zm. 22 czerwca 1953 tamże) – oficer brytyjski, lekarz, kawaler Krzyża Wiktorii, najwyższego odznaczenia wojskowego przyznawanego za "waleczność w obliczu wroga" członkom sił zbrojnych Wielkiej Brytanii i krajów Wspólnoty Narodów. Był pierwszą w historii i jak dotąd jedną z trzech osób, które otrzymały Krzyż Wiktorii dwukrotnie.
Po raz pierwszy przyznano mu go w 1902 r. podczas wojny burskiej. kapitan Martin-Leake był wtedy chirurgiem w południowoafrykańskich siłach policyjnych, a następnie w korpusie medycznym Armii Brytyjskiej ("Royal Army Medical Corps"). 8 lutego wszedł na linię ognia, by opatrzyć rannego żołnierza. Następnie podjął próbę pomocy ostrzeliwanemu oficerowi, który znajdował się ok. 100 metrów dalej. W efekcie sam został postrzelony, ale mimo to starał się udzielić pomocy rannemu tak długo, aż sam padł z wyczerpania. Nawet wtedy odmówił przyjęcia wody czekając, by oficer został opatrzony.
Ponowne odznaczenie wiązało się z początkiem I wojny światowej. W dniach od 29 października do 8 listopada 1914 podczas walk pod Zonnebeke w Belgii porucznik Martin-Leake pomimo ciężkiego ostrzału z oddaniem spełniał swój lekarski obowiązek i uratował wielu rannych leżących blisko linii wroga. 
W późniejszym czasie Martin-Leake awansował do rangi podpułkownika. Jego Krzyż Wiktorii jest wystawiony w Army Medical Services Museum (Muzeum Oddziałów Medycznych) w Aldershot w Anglii.
Zobacz też.
Dwukrotnie odznaczeni Krzyżem Wiktorii:

</doc>
<doc id="565717" url="https://pl.wikipedia.org/wiki?curid=565717" title="Nunatsiavut">
Nunatsiavut

Nunatsiavut – autonomiczna jednostka administracyjna Inuitów na obszarze prowincji Nowa Fundlandia i Labrador w Kanadzie. Jej stolicą legislacyjną jest Hopedale, a stolicą administracyjną Nain. Nazwa Nunatsiavut w języku Inuitów oznacza „nasz piękny kraj”. Zamieszkuje tam około 2 500 ludzi na powierzchni 72 520 km² (według danych na rok 2016 – 2 558), a dodatkowe około 4 000 dysponuje obywatelstwem Nunatsiavut, choć mieszka na innym obszarze. Wspólnota osiągnęła samorządność w roku 2005 jako pierwsza społeczność inuicka w Kanadzie.
System polityczny.
Podstawą ustrojową funkcjonowania Nunatsiavut, obok zgód wyrażonych przez parlament Kanady, jest Konstytucja Inuitów Labradorskich przyjęta w roku 2002. Ciałem ustawodawczym jest osiemnastoosobowe Zgromadzenie Nunatsiavut, które nie podejmuje decyzji większością głosów, lecz na zasadzie konsensusu. Wybierany na czteroletnią kadencję prezydent przewodniczy obradom Zgromadzenia oraz wypełnia funkcje reprezentacyjne. Do prerogatyw całkowicie lub częściowo scedowanych na władze regionu przez rząd Kanady należą: opieka zdrowotna, edukacja, zagadnienia kultury i języka, wymiar sprawiedliwości oraz rozwój społeczności. W roku 2020 reelekcję uzyskał prezydent Johannes Lampe, który cztery lata wcześniej zastąpił na tym stanowisku Sarah Leo.

</doc>
<doc id="565724" url="https://pl.wikipedia.org/wiki?curid=565724" title="Drzewostan dojrzały">
Drzewostan dojrzały

Drzewostan dojrzały – faza rozwoju drzewostanu następująca po drzewostanie dojrzewającym obejmująca pokolenie drzew gatunków lasotwórczych. Faza drzewostanu dojrzałego obejmuje lata życia drzewostanu od 80 do 100 lat. W tym okresie następuje kulminacja przyrostu miąższości, w lasach użytkowanych gospodarczo następuje faza wyrębu.

</doc>
<doc id="565725" url="https://pl.wikipedia.org/wiki?curid=565725" title="Bunkrowiec">
Bunkrowiec

Bunkrowiec - portowy statek o niewielkiej pojemności zaopatrujący parowce w paliwo (węgiel kamienny) i wodę kotłową. Zadania swoje wykonywał zazwyczaj na redzie lub w porcie z dala od nabrzeża. Wyposażony był w specjalne urządzenia przeładunkowe dźwigi z chwytakami, taśmociągi. Nazwą tą potem określano i większe jednostki spełniające te same zadania na pełnym morzu.
Współcześnie nazwą tą obejmuje się zbiornikowce zaopatrujące statki i okręty w morzu (najczęściej na redzie lub w portach z dala od nabrzeża) w paliwo ciekłe. Polskie bunkrowce malowane są, dla bezpieczeństwa, na charakterystyczny rdzawy kolor.

</doc>
<doc id="565726" url="https://pl.wikipedia.org/wiki?curid=565726" title="Gorilla Unit">
Gorilla Unit



</doc>
<doc id="565729" url="https://pl.wikipedia.org/wiki?curid=565729" title="Bohdan Wasiutyński">
Bohdan Wasiutyński

Bohdan Szczepan Ksawery Wasiutyński (ur. 25 grudnia 1882, zm. 29 grudnia 1940 w Warszawie) – prawnik i publicysta narodowo-demokratyczny, senator II i III kadencji w II Rzeczypospolitej.
Życiorys.
Studia prawnicze odbywał w Warszawie, w Berlinie i w Monachium. W 1904 został kandydatem nauk prawnych Uniwersytetu Warszawskiego. 
Członek Ligi Narodowej, w latach 1908–1915 redaktor „Przeglądu Narodowego”, w latach 1915–1917 współredaktor „Sprawy Polskiej” w Piotrogrodzie i wydawca „Dziennika Polskiego”, od sierpnia 1917 współorganizator i jeden z aktywniejszych działaczy Rady Polskiej Zjednoczenia Międzypartyjnego. 
W dwudziestoleciu międzywojennym od 1921 profesor prawa administracyjnego Uniwersytetu w Poznaniu, a od 1924 w Warszawie. 
Był senatorem z ramienia Stronnictwa Narodowego. Był bliskim współpracownikiem i przyjacielem Romana Dmowskiego. Był członkiem jako hospitant Komitetu Narodowego Polskiego. W lipcu 1917 roku został członkiem Rady Polskiej Zjednoczenia Międzypartyjnego w Moskwie. 
W latach 1928–1935 zasiadał w Senacie w czasie 2 kolejnych kadencji, II (1928–1930) i III (1930–1935). Senator w 1928 roku, wybrany z listy Związku Ludowo-Narodowego z miasta Warszawy. 
Był Filistrem honoris causa Polskiej Korporacji Akademickiej Baltia. Jego trzech synów należało do korporacji.
Ojciec m.in. publicysty Wojciecha Wasiutyńskiego i artystki Katarzyny Latałło.
Pochowany na cmentarzu Powązkowskim w Warszawie (kwatera 30 wprost-2-5).

</doc>
<doc id="565732" url="https://pl.wikipedia.org/wiki?curid=565732" title="Wydawnictwo „Nasza Księgarnia”">
Wydawnictwo „Nasza Księgarnia”

Nasza Księgarnia – wydawca działający pod kilkoma nazwami (zależnie od okresu): Wydawnictwo „Nasza Księgarnia”, Państwowe Wydawnictwo Literatury Dziecięcej „Nasza Księgarnia”, Instytut Wydawniczy „Nasza Księgarnia”.
Najstarsze i największe w Polsce wydawnictwo literatury dla dzieci i młodzieży. Założone przez Związek Nauczycielstwa Polskiego w 1921, wydało kilka tysięcy książek dla młodego czytelnika, we wszystkich przedziałach wiekowych.
Do autorów najdłużej i najściślej związanych z Wydawnictwem należą: Alina Centkiewicz, Czesław Centkiewicz, Hanna Ożogowska, Czesław Janczarski, Janina Broniewska, Jan Brzechwa, Adam Bahdaj, Helena Bechlerowa, Irena Jurgielewiczowa, Edmund Niziurski, Janusz Domagalik, Ewa Szelburg-Zarembina, Hanna Januszewska, Irena Tuwim, Anna Kamieńska, Ludwik Jerzy Kern, Wanda Chotomska, Ewa Nowacka, Marta Tomaszewska.
Z wydawnictwem współpracowali ilustratorzy, m.in.: Bohdan Bocianowski, Barbara Dutkowska, Michał Bylina, Bohdan Butenko, Hanna Czajkowska, Józef Czerwiński, Zofia Fijałkowska, Janusz Grabiański, Maria Hiszpańska-Neumann, Andrzej Jurkiewicz, Aleksander Kobzdej, Kazimierz Mikulski, Katarzyna Latałło, Zbigniew Lengren, Adam Marczyński, Bożena Truchanowska, Daniel Mróz, Maria Orłowska-Gabryś, Jan Marcin Szancer, Olga Siemaszko, Jerzy Srokowski, Andrzej Strumiłło, Konstanty Maria Sopoćko, Stanisław Töpfer, Antoni Uniechowski, Zdzisław Witwicki, Ignacy Witz, Stanisław Zagórski.
Historia.
„Nasza Księgarnia”, jedna z najstarszych oficyn wydawniczych w Polsce, powstała w 1921 roku jako spółka akcyjna. Jej statut zatwierdzony został w czerwcu 1921 r. przez ówczesnego Ministra Przemysłu i Handlu oraz Ministra Skarbu. Działalność edytorską spółka rozpoczęła w sierpniu 1921 roku.
W okresie międzywojennym przewagę w produkcji wydawniczej stanowiły książki metodyczne dla nauczycieli oraz podręczniki szkolne. Książki dla dzieci, choć ich udział ilościowy w ogólnej produkcji był znacznie mniejszy, odznaczały się niską ceną i bogatą, jak na owe czasy, szatą graficzną. Do września 1939 r. nakładem NK ukazały się ogółem 454 tytuły.
W latach 1939–1945, w czasie II wojny światowej, „Nasza Księgarnia” nie przerwała swej działalności wydawniczej, zmieniła tylko jej formy, przystosowując je do warunków pracy konspiracyjnej.
Po wojnie, 10 czerwca 1945 r., Wydawnictwo zostało przekształcone w spółdzielnię pod nazwą "Instytut Wydawniczy „Nasza Księgarnia”". Wydawnictwo rozwijało się dynamicznie – z roku na rok zwiększała się kilkakrotnie liczba wydanych tytułów, powstała szeroka sieć własnych placówek księgarskich w całej Polsce, powstały również własne drukarnie w Warszawie, Piotrkowie Trybunalskim i Radomsku.
1 stycznia 1954 r. Instytut Wydawniczy „Nasza Księgarnia” został przekształcony ze spółdzielni na przedsiębiorstwo państwowe. Początkowo nazwa firmy brzmiała "Państwowe Wydawnictwo Literatury Dziecięcej „Nasza Księgarnia”". W lutym 1960 r. decyzją Ministerstwa Kultury i Sztuki nazwa została zmieniona na "Instytut Wydawniczy „Nasza Księgarnia”".
Kolejny etap w dziejach „Naszej Księgarni” to lata 1990–1992, kiedy na fali przemian ustrojowych i ekonomicznych doszło do likwidacji przedsiębiorstwa państwowego i jego przekształcenia w spółkę z ograniczoną odpowiedzialnością. We wrześniu 1991 r. załoga Wydawnictwa w referendum podjęła decyzję o prywatyzacji. Spółka rozpoczęła działalność gospodarczą w grudniu 1992 r. pod nową nazwą "Wydawnictwo „Nasza Księgarnia”".
Współczesność.
Dużą rolę w kształtowaniu planów wydawniczych odgrywają przekłady. „Nasza Księgarnia” utrzymuje szerokie kontakty z wydawnictwami zagranicznymi praktycznie w całej Europie, a także w USA i Kanadzie. NK posiada wyłączne prawa do publikacji w języku polskim takich bestsellerów światowych, jak książki Astrid Lindgren, 9-tomowy cykl o Muminkach Tove Jansson, „Kubuś Puchatek” i „Chatka Puchatka” A.A. Milne´a z oryginalnymi ilustracjami Ernesta Sheparda, cykl o Mikołajku Sempé i Goscinnego.
Nawiązując do tradycji, wydawnictwo podjęło działalność w dziedzinie książek edukacyjnych, przeznaczonych dla przedszkoli i młodszych klas szkoły podstawowej. Publikuje „Zeszyt pięciolatka”, „Zeszyt sześciolatka”, „Elementarz pięciolatka” i „Elementarz sześciolatka” oraz książeczki pomocnicze dla uczniów klas I–III, jak: „Moje pierwsze litery”, „Ortografek w pierwszej klasie” czy „Zeszyty lektur” dla klas I–IV.
W ofercie Wydawnictwa znajdują się także publikacje skierowane do dorosłego czytelnika, sygnowane znakiem WNK.
Gry planszowe.
Od 2016 roku wydawnictwo wydaje również gry planszowe skierowane do młodszych i starszych graczy.

</doc>
<doc id="565733" url="https://pl.wikipedia.org/wiki?curid=565733" title="Wornie">
Wornie

Wornie (lit. "Varniai", żmudz. "Varnē", niem. "Medeniken") – miasto na Litwie, jeden z głównych historycznych grodów Żmudzi, położone na Wysoczyźnie Żmudzkiej, nad rzeką Wirwitą (Wornianką) między jeziorami Łukszta i Birżule. W XV wieku znane pod nazwą Варни (Wornie), zapis był dokonany w j. starobiałoruskim urzędowym WXL (pol. "Miedniki", zapis współczesny). W latach 1417–1864 były stolicą biskupstwa żmudzkiego, w latach 1219–1795 uważane były za stolicę Księstwa Żmudzkiego.
Historia.
W XIII wieku gród Żmudzinów wzmiankowany po raz pierwszy w 1255, ośrodek kultu pogańskiego (była tu najważniejsza świątynia pogańska na Żmudzi), często niszczony przez wyprawy krzyżackie z Prus i Inflant. 27 lipca 1320 pod Miednikami rozegrała się zwycięska bitwa wojsk litewskich podczas której unicestwiony został oddział wojsk zakonu krzyżackiego. W 1329 wielka wyprawa krzyżacka zdobyła zamek.
Od początku XIV wieku Wornie stanowiły ważne miejsce w chrystianizacji Litwy. W 1413 król Polski Władysław Jagiełło razem z księciem Witoldem osobiście dopilnowali zburzenia pogańskiej świątyni i wygaszenia wiecznego ognia, a przybyli z nimi kapłani ochrzcili ludność. Był to symboliczny akt chrztu całej Żmudzi. W miejsce świątyni pogańskiej wybudowano kościół.
W 1417 zostało założone tutaj za sprawą arcybiskupa lwowskiego Jana Rzeszowskiego biskupstwo, którego erygowanie potwierdził w 1421 papież Marcin V. Diecezja żmudzka z siedzibą w Worniach istniała do 1864. Później nakazem władz carskich siedziba biskupa została przeniesiona do Kowna.
W 1491 biskup żmudzki Marcin nadał Worniom prawa miejskie, odnowione w 1635 przez króla polskiego Władysława IV Wazę.
Miejscowość nigdy nie rozwinęła się w większy ośrodek miejski. W XVII wieku była wielokrotnie grabiona i palona przez wojska szwedzkie. Podobny los spotkał miasto na początku XVIII wieku, gdy stało się łupem armii Karola XII.

</doc>
<doc id="565734" url="https://pl.wikipedia.org/wiki?curid=565734" title="Teatr Lalki i Aktora w Wałbrzychu">
Teatr Lalki i Aktora w Wałbrzychu

Teatr Lalki i Aktora w Wałbrzychu – miejski teatr powstały w 1945 roku, mieszczący się przy ul. Jana Brzechwy 16 w Wałbrzychu.
Historia.
Historia Wałbrzyskiego Teatru Lalki i Aktora sięga 1945 roku, kiedy to krótko po otwarciu Szkoły Muzycznej nieopodal powstał amatorsko-społeczny Teatr Lalek, a ściśle Teatr Kukiełek. Teatr powstał i narodził się dzięki pasji małżonków Melanii i Tadeusza Karwatów, którzy przed II wojną światową angażowali się w Sosnowiecki teatr „Baj-Baj”. Pierwsze próby do premierowego przedstawienia "O dzielnym Szewczyku, złotowłosej królewnie, strasznym smoku i królu Goździku" odbywały się w prywatnym mieszkaniu państwa Karwatów. Premiera odbyła się w grudniu 1945 roku w sali „Cyganerii” na Podgórzu, będąca w owym czasie salonem miasta Wałbrzycha. W skład pierwotnego zespołu oprócz wspomnianego już Tadeusza Karwata – reżysera, a zarazem kierownika teatru, wchodziły trzy osoby: scenograf Ferdynand Drabik, oraz aktorzy Anna Białas, Melania Karwatowa i Zdzisław Sanecki.
W 1946 roku teatr otrzymał własny lokal w obrębie restauracji „Zacisze”. Równocześnie teatr objeżdżał okoliczne miejscowości, takie jak Kamienna Góra, Boguszów-Gorce, Lubawka, Głuszyca prezentując swe występy. Przygotowywane były kolejne premiery, m.in. "Cztery mile za piec" Marii Kownackiej, "O Wojtku grajku" Jana Dormana czy też "Dziad i Baba" według Józefa Ignacego Kraszewskiego. 19 października 1947 roku teatr wystawił setne przedstawienie. Od 1948 roku teatr nosił nazwę Miejski Teatr Lalki i Aktora. Dyrektorem nadal był Karwat. Stan ten utrzymał się do roku 1953, kiedy najpierw kierownikiem administracyjnym, a następnie dyrektorem został Alfons Drabent.
W 1951 roku teatr otrzymał dotację ze Społecznego Funduszu Odbudowy Stolicy i zakupił budynek przy ul. Buczka (ob. Jana Brzechwy) 16, który zajmuje do obecnych czasów. Od 1 stycznia 1954 roku teatr przeszedł pod skrzydła Ministerstwa Kultury i Sztuki oraz przyjął nazwę „Państwowy Teatr Lalki i Aktora w Wałbrzychu”. Dyrektorem był wciąż Alfons Drabent (pełnił tę funkcję najdłużej, bo przeszło 20 lat). W 1975 roku Drabent odszedł z powodu choroby na rentę; jego miejsce, jako dyrektor naczelny, zajął wcześniejszy kierownik artystyczny Edward Doszla i pozostał na tym stanowisku do 1978.
Nagrody i wyróżnienia.
Oprócz tego teatr uczestniczył w licznych festiwalach, konkursach, spotkaniach teatralnych m.in. w Bielsku-Białej, Słupsku, Łomży, Białystok, Krakowie, Rzeszowie i innych. Występował także na estradach światowych m.in. w Niemczech, Czechach, Rumunii, Rosji. Obecnie teatr jest jednym z 22 teatrów lalek w Polsce i jednym z dwóch teatrów lalek na Dolnym Śląsku.

</doc>
<doc id="565736" url="https://pl.wikipedia.org/wiki?curid=565736" title="Tańce latynoamerykańskie">
Tańce latynoamerykańskie

Tańce latynoamerykańskie – grupa tańców prezentowanych podczas turniejów tańców towarzyskich, obok tańców standardowych.
Do grupy tej zaliczają się:
Tańce latynoamerykańskie są najczęściej szybkie, dynamiczne, o wyrazistej muzyce. Ważne w nich są zmysłowe ruchy bioder i całego ciała. W tych tańcach ważna jest izolacja ciała, czyli odizolowanie górnej partii ciała, od dolnej.
Do tych tańców ubiór jest inny, niż do tańców standardowych. Mężczyzna nie musi zakładać fraka, jednakże kolor jego stroju powinien współgrać z kolorem stroju partnerki. Jeśli chodzi o obuwie, to panie zakładają odkryte buty na obcasie, a panowie buty na obcasie.
Tańce te rozwinęły się głównie w XX wieku ale swoje początki mają w XIX wieku, gdy zaczęły się mieszać różne rytmy muzyki amerykańskiej, indiańskiej i hiszpańsko-portugalskiej.

</doc>
<doc id="565740" url="https://pl.wikipedia.org/wiki?curid=565740" title="Michał Robacki">
Michał Robacki

Michał Robacki (ur. 3 sierpnia 1980 w Bydgoszczy) – polski żużlowiec, czterokrotny drużynowy mistrz Polski, finalista Indywidualnych Mistrzostw Świata Juniorów.
Przebieg kariery.
Karierę żużlową rozpoczął w barwach Polonii Bydgoszcz. Egzamin na licencję „Ż” zdał 13 maja 1997 na torze GKM Grudziądz. W polskiej lidze zadebiutował w meczu z Włókniarzem Częstochowa, podczas którego zaliczył upadek i doznał wstrząśnienia mózgu.
Michał Robacki był podstawowym juniorem Polonii Bydgoszcz. W wiek seniora wszedł w 2002. W tym też sezonie jeździł w parze z Piotrem Protasiewiczem i z całą drużyną wywalczyli ostatni jak dotąd tytuł mistrzów Polski w drużynie. Sezon 2004 był najlepszy w jego karierze. W broniącej się przed spadkiem Polonii był najskuteczniejszym Polakiem w drużynie i wraz z Andreasem Jonssonem „uratowali” Ekstraligę. Jednak już w następnym sezonie Polonia dokonała wzmocnień a sam Robacki zmagał się z kontuzjami i problemami sprzętowymi. Ostatecznie Polonia zdobyła tytuł wicemistrzowski, ale sam Robacki zaliczał się do najsłabszych zawodników drużyny i w końcówce sezonu został zastąpiony młodym Krystianem Klecha. Kiedy Klecha w 2006 wszedł w wiek seniora, Robacki utracił miejsce w Polonii Bydgoszcz i został wypożyczony do GTŻ Grudziądz (który startował w I lidze), jednak z powodu częstych kontuzji (kręgosłup) sezonu w I lidze nie zaliczył do udanych. Ponieważ nie podpisał kontraktu na sezon 2007, otrzymał roczną karencję, jednak jednocześnie podjął decyzję o zakończeniu kariery zawodniczej.
Osiągnięcia.
Indywidualne Mistrzostwa Świata Juniorów
Młodzieżowe Indywidualne Mistrzostwa Polski
Młodzieżowe Mistrzostwa Polski Par Klubowych
Drużynowe Mistrzostwa Polski
Kryterium Asów Polskich Lig Żużlowych
Turniej o Puchar Prezydenta Miasta Ostrowa
Życie prywatne.
Ukończył Zasadniczą Szkołę Zawodową z dyplomem mechanika samochodowego. Wraz z żoną Urszulą (od 2006) ma córkę Laurę (ur. 2001).
Po zakończeniu kariery skupił się na pracy we własnej pizzerii PizzaMario, która w Bydgoszczy ma trzy lokale.

</doc>
<doc id="565741" url="https://pl.wikipedia.org/wiki?curid=565741" title="Bunkierka">
Bunkierka

Bunkierka – niewielki zbiornikowiec lub barka zaopatrująca statki (okręty) w paliwo ciekłe, rzadziej wodę kotłową. Wyposażony jest w urządzenia do przeładunku cieczy: pompy, węże o dużych przekrojach na specjalnych wysięgnikach pozwalające na podanie paliwa na jednostkę zaopatrywaną. Swoje zadania realizuje na redzie w portach oraz na pełnym morzu.

</doc>
<doc id="565743" url="https://pl.wikipedia.org/wiki?curid=565743" title="Retinopathia diabetica">
Retinopathia diabetica



</doc>
<doc id="565744" url="https://pl.wikipedia.org/wiki?curid=565744" title="Perfect Strangers">
Perfect Strangers

Perfect Strangers jest jedenastym albumem studyjnym Deep Purple, wydanym w listopadzie 1984 roku. Został nagrany po pierwszej reaktywacji zespołu, w składzie nazywanym Mark IIb. Wszyscy członkowie zespołu po oficjalnym rozpadzie Deep Purple w roku 1976 grali w swoich zespołach lub tworzyli muzykę solową.
Jon Lord i Ian Paice wstąpili do zespołu swojego trzeciego wokalisty Davida Coverdale'a Whitesnake. Ian Gillan stworzył zespół Ian Gillan Band i po wielu transformacjach nazwał go Gillan. W 1983 Ian Gillan dołączył do Black Sabbath i odbył z nimi tournée oraz nagrał album "Born Again". Ritchie Blackmore utworzył Rainbow. Roger Glover nagrywał solowe albumy, został producentem m.in. albumu "Sin After Sin" zespołu Judas Priest, później dołączył do Blackmore'a w Rainbow.
Był to pierwszy album studyjny wydany po 8-letniej przerwie i pierwszy w „klasycznym” składzie od 11 lat (ostatnim był "Who Do We Think We Are" z 1973).
Wydanie CD zawiera dodatkowy utwór "Not Responsible". Album po remasteringu został wydany 22 czerwca 1999 z instrumentalnym bonusem "Son of Alerik".
Lista utworów.
Wszystkie, z wyjątkiem opisanych skomponowali Ritchie Blackmore, Ian Gillan i Roger Glover.

</doc>
<doc id="565750" url="https://pl.wikipedia.org/wiki?curid=565750" title="Francisco de Melo">
Francisco de Melo

Don Francisco de Melo (1597 – 1651) – markiz Tor de Laguny, hrabia Assumaru.
Gdy Francisco de Melo przybył do południowych Niderlandów, miał już za sobą długą polityczną karierę. 
Od 1632 do 1636 był hiszpańskim ambasadorem w Genui. W 1638 został wyznaczony na wicekróla Sycylii, a dwa lata później został ambasadorem w Wiedniu. W latach 1641 - 1644 (włącznie) był gubernatorem w Południowych Niderlandach.
W roku 1642 odniósł zwycięstwo jako wódz w bitwie pod Honnecourt.
Francisco de Melo zawsze będzie pamiętany z powodu przegranej bitwy pod Rocroi w 1643. Jego porażka militarna jest dziś uznawana za początek upadku hiszpańskiego imperium.

</doc>
<doc id="565755" url="https://pl.wikipedia.org/wiki?curid=565755" title="Alain-Fournier">
Alain-Fournier

Alain-Fournier, właściwie Henri-Alban Fournier (ur. 3 października 1886 w La Chapelle-d’Angillon, zm. 22 września 1914 w okolicach Verdun) – francuski pisarz.
Życiorys.
Uczęszczał do francuskiej szkoły wojskowej École Navale w Brest a później do Lycée Lakanal pod Paryżem. W 1905 roku pełnił wolontariat w Londynie. Od roku 1909 był krytykiem literackim. W 1913 roku napisał jedną z najwybitniejszych powieści początku XX wieku "Mój przyjaciel Meaulnes" ("Le Grand Meaulnes"). W 1925 wydano drukiem jego frapującą korespondencję z Jacques’em Rivière.

</doc>
<doc id="565756" url="https://pl.wikipedia.org/wiki?curid=565756" title="Codename Outbreak">
Codename Outbreak

Codename: Outbreak – komputerowa gra akcji w konwencji FPP stworzona przez ukraiński zespół GSC Game World, który między innymi stworzył gry takie jak i American Conquest oraz .
Fabuła.
10 kwietnia 2012 roku w stację pogodową w Montanie w USA uderza meteoryt, który oderwał się od przelatującej w niewielkiej odległości od Ziemi komety "JK4538-XK". Wkrótce na miejsce katastrofy przybywa profesor John Hopkins wraz z grupą naukowców. Stwierdzają, że w strefie uderzenia nie ma skażenia chemicznego ani radioaktywnego. 15 kwietnia łączność z obozem zostaje zerwana. Następnego dnia wysłano dwa radiowozy, lecz jedynym komunikatem przerywającym ciszę radiową jest prośba o pomoc. Rząd USA podejrzewa o zamach organizację terrorystyczną o nazwie "Montana Eagles" ("Orły z Montany"), więc posyła na miejsce brygadę komandosów, która jednak przepada bez śladu. Na miejsce zostaje wysłana druga ekipa, której działaniami kieruje gracz. Okazuje się, że wszyscy w zagrożonej strefie zostali zarażeni tajemniczym pasożytem obcego pochodzenia ingerującym w ich mózg. Całkowicie opanowuje on swojego żywiciela i kontroluje jego zachowanie. Sytuacja zaczyna być groźna, kiedy obcy opanowują coraz więcej ludzi i obiektów o charakterze wojskowym.
Rozgrywka.
Gracz kieruje oddziałem komandosów. Koordynuje ich działania i wydaje rozkazy swoim podwładnym. Może w dowolnej chwili przełączyć się na dowolnego z nich. Do dyspozycji oddane zostają między innymi gogle termowizyjne, noktowizor oraz futurystyczny karabin szturmowy rozbudowany o granatnik, strzelbę i celownik optyczny. Dostępna jest mapa satelitarna terenu działań oraz ekran ekwipunku. Zdrowie żołnierza można polepszyć poprzez użycie strzykawki ze specjalną substancją.

</doc>
<doc id="565758" url="https://pl.wikipedia.org/wiki?curid=565758" title="Eleazar (imię)">
Eleazar (imię)

Eleazar – imię męskie pochodzenia hebrajskiego, oznaczające „mój Bóg wspomógł mnie”. W Biblii było to imię jednego z synów Aarona oraz siedmiu innych mężczyzn. Istnieje kilku świętych katolickich i prawosławnych o tym imieniu.
Eleazar imieniny obchodzi 1 sierpnia i 27 września.

</doc>
<doc id="565760" url="https://pl.wikipedia.org/wiki?curid=565760" title="Bunkrowanie">
Bunkrowanie



</doc>
<doc id="565763" url="https://pl.wikipedia.org/wiki?curid=565763" title="Alibi">
Alibi

Alibi (łac. "gdzie indziej") – dowód w postępowaniu karnym na okoliczność, że podejrzany albo oskarżony znajdował się w miejscu innym niż miejsce popełnienia zarzucanego mu przestępstwa. W szerszym znaczeniu mianem alibi określany jest każdy dowód przesądzający, że podejrzany lub oskarżony nie mógł popełnić zarzuconego mu przestępstwa.

</doc>
<doc id="565766" url="https://pl.wikipedia.org/wiki?curid=565766" title="Układ zamknięty (automatyka)">
Układ zamknięty (automatyka)

Układ zamknięty (ang. "closed-loop system") – układ sterowania, w którym przebieg sygnału następuje w dwóch kierunkach. Od wejścia do wyjścia przebiega sygnał realizujący wzajemne oddziaływanie elementów, natomiast od wyjścia do wejścia przebiega sygnał sprzężenia zwrotnego.
Wstęp.
Sterowanie w układzie zamkniętym (ręczne lub automatyczne) różni się od sterowania w układzie otwartym tym, że człowiek lub regulator otrzymują dodatkowo poprzez sprzężenie zwrotne informacje o stanie wielkości wyjściowej (lub o stanie obiektu). Informacja ta (odczytana z miernika lub podana w postaci np. napięcia do regulatora) jest używana do korygowania nastaw wielkości wejściowej.
Ponieważ sprzężenie zwrotne może być dwojakiego typu: sprzężenie zwrotne ujemne i sprzężenie zwrotne dodatnie wyróżnia się też dwa typy układów zamkniętych:
Ponadto można wyróżnić układy zamkniętym ze:
Układ zamknięty z ujemnym sprzężeniem zwrotnym.
Układ zamknięty z ujemnym sprzężeniem zwrotnym zwany też układem regulacji, jest pewnym dalej idącym usprawnieniem w porównaniu do sterowania w układzie otwartym lub sterowania w układzie ze sprzężeniem w przód. W praktyce na układ sterowania (sterowany obiekt i sterownik) oddziałują zakłócenia zewnętrzne ponadto sam obiekt sterowany wykazuje pewną zmienność (przez co ewentualny jego opis albo model nie jest zwykle dokładny). Dlatego też aby poprawić skuteczność sterowania w takich warunkach wprowadza się do układu sprzężenie. Pewną poprawę sterowania (czasami wystarczającą) daje już sprzężenie w przód, ale znacznie lepsze efekty przynosi zastosowanie sprzężenia zwrotnego (najczęściej jest to sprzężenie zwrotne ujemne).
Zamknięta ujemna pętla sprzężenia zwrotnego, ma właściwości stabilizujące i linearyzujące. Układ zamknięty, w porównaniu do układu otwartego, jest mniej czuły na zmiany wzmocnienia statycznego w układzie, powodując zmniejszenie uchybów statycznych (jeśli występują), jednak zbyt duża wartość współczynnika wzmocnienia, może spowodować niestabilność układów wyższych rzędów. Poprawia parametry jakościowe odpowiedzi skokowej układu automatyki oraz lepiej sprawdza się w przypadku tłumienia nieznanych zakłóceń, których pojawienie się powoduje zmianę błędu regulacji, co skutkuje powstaniem odpowiedniego sygnału sterującego.
Wadą takiego rozwiązania jest konieczność pojawienia się zakłóceń na wyjściu sterowanego obiektu by zostały zauważone, następnie skompensowane przez regulator. Dlatego w przypadku mierzalnych sygnałów zakłóceń lepsze efekty daje, wraz z zamkniętą pętlą od wartości sterowanej, sterowanie w otwartej pętli od zakłóceń (sprzężenie w przód).
Analiza układu zamkniętego z ujemnym sprzężeniem zwrotnym od wyjścia.
Wyjście układu formula_1 jest porównywane z wartością zadaną formula_2 a różnica tych wielkości, zwana uchybem formula_3 jest podana na wejście regulatora formula_4 Dzięki temu regulator posiada informację o aktualnym błędzie sterowania i może tak zmieniać wartość wejściową formula_5 obiektu formula_6 aby zmniejszyć uchyb do zera. Co za tym idzie, wielkość wyjściowa układu jest stale utrzymywana możliwie blisko wartości zadanej.
Jeśli założymy, że regulator formula_7 i obiekt formula_8 są liniowe, stacjonarne i jednowejściowe oraz jednowyjściowe, możemy dokonać analizy układu przy użyciu transformaty Laplace’a. Uzyskamy wtedy następujące zależności:
Rozwiązując układ równań, wyznaczamy zależność formula_12 od formula_13 co daje:
Wyrażenie formula_15 to funkcja przejścia naszego układu.
Jeśli zapewnimy prawdziwość wyrażenia formula_16 to z funkcji przejścia mamy: formula_17
Oznacza to, że kontrolujemy wartość wyjściową układu, zmieniając po prostu wartość zadaną.
Uwzględnienie transmitancji toru sprzężenia zwrotnego.
gdzie:
Układ zamknięty z dodatnim sprzężeniem zwrotnym.
Układ zamknięty z dodatnim sprzężeniem zwrotnym – w układzie zamkniętym z dodatnim sprzężeniem zwrotnym sygnał wyjściowy jest dodawany do sygnału wejściowego, co skutkuje nieskończenie rosnącym sygnałem wyjściowym układu. Dodatnia pętla sprzężenia zwrotnego może być stosowana jako jedna z wielu pętli skomplikowanych układów regulacji.

</doc>
<doc id="565767" url="https://pl.wikipedia.org/wiki?curid=565767" title="Tramwaj wodny ZKM w Gdyni">
Tramwaj wodny ZKM w Gdyni

Tramwaj wodny ZKM w Gdyni – tramwaj wodny Zarządu Komunikacji Miejskiej w Gdyni pływający przed 2014 rokiem między Gdynią a Jastarnią. Projekt finansowany był przez samorządy Gdyni, Jastarni oraz Urząd Marszałkowski Województwa Pomorskiego. Koszt projektu to około 3,5 mln zł. Kursy realizowane były w okresie letnich wakacji szkolnych (koniec czerwca, lipiec i sierpień)
Linie obsługiwane były przez katamarany Żeglugi Gdańskiej: MS Rubin i MS Opal.
Historia.
Pomysł powstania tego typu połączenia narodził się we wrześniu 2005 roku, kiedy to gdyński samorząd zorganizował spotkanie burmistrzów i wójtów gmin położonych nad Zatoką Gdańską (tj. Gdyni, Helu, Jastarni, Kosakowa, Pucka i Władysławowa) z udziałem wicemarszałka województwa, omawiając wtedy m.in. projekt tanich, regularnych połączeń wodnych, czyli tramwajów wodnych. Jednocześnie pomysłodawcy mieli nadzieję na włączenie się do tego projektu Sopotu i Gdańska, jednak miasta te zdecydowały się na stworzenie własnej, konkurencyjnej oferty.
Wraz z zakończeniem sezonu letniego 2012 zlikwidowana została linia 520 łącząca Gdynię z Helem. W 2013 pozostała wyłącznie linia Gdynia – Jastarnia (3 kursy dziennie), funkcjonująca w okresie 29 czerwca – 1 września. Linia ta nie funkcjonowała już w 2014 roku.
W 2012 roku podczas całego sezonu sprzedano ogółem 112 350 biletów (na 2 liniach), w tym do Jastarni i z powrotem 49 280. Od 1 lipca do 13 sierpnia 2013 tramwaj wodny na linii do Jastarni przewiózł 80 023 pasażerów, a do końca sierpnia – ponad 101 tys. osób.
Linie.
Tramwaje pojawiały się na następujących trasach:

</doc>
<doc id="565768" url="https://pl.wikipedia.org/wiki?curid=565768" title="Układ otwarty (automatyka)">
Układ otwarty (automatyka)

Układ otwarty (ang. "open-loop system") – układ automatyki, w którym sygnał wejściowy nie zależy od aktualnej wartości sygnału wyjściowego, ponieważ nie występuje sprzężenie zwrotne, a wynika jedynie z wewnętrznego stanu obiektu. Przebieg sygnału następuje tylko w jednym kierunku, od wejścia do wyjścia. Innymi słowy w układzie nie ma połączenia między wyjściem a wejściem układu. Układ otwarty jest uproszczonym układem sterowania w stosunku do układu regulacji (układu zamkniętego).
Sterowanie w układzie otwartym (ręczne lub automatyczne) polega na takim nastawieniu wielkości wejściowej, aby znając charakterystykę obiektu i przewidując możliwość działania nań zakłóceń, otrzymać na wyjściu pożądaną wartość. Ponieważ nie istnieje możliwość tłumienia nieznanych zakłóceń oraz osiągnięcie wartości zadanej nie może być zweryfikowane, układ otwarty stosowany jest w przypadku prostych obiektów, dla których znany jest dokładny model matematyczny. W przypadku znanej wartości zakłócenia (np. temperatury na zewnątrz budynku, w którym znajduje się kocioł centralnego ogrzewania) układ otwarty może być użyty do jego kompensacji.
Podstawową wadą takiego rodzaju sterowania jest wpływ dynamiki układu na wartość wyjściową. W porównaniu do układu regulacji, układ otwarty jest bardziej czuły na zmiany wzmocnienia statycznego w układzie.

</doc>
<doc id="565769" url="https://pl.wikipedia.org/wiki?curid=565769" title="Gdyński tramwaj wodny">
Gdyński tramwaj wodny



</doc>
<doc id="565774" url="https://pl.wikipedia.org/wiki?curid=565774" title="Transport w Wałbrzychu">
Transport w Wałbrzychu

Transport w Wałbrzychu odbywa się po sieci dróg kołowych oraz państwowych linii kolejowych. 
Wałbrzych posiada wyłącznie transport lądowy. Najbliższe lotnisko to Port lotniczy Wrocław-Strachowice. 
Sieć drogowa Wałbrzycha wynosi około 210 kilometrów. Wałbrzych to węzeł drogowy łączący drogę krajową (nr 35) i pięć dróg wojewódzkich (nr 367, 375, 376, 379, 381). Przez Wałbrzych wytyczono 13 dróg powiatowych, a pozostałych 330 ulic zakwalifikowano jako drogi gminne.
W skład wałbrzyskiego węzła kolejowego wchodzą: pierwszorzędna linia Wrocław – Zgorzelec (nr 274) drugorzędna linia Kłodzko – Wałbrzych (nr 286). Trasy kolejowe są czynne w ruchu towarowym i pasażerskim. Do miasta docierają pociągi osobowe oraz wszystkie rodzaje pociągów kwalifikowanych. Na głównej linii kolejowej nr 274 znajdują się cztery czynne w ruchu pasażerskim stacje i przystanki.
Drogi zajmują 7% powierzchni miasta. Utrzymaniem dróg publicznych oraz organizacją publicznego transportu zbiorowego na obszarze miasta zajmuje się z upoważnienia prezydenta miasta Zarząd Dróg, Komunikacji i Utrzymania Miasta. 
Po sieci drogowej Wałbrzycha poruszają się autobusy publicznej komunikacji miejskiej oraz prywatne linie mikrobusowe i autobusowe (miejskie, podmiejskie i dalekobieżne).
Transport drogowy.
Transport indywidualny.
W 2015 roku w Wałbrzychu było zarejestrowanych 187 samochodów osobowych na 1000 ludności, co oznacza, że w mieście było zarejestrowanych około 20 000 pojazdów tego typu.
Infrastruktura drogowa.
Wałbrzych to węzeł drogowy łączący następujące drogi krajowe i wojewódzkie:
Przez Wałbrzych wytyczono 13 dróg powiatowych, a pozostałych 330 ulic zakwalifikowano jako drogi gminne.
Publiczna komunikacja miejska.
Publiczna komunikacja miejska w Wałbrzychu funkcjonuje od 1898 r.. Na przestrzeni ponad 100 lat po Wałbrzychu kursowały: tramwaje elektryczne (do 1966 r.), trolejbusy, i autobusy, które od 1973 roku są jedynym środkiem transportu miejskiego. W okresie istnienia województwa wałbrzyskiego, organizacją i prowadzeniem komunikacji miejskiej w regionie zajmowało się Wojewódzkie Przedsiębiorstwo Komunikacyjne w Wałbrzychu. Podczas transformacji gospodarczej przełomu lat 80. i 90. WPK zostało przekształcone w komunalne przedsiębiorstwo komunikacji miejskiej i w latach 1991-2011 istniało pod różnymi nazwami (od 2001 r. MPK Wałbrzych). 
Obecnie, transport miejski w Wałbrzychu funkcjonuje w ramach modelu, w którym organizatorem przewozu jest powołana przez Urząd Miasta wyspecjalizowana jednostka (Zarząd Dróg, Komunikacji i Utrzymania Miasta), zaś wykonawcą podmiot zewnętrzny wybierany w przetargach na dziesięcioletnią obsługę wszystkich połączeń komunikacyjnych. Głównym podmiotem świadczącym usługi komunikacyjne, wyłonionym na 10 lat w drodze przetargu jest Śląskie Konsorcjum Autobusowe. Przedsiębiorstwo świadczy usługi przewozowe dla miasta od 29 grudnia 2012 r..
Tabor publicznej komunikacji miejskiej w Wałbrzychu należy w części do miasta, a w części jest zapewniany przez operatora świadczącego usługi przewozowe dla gminy. Według stanu na 27 marca 2013 r., wałbrzyską komunikację miejską obsługiwało 20 autobusów miejskich, użyczonych operatorowi, oraz 30 autobusów operatora. 
Wszystkie publiczne autobusy miejskie w Wałbrzychu posiadają jednolitą malaturę w barwach miejskich oraz wizualny i głosowy system informacji pasażerskiej. W niektórych autobusach pracują konduktorzy, zatrudniani przez organizatora komunikacji.
Połączenia autobusowe.
Połączenia miejskie i podmiejskie.
Od września 2018 roku do Wałbrzycha, oprócz linii podmiejskich organizowanych przez Zarząd Dróg i Utrzymania Miasta, dojeżdżają również autobusy MPK Świdnica.
Poza systemem publicznej komunikacji miejskiej (objętej np. miejskimi biletami) wewnątrz miasta oraz do miejscowości ościennych kursują autobusami i mikrobusami prywatni przewoźnicy.
Część przewoźników kursujących po mieście zrzeszyła się w "Stowarzyszenie Prywatnych Przewoźników Komunikacji Miejskiej „Kontra”".
Połączenia dalekobieżne.
W 2012 roku Wałbrzych posiadał dostęp do autobusów dalekobieżnych z następujących miast w Polsce: 
Połączenia prowadziły przedsiębiorstwa PKS z różnych rejonów kraju oraz przewoźnicy prywatni z najbliższej okolicy. 
Wałbrzyskie przedsiębiorstwo PKS przestało funkcjonować w roku 2009 .
Dworzec autobusowy.
Z powojennym rozwojem Państwowej Komunikacji Samochodowej w Wałbrzychu (lata 50. XX wieku) dawna stacja kolejowa Wałbrzych Towarowy została zaadaptowana na dworzec autobusowy. Obiekt funkcjonował w latach 1957-2014. Spółka, która wykupiła bankrutujący, uprzednio sprywatyzowany oddział PKS, sprzedała dworzec. Decyzję o sprzedaży działki tłumaczono planowaną przebudową układu drogowego okolicy (budowa obwodnicy), która - zdaniem nowego właściciela dworca - uniemożliwiłaby dalszą działalność przystanku w tym miejscu. W miejscu dawnego dworca wzniesiono supermarket.
Taksówki.
Po Wałbrzychu poruszają się i świadczą usługi taksówki osobowe zrzeszone w korporacjach bądź należące do osób prywatnych. W 2009 roku miasto zrezygnowało z limitowania działalności taksówkarskiej. W momencie rezygnacji w mieście funkcjonowało około 400 taksówek. Wałbrzyskie taksówki należały wówczas do najtańszych w regionie.
Transport kolejowy.
Wałbrzyski węzeł kolejowy, rozumiany jako zbiór linii kolejowych łączących się ze sobą w granicach miasta, składa się z trzech linii (oznaczenia współczesne): 
Stacje i przystanki kolejowe w Wałbrzychu:
Według stanu na rok 2021, przez Wałbrzych kursują pociągi spółki PKP Intercity: TLK i IC. Pociągi osobowe uruchamiają Koleje Dolnośląskie (wszystkie na liniach nr 286 i 291 oraz większość na linii nr 274) oraz Polregio (linia nr 274).
Z transportem kolejowym w Wałbrzychu wiąże się legenda o „złotym pociągu”.

</doc>
<doc id="565775" url="https://pl.wikipedia.org/wiki?curid=565775" title="Rutyliusz">
Rutyliusz

Rutyliusz – imię męskie pochodzenia łacińskiego, nazwa jednego z ludów romańskich. Pochodzi od wyrazu "rutilus" – "czerwony, rudy". Patronem tego imienia jest św. Rutyliusz (II/III wiek).
Rutyliusz imieniny obchodzi 2 sierpnia.
Znane osoby noszące imię Rutyliusz: 

</doc>
<doc id="565776" url="https://pl.wikipedia.org/wiki?curid=565776" title="Liga Morska i Rzeczna">
Liga Morska i Rzeczna

Liga Morska i Rzeczna (LMR, LMiR) – polska organizacja społeczna stawiająca sobie za cel propagowanie zagadnień morskich wśród społeczeństwa polskiego. Działała na rzecz rozbudowy floty morskiej i rzecznej. W okresie międzywojennym jej celem było także pozyskanie terenów pod osadnictwo lub kolonie dla Polski (np. w Brazylii, Peru, Liberii, terytoriach zamorskich Francji).
Historia.
Liga Morska i Rzeczna powstała z inicjatywy generała Mariusza Zaruskiego 27 kwietnia 1924 roku z przekształcenia Ligi Żeglugi Polskiej (na bazie statutu zatwierdzonego przez min. spraw wewnętrznych RP w dn. 19 VIII 1924). Od października 1930 zmiana nazwy (na mocy uchwały III Walnego Zjazdu Delegatów LMiR w dniach 25–27 października 1930) na "Liga Morska i Kolonialna" (LMK). Jeden z jej większych oddziałów – łódzki – powstał 2 kwietnia 1925 roku.
. W latach 30. XX wieku prowadziła zbiórkę pieniędzy na Fundusz Obrony Morskiej, które m.in. przeznaczono na dofinansowanie budowy okrętu podwodnego „Orzeł”. Wydawała miesięcznik „Morze” i kwartalnik „Sprawy Morskie i Kolonialne”.
W 1936 przyznawano srebrne pozłacane medale z racji XV-lecia rocznicy odzyskania dostępu do morza.
W 1939 liczyła prawie 1 mln członków. Według prof. Andrzeja Polusa była wówczas największą organizacją pozarządową w kraju. Podczas II wojny światowej nie prowadziła działalności.
Liga odrodziła się, ale jeszcze nie w pełnych ramach organizacyjnych, 20 października 1944 r. w Lublinie jako „Liga Morska”. Pierwsze powojenne zebranie Ligi, zorganizowane przez Główny Zarząd Ligi, z udziałem delegata Departamentu Morskiego Rządu Tymczasowego – Jana Jarząbkiewicza, z celem wznowienia jej działalności, miało miejsce w Łodzi, 7 II 1945, w sali Domu Ludowego, przy ul. Przejazd (obecnie ul. Juliana Tuwima) 34. Prezesem Zarządu Tymczasowego Komitetu Organizacyjnego Ligi został wybrany sędzia Edmund Kawecki.
W roku 1946 rozporządzeniem Rady Ministrów uznana za stowarzyszenie wyższej użyteczności publicznej z jednoczesną zmianą nazwy na "Liga Morska". Od kwietnia 1950 w jej skład wchodził zlikwidowany pod przedwojenną nazwą Polski Związek Zachodni. Z dniem 10 maja 1953 roku Ligę Morską zlikwidowano przez włączenie jej do Ligi Przyjaciół Żołnierza.
Reaktywowana w grudniu 1980, podczas II Kongresu Kultury Morskiej, który odbył się w Gdańsku (6–7 grudnia 1980) jako „Liga Morska”. W marcu 1999 roku nastąpiła zmiana nazwy na „Liga Morska i Rzeczna”.
Obecnym prezesem (od 2007) jest kpt. ż.w. Andrzej Królikowski, dyrektor Urzędu Morskiego w Gdyni, który zastąpił na tym stanowisku Bronisława Komorowskiego.
Struktura organizacyjna.
Statut LMiK z 1930 r., który nie uległ większym zmianom w stosunku do statutu LMiR, stwierdzał, że Liga funkcjonuje organizacyjnie poprzez statutowe władze centralne, okręgi i oddziały. Okręg obejmował jeden lub kilka województw i grupował zasadniczo wszystkie oddziały na jego terenie.
W 1933 r. wprowadzono nowy szczebel organizacyjny – obwód, który miał za zadanie kierować działalnością oddziałów Ligi na terenie miast, powiatów, ewentualnie kilku powiatów. Utworzenie obwodów dostosowywało strukturę organizacyjną Ligi do administracyjnego podziału Polski na województwa.
Upamiętnienie.
Uchwałą z 12 grudnia 2018 Senat RP IX kadencji zdecydował o ustanowieniu roku 2019 Rokiem Ligi Morskiej i Rzecznej.

</doc>
<doc id="565777" url="https://pl.wikipedia.org/wiki?curid=565777" title="Św. Wawrzyniec">
Św. Wawrzyniec



</doc>
<doc id="565779" url="https://pl.wikipedia.org/wiki?curid=565779" title="Mokrzk (grodzisko)">
Mokrzk (grodzisko)

Mokrzk (grodzisko) – wczesnośredniowieczne grodzisko położone we wsi Mokrzk na wschód od Bielska, gmina Drobin. Na podstawie badania dendrochronologicznego stwierdzono, że grodzisko powstało niedługo po 904 roku.
Grodzisko w Mokrzku jest grodziskiem pierścieniowatym o wymiarach ok. 70 x 92m, zajmującym obszar ok. 70 arów. Szerokość wałów u podstawy dochodzi do 25m, zaś ich wysokość osiąga 5,5m.
W 1957 roku Zakład Polskiego Atlasu Archeologicznego przeprowadził na stanowisku badania powierzchniowe i weryfikacyjne. Sondażowe badania wykopaliskowe, prowadzone pod kierownictwem W. Szymańskiego z ramienia ZPAA miały miejsce w 1967 r. Ponowne badania powierzchniowe zostały przeprowadzone w ramach Archeologicznego Zdjęcia Polski w 1989 r. Ponadto na stanowisku miały miejsce inspekcje konserwatorskie (1986, 1988, 1988, 2004) mające na celu ocenę stanu zachowania zabytku.
Materiał zabytkowy pozyskany podczas badań wykopaliskowych to przede wszystkim fragmenty naczyń ceramicznych, zabytki metalowe: groty strzał, nóż żelazny, żelazne szydła, oraz paciorek szklany, osełka kamienna.
Grodzisko zostało objęte ochroną konserwatorską na mocy wpisu do rejestru zabytków z dnia 22 lutego 1967 r. pod numerem 429/757.

</doc>
<doc id="565783" url="https://pl.wikipedia.org/wiki?curid=565783" title="Cerdanyola del Vallès">
Cerdanyola del Vallès

Cerdanyola del Vallès (katal.), także nieoficjalnie hiszp. Sardañola del Vallés − miasto w powiecie (comarca) Vallès Occidental, na obrzeżach Barcelony w północnej Hiszpanii, oddalona od centrum Barcelony o około 10 km, można tam dojechać pociągiem.

</doc>
<doc id="565785" url="https://pl.wikipedia.org/wiki?curid=565785" title="Problem horyzontu">
Problem horyzontu

Problem horyzontu – jeden z problemów wyjaśnianych przez kosmologię inflacyjną, stawiający pytanie, w jaki sposób obszary o rozłącznych horyzontach osiągnęły niemal identyczne temperatury.
Według teorii inflacyjnej w początkowych chwilach istnienia Wszechświata ekspansja przestrzeni następowała wystarczająco powoli, aby możliwa była komunikacja między obszarami w obrębie naszego horyzontu, a więc i ustalenie się jednorodnej temperatury. Wyjaśnia więc obserwowaną obecnie jednorodność mikrofalowego promieniowania tła.

</doc>
<doc id="565788" url="https://pl.wikipedia.org/wiki?curid=565788" title="Detektor ogniskowej matrycy">
Detektor ogniskowej matrycy

Detektor ogniskowej matrycy (ang. "Focal Plane Array", FPA) - detektor pozycjoczuły (a dokładniej macierz detektorów). 
Teoretycznie najmniejszy detektor FPA składałby się z 4 detektorów (umieszczonych w 2 kolumnach: 2x2). Są to detektory stosowane w zakresie podczerwieni (IR). Typowe detektory FPA są zbudowane z macierzy detektorów 256 na 256 (albo i więcej). 
FPA to detektory, które pozwalają na detekcję widm absorpcyjnych z wielu badanych punktów jednocześnie. 
Stosowanie FPA pozwala na przyspieszenie analiz badanych próbek pod względem składu chemicznego. 
Konwencjonalna mikrospektroskopia IR wykorzystuje metodę skanowania próbki. Próbka jest umieszczona w polu promieniowania IR, jednakże na drodze promieniowania znajduje się apertura, która w sposób fizyczny ogranicza badany obszar. Próbka jest analizowana punkt po punkcie. Takie pomiary są bardzo czasochłonne. W tej metodzie wykorzystuje się pojedynczy detektor podczerwieni.
Zasada działania FPA: Uzyskany obraz poprzez FPA podlega przekonwertowaniu przez kamerę CCD na sygnał elektroniczny, by następnie po przejściu przez odpowiednie elektroniczne układy analizy ulec przekształceniu na obraz termograficzny (termografia).
Detektory FPA mogą być stosowane w badaniach, gdzie rozdzielczość przestrzenna badań sięga kilku mikrometrów. Taka przestrzenna zdolność jest również uwarunkowana zastosowaniem odpowiedniego źródła promieniowania w spektrometrze. Źródłem IR (i nie tylko podczerwieni) o odpowiednich parametrach jest synchrotron.

</doc>
<doc id="565789" url="https://pl.wikipedia.org/wiki?curid=565789" title="Synagoga w Ziębicach">
Synagoga w Ziębicach

Synagoga w Ziębicach – synagoga znajdująca się w Ziębicach, przy ulicy Wąskiej 11. Jest rzadkim i jednym z najlepszych przykładów budynków w stylu angielskiego neogotyku na Dolnym Śląsku.
Synagoga jest obiektem, który stanowi wartość zabytkową. Została ona wpisana do krajowego rejestru zabytków nieruchomych pod numerem 1353/WŁ w dniu 26 września 1991 roku.
Historia.
Koncepcje budowy synagogi narodziły się w 1843 roku. Wkrótce zakupiono działkę budowlaną przy ulicy Wąskiej, na której 22 sierpnia 1844 roku położono kamień węgielny pod budowę synagogi, którą zaprojektował królewski mistrz murarski Tischler z Wrocławia. Nadzór nad pracami budowlanymi sprawował budowniczy Seche. W 1845 roku gmina żydowska zorganizowała zbiórkę pieniędzy na pokrycie kosztów budowy.
Uroczyste otwarcie synagogi nastąpiło 30 października 1845 roku. Między 1933 a 1934 rokiem synagoga została zdewastowana przez hitlerowców i przeznaczona na magazyn zbożowy, który mieścił się w niej jeszcze przez rok po zakończeniu II wojny światowej.
W 1946 roku synagoga została odnowiona i ponownie otwarta dla celów kultowych. Po wydarzeniach z marca 1968 roku i wyjeździe prawie całej społeczności żydowskiej z miasta, synagoga została zamknięta. Obecnie opuszczona i zagrożona dewastacją.
5 sierpnia 2005 roku w synagodze odbyło się pierwsze od lat nabożeństwo szabatowe, w którym uczestniczyła młodzież żydowska z Polski, USA i Izraela. Uroczystość zorganizowała Polska Unia Studentów Żydowskich we współpracy ze Światową Unią Studentów Żydowskich oraz American Jewish Joint Distribution Committee i Towarzystwem Przyjaciół Ziębic "Ducatus".
W grudniu 2006 roku zakończyły się prace nad renowacją dachu, prowadzone z inicjatywy Fundacji Ochrony Dziedzictwa Żydowskiego, Urzędu Miejskiego w Ziębicach oraz Towarzystwa Miłośników Ziębic "Ducatus". Fundusze na remont przeznaczył Dolnośląski Urząd Marszałkowski. W 2007 roku trwały natomiast dalsze prace zabezpieczające.
Architektura.
Murowany i orientowany budynek synagogi wzniesiono na planie prostokąta, w stylu angielskiego neogotyku. Korpus jest kryty dachem dwuspadowym. Od zachodu znajduje się trzykodygnacyjna fasada z wyższym centralnym ryzalitem pozornym, zaakcentowana w narożach wieżyczkami i nakryta płaskim dachem. Elewacje synagogi zdobione są łukowymi oknami oraz ślepymi wnękami.
We wnętrzu w zachodniej części znajduje się przedsionek, z którego wchodzi się do obszernej głównej sali modlitewnej, którą z trzech stron otaczają drewniane galerie dla kobiet. Jednoprzestrzenne wnętrze posiada drewniany strop zdobiony podwieszonymi szyszkami oraz częściowo polichromowanym ornamentem roślinno-geometrycznym. Na ścianie znajdują się dwie uszkodzone tablice z początku XX wieku, poświęcone pamięci Juliusa i Berty Schottländerów.

</doc>
<doc id="565790" url="https://pl.wikipedia.org/wiki?curid=565790" title="Jarosław Jakimowicz">
Jarosław Jakimowicz

Jarosław Jakimowicz właśc. Jarosław Jakimowicz-Kriegl (ur. 17 lipca 1969 w Kutnie) – polski aktor niezawodowy i prezenter telewizyjny.
Życiorys.
Wczesne lata.
Jego matka rozwiodła się z ojcem po roku małżeństwa. Jego ojciec był alkoholikiem i zmarł w wieku 41 lat. Jakimowicz nigdy go nie poznał. Wychowywała go babka. Ukończył technikum mechaniczne i kurs dla dekoratorów wnętrz. Przez kilka lat mieszkał i pracował w Niemczech w gastronomii i jako pracownik budowlany. Drugi człon swojego nazwiska Kriegl zawdzięcza Niemcom, rodzicom swojej narzeczonej, którzy, po śmierci córki w wypadku samochodowym, postanowili adoptować Jakimowicza. Po powrocie do Polski podjął naukę w Psychotronicznym Studium Fizykoterapii, Doradztwa i Ekologii, jednak nie ukończył.
Kariera medialna.
W 1994 zadebiutował na kinowym ekranie w amerykańsko-polskim dreszczowcu sensacyjnym "Anioł śmierci" ("Beyond Forgiveness") u boku Thomasa Iana Griffitha i Artura Żmijewskiego. Popularność i rozpoznawalność przyniosła mu rola Cichowskiego „Cichego” w filmie sensacyjnym Jarosława Żamojdy "Młode wilki" (1995). Jego udział w kontynuacji tej produkcji pt. "Młode Wilki 1/2" (1997) przez dłuższy czas stał pod znakiem zapytania, jako że Jakimowicz uważał zaproponowaną mu gażę za zbyt niską (ostatecznie wystąpił w filmie, aczkolwiek wcielając się w rolę o znaczeniu epizodycznym). W 1996, podczas pierwszej edycji Festiwalu Gwiazd w Międzyzdrojach, Jakimowicz odcisnął dłoń na tablicy pamiątkowej znajdującej się na Promenadzie Gwiazd. Prowadził program telewizyjny TVP Polonia "Brawo Bis" (1997) i "Kurier sensacji" (1998) w Polsacie.
Wystąpił również gościnnie w serialach: "Złotopolscy" (1997) jako Artur Lenart, "Na dobre i na złe" (2004–2005) jako Rafał Oleński, miłość Zosi z czasów licealnych czy "Pierwsza miłość" (2008–2009) jako Roman Korczyński, Teatrze Telewizji w spektaklu Marka Koterskiego "Nas troje" (2000) jako Adam Karington, a także w filmach fabularnych: "Nic śmiesznego" (1995), "Poranek kojota" (2001), "Job, czyli ostatnia szara komórka" (2006) i "Wyjazd integracyjny" (2011). Zajmował się także funduszami na produkcje filmowe.
W 2008 zwyciężył w piątej edycji reality show TV 4 "Big Brother VIP", a jesienią tego samego roku na antenie stacji razem z Jolantą Rutowicz występował w programie "J&amp;J, czyli Jola i Jarek".
Od 2019 jest jednym z gospodarzy cyklu "Pytanie na śniadanie Extra". Od wakacji 2020 współprowadzi program społeczno-polityczny "W kontrze" na antenie stacji TVP Info, na antenie której jest również częstym gościem programu publicystycznego "Jedziemy", prowadzonego przez Michała Rachonia.
Kontrowersje.
W 2019 wydał autobiografię pt. "Życie jak film", gdzie wyznał, że brał udział w napadach na sklepy ze skórami w Niemczech, pełniąc w nich rolę kierowcy. W wyniku społecznej krytyki opisywanych zachowań, Jakimowicz oświadczył, że jego książka wcale nie jest autobiografią, a opisywane w niej wydarzenia (kontakty z pedofilami, handel ludźmi, okradanie grobów, napady na sklepy) są przejawem jego fantazji i w rzeczywistości nie brał w nich udziału. Jakimowicz wyjaśnił, że jego wcześniejsze zapewnienia o prawdziwości historii zamieszczonych w książce nie były szczere i miały jedynie na celu zwiększenie dochodów ze sprzedaży fikcyjnej autobiografii.
W styczniu 2021 dziennikarz Piotr Krysiak opublikował post w serwisie Facebook, w którym stwierdził, że „gwiazdor publicystyki TVP Info” miał zgwałcić uczestniczkę konkursu Miss Generation 2020. Choć Krysiak nie podał nazwiska pracownika TVP Info, który miał dopuścić się przestępstwa, w Internecie wśród dziennikarzy i publicystów wybuchła dyskusja, w której toku zaczęło pojawiać się nazwisko Jarosława Jakimowicza – miały na to wskazywać m.in. jego zdjęcia z partnerem jednej z uczestniczek plebiscytu. W związku z falą spekulacji Jarosław Jakimowicz kategorycznie zaprzeczył oskarżeniom i zapowiedział, że będzie dochodził swoich praw na drodze postępowania sądowego. 
W lutym 2022 publicznie wulgarnie obraził dziennikarzy TVN i wyraził zadowolenie z choroby żony Tomasza Sekielskiego. W marcu Komisja Etyki TVP orzekła, że Jakimowicz naruszył zasady etyki dziennikarskiej TVP, publikując swój wpis w Internecie.
W maju 2022 Juliusz Braun, członek Rady Mediów Narodowych, złożył do Krajowej Rady Radiofonii i Telewizji skargę w związku z wypowiedzią Jakimowicza w programie "W kontrze" na temat Eurowizji, twierdząc, że zachowanie Jakimowicza było sprzeczne z polską racją stanu i naruszyło ustawę o radiofonii i telewizji.
Życie prywatne.
W 1998, po dwóch miesiącach znajomości, poślubił malarkę Joannę Sarapatę. Mają syna Jovana (ur. 2000). Para rozwiodła się w 2010. Z nieformalnego związku z Joanną Gołaszewską, kelnerką pracującą w jego klubie Tonic, ma syna Jeremiasza (ur. 2001). Kiedy w 2004 okazało się, że 3-letni wówczas chłopiec cierpi na poważną wadę wątroby, Jakimowicz, jako pierwszy zgłosił się na dawcę do przeszczepu i poddał się ciężkiej operacji. W 2008 w programie "Big Brother VIP", Jakimowicz poznał Jolantę Rutowicz, z którą miał kilkumiesięczny romans. W 2016 zawarł związek małżeński z Katarzyną Sykson.
Stał się członkiem Reprezentacji Artystów Polskich w piłce nożnej, która oprócz promowania zdrowej sportowej rywalizacji realizuje różne cele społeczne. Angażuje się społecznie. Bierze udział w kampaniach promujących transplantologię. W 2013 został uhonorowany przez ministra zdrowia odznaką Zasłużony Dawca Przeszczepu.

</doc>
<doc id="565794" url="https://pl.wikipedia.org/wiki?curid=565794" title="Fundusz Obrony Morskiej">
Fundusz Obrony Morskiej

Fundusz Obrony Morskiej, FOM – utworzony w styczniu 1933 specjalny fundusz na rozbudowę polskiej Marynarki Wojennej, prowadzący zbiórkę pieniędzy wśród społeczeństwa w kraju i za granicą.
W okresie od lutego 1934 do października 1937 zebrano ok. 8 mln zł, które przeznaczono na budowę okrętu podwodnego ORP Orzeł. Do stycznia 1939 zebrano około 2,5 mln zł z przeznaczeniem na budowę ścigaczy morskich.

</doc>
<doc id="565796" url="https://pl.wikipedia.org/wiki?curid=565796" title="Dalton (jednostka)">
Dalton (jednostka)



</doc>
<doc id="565799" url="https://pl.wikipedia.org/wiki?curid=565799" title="Stjepan Tomas">
Stjepan Tomas

Stjepan Tomas (ur. 6 marca 1976 w Bugojnie) – chorwacki piłkarz grający na pozycji środkowego obrońcy.
Kariera klubowa.
Tomas jest Chorwatem, ale urodził się w sąsiedniej Bośni i Hercegowinie. Jego pierwszym klubem w karierze była chorwacka Istra Pula, w której grał do lata 1995 roku. Potem przeszedł do stołecznego Dinama, w którym przez 5 sezonów był ostoją defensywy. W 2000 roku Tomas wyjechał do Włoch, został wtedy zakupiony przez Vicenzę Calcio za 3 mln euro. We Włoszech grał jeszcze w Como Calcio w sezonie 2002/2003 po czym latem 2003 roku został sprzedany do tureckiego Fenerbahçe SK (kosztował 3 mln euro). Po sezonie gry przeniósł się do rywala Fenerbahçe zza miedzy Galatasaray SK. 2 sierpnia 2007 Stjepan podpisał dwuletni kontrakt z rosyjskim Rubinem Kazań. Kosztował 2,8 miliona euro. W 2010 przeniósł się do Turcji: najpierw do Gaziantepsporu, później do Bucasporu.
Do sukcesów Tomasa na niwie klubowej należą: 5-krotny tytuł Mistrza Chorwacji (1996, 1997, 1998, 1999 i 2000) oraz 3-krotne zdobycie Pucharu Chorwacji z Dinamem Zagrzeb, Mistrzostwo Turcji z Fenerbahçe w 2004 roku oraz w 2006 roku z Galatasaray, a także występy w europejskich pucharach z Dinamem, Fenerbahçe i Galatasaray.
Kariera reprezentacyjna.
W reprezentacji Chorwacji Tomas zadebiutował 22 kwietnia 1998 roku w wygranym 4:1 meczu z reprezentacją Polski. Był członkiem kadry chorwackiej na finały Mistrzostw Świata w Korei i Japonii, gdzie rozegrał wszystkie 3 mecze, a także na finały Mistrzostw Świata w Niemczech, na których z kolei zagrał tylko w ostatnim zremisowanym 2:2 meczu z reprezentacją Australii. Był powołany do kadry na Euro 2004, jednak cały turniej przesiedział na ławce rezerwowych. W reprezentacji Chorwacji rozegrał 50 meczów i strzelił 1 gola.

</doc>
<doc id="565801" url="https://pl.wikipedia.org/wiki?curid=565801" title="Stowarzyszenie Misie Ratują Dzieci">
Stowarzyszenie Misie Ratują Dzieci

Stowarzyszenie Misie Ratują Dzieci – działająca od 1999 roku organizacja humanitarna, której głównym celem statutowym jest działalność profilaktyczna zmierzająca do zmniejszenia liczby wypadków komunikacyjnych, zwłaszcza tych z udziałem dzieci oraz praktyczna pomoc psychologiczna dla ofiar tragicznych zdarzeń. Pomoc tą Stowarzyszenie kieruje głównie do najmłodszych uczestników wypadków, ale również do ich rodzin oraz do pracowników służb ratownictwa - grupy zawodowej najsilniej narażonej na psychologiczne konsekwencje związane z interwencjami kryzysowymi.
Cele statutowe Stowarzyszenie realizuje poprzez wdrażanie autorskich projektów, których zadaniem jest zarówno uświadamianie uczestników ruchu o niebezpieczeństwach na drodze, jak i pomoc ofiarom wypadków, w szczególności dzieciom. Sztandarowym projektem Stowarzyszenia jest utworzenie "Domu Misia Ratownika", czyli Ogólnopolskiego Centrum Terapeutyczno - Szkoleniowego w Dźwirzynie koło Kołobrzegu dla osób poszkodowanych w wypadkach i ich rodzin oraz dla pracowników służb ratownictwa. Obecnie turnusy terapeutyczne dla dzieci - ofiar wypadków organizowane są w różnych ośrodkach wypoczynkowych w Kołobrzegu.
Istotną inicjatywą Stowarzyszenia jest realizowana wspólnie z Telewizją Polską medialna kampania społeczna „Zwolnij. Szkoda życia”, której pomysłodawcą jest dziennikarz Tomasz Kammel.
Projekty Stowarzyszenia uzyskały poparcie Ministerstwa Spraw Wewnętrznych i Administracji, Ministerstwa Edukacji, Komendy Głównej Policji i Komendy Głównej Państwowej Straży Pożarnej.
Projekty Stowarzyszenia.
Dom Misia Ratownika.
Projekt Dom Misia Ratownika jest odpowiedzią na rzeczywiste potrzeby osób poszkodowanych w wypadkach – nie znajdujących się w obecnym systemie opieki medycznej i społecznej oczekiwanego wsparcia.
Celem projektu jest budowa pierwszego w Polsce Centrum Terapeutyczno-Szkoleniowego w Dźwirzynie koło Kołobrzegu. Dzięki osobistemu zaangażowaniu wójta Gminy Kołobrzeg Tadeusza Kowalskiego Stowarzyszenie zakupiło działkę po niskiej cenie, skorzystało też z pomocy przy dokonaniu niezbędnych formalności związanych z przyszłą budową. Projekt Domu Misia Ratownika wykonał kołobrzeski architekt Jacek Sudak. Środki na zakup działki oraz budowę i wyposażenie Centrum pochodzą z realizacji kampanii społecznej Zwolnij. Szkoda życia.
Do podstawowych zadań ośrodka należeć będzie pomoc dzieciom i młodzieży poszkodowanym w wypadkach komunikacyjnych oraz ich rodzicom poprzez prowadzenie turnusów terapeutyczno - rehabilitacyjnych, utworzenie terapeutycznych grup wsparcia oraz terapii rodzinnych, a także organizacja szkoleń dla pracowników służb ratowniczych w zakresie wsparcia psychologicznego, poszerzenia zdolności empatii oraz zwiększenia odporności na stres zawodowy.
Miś Ratownik.
Miś Ratownik to przytulanka, która uosabia w świadomości dziecka domowe ciepło, czują i serdeczną bliskość rodziców, czyli wszystko to, co traci ono w następstwie nieszczęśliwego wypadku. Dlatego w stresie towarzyszącym wypadkowi, gdy potrzeba znalezienia zastępczego źródła oparcia, staje się bardzo silna, a nawet konieczna do emocjonalnego przetrwania, taki Miś może się okazać się bardzo użyteczny. Jego przydatność potwierdzona w pracy służb ratownictwa (lekarzy, policjantów, strażaków) pozwala go nazwać: "apteczką pierwszej psychologicznej pomocy". Obecność Misia Ratownika ma również wszystkim przypominać, że w wypadku cierpi także cała strona emocjonalna człowieka, tak małego, jak i dużego.
Stowarzyszenie dąży do tego, aby Miś Ratownik mógł być ofiarowany każdemu pokrzywdzonemu w wypadku dziecku, a prawidłowo przygotowane służby ratownictwa, udzielając pierwszej pomocy, potrafiły zarazem odpowiednio złagodzić psychologiczne skutki tragicznego zdarzenia.
"Zwolnij. Szkoda Życia".
Zwolnij. Szkoda Życia jest kampanią społeczną, której pomysłodawcą jest dziennikarz Tomasz Kammel. Skierowana jest ona do wszystkich użytkowników dróg. Organizowana jest przez Program 1 TVP oraz Stowarzyszenie Misie Ratują Dzieci, przy wsparciu finansowym sponsorów.

</doc>
<doc id="565802" url="https://pl.wikipedia.org/wiki?curid=565802" title="Misie Ratują Dzieci">
Misie Ratują Dzieci



</doc>
<doc id="565806" url="https://pl.wikipedia.org/wiki?curid=565806" title="Strategic Arms Reduction Treaty (II)">
Strategic Arms Reduction Treaty (II)

Strategic Arms Reduction Treaty (START II) – drugi traktat START o redukcji zbrojeń strategicznych (pierwszym był START I), podpisany w Moskwie 3 stycznia 1993 przez prezydenta Stanów Zjednoczonych, George’a Busha Seniora i prezydenta Rosji, Borysa Jelcyna. Najważniejszym postanowieniem była eliminacja wielogłowicowych międzykontynentalnych pocisków balistycznych (MIRV ICBM) z arsenałów obydwu państw. Dodatkowo obie strony zobowiązały się do redukcji liczby aktywnych pocisków do liczby 3000-3500 sztuk.
Ponieważ likwidacja pojedynczego pocisku umieszczonego w wyrzutni jest znacznie łatwiejsza niż wielu lecących osobno głowic, rozwój arsenału MIRV ICBM prowadził do potencjalnie niebezpiecznej sytuacji. Umiejscowione na lądzie wielogłowicowe pociski balistyczne zwiększały szanse zwycięstwa w wojnie nuklearnej stronie, która dokonała pierwszego uderzenia. Szacunek ten nie obejmuje udziału okrętów podwodnych i wystrzeliwanych z nich pocisków SLBM, których traktat START II również nie uwzględniał.
Mimo ratyfikowania 26 stycznia 1996 roku przez Senat Stanów Zjednoczonych traktatu START II, rosyjska Duma odmówiła jego ratyfikacji. Z tego też powodu, traktat ten nigdy nie wszedł w życie. Stany Zjednoczone wywiązały się z jego postanowień, likwidując ze swoich arsenałów dziesięciogłowicowe pociski LGM-118A Peacekeeper oraz zmniejszając liczbę głowic z 3 do jednej w pociskach LGM-30G Minuteman III. Szacunki wskazują, że liczba pocisków z końcem 2007 roku przekraczała określone traktatem ograniczenia. Natomiast w arsenałach Rosji w dalszym ciągu pozostają na uzbrojeniu pociski wielogłowicowe R-36M Wojewoda.

</doc>
<doc id="565807" url="https://pl.wikipedia.org/wiki?curid=565807" title="Synagoga Pod Białym Bocianem we Wrocławiu">
Synagoga Pod Białym Bocianem we Wrocławiu

Synagoga Pod Białym Bocianem we Wrocławiu (niem. "Synagoge Zum Weißen Storch in Breslau") przy ulicy Pawła Włodkowica 5a, projektu wybitnego architekta Carla Ferdinanda Langhansa, jest jedną z dwóch czynnych synagog we Wrocławiu.
Po odzyskaniu jej w 1996 roku stała się największą i główną synagogą Gminy Wyznaniowej Żydowskiej we Wrocławiu.
Historia.
Próby budowy synagogi.
Koncepcje budowy synagogi narodziły się w 1790 roku, kiedy to minister Śląska, hrabia Karl Georg Heinrich von Hoym, wysunął propozycję budowy ogólnodostępnej synagogi we Wrocławiu, która służyłaby całej gminie żydowskiej, a przy tym zamknięcie wszystkich rozproszonych po mieście prywatnych bożnic i domów modlitwy. Plan nie został jednak zrealizowany ze względu na brak zainteresowania ze strony ortodoksyjnych Żydów.
W sierpniu 1819 roku Ministerstwo Spraw Wewnętrznych z siedzibą w Berlinie w imieniu króla Fryderyka Wilhelma III wysłało list, w którym wyraźnie zażądano budowy dużej, ogólnodostępnej synagogi, a także zamknięcia małych modlitewni nie posiadających ważnych koncesji. Zarząd gminy po długich konsultacjach i debatach odmówił wykonania królewskiego żądania.
2 kwietnia 1820 roku gmina żydowska wystosowała list do prezydenta policji we Wrocławiu, w którym wyjaśniono przyczyny odmowy wobec wykonania królewskiego żądania. Problemem był brak funduszy na budowę, a także nieuregulowane sprawy dotyczące judaizmu w konstytucji, zapowiadane w edykcie z 1812 roku. W odpowiedzi na pismo gminy tym razem stanowczo zażądano wzniesienia w ciągu dwóch lat nowej synagogi.
Wkrótce przystąpiono do zbiórki pieniędzy. Zebrano 9812 talarów, z czego 6777 przekazało Pierwsze Towarzystwo Braci, a pozostałą część członkowie ośmiu małych, ortodoksyjnych modlitewni, których wspierał rabin Salomon Tiktin. Jednak większość ortodoksów była przeciwna budowie synagogi i nie wsparła jej finansowo. Uzyskane fundusze nie były jednak na tyle duże, aby można było rozpocząć budowę.
W grudniu 1820 roku rozpisano ratalną sprzedaż miejsc siedzących w przyszłej synagodze, dzięki której zebrano kwotę pozwalającą na wzniesienie budowli. Wkrótce rozpoczęto pertraktacje z kupcem Jakobem Philipem Silbersteinem, właścicielem działki budowlanej przy ulicy św. Antoniego 35, na której wcześniej stała gospoda Pod Białym Bocianem – stąd przyszła nazwa synagogi. W 1819 roku również wykonano plan architektoniczny, który został zaakceptowany przez administrację budowlaną.
W czerwcu 1821 roku zarząd gminy żydowskiej zawiesił budowę synagogi ze względu na opór większości jej członków. Powodem tego było zapewne zbyt wielkie zróżnicowanie poglądowe i religijne oraz brak jedności we wrocławskiej gminie.
Budowa.
W 1826 roku odrodził się zamiar budowy dużej i reprezentacyjnej synagogi, tym razem wśród członków liberalnego Pierwszego Towarzystwa Braci. Prawdopodobnym tego powodem było wygaśnięcie w 1817 roku dzierżawy synagogi Tempel, wśród której działali członkowie towarzystwa.
Prace budowlane zostały rozpoczęte w 1827 roku na zakupionej pod koniec 1820 roku działce przy ulicy św. Antoniego i zrealizowane według stworzonego w 1819 roku projektu architektonicznego. Jej inwestorem został Jakob Philip Silberstein, właściciel działki, członek gminy, a możliwe, że również Towarzystwa. Pracami budowlanymi od czasu rozpoczęcia budowy do maja 1828 roku kierował mistrz murarski Schindler, a po jego śmierci mistrz murarski Tschoke. Nad całością prac czuwał konduktor budowlany Thiele.
23 kwietnia 1829 roku nastąpiło uroczyste otwarcie synagogi, zaś pierwsze nabożeństwo odbyło się 13 dni wcześniej, czyli 10 kwietnia. Od tego czasu funkcjonowała jako prywatna synagoga członków towarzystwa.
Projektantem synagogi był niemiecki architekt i radca budowlany Carl Ferdinand Langhans, który wzorował się na śląsko-pruskim XVIII-wiecznym stylu budowli sakralnych. Pierwszy wystrój malarski był dziełem malarza Raphaela Biowa i jego syna. Jemu również przez pewien czas przypisywano autorstwo projektu synagogi.
Po otwarciu.
W 1847 roku została główną i ogólnodostępną synagogą frakcji liberalnej wrocławskiej gminy żydowskiej. W 1872 roku po wybudowaniu Nowej Synagogi przy ulicy Podwale, synagogę przejęli Żydzi konserwatywni. Wówczas na przełomie 1872 i 1873 roku przeprowadzono prace remontowe, które zakłóciły harmonijną kompozycję budowli. Wówczas dodano trzy zewnętrzne klatki schodowe, które prowadziły na galerie dla kobiet. W 1997 roku podczas prac renowacyjnych została usunięta znajdująca się w narożniku południowo-wschodnim klatka schodowa.
W 1905 roku gruntownie przebudowano wnętrze synagogi, którą kierowali bracia Paul i Richard Ehrlichowie. Wówczas dodano nowe, żelbetowe neoromańskie galerie dla kobiet, które zastąpiły drewniane empory wsparte na 12 filarach. Na przełomie 1928 i 1929 roku, w setną rocznicę istnienia, synagoga przeszła gruntowny remont, po którym bardzo się unowocześniła. Odnowiono elewacje i wnętrze, dodano elektryczne oświetlenie, zamontowano centralne ogrzewanie oraz wybudowano pośrodku jedną z najważniejszych elementów synagogi – bimę, którą zaprojektował A. Grotte.
Noc kryształowa i II wojna światowa.
Podczas nocy kryształowej z 9 na 10 listopada 1938 roku bojówki hitlerowskie zdewastowały wnętrze synagogi oraz podarły na strzępy znajdujące się w niej zwoje Tory. Jednak ze względu na bliskie sąsiedztwo innych budynków nie została podpalona, co uchroniło ją od całkowitego zniszczenia (które spotkało okazałą Nową Synagogę). Po tych wydarzeniach została prowizorycznie odnowiona i równocześnie służyła Żydom konserwatywnym i liberalnym, choć nabożeństwa odbywały się osobno i w różnym czasie.
Po wybuchu II wojny światowej użytkowana była do 1943 roku. Po tym roku hitlerowcy przerobili wnętrze synagogi na warsztat samochodowy oraz magazyny zrabowanego mienia żydowskiego. Wówczas część oryginalnego wyposażenia uległa zniszczeniu bądź rozproszeniu. Na dziedzińcu synagogi urządzono jedno z miejsc zbiórek dla deportowanych do obozów zagłady wrocławskich Żydów. Fakt ten przypomina tablica pamiątkowa.
Lata 1945-1995.
13 sierpnia 1945 roku Komitet Żydowski we Wrocławiu zwrócił się do prezydenta miasta Aleksandra Wachniewskiego o zwrot synagogi, którą wówczas zajmowała milicja przemysłowa. Po jej odzyskaniu została wyremontowana oraz z powrotem dostosowana do potrzeb kultu religijnego przez Kongregację Wyznania Mojżeszowego we Wrocławiu.
W latach 60. dochodziło do notorycznego wybijania szyb w synagodze, których dokonywali nieznani sprawcy. Chuligani początkowo grasowali od strony odgruzowanego i nie odgrodzonego placu na ulicy św. Antoniego, przylegającego do północnej ściany synagogi. Następnie miejscem ich schronienia był wówczas przeznaczony do rozbiórki budynek przy ulicy św. Antoniego 6, z którego kamieniami powybijano cenne witraże okien ściany wschodniej. Mimo licznych interwencji kongregacji w Wydziale do Spraw Wyznań oraz Milicji Obywatelskiej nic nie zdziałano. Od tego czasu stan synagogi znacznie się pogorszył.
5 lipca 1963 roku Kongregacja wystosowała list do Związku Religijnego Wyznania Mojżeszowego, w którym prosi i uzasadnia przyznanie funduszy na remont synagogi:
W połowie 1964 roku nieznani sprawcy dwukrotnie wybili okna w synagodze, za drugim razem wkradli się na strych skąd wykradli sporą część modlitewników. W 1965 roku ZRWM otrzymał od Jointu 10 000 dolarów, które wpłynęły na konto PKO i miały posłużyć m.in. na remont wrocławskiej synagogi. 27 lipca 1966 roku Wydział Budownictwa, Urbanistyki i Architektury przy Prezydium DRN wydał decyzję w sprawie synagogi:
W piśmie do Prezydium Rady Narodowej, Wydział ds. Wyznań z 23 sierpnia 1966 roku, Kongregacja stwierdziła, że faktycznie zaistniał taki stan. Synagoga zostanie wyremontowana na koszt Związku Religijnego Wyznania Mojżeszowego, ale „"Kongregacja oczekuje na tym odcinku również pomocy ze strony Prezydium RN m. Wrocławia, albowiem religijna ludność wyznania mojżeszowego została pozbawiona możliwości korzystania z nabożeństw nawet w okresie uroczystych świąt"”.
W 28 marca 1967 roku Kongregacja zwróciła się z apelem do ówczesnego Przewodniczącego Wojewódzkiej Rady Narodowej, Bolesława Iwaszkiewicza:
W dalszej części listu zaznaczono, że z synagogi podczas największych świąt korzysta około 2000 osób z Wrocławia i podwrocławskich miejscowości. W uzasadnieniu proszono, by synagogę wyremontowano dzięki pomocy władz miasta, a także Jointu.
Po dokonanej wizji lokalnej Wydział Budownictwa, Urbanistyki i Architektury przy Prezydium DRN zezwolił na odbywanie modłów w części parterowej i na pierwszym piętrze z okazji świąt żydowskich w dniach 4, 5, 6, 13, 14 i 26 października 1967 roku. Wkrótce za zezwoleniem władz miasta dokonano rozbiórki domów przy ulicy św. Antoniego, które okalały synagogę. Budynek przez to został pozbawiony naturalnego ogrodzenia, co ułatwiło wandalom dalszą dewastację oraz wybijanie szyb w synagodze.
Po wydarzeniach z marca 1968 roku i emigracji znacznej części wrocławskiej społeczności żydowskiej nabożeństwa w synagodze zostały prawdopodobnie zawieszone, o czym może świadczyć, że w święto Pesach modlono się tylko w małej synagodze. W 1974 roku na podstawie ustawy o poniemieckim majątku opuszczonym synagoga została przejęta przez Skarb Państwa i w tym samym roku przekazana Uniwersytetowi Wrocławskiemu. W jej wnętrzu miała powstać biblioteka, czytelnia oraz sale wykładowe Biblioteki Uniwersyteckiej. W 1976 roku rozpoczęto prace związane z adaptacją budynku, m.in. w usunięto całą podłogę, a także odkryto fragment pierwszej polichromii. Po kilku miesiącach prace zostały zawieszone ze względu na brak środków finansowych.
W 1984 roku synagoga została zakupiona przez Centrum Kultury i Sztuki, które wystawiało w synagodze występy różnych artystów. W tym czasie doszło do dwóch pożarów. W 1989 roku budynek został przejęty przez Akademię Muzyczną we Wrocławiu, która chciała przebudować go na salę koncertową. Podczas prac zdjęto dach i na tym się skończyło. Pozostawiony na pastwę losu budynek coraz bardziej popadał w ruinę, mury nasiąkały wilgocią, a tynk i dekoracje zaczęły odpadać.
W 1992 roku synagogę kupił prywatny przedsiębiorca Jacek Lesiczka, który nie przeprowadził w synagodze żadnych prac remontowych. Od tego czasu po licznych namowach Erica Bowesa, wrocławskiego Żyda, który obecnie mieszka w Stanach Zjednoczonych, Gmina Wyznaniowa Żydowska we Wrocławiu zaczęła starania o zwrot synagogi. Jednak po licznych spotkaniach z właścicielem budynku oraz urzędnikami miejskimi nie udało się jej odzyskać, ze względu na bardzo zawyżoną cenę, którą proponował Jacek Lesiczka.
Wkrótce doszło do spotkania przedstawicieli Zarządu Gminy Żydowskiej we Wrocławiu, panów Jerzego Kichlera i Anatola Kaszena z arcybiskupem metropolitą wrocławskim, kardynałem Henrykiem Gulbinowiczem w sprawie zdewastowanego budynku synagogi. Za jego namową ówczesne Ministerstwo Kultury i Sztuki odkupiło synagogę i przekazało gminie żydowskiej.
1995-2005.
24 września 1995 roku po raz pierwszy od lat w zrujnowanej synagodze odbyło się nabożeństwo z okazji święta Rosz ha-Szana, w którym udział wzięło około 400 osób. Wówczas po raz pierwszy zaśpiewał Chór Synagogi pod Białym Bocianem. 10 kwietnia 1996 roku przywrócono pełne prawo własności synagogi Gminie Wyznaniowej Żydowskiej we Wrocławiu. Obecnie synagoga należy do ortodoksyjnego odłamu judaizmu.
W maju 1996 roku rozpoczęto pierwszy etap prac remontowych w synagodze, mający na celu odbudowę dachu. Fundusze na ten cel zostały przekazane przez Fundację Współpracy Polsko-Niemieckiej. W czerwcu rozpoczęto drugi etap mający na celu uporządkowanie pozostałych części budynku oraz opracowanie szczegółowych planów renowacji, opartych na zachowanych przekazach ikonograficznych. W 1998 roku zakończono trzeci etap, podczas którego przeprowadzono podstawowe prace budowlane, takie jak naprawa zawilgoconych i popękanych murów, rekonstrukcję ram okiennych i sufitu nawy głównej, wstawienie nowych schodów oraz instalację ogrzewania. Niedawna dotacja ze środków KGHM Miedź umożliwiła m.in. położenie części tynków.
8 listopada 1998 roku podczas uroczystości 60-lecia nocy kryształowej w synagodze odbyło się uroczyste nabożeństwo poświęcone ofiarom tamtych wydarzeń. Uroczystość była również ukoronowaniem dotychczasowych starań o zwrot i uratowanie synagogi.
2 lipca 2000 roku w synagodze odbył się pierwszy od 1964 roku ślub. Pod chupą stanęli pochodzący z Montclair w stanie New Jersey, Ellen Friedland i Curt Fissel. Oboje zabrali ze sobą z USA rabina Michaela Monsona, który udzielał ślubu oraz pochodzącego z Polski kantora Davida Wiśnię. W ślubnej uroczystości uczestniczyli również proboszczowie pobliskich parafii: katolickiej, ewangelicko-augsburskiej i prawosławnej.
10 maja 2002 roku około godziny 20.30 doszło do próby podpalenia synagogi. Nieznany sprawca podłożył ogień na materiały budowlane składowane przy zachodnim murze synagogi. Dzięki szybkiej reakcji dozorcy na miejsce natychmiast przyjechały trzy wozy strażackie. Pożar ugaszono po kilku minutach. Straty oszacowano na kilka tysięcy złotych.
Po 2005.
7 maja 2005 roku powołane zostało w synagodze Centrum Kultury i Edukacji Żydowskiej działające w ramach wrocławskiego oddziału Związku Gmin Wyznaniowych Żydowskich w RP, administrowane przez Fundację Bente Kahan. Bente Kahan jest dyrektorem CKiEZ oraz dyrektorem artystycznym synagogi. Fundacja Bente Kahan wspólnie z wrocławskim oddziałem Związku Gmin Wyznaniowych Żydowskich w RP łączą wysiłki zmierzające ku renowacji Synagogi Pod Białym Bocianem. Synagoga pełnić ma funkcje kultowe, a także nowoczesnego ośrodka kultury i edukacji o wymiarze międzynarodowym, uwzględniając utworzenie Muzeum Żydowskiego we Wrocławiu, do którego trafią m.in. eksponaty z czynnej obecnie wystawy we wrocławskim ratuszu.
W 2005 roku dzięki dotacjom od Urzędu Miejskiego we Wrocławiu w wysokości 90 000 zł w synagodze położono posadzkę. Wkrótce dzięki inicjatywie koordynatora biura gminy żydowskiej Klary Kołodziejskiej uporządkowano również teren przed synagogą – zlikwidowano nieestetyczne ogrodzenie i prowizoryczny parking, a plac obsadzono roślinnością. 10 listopada 2007 roku nastąpiło odsłonięcie odrestaurowanego, klasycystycznego Aron ha-kodesz, który w całości przypominał ten znajdujący się w synagodze przed wojną i bezpośrednio po niej.
W 2008 roku na fundusze na remont synagogi w ramach Programu Ścieżki Kulturowej Czterech Świątyń przyznało miasto Wrocław, Związek Gmin Wyznaniowych Żydowskich RP oraz Ministerstwo Kultury i Dziedzictwa Narodowego ze środków unijnych. Na rewaloryzację wnętrza i elewacji oraz budowę wind dla niepełnosprawnych przeznaczono w sumie 2,5 miliona euro. Funduszy wystarczy także na wymianę wszystkich instalacji, zabezpieczenie budynku przed wilgocią oraz odtworzenie witraży i pierwotnej dekoracji, na którą składają się stonowane kolorystycznie ornamenty geometryczne i kwiatowe w stylu klasycystycznym. Renowację w latach 2008-2009 przeprowadzi wrocławska firma Castellum, która specjalizuje się w pracach remontowych obiektów zabytkowych. Będą realizować projekt przygotowany przed laty przez pracownię konserwatorską Archikon. W 2009 roku zostanie rozpisany konkurs na koncepcję wyposażenia synagogi. Prawdopodobnie nie zostanie odtworzona bimy lub będzie mobilna i multimedialna.
9 grudnia 2008 roku synagogę odwiedził duchowy przywódca Tybetańczyków Dalajlama XIV, gdzie spotkał się z przedstawicielami społeczności żydowskiej, rabinem Icchakiem Rapoportem oraz wysłuchał śpiewu chóru Synagogi Pod Białym Bocianem.
Architektura.
Murowany, orientowany i jednoprzestrzenny budynek synagogi wzniesiono na planie wydłużonego prostokąta w stylu klasycystycznym z elementami architektury rzymskiej. Tylko wschodniej i południowej elewacji nadano bogatą oprawę architektoniczną, której elementy kompozycyjne tworzą dwa płytkie ryzality z korynckimi pilastrowymi portykami zwieńczonymi trójkątnymi frontonami oraz wysokie okna zamknięte łukiem. Całość nakrywa spłaszczony, łamany dach osłonięty ślepą attyką, ponad którym góruje ośmioboczna latarnia zwieńczona niby kopułką.
Wnętrze obniżonej w stosunku do ulicy głównej sali modlitewnej jest nakryte sklepieniem nieckowym. Otaczają ją z trzech stron żelbetowe, dwupoziomowe, neoromańskie galerie dla kobiet zbudowane w 1905 roku. Zastąpiły one wcześniejsze drewniane empory, które wspierało 12 kolumn oraz przyściennych pilastrów. Prowadzą na nie zewnętrzne klatki schodowe zbudowane w 1872 roku i znajdujące się przy ścianie zachodniej oraz południowej.
Na ścianie wschodniej w monumentalnej arkadzie w kształcie serliany znajduje się bogato zdobiony Aron ha-kodesz, nad którym znajduje się okulus. Jego ramowe obramowanie ujmują cztery kolumienki po bokach, których kapitele dźwigają pełne belkowanie pokryte orientalną dekoracją oraz attykę. Całość zwieńczają tablice Dekalogu. Przez wiele lat resztki zniszczonej szafy przechowywano w Muzeum Historycznym we Wrocławiu. Do Aron ha-kodesz prowadziły pierwotnie schodki, na środku których stał pulpit.
Do 1872 roku wejście znajdujące się na południowej ścianie było używane wyłącznie podczas największych uroczystości religijnych. Poprzedzone były schodkami flankowanymi przez dwie latarnie i zwieńczone tablicą z nieznaną hebrajską inskrypcją. Pierwotnie główne wejścia znajdowały się na ścianie zachodniej, centralne dla mężczyzn, a dwa boczne dla kobiet.
Otoczenie.
Zaraz po wybudowaniu synagoga zasłonięta była od strony ulicy Pawła Włodkowica oraz św. Antoniego kamienicami, natomiast dobrze widoczna była od strony Promenady oraz pasażu Pokoyhof. Do ściany północnej przylegał ogród loży „Fryderyk Pod Złotym Berłem”, a od zachodu znajdował się obszerny plac przy którym stała synagoga Tempel.
W 1901 roku od strony południowej i zachodniej wzniesiono reprezentacyjny budynek zarządu wrocławskiej gminy żydowskiej. Dzięki temu przed południową elewacją synagogi stworzono istniejący do dziś dziedziniec, do którego prowadzi obszerna brama w gmachu gminy.
Synagoga jako ośrodek kultury.
Synagoga Pod Białym Bocianem to nie tylko miejsce praktyk religijnych, ale również prężnie rozwijający się ośrodek kultury żydowskiej, w którym odbywają się liczne wystawy, koncerty, wernisaże, występy teatralne, warsztaty oraz spotkania. Powodem tego jest dobra akustyka obiektu, jak również jego wielkość, który może pomieścić kilkaset ludzi.
Znaczne ożywienie kulturalne synagogi następuje od maja 2005 roku, kiedy otwarto Centrum Edukacji i Kultury Żydowskiej, które prowadzi działalność, organizując przez cały rok przedsięwzięcia kulturalne i edukacyjne związane z kulturą żydowską.
Koncerty hawdalowe.
Od grudnia 1999 roku raz w miesiącu w synagodze w sobotnie wieczory, czyli na zakończenie szabatu, odbywają się koncerty hawdalowe. Prezentowana jest na nich muzyka klezmerska, synagogalna, żydowska muzyka poważna oraz pieśni kantorów. Po raz pierwszy zostały zainaugurowane występem Leopolda Kozłowskiego i Chóru Synagogi pod Białym Bocianem.
W ramach tych koncertów hawdalowych w synagodze wystąpili:
Koncerty organizowane są przez Gminę Wyznaniową Żydowską we Wrocławiu, Agencję Artystyczną Art &amp; Business Direction, Ośrodek Kultury i Sztuki oraz Fundację Pro Arte.
Lato z Muzyką Pod Białym Bocianem.
Od 24 lipca do 12 sierpnia 2007 roku Fundacja Bente Kahan zorganizowała festiwal „Lato z Muzyką Pod Białym Bocianem”, czyli cykl letnich koncertów w niedzielne popołudnia. W ramach tego festiwalu odbyły się koncerty kompozytorów żydowskiego pochodzenia, tworzących w podobnym przedziale czasowym, muzyki poważnej (w tym operowej i innej wokalnej), rozrywkowej, jazzowej. Koncerty miały także za zadanie przybliżyć biografię każdego z kompozytorów.
Znalazły się w nim występy:
Po koncertach zorganizowano warsztaty tańca izraelskiego, które prowadziła Małgorzata Rzempołuch.
Od 25 czerwca do 20 lipca organizowane są kolejne koncerty w ramach festiwalu „Lato z Muzyką Pod Białym Bocianem”.
Znajdą się w nim występy:
Podczas tej edycji festiwalu odbędzie się także spotkanie z Andrzejem Titkowem i przegląd jego filmów:
Występy teatralne.
W synagodze do tej pory odbyły się dwie premiery sztuk teatralnych:
Dzień Izraela.
W dniach od 6 do 7 maja 2006 roku z inicjatywy Fundacji Bente Kahan przy współpracy z Ministerstwem Spraw Zagranicznych Izraela, Miastem Wrocław i Gminą Wyznaniową Żydowską we Wrocławiu w synagodze po raz pierwszy zorganizowano Dzień Izraela.
Celem projektu było przedstawienie współczesnego Izraela poprzez izraelską muzykę i sztukę, film i język hebrajski. Licznym koncertom, spektaklom i pokazom filmów towarzyszyły wykłady dotyczące różnych aspektów izraelskiej kultury, a także warsztaty i dyskusje. Częścią programu była ceremonia wręczenia medali „Sprawiedliwy wśród Narodów Świata”, przygotowana przez Ambasadę Izraela w Warszawie.
13 maja 2007 roku zorganizowano po raz drugi Dzień Izraela. W synagodze odbyły się cztery spośród siedmiu imprez: kiermasz książek na dziedzińcu synagogi, warsztaty tańca izraelskiego, wykład „Współczesna Kultura Izraela”, który poprowadził Yossef Levy, radca polityczny Ambasady Izraela w Polsce.
O godzinie 18.00 odbył się pokaz Grupy Teatralnej Ruth Kanner z udziałem aktorek: Shirley Gal-Segev, Tali Kark i Ronen Babluki. Wystawiono trzy adaptacje: „"Discovering Elijah"”, S. Yizhara, „"Amos"”, Moshe Izraeliego oraz „"The Woman Who Preferred To Search for Food"”, Orli Castel-Bloom.
7 i 11 maja 2008 roku odbyły się kolejne Dni Izraela. Na uroczystości we Wrocławiu został zaproszony Ambasador Izraela w Warszawie, Dawid Peleg.
W pierwszy dzień odbył się koncert żydowskiej artystki Neshemy Carlebach. Podczas drugiego dnia w synagodze odbył się kiermasz literatury i muzyki żydowskiej, warsztaty tańca izraelskiego oraz wykład rabina Icchaka Rapoporta pt. "Znaczenie Izraela w religii żydowskiej".
Dzielnica Czterech Świątyń.
Synagoga należy do tzw. Dzielnicy Czterech Świątyń, w skład której wchodzą również prawosławny sobór Narodzenia Przenajświętszej Bogurodzicy, rzymskokatolicki kościół św. Antoniego z Padwy oraz ewangelicko-augsburski kościół Opatrzności Bożej. Powstała jesienią 1995 roku z inicjatywy Jerzego Kichlera. Wierni czterech wyznań organizują wspólne imprezy charytatywne, spotkania edukacyjne dla dzieci oraz modlitwy ekumeniczne. Dzielnica ma również przybliżyć kulturową i religijną różnorodność miasta.
Inne imprezy i uroczystości.
8 listopada 2007 roku zorganizowano Dzień Wzajemnego Szacunku, którego część imprez odbywała się w synagodze Pod Białym Bocianem. Zorganizowano:
Około godziny 18.00 spod synagogi wyruszył Marsz Wzajemnego Szacunku, którego celem było miejsce gdzie, stała Nowa Synagoga zniszczona podczas nocy kryształowej.
W dniach 4-9 listopada 2006 roku Fundacja Bente Kahan poprzez Centrum Kultury i Edukacji Żydowskiej we Wrocławiu zorganizowała obchody 68. rocznicy nocy kryształowej. W synagodze przygotowano program artystyczny, zorganizowany specjalnie na wieczór 9 listopada, zakończony marszem od istniejącej synagogi do ulicy Łąkowej, gdzie znajdowała się Nowa Synagoga, zniszczona podczas nocy kryształowej.
W podziemiach synagogi została pokazana wystawa, zorganizowana przez FBK przy współpracy z Muzeum Gross-Rosen, która przedstawiła historię obozu Gross-Rosen i ponad setki jego podobozów na Dolnym Śląsku. Wystawa zaprojektowana została przez Korporację Reklamy Linea. W następnych dniach w synagodze odbywały się koncerty, m.in. piosenek w jidysz i po romsku w wykonaniu Bente Kahan i The Gypsy 4 oraz koncert „Śpiewaj z nami w jidysz” w wykonaniu córki Bente Kahan, Voji z zespołem Chudoba.
W dniach 6-9 listopada 2008 roku Fundacja Bente Kahan poprzez Centrum Kultury i Edukacji Żydowskiej we Wrocławiu zorganizowała obchody 70. rocznicy nocy kryształowej. W ramach tych uroczystości w synagodze został wystawiony spektakl "Wallstrasse 13", wystąpiła grupa teatralna Ruti Kanner z Izraela, która zaprezentowała na podstawie książki "Mordverläufe" Manfreda Franke, sztukę "Ścieżki zbrodni", która jest opowieścią naocznych świadków Nocy Kryształowej.
9 listopada została otwarta wystawa "Kryształowe Okna", wystawione przez młodzież szkolną etiudy sceniczne oraz wystawiony przez Teatr ZAR spektakl "Rysa". Zostały rozstrzygnięte dwa konkursy: publicystyczny "Ślad Dobra" oraz plastyczny "70. rocznica Nocy Kryształowej" i oficjalnie zainaugurowano i zaprezentowano projekt "Rewaloryzacja Synagogi Pod Białym Bocianem w ramach programu Ścieżki Kulturowe Czterech Świątyń". Uroczystości zakończyły się marszem od istniejącej synagogi do ulicy Łąkowej, gdzie znajdowała się Nowa Synagoga, zniszczona podczas nocy kryształowej.
Od drugiej edycji Festiwalu Kultury Żydowskiej „Simcha” w synagodze odbywają się główne koncerty (w tym inauguracyjny) tej imprezy kulturalnej.
W dniach od 11 do 15 maja 2008 roku, podczas 10. edycji, w synagodze odbył się koncert inauguracyjny, podczas którego zaśpiewał kantor David Ullman z Jerozolimy i chór Synagogi pod Białym Bocianem. W kolejnych dniach odbyły się koncerty Pressburger Klezmer Band z Bratysławy, Szofar i Mich&amp;Mich. Na finał festiwalu zaproszono zespół The Klezmatics z Nowego Jorku.
19 czerwca 2008 roku w synagodze odbył się koncert Agi Zaryan „Umiera Piękno”, który był hołdem dla rotmistrza kawalerii Wojska Polskiego, Witolda Pileckiego.
Od 31 sierpnia do 14 września 2008 roku w synagodze odbywała się wystawa izraelskiego twórcy nowoczesnego designu Dana Reisingera, która jest częścią rocznicowego projektu „Prima Septembris”. Na wystawie prezentowane były 42 plakaty o zróżnicowanej tematyce: społecznej, politycznej, historycznej czy kulturalnej, które były głównie promocją ważnych festiwali i projektów artystycznych. Niektóre z nich to dzieła typowo komercyjne lub takie, które językiem czytelnych znaków poruszają problemy współczesnego świata. Część prac zawisła na dziedzińcu synagogi. Były to plakaty w formie pocztówek, naklejek, ogromnych banerów oraz grafika użytkowa projektowana dla czołowych izraelskich firm.

</doc>
<doc id="565814" url="https://pl.wikipedia.org/wiki?curid=565814" title="Problem płaskości">
Problem płaskości

Problem płaskości – problem kosmologiczny w modelu Wielkiego Wybuchu, związany z kształtem Wszechświata, a dokładniej znikomym zakrzywieniem jego czasoprzestrzeni.
W XX w. obliczono, że gęstość materii we Wszechświecie bliska jest wartości krytycznej, która określa zerową krzywiznę przestrzeni (płaszczyznę), a co za tym idzie – przestrzeń nie wykazuje znacznej krzywizny. Problem ten porusza również kwestię, jak niewielkie odchylenie od wartości krytycznej wpłynęłoby na obecny obserwowalny Wszechświat. Z obliczeń wynika, że gdyby tuż po Wielkim Wybuchu gęstość materii/energii wynosiła 99,99% wartości krytycznej, w chwili obecnej wynosiłaby jedynie 10−11% tej wartości, a zatem przestrzeń charakteryzowałaby się globalnie znaczną krzywizną.
Problem jest częściowo rozwiązany przez teorię inflacji kosmologicznej.

</doc>
<doc id="565816" url="https://pl.wikipedia.org/wiki?curid=565816" title="Puchar COSAFA">
Puchar COSAFA

Puchar COSAFA (pełna nazwa Confederation of Southern African Football Associations) – coroczny turniej piłkarski, w którym biorą udział drużyny z Afryki Południowej, inaczej nazywany Pucharem COSAFA Castle. Po raz pierwszy został zorganizowany w 1997.
Drużyny biorące udział w Pucharze COSAFA.
Ponadto doraźnie były zapraszane reprezentacje krajów niezrzeszonych w COSAFA:
Tabela wszech czasów.
Dane na dzień 1 listopada 2007.

</doc>
<doc id="565817" url="https://pl.wikipedia.org/wiki?curid=565817" title="Confederation of Southern African Football Associations">
Confederation of Southern African Football Associations



</doc>
<doc id="565818" url="https://pl.wikipedia.org/wiki?curid=565818" title="COSAFA Castle Cup">
COSAFA Castle Cup



</doc>
<doc id="565819" url="https://pl.wikipedia.org/wiki?curid=565819" title="Gęstość krytyczna (kosmologia)">
Gęstość krytyczna (kosmologia)

Gęstość krytyczna – taka średnia gęstość materii nierelatywistycznej, jaką miałby Wszechświat o zerowej krzywiźnie i płaskiej geometrii przestrzeni (zawierający wyłącznie materię nierelatywistyczną – model Einsteina-de Sittera). Jej wartość liczbowa wynosi
gdzie "H"0 jest stałą Hubble’a, "G" jest newtonowską stałą grawitacji, zaś "h" = "H"0/(100 km s−1 Mpc−1). Jeżeli więc za "h" przyjmie się 0,73 (dane z roku 2007), to gęstość krytyczna będzie wynosić ok. 10−29 g/cm³. Odpowiada to średnio kilku atomom wodoru w każdym metrze sześciennym.
W modelach Friedmana z zerową stałą kosmologiczną, Wszechświat o gęstości mniejszej od krytycznej ma ujemną krzywiznę i geometrię hiperboliczną, Wszechświat o gęstości większej od krytycznej ma krzywiznę dodatnią i geometrię sferyczną.
W jednostkach gęstości krytycznej podaje się jedne z najważniejszych parametrów kosmologicznych – parametry gęstości różnych rodzajów materii i energii. Tak na przykład parametr gęstości materii nierelatywistycznej wynosi formula_2 (dane misji Planck).

</doc>
<doc id="565823" url="https://pl.wikipedia.org/wiki?curid=565823" title="Żandarm w Nowym Jorku">
Żandarm w Nowym Jorku

Żandarm w Nowym Jorku (fr. "Le Gendarme à New York") – francuska komedia z 1965, z Louisem de Funèsem w roli głównej. Część druga serii o żandarmie.
Fabuła.
Załoga posterunku żandarmerii udaje się na światowy zjazd ich formacji do Nowego Jorku. Tym samym statkiem, co Cruchot, Gerber, Fougasse i inni, płynie także córka Cruchota, Nicole, której ojciec zabronił podróży do Stanów. Nicole poznaje w podróży przystojnego włoskiego żandarma.
Obsada.
Ekipa.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="565824" url="https://pl.wikipedia.org/wiki?curid=565824" title="New York City">
New York City



</doc>
<doc id="565825" url="https://pl.wikipedia.org/wiki?curid=565825" title="Detryt">
Detryt



</doc>
<doc id="565826" url="https://pl.wikipedia.org/wiki?curid=565826" title="Żandarm się żeni">
Żandarm się żeni

Żandarm się żeni (fr. "Le gendarme se marie") – francusko-włoski kolorowy film komediowy z 1968 roku, z Louisem de Funèsem w roli głównej. Trzecia część serii o żandarmie Ludovicu Cruchot.
Polska premiera odbyła się w lipcu 1971 roku w podwójnym pokazie z krótkometrażowymi "Zabronionymi zabawami" Ryszarda Rydzewskiego.
Fabuła.
Zbliżają się wakacje i na Lazurowe Wybrzeże ciągną rzesze turystów. Aby zapanować nad tłumami, żandarmi z Saint-Tropez otrzymują zadanie przejścia do cywila. Dzięki temu mogą bez przeszkód karać wszelkie przestępstwa. Każdy z funkcjonariuszy ma przydzielone zadanie i własny pseudonim operacyjny, a nad prawidłowym przebiegiem akcji czuwa, z lornetką w ręku, sierżant Ludovic Cruchot (Louis de Funès).
Nieoczekiwanie drogę zajeżdża mu rozpędzony Ford Mustang. Cruchot bez zastanowienia rusza w pościg za samochodem. Kierowcą auta okazuje się być Josépha Lefrançois (Claude Gensac), ponętna wdowa po pułkowniku żandarmerii, o szerokich koneksjach w wojsku i aparacie państwowym. Cruchot robi jej piekielną awanturę i karze wysokim mandatem, zanim dowiaduje się kim jest kobieta. Od konsekwencji służbowych ratuje go wrażenie, jakie wywiera na Józefinie: jest tak podobny do jej męża nieboszczyka, że wdowa zakochuje się w nim od pierwszego wejrzenia. Rozpoczyna się okres romantycznych zalotów. Przy okazji sierżant zatrzymuje groźnego przestępcę, który poprzysięga zemstę.
Tymczasem, zazdrosny o uczucie, komendant Gerber (Michel Galabru) obmyśla chytry plan poróżnienia zakochanych. Miłosnym amorom ojca, przygląda się z niepokojem również Nicole (Geneviève Grad), dorosła córka Cruchota. Sytuację pogarsza fakt, że przyszła macocha myśli, że jest ona dopiero małą dziewczynką.
Na przeszkodzie udanemu związkowi stoi również zbyt niska szarża kandydata na męża. Ambitny sierżant staje więc do egzaminów kwalifikacyjnych na stanowisko komendanta posterunku w Saint-Tropez. Jego najgroźniejszym rywalem jest obecny komendant, Gerber, który wyjątkowo skrupulatnie przygotowuje się do sprawdzianu. To jeszcze nie koniec problemów Cruchota, bo z więzienia ucieka rzeźnik Fredo.
Obsada.
Ekipa.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="565828" url="https://pl.wikipedia.org/wiki?curid=565828" title="Żandarm na emeryturze">
Żandarm na emeryturze

Żandarm na emeryturze (fr. "Le Gendarme en balade") – francusko-włoski kolorowy film komediowy z 1970, z Louisem de Funèsem w roli głównej. Czwarta część serii o żandarmie Ludovicu Cruchot.
Fabuła.
Cała załoga posterunku żandarmerii w Saint-Tropez przechodzi na emeryturę, a w służbie zastępują ich młodsi koledzy. Cruchotowi ciężko przychodzi przymusowa bezczynność w luksusowej willi jego żony. Pewnego dnia odwiedzają go Gerber i Merlot. Ten ostatni przynosi informację o utracie pamięci przez Fougasse'a. Żandarmi postanawiają pomóc koledze, a jednocześnie znów włożyć mundury.
Obsada.
Ekipa.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="565831" url="https://pl.wikipedia.org/wiki?curid=565831" title="Wojciech Dąbrowski (aktor)">
Wojciech Dąbrowski (aktor)

Wojciech Dąbrowski (ur. 8 maja 1959 w Kowarach) – polski aktor filmowy i teatralny.
Życiorys.
Ukończył szkołę podstawową w Kowarach, gdzie w latach 1974–1978 uczęszczał do liceum ogólnokształcącego. Po ukończeniu PWST we Wrocławiu (1984), związany był z teatrami wrocławskimi: Teatrem Pantomimy (1984–1988) i Teatrem Polskim (1989–2005). W 1997 roku wraz ze swoim przyjacielem – aktorem Pawłem Okońskim założył firmę Ars Media i Teatr Poniedziałkowy. Przez siedem lat spektakle wystawiano w wynajmowanych salach. Od 2004 roku pod szyldem Wrocławskiego Teatru Komedia ich widowiska są grane w dużej i małej sali Wrocławskiego Teatru Lalek.

</doc>
<doc id="565832" url="https://pl.wikipedia.org/wiki?curid=565832" title="Henryk Łowmiański">
Henryk Łowmiański

Henryk Łowmiański (ur. 22 sierpnia 1898 w Daugudziach zm. 4 września 1984 w Poznaniu) – polski historyk, mediewista, autor m.in. monumentalnej monografii "Początki Polski" (1963–1985). Budowniczy Polski Ludowej.
Życiorys.
Jego rodzicami byli Konstanty Łowmiański i Kazimera zd. Rudzińska. Uczęszczał do szkół średnich najpierw w Wilnie, a potem w Czernihowie. W 1916 r. zapisał się na Uniwersytet Kijowski. Studia historyczne kontynuował później na Uniwersytecie Stefana Batorego w Wilnie i tam je ukończył. Tam został następnie zatrudniony i odbył swoją dalszą ścieżkę naukową. Kształtował się głównie pod okiem Kazimierza Chodynickiego i Stanisława Kościałkowskiego.
Doktoryzował się w 1924 r. pracą "„Wchody” miast litewskich w XVI wieku" (promotor prof. Feliks Koneczny). Był to pierwszy doktorat z historii na odnowionym wileńskim uniwersytecie. Habilitował się w 1932 dwutomową pracą "Studia nad początkami społeczeństwa i państwa litewskiego". W latach 1929-1933 pracował jako kierownik w Archiwum Miasta Wilna. W 1933 r. objął na wileńskim uniwersytecie katedrę historii Europy wschodniej, którą piastował do 1939 r. Od 1938 był członkiem Polskiej Akademii Umiejętności. Karierę naukową zatrzymał wybuch drugiej wojny światowej. W jej czasie pracował w Archiwum Państwowym w Wilnie, gromadząc przy okazji materiały do swych przyszłych prac. Wobec przesunięcia granic Polski na zachód, musiał po wojnie szukać nowego miejsca zatrudnienia.
W 1945 r. przeniósł się najpierw na krótko do Łodzi, a zaraz później na zaproszenie dziekana Wydziału Humanistycznego Uniwersytetu Poznańskiego Kazimierza Tymienieckiego do Poznania, gdzie objął Katedrę Historii Europy Wschodniej (później przemianowaną na Katedrę Historii Narodów ZSRR). Od 1953 r. był kierownikiem działu historii średniowiecznej Instytutu Historii PAN. W latach 1951–1956/1957 był kierownikiem katedr historycznych na Uniwersytecie im. Adama Mickiewicza, a w latach 1956/1957–1968 był dyrektorem Instytutu Historii UAM. Zasiadał w komitecie redakcyjnym „Roczników Historycznych”.
W 1952 r. został członkiem korespondentem, a w 1956 r. członkiem rzeczywistym PAN.
Zginął tragicznie 4 września 1984 r., potrącony przez tramwaj na ul. Grunwaldzkiej. Pochowany został w grobowcu rodzinnym małżonki na cmentarzu w podłódzkim Rzgowie. Dla uczczenia pamięci historyka, jego uczniowie 30 maja 1989 założyli Fundację Historyczną im. prof. Henryka Łowmiańskiego.
Działalność naukowa.
W trakcie pracy w Wilnie, w swoich badaniach koncentrował się na dziejach Europy Wschodniej, a w jej obrębie przede wszystkim na historii Litwy i Białorusi. Jego najpoważniejsza i najbardziej twórcza praca z tego okresu to rozprawa habilitacyjna "Studia nad początkami społeczeństwa i państwa litewskiego", w której dokonał syntezy i analizy dziejów plemion Litwinów-Żmudzinów, Łotyszów i Prusów począwszy od schyłku XIII wieku. W dwóch kolejnych przedwojennych publikacjach skupił się na uniach polsko-litewskich doby Jagiellonów, wyjaśniając źródła zainteresowań związkami z Polską ze strony Litwy oraz rolę w tych procesach Witolda. Wielkiemu księciu litewskiemu poświęcił też jeszcze jedną publikację, mianowicie jego biografię. Badał również dzieje pogańskich Prus, a pod koniec lat trzydziestych Białorusi – zwłaszcza miasta Mohylewa.
Po wojnie w znacznej mierze przeorientował się na prahistorię i historię wczesnośredniowieczną Polski. Najważniejsza z jego prac w tym zakresie to "Podstawy gospodarcze formowania się państw słowiańskich". Łowmiański odpowiadał w niej na pytanie, jak wydajne muszą być zdolności produkcyjne społeczności, aby mogła ona wpierw wyżywić i utrzymać aparat administracji oraz drużynę wodza, a następnie całą klasę panującą z księciem na czele. W wyniku badań nad źródłami antycznymi i wczesnośredniowiecznymi oraz rezultatami prac archeologicznych Łowmiański przedstawił tezę, że państwo ponadplemienne w tej części świata może powstać i utrzymać swoją organizację, jeśli jego plemiona przejdą na osiadły tryb życia i uczynią głównym środkiem produkcji rolnictwo. Wykazał też, że w krajach słowiańskich takie warunki wystąpiły pomiędzy VI a VIII wiekiem. Przejście w tym czasie z ekstensywnej eksploatacji ziemi opartej na gospodarce żarowej i zastosowanie uprawy ornej za pomocą radła lub sochy zwiększyło plony na tyle, że wytworzyła się nadwyżka przeznaczona nie na cele konsumpcyjne, ale na obrót gospodarczy.
Od 1953 r. w ramach Instytutu Historii PAN podjął się opracowania nowoczesnej jak na ówczesne standardy syntezy dziejów polskich w oparciu o założenia materializmu dialektycznego i zredagował jego pierwszy tom obejmujący historię do roku 1764. Następnie prowadził badania nad genezą Rusi Kijowskiej (zajmując stanowisko umiarkowanie antynormanistyczne – tj. ograniczające rolę Normanów w procesie państwowotwórczym) oraz Polski piastowskiej (w szerszym kontekście historii całej Słowiańszczyzny). Dowodził, że kluczowe znaczenie dla kwestii powstania państw słowiańskich miałoby „prawo koniecznej zgodności stosunków produkcji z charakterem sił wytwórczych”.
Po wydaniu szeregu prac przygotowawczych w latach 1956–1962, a następnie w latach 1963–1973 opublikował dzieło swojego życia – monumentalne pięciotomowe "Początki Polski" o łącznej obszerności 2431 stron. Przy okazji stworzył też publikację pomocniczą na temat pogańskich religii Słowian. U schyłku życia sporządził szósty tom, wydany pośmiertnie w 1985 r., który w założeniu miał być wyłącznie obszernym indeksem do poprzednich pięciu, jednakże w znacznej części stanowił on treść merytoryczną – przyczynek do całkiem nowej syntezy badanych dziejów.
Odznaczenia i nagrody.
Został odznaczony Krzyżem Oficerskim Orderu Odrodzenia Polski (1951), Orderem Sztandaru Pracy II klasy (1954) oraz Medalem 10-lecia Polski Ludowej (1955). 22 lipca 1964 roku z okazji 20-lecia Polski Ludowej otrzymał nagrodę państwową I stopnia.
W 1974 roku został odznaczony Orderem Budowniczych Polski Ludowej.
Uczniowie.
Jego uczniami byli: prof. Juliusz Bardach, prof. Artur Kijas, prof. Marceli Kosman, doc. Józef Morzy, prof. Jerzy Ochmański, prof. Barbara Topolska, prof. Leonid Żytkowicz.
Życie prywatne.
22 grudnia 1924 r. w kościele św. Aleksandra w Warszawie poślubił Marię Pelagię Plackowską, historyk zamieszkałą wówczas przy ul. Wiejskiej i pracującą jako nauczycielka.
Henryk Łowmiański znany był, zwłaszcza u schyłku życia, z całkowicie regularnego uczęszczania na stanowisko swojej pracy twórczej do czytelni Biblioteki Uniwersyteckiej. Przybywał do niej z niemal idealną dokładnością codziennie ok. godziny 9.00. Tylko raz uniemożliwiono profesorowi skorzystanie z księgozbioru – w 1980 r., gdy biblioteka strajkowała i jej pracownicy odmówili mu (jak wszystkim innym) wejścia do środka. W drodze do biblioteki prof. Łowmiański był także w dniu, w którym uległ śmiertelnemu wypadkowi drogowemu. Po śmierci Łowmiańskiego, pracownicy Biblioteki Uniwersyteckiej opublikowali na łamach lokalnej prasy obszerny nekrolog.
Choć na Uniwersytecie Adama Mickiewicza Łowmiański przez wiele lat piastował kierownicze stanowiska, jednak w rzeczywistości oddany był nauce i nie lubił pracy biurowo-administracyjnej. Objawiało się to w różnego rodzaju aktach roztargnienia w czasie jej wykonywania, m.in. zatrudnionej w Instytucie Historii kobiecie przybił na podaniu o urlop macierzyński pieczątkę „Sprawdzono pod względem merytorycznym”.

</doc>
<doc id="565834" url="https://pl.wikipedia.org/wiki?curid=565834" title="Żandarm i kosmici">
Żandarm i kosmici

Żandarm i kosmici (fr. "Le Gendarme et les extra-terrestres") – francuska komedia z 1979, z Louisem de Funèsem w roli głównej. Piąta część serii o żandarmie.
Fabuła.
W pobliżu Saint-Tropez pojawia się latający talerz. Świadkiem lądowania spodka jest sierżant Ludovic Cruchot. Odkrywa on, że kosmici potrafią bliźniaczo upodabniać się do spotkanych osób. Niebawem każdy z policjantów ma swego sobowtóra, co wywołuje lawinę nieporozumień. Obcych można rozpoznać tylko po tym, że piją oliwę i wydają metaliczny dźwięk przy uderzeniu. Cruchot sprawdza wszystkich turystów na plaży, by znaleźć przybyszów. Tutaj kosmitkami okazały się piękne opalające się dziewczyny.
Sierżant Cruchot podczas badania wbił nóż w pośladek pułkownika, za co został karnie uwięziony.
Ucieka z aresztu i działa z ukrycia. Ukrywa się w klasztorze pod opieką znajomej zakonnicy.
Później powraca na komisariat policji. Podczas próby schwytania kosmitów w restauracji policjanci odkrywają, że po zmoczeniu wodą, obcy natychmiast rdzewieją. Urządzają polowanie wykorzystując fałszywy talerz i oblewają wodą kosmitów, ale potem odlatują prawdziwym UFO.
Ostatni kosmici w przebraniu policjantów biorą udział w defiladzie lecz w końcu padają. Dzielni policjanci wracają do miasteczka jako bohaterowie.
Obsada.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="565835" url="https://pl.wikipedia.org/wiki?curid=565835" title="Żandarm i policjantki">
Żandarm i policjantki

Żandarm i policjantki (fr. "Le Gendarme et les gendarmettes") – francuska komedia z 1982, z Louisem de Funèsem w roli głównej. Produkcja ta była emitowana w Polsce również pod tytułem Żandarm i żandarmetki.
Film ten jest szóstą i ostatnią częścią serii o żandarmie. Był to też ostatni film, w jakim zagrał Louis de Funes. Niespełna pół roku później, w styczniu 1983, zmarł na zawał serca. Z kolei reżyser filmu, Jean Girault, zmarł w lipcu 1982, między zakończeniem zdjęć a premierą dzieła, dlatego prace nad filmem kontynuował w jego zastępstwie Tony Aboyantz. Jean Girault i Louis de Funes planowali powstanie siódmej części przygód żandarma, pt. "Żandarm pod Waterloo", w którym stróż prawa miał się przenieść w przeszłość, do czasów Napoleona. Wskutek śmierci reżysera i aktora pomysł nie został zrealizowany.
Fabuła.
Poza przeprowadzką do większego, nowocześniejszego i wyposażonego w sprzęt komputerowy posterunku, niewiele się zmieniło u żandarmów z Saint-Tropez. Pułkownik wizytujący nową siedzibę oznajmia, iż oddział obdarzony został wielkim zaufaniem. Otóż właśnie tu staż mają odbyć cztery adeptki szkoły policyjnej. Komendant Gerber (Michel Galabru) i jego zastępca, sierżant Ludovic Cruchot (Louis de Funès) zamierzają posiąść monopol na adorowanie przyszłych policjantek. Na ich nieszczęście cztery piękne damy przybywają na posterunek w chwili, gdy obaj omyłkowo noszą bagaże przypadkowych czterech turystek.
Christine, Marianne, Isabelle i czarnoskóra Yo wzbudzają zachwyt od pierwszych chwil. Dziewczęta zostają zakwaterowane w pobliskim klasztorze. Kolejne dni w zamierzeniu mają podnosić kwalifikacje policjantek. Żandarmi całkowicie tracą dla nich głowy, czym narażają się swoim żonom. O romans podejrzewany jest nawet sam Cruchot. Jego małżeństwo wisi na włosku.
Tymczasem pewnego wieczoru ginie bez śladu jedna z dziewcząt. Następnego dnia sytuacja się powtarza i w czasie rutynowej służby zostaje porwana druga kobieta. Wkrótce ten sam los spotyka dwie pozostałe policjantki. Cruchot z przyjaciółmi rozpoczyna poszukiwania. Okazuje się bowiem, że zaginięcie dziewcząt może doprowadzić do międzynarodowego skandalu dyplomatycznego. Wychodzi na jaw, że czarnoskóra Yo jest córką prezydenta jednego z afrykańskich państw, który wkrótce ma przybyć do Francji z oficjalną wizytą. Pułkownik jest wściekły, żandarmi nie mają wiele czasu na rozwiązanie problemu. Z pomocą stróżom prawa przyjdzie i tym razem słynna zakonnica.
Obsada.
Ekipa.
W 2016 w budynku, w którym nagrywane było pięć pierwszych filmów z serii, otwarte zostało Muzeum Żandarmerii i Kina.

</doc>
<doc id="565836" url="https://pl.wikipedia.org/wiki?curid=565836" title="Fajga Mindla Danielak">
Fajga Mindla Danielak



</doc>
<doc id="565838" url="https://pl.wikipedia.org/wiki?curid=565838" title="Slaves &amp; Masters">
Slaves &amp; Masters

Slaves &amp; Masters – trzynasty album studyjny Deep Purple, wydany w roku 1990. Jest jedynym albumem, na którym zaśpiewał Joe Lynn Turner, zastępując Iana Gillana w poprzedzającym wydanie albumu roku.

</doc>
<doc id="565839" url="https://pl.wikipedia.org/wiki?curid=565839" title="Bernard Varenius">
Bernard Varenius

Bernard Varenius, właściwie Bernhard Varen (1622-1650) - geograf niemiecki, lekarz. Współtwórca nowożytnej geografii, w dziele "Geographia generalis" (1650) zastosował podział na geografię ogólną i szczegółową, czyli regionalną.

</doc>
<doc id="565840" url="https://pl.wikipedia.org/wiki?curid=565840" title="Daniel Kozakiewicz">
Daniel Kozakiewicz

Daniel Dyzma Kozakiewicz (ur. 2 czerwca 1970 w Warszawie) – polski aktor filmowy, artysta fotografik, dziennikarz, podróżnik.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Wystąpił m.in. jako Darek Tarkowski (rola główna) w serialu "Siedem życzeń" oraz w serialu "Zmiennicy" (1986) jako brat Kasi Pióreckiej (Ewa Błaszczyk). W 2000 wyreżyserował komedię surrealistyczną "Sen o kanapce z żółtym serem" według własnego scenariusza. Wyemigrował do Peru, gdzie w Limie zajmował się fotografią artystyczną. Po jedenastu latach spędzonych za granicą, w 2011 r. wrócił do Polski. Prowadzi szkołę improwizacji teatralnej „Teraz Impro Start”.
Jest synem socjologa i polityka Mikołaja Kozakiewicza. Był żonaty z Peruwianką, z którą ma córkę Amayę Aleksandrę (ur. 2002 r.).

</doc>
<doc id="565841" url="https://pl.wikipedia.org/wiki?curid=565841" title="Eufroniusz">
Eufroniusz

Eufroniusz – imię męskie późnogreckie, pochodzenia doryckiego, oznaczające "dobrze urodzony". Patronami tego imienia są biskupi Autun i Tours.
Eufroniusz imieniny obchodzi 3 sierpnia.
Zobacz też:

</doc>
<doc id="565843" url="https://pl.wikipedia.org/wiki?curid=565843" title="The Battle Rages On...">
The Battle Rages On...

The Battle Rages On... – czternasty album studyjny Deep Purple wydany w roku 1993.
Album jest powrotem do klasycznej linii muzycznej zespołu (seria Mk II) po jego reaktywacji (pierwsza reaktywacja w 1984 zaowocowała albumem "Perfect Strangers)".
Lista utworów.
Wszystkie, z wyjątkiem opisanych skomponowali Ian Gillan, Ritchie Blackmore i Roger Glover.

</doc>
<doc id="565846" url="https://pl.wikipedia.org/wiki?curid=565846" title="Marana">
Marana

Marana, Maranna – imię żeńskie pochodzenia celtyckiego, zlatynizowane, oznaczające „wodna”. 
Patronką tego imienia jest św. Marana (V w.), wspominana razem z towarzyszką św. Cyrą.
Marana imieniny obchodzi 3 sierpnia.

</doc>
<doc id="565848" url="https://pl.wikipedia.org/wiki?curid=565848" title="DW110">
DW110



</doc>
<doc id="565852" url="https://pl.wikipedia.org/wiki?curid=565852" title="Purpendicular">
Purpendicular

Purpendicular – piętnasty studyjny album Deep Purple. Wydany został w roku 1996 i jest pierwszym albumem ze Steve’em Morse’em, byłym gitarzystą formacji Dixie Dregs. Materiał zarejestrowano w Orlando na Florydzie między lutym a październikiem 1995.
Lista utworów.
Wszystkie skomponowali Ian Gillan, Steve Morse, Roger Glover, Jon Lord i Ian Paice.

</doc>
<doc id="565853" url="https://pl.wikipedia.org/wiki?curid=565853" title="Bitwa pod Żurawnem">
Bitwa pod Żurawnem

Bitwa pod Żurawnem miała miejsce od 25 września do 14 października 1676 podczas wojny polsko-tureckiej (1672–1676).
Wstęp.
W sierpniu 1676 wojska turecko-tatarskie wkroczyły na Pokucie. Król Jan III Sobieski (około 20 tysięcy żołnierzy) wyszedł naprzeciw Turkom i Tatarom (około 40 tysięcy żołnierzy), ciągnącym pod Stanisławów. Dnia 24 września jazda polska starła się z Tatarami pod Wojniłowem i Dołhą, po czym cofnęła się do Żurawna.
Obóz.
Wojsko polskie założyło w Żurawnie warowny obóz, osłonięty z tyłu i lewego boku przez Dniestr, a z frontu przez Krechówkę. Dowódcą szańca nad Dniestrem był Eliasz Jan Łącki. W dniach 24–26 września nadciągnęli Tatarzy z chanem Selimem Girejem, a 28–29 września Turcy pod wodzą Ibrahima Szejtana. Dnia 29 września król zmieszawszy piechotę z jazdą, wysunął wojsko między reduty przed obozem. Turcy bezskutecznie usiłowali odciągnąć wojsko polskie od wałów.
Oblężenie.
Zrezygnowawszy z walnej bitwy, Turcy przystąpili do prac oblężniczych. Od 5 października intensywnie ostrzeliwali obóz polski z ciężkich dział. Wojsko polskie znalazło się w trudnej sytuacji, ponosiło znaczne straty od ognia tureckiej artylerii, miało odcięty dowóz żywności i paszy. W nocy 13 października wojsko polskie opuściło stare reduty i przeszło do nowych, bliżej obozu. Turcy podsunęli swoje aprosze i baterie na strzał pistoletowy od szańców polskich.
W trakcie oblężenia dowódca artylerii polskiej Marcin Kazimierz Kątski rozkazał swoim podwładnym zabrać z pobliskiego zamku stary moździerz oraz pozbierano granaty. Wystrzały z moździerzy zaniepokoiły Turków, którzy wiedzieli, że Polacy nie mieli wcześniej moździerzy, więc wpoiło to w nich przekonanie, że nadeszła odsiecz.
Rozejm.
Zacięta obrona obozu, duże straty w szeregach tureckich i kolportowane przez Polaków wieści o nadchodzącej odsieczy skłoniły Ibrahima Szejtana do podjęcia rokowań. Dnia 14 października zawarto zawieszenie broni, a 17 października podpisano rozejm przyznający Rzeczypospolitej część terytoriów utraconych traktatem w Buczaczu (1672). Turcja zrezygnowała również z haraczu.

</doc>
<doc id="565855" url="https://pl.wikipedia.org/wiki?curid=565855" title="Nowa Synagoga we Wrocławiu">
Nowa Synagoga we Wrocławiu

Nowa Synagoga we Wrocławiu (niem. "Neue Synagoge in Breslau") – synagoga, która znajdowała się u zbiegu ulic Podwale i Łąkowej. Nazywana była "Synagogą Na Wygonie", stanowiła centrum judaizmu liberalnego we Wrocławiu. Była, obok Nowej Synagogi w Berlinie, największą synagogą Niemiec i Austrii. Zburzona w 1938 r.
Historia.
Koncepcja budowy nowej, większej synagogi narodziła się 25 października 1864 roku, gdyż mniejsza synagoga Pod Białym Bocianem nie mogła pomieścić wszystkich chętnych.
Budowę rozpoczęto w 1865 roku i wtedy uroczyście położono kamień węgielny. Plany synagogi sporządził niemiecki architekt pochodzenia żydowskiego Edwin Oppler. Budowę ukończono w 1872 roku, a uroczyste otwarcie synagogi nastąpiło 29 września tego samego roku.
Była, obok Nowej Synagogi w Berlinie, największą synagogą Niemiec i Austrii. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.
W 1998 roku odsłonięto pomnik upamiętniający synagogę, z treściami w językach polskim, niemieckim i hebrajskim: "Wydali na pastwę ognia świątynię twoją aż do gruntu zbezcześcili siedzibę Twego imienia (PS 74,7)".
W 2017 roku odsłonięto pozostałości synagogi. 60% dawnego placu zajmowanego przez synagogę należy do gminy żydowskiej. Pozostałą część zajmuje przedszkole, od północy powojenne bloki, a od południa parking prywatnej uczelni, Od strony ul Łąkowej archeolodzy odnaleźli pozostałości posadzki oraz fundamenty wykonane z ciosanego granitu. Odnaleziono również pozostałości kolumny, która stała pośrodku świątyni. Przy parkingu zachował się zdobiony mur, który otaczał cały teren synagogi. Wykopaliska sfinansowała Fundacja Bente Kahan, która na ten cel przeznaczyła pieniądze otrzymane od prezydenta Niemiec Franka-Waltera Steinmeiera. Przekazał jej część otrzymanej w 2016 roku Nagrody im. Ignatza Bubisa.
W 2019 roku z inicjatywy Fundacji Współpracy Polsko-Niemieckiej i pomocy Instytut Historii Sztuki Uniwersytetu Wrocławskiego, Fundacji Bente Kahan, Muzeum Architektury Miasta Wrocławia i Muzeum Miejskiego powstała cyfrowa rekonstrukcja synagogi. Rekonstrukcję wykonano w ramach projektu „Synagoga na Wygonie w kontekście trzech wspólnot wyznaniowych. Cyfrowa rekonstrukcja i dokumentacja wrocławskiej synagogi”.
Architektura.
Murowany gmach synagogi wzniesiono na planie zmodyfikowanego prostokąta, w stylu neogotycko-neoromańskim. Była jednym z najbardziej charakterystycznych budynków Wrocławia, charakteryzowała ją kopułą wysoka na 73 metry, liczne wieże i sterczyny.
We wnętrzu znajdowała się obszerna główna sala modlitewna, którą otaczały z trzech stron galerie dla kobiet, wsparte za zdobionych kolumnach. Na wschodniej ścianie znajdował się bardzo bogato zdobiony Aron ha-kodesz przed którym stał pulpit kantora i bima.

</doc>
<doc id="565863" url="https://pl.wikipedia.org/wiki?curid=565863" title="Mała Synagoga we Wrocławiu">
Mała Synagoga we Wrocławiu

Mała Synagoga we Wrocławiu, "szul" – synagoga znajdująca się we Wrocławiu, przy ulicy Pawła Włodkowica 9, tuż obok synagogi Pod Białym Bocianem. Jest obecnie jedną z dwóch czynnych synagog w tym mieście.
Nieznane są jej przedwojenne losy, dlatego przyjęło się, że synagoga została założona w 1945 roku w obecnym budynku Gminy Wyznaniowej Żydowskiej, dawniej Kongregacji Wyznania Mojżeszowego. Jednak ze względu na bogato zdobiony sufit (wyjątkowy w skali całego kompleksu budynków Gminy Wyznaniowej Żydowskiej) można zakładać, że już przed wojną istniała tam bożnica. Po 1968 roku była jedyną czynną synagogą we Wrocławiu, lecz nabożeństwa odbywały się w niej sporadyczne, ze względu na załamanie życia żydowskiego w Polsce. Aktualnie nabożeństwa odbywają się w niej regularnie we wszystkie szabaty i święta żydowskie. Synagoga posiada 50 miejsc siedzących.
W 2015 roku, z inicjatywy Fundacji Bente Kahan, wnętrze małej synagogi zostało gruntownie wyremontowane. Odrestaurowano zabytkowy, secesyjny sufit, wymieniono szafę ołtarzową, bimę, szafki oraz żyrandole. Od zewnętrznej strony na środkowym oknie szulu, znajduje się witraż wykonany przez Mirę Żelechower-Aleksiun.

</doc>
<doc id="565864" url="https://pl.wikipedia.org/wiki?curid=565864" title="Szlak Vb">
Szlak Vb



</doc>
<doc id="565865" url="https://pl.wikipedia.org/wiki?curid=565865" title="Pstrąg tęczowy">
Pstrąg tęczowy

Pstrąg tęczowy, tęczak kalifornijski, pstrąg kalifornijski ("Oncorhynchus mykiss"), pot. tęczak – gatunek ryby z rodziny łososiowatych (Salmonidae) zaliczany do łososi pacyficznych.
Taksonomia i polskie nazewnictwo zwyczajowe.
W literaturze polskiej pstrąg tęczowy opisywany był pod naukową nazwą "Salmo irideus". Jego osiadła forma występująca na wybrzeżu azjatyckim (rzeki Kamczatki) opisywana była jako odrębny gatunek mikiża ("Salmo mykiss"). "Salmo irideus" został zaliczony do rodzaju "Oncorhynchus", a następnie tę nazwę uznano za synonimiczną dla "Oncorhynchus mykiss". W polskim piśmiennictwie przyjęła się nazwa zwyczajowa pstrąg tęczowy.
Występowanie.
Naturalnie występuje w Ameryce Północnej. Sztucznie rozpowszechniona niemal do wszystkich krajów świata. Do Polski sprowadzona w XIX wieku (1881–1889). Istnieją dwie odmiany: wędrowna, tzw. "steelhead" (spływająca do morza) i osiadła ("shasta"). Gatunek po raz pierwszy został opisany na Kamczatce przez Walbauma w 1836 r. jako "Salmo mykiss".
W Polsce w niedużych ilościach spotkać go można w każdej niemal rzece oraz w wielu stawach i jeziorach. W Polsce nie zaobserwowano dotychczas stabilnej samorozradzającej się populacji. Ryby pochodzą z zarybień lub uciekają z hodowli.
Opis.
Ubarwienie jest zależne od wieku i miejsca przebywania. Najczęściej srebrne boki, niebieskoszary lub zielonoszary grzbiet, różowa wstęga wzdłuż linii bocznej (której zawdzięcza swoją nazwę) oraz zawsze czarne plamki na bokach i płetwach.
Odżywianie.
Pstrągi tęczowe są drapieżnikami. Podstawę ich jadłospisu stanowią owady i ich larwy. Wiosną żywią się jętkami i ważkami, jesienią owadami zaniesionymi pod wodę przez wiatr. Pstrągi zjadają też małe ryby, żaby, kijanki oraz robaki.
Rozród.
Dojrzewa płciowo w 2 lub 3 roku życia. Tarło pstrąga tęczowego odbywa się od grudnia do maja. Ryby wyszukują żwirowate ujścia rzek. Samica wykopuje w odpowiednim miejscu dołek, szybko machając płetwą. Składa do niego ikrę, którą samiec zapładnia. Samiczka ostrożnie zakrywa ikrę drobnymi kamyczkami i piaskiem. Młode pstrągi wykluwają się w różnym czasie, zależnie od temperatury wody. Te, które wylęgną się szybko, mają zawieszony woreczek żółtkowy, z którego czerpią pożywienie w pierwszych dniach życia. Dopóki nie spożytkują całego żółtka, pozostają w pobliżu jamki. W tym okresie nazywają się narybkiem. Tylko niewielka część dożywa dorosłości, większość pada ofiarą większych ryb. Rośnie bardzo szybko, w dobrych warunkach już w 3 roku życia waży około 1 kg.
Znaczenie gospodarcze.
Pstrąg tęczowy jest cenioną rybą hodowlaną. Jego hodowla w Polsce rozwinęła się szczególnie na terenie Pomorza Gdańskiego, gdzie jest alternatywą dla gospodarki rybackiej Bałtyku. W efekcie 100-letniej tradycji tej hodowli wyhodowano dwa szczepy dostosowane do warunków mikroklimatycznych północnej Polski – obydwa uznawane za populacje lokalne.
Podgatunki.
Wyróżniono kilka podgatunków pstrąga tęczowego:

</doc>
<doc id="565866" url="https://pl.wikipedia.org/wiki?curid=565866" title="Tertulian (imię)">
Tertulian (imię)

Tertulian – imię męskie pochodzenia łacińskiego, oznaczające "urodzony jako trzeci". Wśród sławnych osób noszących to imię - Tertulian, pisarz chrześcijański (zm. w poł. III wieku). 
Tertulian imieniny obchodzi 27 kwietnia i 4 sierpnia.
Zobacz też:

</doc>
<doc id="565867" url="https://pl.wikipedia.org/wiki?curid=565867" title="Brøndby Kopenhaga">
Brøndby Kopenhaga



</doc>
<doc id="565868" url="https://pl.wikipedia.org/wiki?curid=565868" title="Abandon (album)">
Abandon (album)

Abandon – szesnasty album studyjny Deep Purple, wydany w 1998 roku. Zawiera nagrany od nowa utwór "Bloodsucker" z albumu "Deep Purple in Rock" (tutaj przemianowany jako "Bludsucker").
Tytuł albumu to gra słów z "A Band On" – Iana Gillana. To drugi album ze Steve'em Morse'em w składzie i ostatni z Jonem Lordem.
Utwór "Don't Make Me Happy" został pomyłkowo zmontowany w monofonii i nie poprawiono go na oficjalnym wydaniu.
Materiał zarejestrowano w Orlando na Florydzie na przełomie 1997/1998.
Lista utworów.
Wszystkie utwory napisali: Gillan, Glover, Lord, Morse, Paice, z wyjątkiem "Bludsucker": Blackmore, Gillan, Glover, Lord, Paice.

</doc>
<doc id="565871" url="https://pl.wikipedia.org/wiki?curid=565871" title="DJ Whoo Kid">
DJ Whoo Kid

DJ Whoo Kid, właściwie Yves Mondesire (ur. 12 grudnia 1975 w Nowym Jorku) – amerykański DJ. Znany ze współpracy z grupą muzyczną G-Unit. Wydał dotychczas 25 mixtape’ów, w których wspomogło go wielu artystów, takich, jak 50 Cent, G-Unit, Chamillionaire, Mobb Deep, Spider Loc i inni.

</doc>
<doc id="565872" url="https://pl.wikipedia.org/wiki?curid=565872" title="Pomoc przedlekarska">
Pomoc przedlekarska



</doc>
<doc id="565877" url="https://pl.wikipedia.org/wiki?curid=565877" title="Języki polisyntetyczne">
Języki polisyntetyczne

Języki polisyntetyczne – języki syntetyczne charakteryzujące się obecnością długich słów złożonych z licznych morfemów, łączonych z reguły bez zmian fonetycznych na szwach morfemicznych. Jeśli w słowie gromadzone są wyłącznie rdzenie pełnoznaczne, a słowo polisyntetyczne przybiera wykładniki gramatyczne jedynie jako całostka, mówi się często o typie inkorporującym (inkorporatywnym).
W językach polisyntetycznych zanika różnica między wyrazem a zdaniem (nawet złożonym), np. w językach jupik:
Wyraz języka polisyntetycznego składa się z jednego lub kilku rdzeni niosących informację leksykalną, oraz z afiksów niosących informację gramatyczną. W takich językach nie ma ściśle określonej kategorii części mowy, ponieważ każdy morfem znaczeniowy posiada szerokie pole znaczeniowe precyzowane przez licznie dołączane morfemy gramatyczne, i pełni funkcję czasownikową lub rzeczownikową wyłącznie w zależności od użytych morfemów gramatycznych. Niekiedy trudno stwierdzić nawet, czy dany morfem to rdzeń czy afiks.
Języki polisyntetyczne można zaliczyć do typu aglutynacyjnego, fleksyjnego lub symbolicznego w zależności od tego, czy afiksy mają tylko jedną funkcję, czy też wiele. Istnieją również języki polisyntetyczne, w których informację gramatyczną przenosi głównie kolejność morfemów semantycznych, jak ma to miejsce w językach izolujących. Polisyntezji zazwyczaj towarzyszy inkorporacja rzeczowników.
Pojęcie polisyntezy wprowadził Peter Stephen DuPonceau w 1819 roku.
Przykłady.
Przykładami języków polisyntetycznych są języki: abchaski, ajnuski, czukocki, inuktitut, nahuatl.
Tendencje polisyntetyczne występują również w niektórych dialektach arabskich, a także w baskijskim i językach bantu.
Przykład z dialektu egipskiego:

</doc>
<doc id="565880" url="https://pl.wikipedia.org/wiki?curid=565880" title="Centralne Biuro Wystaw Artystycznych">
Centralne Biuro Wystaw Artystycznych

Centralne Biuro Wystaw Artystycznych (CBWA) – galeria sztuki współczesnej w Warszawie, państwowa instytucja kultury działająca w latach 1949–1994.
CBWA powołane zostało w 1949 przez Ministerstwo Kultury i Sztuki na wniosek Związku Polskich Artystów Plastyków z siedzibą w pałacu Towarzystwa Zachęty Sztuk Pięknych, od 1950 tworzyło oddziały w największych miastach w kraju, dokumentowało historię sztuki współczesnej. W 1994 instytucja została przekształcona w Państwową Galerię Sztuki Zachęta, a oddziały Biura usamodzielniły się.
Centralne Biuro Wystaw Artystycznych było organizatorem wielu wystaw, m.in.
Dyrektorzy CBWA.
Dyrektorzy:

</doc>
<doc id="565882" url="https://pl.wikipedia.org/wiki?curid=565882" title="Bitwa pod Wojniłowem">
Bitwa pod Wojniłowem

Bitwa pod Wojniłowem miała miejsce 24 września 1676 podczas wojny polsko-tureckiej 1672-1676
Bitwa stoczona między wojskami polskimi pod dowództwem Jana III Sobieskiego a Tatarami. Sobieski wyruszył z Żurawna z całą jazdą na rozpoznanie wojsk tureckich znajdujących się pod Stanisławowem. Przednia straż polska natknąwszy się pod Wojniłowem na czambuł tatarski rozbiła go, ale pod naciskiem nowych sił tatarskich musiała się wycofać. Pod Dołhą Tatarzy zaatakowali główne siły Sobieskiego, usiłując odciąć im odwrót, zostali jednak odrzuceni. Polacy wycofali się do Żurawna, gdzie założyli warowny obóz.

</doc>
<doc id="565884" url="https://pl.wikipedia.org/wiki?curid=565884" title="Jason Robards">
Jason Robards

Jason Nelson Robards Jr. (ur. 26 lipca 1922 w Chicago, zm. 26 grudnia 2000 w Bridgeport) – amerykański aktor filmowy, telewizyjny i teatralny, laureat dwóch Oscarów dla najlepszego aktora drugoplanowego w 1977 i 1978 za role w filmach "Wszyscy ludzie prezydenta" (reż. Alan J. Pakula) oraz "Julia" (reż. Fred Zinnemann). Był jednym z niewielu aktorów, któremu udało się zdobyć Nagrodę Akademii Filmowej dwa razy z rzędu. Został odznaczony Narodowym Medalem Sztuk.
Życiorys.
Urodził się w Chicago w Illinois jako syn Hope Maxine (z domu Glanville) i aktora Jasona Robardsa Seniora. Uczęszczał do Hollywood High School. Miał pochodzenie niemieckie, angielskie, walijskie, irlandzkie i szwedzkie.
Rodzina przeniosła się do Nowego Jorku, gdy Jason Jr. był jeszcze małym dzieckiem, a następnie, gdy miał sześć lat, przeprowadził się z rodziną do Los Angeles. Późniejsze wywiady z Robardsem sugerowały, że trauma rozwodów jego rodziców, która miała miejsce w latach nauki w szkole średniej, miała ogromny wpływ na jego osobowość i światopogląd. Jako nastolatek podczas nauki w Hollywood High School w Los Angeles, startował w zawodach lekkoatletycznych, biegając milę w czasie 4:18. Chociaż jego sprawność sportowa wzbudziła zainteresowanie kilku uniwersytetów, podczas II wojny światowej, od 1940 Robards służył w US Navy jako radiooperator i był jednym z ocalałych z ataku Japończyków na Pearl Harbor 7 grudnia 1941. Otrzymał Krzyż Marynarki Wojennej, drugie w hierarchii ważności odznaczenie w marynarce wojennej Stanów Zjednoczonych Ameryki. W latach 1946–47 studiował w American Academy of Dramatic Arts.
Jako aktor debiutował w 1956 na Broadwayu. Zagrał w ponad 100 filmach. Były to najczęściej role w westernach, kryminałach i filmach wojennych.
Zmarł 26 grudnia 2000 w Bridgeport w Connecticut w wieku 78 lat na raka płuca.
Życie prywatne.
Był czterokrotnie żonaty:

</doc>
<doc id="565885" url="https://pl.wikipedia.org/wiki?curid=565885" title="Tertuliana">
Tertuliana

Tertuliana – imię żeńskie pochodzenia łacińskiego, oznaczające "urodzona jako trzeci". Żeński odpowiednik imienia Tertulian. Wśród patronów – św. Tertulian, prezbiter (zm. w poł. III wieku).
Tertuliana imieniny obchodzi 27 kwietnia i 4 sierpnia.

</doc>
<doc id="565886" url="https://pl.wikipedia.org/wiki?curid=565886" title="Droga wojewódzka nr 112">
Droga wojewódzka nr 112

Droga wojewódzka nr 112 (DW112) – droga wojewódzka klasy GP w woj. zachodniopomorskim. Łączy węzeł Wicimice drogi ekspresowej S6 z węzłem Koszalin Zachód drogi ekspresowej S11. Została wytyczona po śladzie dawnej drogi krajowej nr 6. W dniu 17 grudnia 2020 roku została oficjalnie dopisana do listy dróg wojewódzkich.
W latach 2000–2014 droga z tym numerem łączyła Stepnicę z drogą wojewódzką nr 111 w Modrzewiu. 1 stycznia 2015 roku zgodnie z rozporządzeniem Generalnego Dyrektora Dróg Krajowych i Autostrad Droga droga została włączona w przebieg drogi wojewódzkiej nr 111. Przebiegała przez powiat goleniowski. Jej długość wynosiła 13,4 km.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na wybranych odcinkach obowiązywało ograniczenie dopuszczalnego nacisku na pojedynczą oś do 10 ton.

</doc>
<doc id="565887" url="https://pl.wikipedia.org/wiki?curid=565887" title="Łaskotki">
Łaskotki

Łaskotki (z łac. "titillatio") – działanie polegające na delikatnym podrażnianiu wrażliwych, silnie unerwionych części ciała, co powoduje niekontrolowany śmiech, drżenie ciała.
Rzadziej określa się tak części ciała, które są bardziej wrażliwe na łaskotki od innych, i są one inne u różnych ludzi. Wiele ludzi ma bardziej wrażliwe żebra, inni podeszwy stóp. Do innych łaskotliwych części ciała zalicza się pachy, palce stóp, szyję, brzuch, plecy, pośladki, uda, kolana oraz genitalia (u kobiet dodatkowo piersi). Według ostatnich badań najbardziej delikatne są stopy i okolice żeber. Pewnym fenomenem jest to, że ludzie podrażniając wcześniej wymienionych obszarów własnych ciał, nie odczuwają łaskotek – dopóki nie zacznie ich łaskotać inna osoba, gdyż skóra nie jest wtedy przygotowana na dotyk.

</doc>
<doc id="565891" url="https://pl.wikipedia.org/wiki?curid=565891" title="Wojna polsko-turecka (1672–1676)">
Wojna polsko-turecka (1672–1676)

Wojna polsko-turecka 1672–1676 – wojna pomiędzy Rzeczpospolitą a Imperium Osmańskim i sprzymierzonym z nim Chanatem Krymskim.
Przyczyny konfliktu.
Bezpośrednią przyczyną wojny były działania wojsk koronnych na Ukrainie wymierzone przeciw Tatarom i hetmanowi kozackiemu Piotrowi Doroszence, który w 1666 roku uznał zwierzchnictwo Turcji. Początkowo Turcy byli zajęci wojną z Wenecją (VI wojna wenecko-turecka) i Cesarstwem (IV wojna austriacko-turecka), toteż do walki z Rzecząpospolitą skierowali Tatarów (Wojna polsko-kozacko-tatarska 1666–1671). Z całą potęgą wystąpili w 1672 roku, a pretekstem była pomoc dla Doroszenki.
Przebieg działań wojennych.
Działania w 1672 roku.
Doroszenko i Tatarzy 18 lipca pobili pod Ładyżynem grupę jazdy polsko-kozackiej, natomiast w sierpniu potężna armia turecka pod wodzą sułtana Mehmeda IV i wezyra Ahmeda Köprülü wkroczyła na Podole i przystąpiła do oblężenia Kamieńca Podolskiego. Pogrążona w walkach wewnętrznych Rzeczpospolita, gdzie szlachta popierająca króla Michała Korybuta Wiśniowieckiego walczyła z grupą magnatów, była absolutnie nieprzygotowana do wojny. Po krótkim oblężeniu Turcy zdobyli Kamieniec Podolski, by następnie ruszyć na Lwów, który oblegli 20 września. W tym czasie Tatarzy przystąpili do pustoszenia obszarów leżących między Sanem, Wieprzem i Bugiem. W październiku pobił Tatarów hetman wielki koronny Jan Sobieski (wyprawa na czambuły), jednak nie zmieniło to faktu, że Rzeczpospolita nie była w stanie przeciwstawić się armii tureckiej. Efektem tego był traktat zawarty w Buczaczu (1672), w którym Rzeczpospolita odstąpiła Turcji Podole z Kamieńcem Podolskim oraz część prawobrzeżnej Ukrainy. Zobowiązała się także płacić coroczny haracz w wysokości 22 000 dukatów.
Działania w 1673 roku.
Ponieważ sejm nie ratyfikował buczackiego traktatu, wojna była kontynuowana. W 1673 roku znacząco powiększone dzięki nowym zaciągom wojsko polskie i litewskie przeszło do ofensywy. Naczelny wódz Jan Sobieski 11 listopada odniósł nad armią turecką wielkie zwycięstwo pod Chocimiem. Po tym sukcesie Sobieski zamierzał opanować Mołdawię, by główne działania wojenne ominęły ziemie ukraińskie, jednak na skutek oporu hetmana wielkiego litewskiego Michała Kazimierza Paca i dezercji części sił koronnych zdobył tylko kilka większych ośrodków: Chocim, Suczawę, Neamț i Jassy (te ostatnie na krótko, bo ich załoga wkrótce wycofała się pod naciskiem Tatarów).
Działania w 1674 roku.
Z powodu bezkrólewia po śmierci Michała Korybuta Wiśniowieckiego Rzeczpospolita znalazła się trudnej sytuacji. W okresie od 20 kwietnia do 9 czerwca w Warszawie obradował sejm elekcyjny. Dnia 21 maja królem wybrano hetmana Sobieskiego. Wojska tureckie na czele z sułtanem, wezyrem i kajmakamem Karą Mustafą ruszyły z nową wyprawą na Rzeczpospolitą i na nowo opanowały Suczawę, Neamț i Chocim. Wtedy jednak nastąpiła zmiana planów. Było to spowodowane faktem, że z wojną przeciwko Turcji wystąpiła Rosja (wojna rosyjsko-turecka (1674–1681)), której wojska latem dokonały inwazji na prawy brzeg Dniepru (bitwa pod Śmiałą) i wobec powszechnego poparcia tamtejszych Kozaków (masowo odstępujących od Doroszenki), zajęły całe Prawobrzeże. W odpowiedzi sułtan nakazał marsz "na Kijów" i "odbicie" Ukrainy. Turcy, wyruszywszy w sierpniu i pustosząc zbuntowany kraj (zdobyto i zrujnowano m.in. Ładyżyn i Humań), podeszli pod Czehryń i do października 1674 roku przywrócili władzę hetmana Doroszenki. Następnie wobec zbliżających się chłodów pozostawili załogi pod dowództwem paszów (co być może - wobec kompromitacji Doroszenki - wiązało się z planem bezpośredniego włączenia Prawobrzeża do Turcji) po czym - obładowani łupem i jasyrem - ruszyli w drogę powrotną nad Dniestr. Na Ukrainie, na leżach zimowych, pozostali Tatarzy.
Sytuację postanowił wykorzystać Sobieski, który stał z armią pod Złoczowem. Jego pierwotnym zamierzeniem był atak na cofające się wojska sułtańskie jednak przedwczesny wypad grupy Stefana Bidzińskiego pod Kamieniec uprzedził Turków i przyspieszył ich wycofanie za Dniestr. Wyruszywszy spod Złoczowa 25 października, i kierując się przez Trembowlę, król dotarł pod Bar, gdzie zjawiły się także, idące z Polesia, wojska litewskie. Dnia 12 listopada, po krótkim oblężeniu, wzięto Bar. Następnie wojska polskie zajęły Winnicę, Kalnik, Bracław, Niemirów, Mohylów, Raszków i wiele innych miast, tak że na przełomie 1674 i 1675 roku całe Prawobrzeże, poza Czehryniem, Korsuniem i Pawołoczą (ta ostatnia została jednak zajęta w marcu przez hetmana polnego litewskiego Michała Kazimierza Radziwiłła), przeszło w polskie ręce. Na opanowanych terenach wojska koronne rozłożyło się na leżach zimowych, król założył swoją kwaterę w Bracławiu, natomiast, niechętny królowi hetman Pac odszedł na Litwę.
Działania w 1675 roku.
Wiosną 1675 roku na polskie sukcesy Turcy odpowiedzieli kolejną ofensywą. Armia osmańska pod wodzą sułtańskiego zięcia, serdara Ibrahima Szyszmana ("Tłuściocha"), paszy Aleppo, ruszyła znad Dunaju. Tatarzy pod wodzą chana Selima Gireja wkroczyli na Dzikie Pola i prawobrzeżną Ukrainę, po czym rozłożyli obozowiska pod Śmiałą (kwiecień). Wojska polskie już w lutym opuściły leża zimowe i ruszyły w okolice Lwowa. Zamki od Pawołoczy po Mohylów obsadzali już tylko Kozacy Ostapa Hohola, wiernego Polsce hetmana nakaźnego. Król wyruszywszy 12 kwietnia z Bracławia, przez Pieczarę i Latyczów, dotarł 23 kwietnia do Złoczowa, gdzie nastąpiła koncentracja części wojsk polskich. Pozostałe punkty zgromadzeń znajdowały się w Brodach (hetman polny koronny Dymitr Wiśniowiecki), Brzeżanach (chorąży wielki koronny Mikołaj Sieniawski) i Stanisławowie. Z tych czterech głównych punktów oporu miały wychodzić kontrataki wobec działań nieprzyjaciela. Król (zostawiwszy w Złoczowie wojewodę ruskiego Stanisława Jabłonowskiego) na czele reszty sił, przez Sasów, Żółkiew i Jaworów (był tam 20 maja i ponownie 11 czerwca dla podpisania układu z posłem francuskim) dotarł pod Lwów. 
W tym czasie Tatarzy stanęli koszem pod Czarnym Ostrowem, Turcy zaś przeszli Dniestr na pontonowym moście w okolicy Tehini, po czym zdobyli Raszków (na przełomie maja i czerwca) oraz Mohylów (obydwa zdobyte szturmem). Najeźdźcom oparły się Bar (pomimo, że jego załoga była uszczuplona o dwa pułki brandenburskie, które odeszły na początku 1675 roku), Międzybóż i Konstantynów. Pod Ożegowcami, Beresteczkiem, Knichyninem i Krasiłowem doszło do potyczek wojsk polskich z Tatarami. Turcy dotarli do Manaczynu, który spalili. Stąd już, połączywszy się na początku lipca z Tatarami, wspólnie kierując się Czarnym Szlakiem i paląc Wołoczyska i Ożegowce, dotarli pod Zbaraż (poddany przez chłopów 27 lipca). Tu armia turecka zatrzymała się na dłuższy postój rozkładając na szerokich leżach aż po Tarnopol. Pod Zbarażem do armii Ibrahima Szyszmana dołączyła też (zajmując po drodze Husiatyn) turecka grupa wsparcia (Dniestr przeszła mostem przeniesionym przez Mołdawian z Tehini pod Chocim). Jednocześnie Ibrahim Szyszman marnował czas nakazując zdobywanie "mniejszych w około zameczków, pod które różnych porozsyłał baszów". Tatarzy rozłożyli się dla wypoczynku na obszarze od Zborowa po Jeziorną. Turecko-tatarskim najeźdźcom oparły się Załośce, Oleksińce, Ławra w Poczajowie (23 lipca, co uznano za cud), Skałat, Janów, Budzanów i Świrz. Padł natomiast Tarnopol, Wiśniowiec, Mikulińce, Buczacz i Zawałów. Tatarzy zostali odparci spod Złoczowa i Brzeżan, przeszli jednak Dniestr, spalili Wojniłów i spustoszyli Pokucie. Dnia 20 sierpnia do Lwowa (mimo bliskości nieprzyjaciela) przybyła królowa z dziećmi chcąc towarzyszyć królowi w trudach wojennych. 
Największa bitwa tej kampanii stoczona została pod Lesienicami (24 sierpnia). Wojska polskie pod dowództwem króla rozbiły w niej część wojsk tatarskich, które pod wodzą nuradyna sułtana Safy Gireja i sułtana Hadży Gireja ruszyły w kierunku Lwowa. W związku z tą klęską oraz w obliczu nadchodzącej jesieni Ibrahim Szyszman zrezygnował z dalszego marszu w kierunku zachodnim. Po zdobyciu Pomorzan obległ i zajął zamek w Podhajcach (9-11 września) oraz obległ zamek w Trembowli (20 września - 11 października). Po fiasku oblężenia i wobec nadchodzących chłodów oraz w obawie przed odsieczą Sobieskiego Turcy wycofali się za Dniestr. Skutkiem kampanii, oprócz ogromnych zniszczeń i wziętego jasyru, było też ponowne wzmocnienie władzy Doroszenki na Prawobrzeżu (choć tylko na części jego terytorium).
Działania w 1676 roku.
W sierpniu 1676 roku, w związku z nową ofensywą turecką, armia turecko-tatarska wkroczyła na Pokucie i maszerowała w kierunku Stanisławowa. Sobieski po bitwie z Tatarami pod Wojniłowem stawił opór przeważającej armii turecko-tatarskiej pod Żurawnem. Po blisko trzech tygodniach zaciętych walk zawarty został 17 października 1676 rozejm w Żurawnie, który przerwał działania wojenne.
W wojnie tej wojska polskie dla obrony przed licznymi czambułami tatarskimi działały w silnym rozproszeniu. Błyskawiczne, nocne marsze komunikiem często kończyły się zaskoczeniem i zmuszeniem nieuchwytnych Tatarów do bitwy. Dowodzona przez Sobieskiego armia koronna prowadziła działania z zastosowaniem samodzielnej straży przedniej, której zadaniem było stworzenie jak najlepszych warunków dla wejścia sił głównych. Kampania chocimska z 1673 roku jest przykładem znakomicie przeprowadzonego manewru po liniach wewnętrznych nieprzyjaciela z zamiarem całkowitego zniszczenia jego głównych sił. Pod Żurawnem z kolei zamknięta w warownym obozie armia polska dała przykład wysokich umiejętności w działaniach obronnych.
Odniesienia w kulturze.
Wojna polsko-turecka z lat 1672-1676, a dokładnie jej pierwszy etap (lata 1672-1673) została uwieczniona w powieści "Pan Wołodyjowski" Henryka Sienkiewicza oraz jej późniejszych ekranizacjach (film "Pan Wołodyjowski" Jerzego Hoffmana oraz serial "Przygody Pana Michała" Pawła Komorowskiego). Do wydarzeń z okresu tej wojny nawiązują też powieści "Król Piast" i "Adama Polanowskiego, dworzanina króla Jegomości Jana III notatki" Józefa Ignacego Kraszewskiego oraz "Trembowla" Zofii Kossak, a także opowiadanie Marii Krüger "Jasny warkocz Marcynki" ze zbioru "Złota korona. Opowiadania z historii Polski" oraz wiersz Andrzeja Waligórskiego "Pieśń o obronie Trembowli" śpiewany przez Tadeusza Chyłę.

</doc>
<doc id="565892" url="https://pl.wikipedia.org/wiki?curid=565892" title="Jason Robards Sr.">
Jason Robards Sr.

Jason Robards Sr. (ur. 31 grudnia 1892 w Hillsdale, zm. 4 kwietnia 1963 w Sherman Oaks) – amerykański aktor, ojciec aktora Jasona Robardsa. Jego kariera trwała od 1921 do 1961.

</doc>
<doc id="565893" url="https://pl.wikipedia.org/wiki?curid=565893" title="DW112">
DW112



</doc>
<doc id="565894" url="https://pl.wikipedia.org/wiki?curid=565894" title="Ivan Leko">
Ivan Leko

Ivan Leko (ur. 7 lutego 1978 w Splicie) – piłkarz chorwacki grający na pozycji defensywnego pomocnika.
Kariera klubowa.
Leko zaczynał piłkarską karierę w rodzinnym mieście Splicie. Już jako dziecko trafił do szkółki Hajduka Split i w tym też klubie zadebiutował w pierwszej lidze. W barwach tego klubu grał aż do lata 2001, kiedy to w końcu zdecydował się wyjechać zagranicę. Jako 23-letni zawodnik trafił do hiszpańskiego Málaga CF. Jednak z roku na rok klub ten walczył o utrzymanie i Leko nie osiągał wówczas większych sukcesów na niwie klubowej. W 2005 roku powrócił na krótko do Hajduka by zaraz latem podpisać kontrakt z belgijskim Club Brugge. W klubie z Brugii miał pewne miejsce w podstawowym składzie i jak na defensywnego pomocnika był dość bramkostrzelnym zawodnikiem. 15 stycznia 2009 roku piłkarz odszedł do Germinalu Beerschot. W 2010 roku został piłkarzem KSC Lokeren.
Do sukcesów Leko w piłce klubowej należą: Mistrzostwo Chorwacji w 2001 roku oraz zdobycie Pucharu Chorwacji w 2000 roku z Hajdukiem, a także występy w europejskich pucharach (Puchar UEFA z Hajdukiem oraz Málagą, a także Liga Mistrzów z Brugge).
Kariera reprezentacyjna.
W reprezentacji Chorwacji Leko zadebiutował 13 czerwca 1999 roku w zremisowanym 2:2 meczu z reprezentacją Egiptu. Został powołany przez selekcjonera kadry narodowej, Zlatko Kranjčara na finały Mistrzostw Świata w Niemczech. Na Mistrzostwach nie zagrał jednak ani minuty i w reprezentacji był tylko rezerwowym.

</doc>
<doc id="565898" url="https://pl.wikipedia.org/wiki?curid=565898" title="Synagoga w Inowłodzu">
Synagoga w Inowłodzu

Synagoga w Inowłodzu – synagoga znajdująca się w Inowłodzu przy placu Kazimierza Wielkiego 27, zaraz obok małego stawku.
Historia.
Synagoga została zbudowana na początku XIX wieku. Podczas II wojny światowej hitlerowcy doszczętnie zdewastowali synagogę. Podczas walk w 1945 roku synagoga znalazła się pod ostrzałem, co dopełniło dzieła zniszczenia. Po zakończeniu wojny synagoga służyła jako magazyn nawozów i soli Gminnej Spółdzielni "Samopomoc Chłopska", następnie za magazyn i sklep sprzętu AGD. W 1975 roku podjęto decyzję o przekazaniu obiektu dla Gminnej Biblioteki Publicznej. W okresie 1978-1982 przeprowadzono rozległy remont budynku ze środków Jointu. Wówczas zakonserwowano istniejące wewnątrz fragmenty polichromii.
Obecnie w synagodze na piętrze znajduje się Gminna Biblioteka Publiczna, a na parterze sklep spożywczo-monopolowy. W 1977 roku synagoga została wpisana do rejestru zabytków i objęta ochroną konserwatorską, o czym informuje tabliczka na ścianie budynku.
Architektura.
Murowany budynek synagogi wzniesiono na planie prostokąta. Wewnątrz we wschodniej części znajduje się kwadratowa główna sala modlitewna, do której wchodzi się przez prostokątny przedsionek, nad którym, na piętrze znajduje się babiniec. Całość jest przykryta dachem czterospadowym.
Na ścianach głównej sali modlitewnej znajdują się pozostałości oryginalnej polichromii datowanej prawdopodobnie na drugą połowę XIX wieku. Między oknami zachowały się jedyne w Polsce, dwie tablice z inskrypcjami z modlitwą za panującego władcę (hebr. "Hanoten teszua lamelachim") - na ścianie południowej w języku hebrajsku, na północnej w języku rosyjskim. W odpowiednim miejscu wpisane są personalia cara Mikołaja II Aleksandrowicza i jego rodziny. Cała tablica ma jednak starszą metrykę. Widać, że personalia poprzednich carów były zamalowane, a na to miejsce wpisywano aktualne. Obie tablice nakryte są koronami.
Nad hebrajską inskrypcją zachowały się trzy znaki zodiaku, datowane prawdopodobnie na drugą połowę XIX wieku, będące najstarszym tego typu przykładem w Polsce. Są to skorpion, byk oraz bliźnięta, gdzie te ostatnie przedstawiono w postaci dwóch abstrakcyjnych, wolutowych form. Znaki umieszczono w stylizowanych okręgach i oddzielono od siebie za pomocą roślinnego ornamentu w wazą pośrodku. Nad nimi znajduje się gzyms o motywie geometrycznym. Na polichromii zachowały się także dwie stylizowane ramki okien zwieńczone motywem roślinnym.
Dawniej główna sala modlitewna posiadała podwieszony sufit w kształcie półokrągłego sklepienia z desek, pokryty licznymi historyczno-renesansowymi freskami. We wnętrzu znajdują się współczesne, stylizowane, kute ramy w oknach oraz żyrandole. Zachował się również w całości wystrój zewnętrzny.

</doc>
<doc id="565899" url="https://pl.wikipedia.org/wiki?curid=565899" title="Waldemar Matysik">
Waldemar Matysik

Waldemar Józef Matysik (ur. 27 września 1961 w Stanicy), polski piłkarz, pomocnik. Zdobywca trzeciego miejsca na MŚ 1982.
Życiorys.
Matysik jest wychowankiem Orła Stanica. Następnie występował w Carbo Gliwice. Jednak prawdziwą karierę zaczynał w Górniku Zabrze. Z zabrzańskim zespołem trzykrotnie zdobywał mistrzostwo Polski (1985, 1986, 1987). Po trzecim tytule odszedł do francuskiego AJ Auxerre, w 1990 został zawodnikiem Hamburger SV, gdzie grał do 1993. Karierę kończył w klubach niższych lig niemieckich, grając w takich zespołach jak Wuppertaler SV oraz Rot-Weiss Essen. Obecnie prowadzi szkółkę piłkarską w Niemczech.
W reprezentacji debiutował 19 listopada 1980 w meczu z Algierią. Był największym odkryciem w polskiej kadrze na MŚ 82, jako specjalista od "czarnej roboty" idealnie uzupełniał gwiazdy drużyny – Zbigniewa Bońka i Janusza Kupcewicza. Po pierwszej połowie meczu o trzecie miejsce (z Francją) nie był w stanie grać dalej i zastąpił go Roman Wójcicki. Występ na mundialu przypłacił ciężką chorobą, jednak po przerwie wrócił do piłki i reprezentacji – w 1986 zagrał ponownie na mistrzostwach świata, tym razem bez sukcesu. W reprezentacji narodowej do 1989 rozegrał łącznie 55 meczów.
Od 2014 członek Klubu Wybitnego Reprezentanta.

</doc>
<doc id="565903" url="https://pl.wikipedia.org/wiki?curid=565903" title="Choristodera">
Choristodera

Choristodera – rząd wodnych gadów. Jego najstarsi znani przedstawiciele żyli w środkowej jurze ("Cteniogenys"), a być może nawet późnym triasie (kontrowersyjny "Pachystropheus"); grupa dotrwała przynajmniej do końca eocenu, a być może nawet do wczesnego miocenu (przy założeniu, że do Choristodera należał rodzaj "Lazarussuchus"; część autorów klasyfikuje go jednak jako takson siostrzany Choristodera). Choristodera należą więc do kilku (obok ptaków, krokodylomorfów, lepidozaurów i żółwi) grup zauropsydów, które przetrwały wymieranie kredowe.
Skamieniałe szczątki ich przedstawicieli znaleziono w Ameryce Północnej, Azji i Europie.
Najwięcej w pokładach od późnej kredy do niższego eocenu. Filogenetyczna pozycja Choristodera nie jest pewna – różne analizy kladystyczne sugerują, że Choristodera mogły być bazalnymi przedstawicielami kladu Archosauromorpha ("sensu" Dilkes, 1998), bazalnymi lepidozauromorfami, bazalnymi przedstawicielami kladu Neodiapsida nie należącymi do Lepidosauromorpha ani do Archosauromorpha, lub bazalnymi diapsydami nie należącymi do Neodiapsida.
Klad ten obejmuje formy o różnych kształtach. Do bazalnej rodziny Hyphalosauridae należały długoszyje rodzaje, które w wyniku konwergencji upodobniły się budową ciała do triasowych zauropterygów z rodziny Pachypleurosauridae. Z kolei rodzaje zaliczane do kladu Neochoristodera wyglądem zewnętrznym przypominały współczesne gawiale. Różniły się głównie bardziej przesuniętymi do przodu oczami, szerokim tyłem czaszki, połączonymi nozdrzami oraz słabymi kończynami utrydniającymi sprawne ruchy po lądzie. Czaszka wydłużona w cienki pysk wypełniony małymi stożkowatymi zębami. Klatka piersiowa grzbietowo-brzusznie spłaszczona, ogon bocznie spłaszczony służył jako siła napędowa przy pływaniu. 
Żebra krótkie i masywne jak u innych wodnych gadów. Zajmowały podobną niszę jak gawiale, polując na małą zdobycz w rzekach i bagnach. Najstarsi przedstawiciele Choristodera mieli krótsze i szersze pyski.

</doc>
<doc id="565905" url="https://pl.wikipedia.org/wiki?curid=565905" title="Aeritalia G.91">
Aeritalia G.91



</doc>
<doc id="565907" url="https://pl.wikipedia.org/wiki?curid=565907" title="Mikołaj Giseler">
Mikołaj Giseler

Mikołaj Giseler (XIV w.) – pierwszy znany burmistrz Cieszyna.
Z zawodu był konwisarzem. Jako burmistrz figurował na dokumencie z 1387 roku. Dokument ten nie zachował się nawet w odpisie.

</doc>
<doc id="565909" url="https://pl.wikipedia.org/wiki?curid=565909" title="Armando Catalano">
Armando Catalano



</doc>
<doc id="565910" url="https://pl.wikipedia.org/wiki?curid=565910" title="Oblężenie Fortu Beauséjour">
Oblężenie Fortu Beauséjour

Oblężenie Fort Beauséjour – oblężenie, które miało miejsce podczas wojny o kolonie amerykańskie (stanowiącej północnoamerykański front wojny siedmioletniej) i oznaczało rozpoczęcie brytyjsko-amerykańskiego natarcia w Ameryce Północnej.
Od 3 czerwca do francuskiej kapitulacji 16 czerwca 1755, potężna brytyjska armia pod rozkazami pułkownika Roberta Moncktona oblegała garnizon Fort Beauséjour w celu oddania przesmyku Chignecto pod brytyjską kontrolę. Pomimo intensywnego bombardowania de Vergor utrzymywał fort prawie 2 tygodnie, jednak realistycznie podchodził do swych szans w walce z przeważającymi siłami brytyjskimi. Kiedy 16 lipca brytyjskie moździerze poważnie naruszyły umocnienia i bardzo poturbowały garnizon, De Vergor skapitulował. Następnego dnia Francuzi opuścili sąsiedni Fort Gaspareau co przerwało ich komunikację z Akadią. Jednakże kampania roku 1755 nie przyniosła strategicznego rozstrzygnięcia i nie zagroziła terytorialnej integralności Nowej Francji, z powodu jednoczesnej klęski Edwarda Braddocka w Dolinie Ohio (Bitwa nad Monongahelą).

</doc>
<doc id="565914" url="https://pl.wikipedia.org/wiki?curid=565914" title="Longin Jan Okoń">
Longin Jan Okoń

Longin Jan Okoń, ps. Leon Jorun (ur. 20 grudnia 1927 w Świerszczowie, zm. 3 kwietnia 2020 w Chełmie) – polski prozaik, poeta, publicysta, krytyk literacki, eseista, popularyzator nauki, etnograf i pedagog.
Życiorys.
Urodził się 20 grudnia 1927 roku w Świerszczowie. Ukończył pedagogikę i filologię polską na Uniwersytecie Warszawskim oraz studium podyplomowe.
Debiutował tomikiem poezji "Łzy serca" (1947). W latach 1949–1982 pracował w szkolnictwie. Do 1954 roku kierował szkołami podstawowymi w powiecie chełmskim (Poniatówka, Leśniczówka, Świerże), od 1955 do 1968 roku był zastępcą inspektora szkolnego Wydziału Oświaty przy Prezydium Powiatowej Rady Narodowej w Chełmie, a następnie pracował w Zespole Szkół Zawodowych nr 4 w Chełmie, gdzie w latach 1968–1982 był dyrektorem.
Był członkiem Polskiej Zjednoczonej Partii Robotniczej od 1951 roku (lub 20 września 1955 – rozbieżność w aktach). W 1964 roku został członkiem egzekutywy Podstawowej Organizacji Partyjnej Prezydium Powiatowej Rady Narodowej w Chełmie. W latach 1965–1968 był sekretarzem propagandy Komitetu Powiatowego PZPR w Chełmie. Należał także do Związku Młodzieży Polskiej, Związku Młodzieży Socjalistycznej i Związku Harcerstwa Polskiego.
Był członkiem założycielem grupy „Pryzmaty” i pełnił, w latach 1956–1965 oraz 1968–1983, funkcję jej kierownika. Od roku 1980 był członkiem Związku Literatów Polskich (w latach 1983–1995 i 2002–2007 był przewodniczącym Komisji Rewizyjnej Lubelskiego Oddziału, a od 1995 do 1998 roku prezesem Zarządu Oddziału w Lublinie i następnie jego honorowym prezesem). Od 2004 roku był członkiem i honorowym prezesem Chełmskiej Grupy Literackiej „Lubelska 36” oraz twórcą Stowarzyszenia Miłośników Ziemi Chełmskiej, które odegrało ważną rolę kulturotwórczą w tworzeniu i rozwijaniu życia artystycznego i społeczno-kulturalnego w Chełmie i na Chełmszczyźnie oraz w ochronie i dokumentowaniu ich dziedzictwa kulturowego.. W 1977 został członkiem Międzynarodowego Ruchu Obrony Praw Indian, a w roku 1992 Polskiego Stowarzyszenia Przyjaciół Indian.
Jak pisze bratanek poety Zbigniew Waldemar Okoń, oprócz twórczości artystycznej, szczególnie cenne są publikacje Longina Jana Okonia dokumentujące dziedzictwo kulturowe Chełma i Ziemi Chełmskiej, m.in.: "Szkolnictwo chełmskie w latach 1939-1944" (1970), "Przysłowia ludu chełmskiego" (1971), "Ludowe zagadki chełmskie" (1975). Jest autorem/redaktorem cennych monografii o twórczości pisarzy związanych z Chełmem. 
16 czerwca 2007 roku, podczas uroczystego otwarcia Dni Chełma, otrzymał honorowy tytuł Chełmianina Roku 2006, natomiast w 2012 – honorowe obywatelstwo tego miasta.
Zmarł 3 kwietnia 2020 w Chełmie.
W ramach upamiętnienia postaci Longina Jana Okonia oraz jego zasług dla Chełma, Urząd Miasta w Chełmie zorganizował akcję czytania legendy "Biały Niedźwiedź" autorstwa pisarza. Składające się z sześciu części słuchowisko zostało opublikowane na profilach społecznościowych Miasta Chełm.
Nagrody i odznaczenia.
Źródło: Ośrodek „Brama Grodzka – Teatr NN”.
Twórczość.
Źródło: Ośrodek „Brama Grodzka – Teatr NN”.

</doc>
<doc id="565915" url="https://pl.wikipedia.org/wiki?curid=565915" title="Norman Mailer">
Norman Mailer

Norman Kingsley Mailer, właśc. Nachum Molech Mailer (ur. 31 stycznia 1923 w Long Branch, zm. 10 listopada 2007 w Nowym Jorku) – amerykański powieściopisarz, eseista, dziennikarz, scenarzysta i reżyser filmowy, dwukrotny laureat Nagrody Pulitzera.
W swoich utworach często podejmował aktualną problematykę (twórczość o charakterze reportażowym i publicystycznym), krytykował współczesne amerykańskie społeczeństwo i jego obyczaje.
Życiorys.
Dorastał i wychowywał się w Brooklynie w (jak sam mawiał) typowej żydowskiej rodzinie. Ojciec był księgowym, a matka wraz z wujkiem prowadziła małe przedsiębiorstwo transportowe. Jako chłopiec, przejawiał skłonność do fantazjowania, a w wieku 9 lat napisał 250-stronicową powieść zatytułowaną "Inwazja z Marsa". W 1939 w wieku 16 lat jako pracowity i ambitny uczeń dostał się na studia w Harvardzie, gdzie wygrał konkurs literacki dla studentów, organizowany przez magazyn "Story".
W połowie II wojny światowej ukończył studia, po czym został powołany do służby w armii Stanów Zjednoczonych. Służył na Pacyfiku. Po wojnie studiował na Sorbonie w Paryżu, a po 15 miesiącach zakończył pisanie pierwszej poważnej powieści o charakterze antymilitarystycznym "Nadzy i martwi" (1948), opartej na własnych przeżyciach wojennych na Filipinach, cieszącej się niebywałą popularnością, czyniącej z niego gwiazdę literatury w wieku zaledwie 25 lat.
Młody pisarz spędził rok w Hollywood, lecz wkrótce rozczarował się przemysłem filmowym i zwrócił się ku polityce. Wrócił do Nowego Jorku i zamieszkał w Greenwich Village. Kolejne dwie powieści skupiały się wokół napięć spowodowanych przez senatora McCarthy’ego. Były to "Barbary Shore" (1951) osadzona w realiach Brooklynu, oraz "The Deer Park" (1955), opowieść o życiu w Hollywood. Obie nie zostały ciepło przyjęte przez krytykę i sprzedawały się w niewielkich nakładach. W późnych latach pięćdziesiątych pojawiał się przeważnie na łamach prasy jako felietonista, poruszając tematy seksu, narkotyków i przemocy. W artykule z 1957 zatytułowanym "Biały Murzyn" wykazywał podobieństwa pomiędzy problemami nienawiści rasowej w Ameryce a wyobcowaniem przedstawicieli ruchu beatników.
Część najbardziej kontrowersyjnych artykułów z lat pięćdziesiątych ukazała się w zbiorze "Advertisements for Myself" (1959). W tym samym czasie został współzałożycielem gazety "The Village Voice". Im bardziej jego artykuły stawały się zapalczywe, tym bardziej burzliwe było jego życie emocjonalne i prywatne, zaś fascynacja alkoholem, narkotykami i przemocą miała tragiczny finał w 1960, kiedy po całonocnym przyjęciu pchnął nożem swoją żonę, Adelę Morales, która nie wniosła jednak pozwu do sądu i oddalono zarzuty. Wkrótce jednak małżeństwo się rozpadło.
W lipcu 1960 sądzony za bijatykę po pijanemu, a w listopadzie tegoż roku za awanturnicze zachowanie w klubie na Broadwayu (w czasie pijackiej szamotaniny z Ripem Tornem odgryzł mu niemal całe ucho).
21 listopada 1961 na wiecu wystąpił z wulgarnymi wyzwiskami pod adresem rządu amerykańskiego.
W 1967 aresztowany za udział w manifestacji przeciwko wojnie w Wietnamie, co potem opisał w powieści "Armies of the Night" (1968), za którą otrzymał Nagrodę Pulitzera. Jego polityczne zaangażowanie zaowocowało kandydowaniem na burmistrza Nowego Jorku w 1969.
Wydany w 1971 "The Prisoner of Sex" wywołał konflikt z pisarkami rodzącego się ruchu feministycznego.
W poł. lat siedemdziesiątych wielu krytyków mówiło o nim jako o pisarzu, którego lata świetności dawno minęły. Jednak w końcu dekady wydał błyskotliwą powieść "The Executioner's Song" (1979), gdzie zrelacjonował życie Gary’ego Gilmore’a, skazanego za morderstwo na karę śmierci. Pomimo silnego osadzenia w faktach, książkę uznano za fikcję literacką i w tej kategorii otrzymał drugą nagrodę Pulitzera.
Napisał biografie Marilyn Monroe pt. "Marilyn. A Biography" (1973), Lee Harveya Oswalda, Gary’ego Gilmore’a, Pabla Picassa, Muhammada Aliego.
Kolejna powieść "Ancient Evenings", była jeszcze większym zaskoczeniem dla współczesnej mu krytyki, bowiem akcja została osadzona w starożytnym Egipcie, u początku istnienia państwa.
W 1984 nakręcił film "Tough Guys Don't Dance" według własnego scenariusza. Zasiadał w jury konkursu głównego na 40. MFF w Cannes (1987).
W 1998 ukazał się duży zbiór jego dzieł zatytułowany "The Time of Our Time". W wieku 81 lat opublikował esej o sztuce pisania pt. "The Spooky Art". U schyłku życia, mając za sobą sześć małżeństw, cztery filmy i ponad 40 książek, jawiący się dotychczas jako postać kontrowersyjna, zamieszkał w spokojnym miasteczku Provincetown.
W 1983, w uznaniu zasług dla literatury światowej został odznaczony francuską Komandorią Orderu Sztuki i Literatury, a 3 marca 2006 Legią Honorową V klasy.
Zmarł w szpitalu na Manhattanie (ostra niewydolność nerek).
W 2007 otrzymał pośmiertnie (jako pierwszy) Bad Sex in Fiction Award.

</doc>
<doc id="565917" url="https://pl.wikipedia.org/wiki?curid=565917" title="Mikołaj Kecherle">
Mikołaj Kecherle

Mikołaj Kecherle, "Nikel Kecherle", "Mikulasz Kecherle" (XV wiek) – burmistrz Cieszyna w latach 1468, 1481 i 1483.
Jego pochodzenie nie jest znane. Moritz Landwehr von Pragenau sugerował, że był Niemcem rodem ze Szwabii.
Miał trzech synów: Piotra, Samuela i Kaspra (występowali na dokumencie z 1491 roku).
Jego wnuk, Andrzej Kecherle, także był burmistrzem Cieszyna.

</doc>
<doc id="565920" url="https://pl.wikipedia.org/wiki?curid=565920" title="Jakub Skrobanek">
Jakub Skrobanek

Jakub Skrobanek (ur. ok. 1835 roku, zm. 1910) – kupiec, bankier, burmistrz Cieszyna.
Był właścicielem kamienicy przy Rynku Głównym. Od 1873 był radcą miejski. W 1875 po rezygnacji Johanna Demela został burmistrzem Cieszyna. Był nim do 1876. Później działał w wielu komisjach Rady Miejskiej (do 1894).
16 lutego 1898 otrzymał tytuł honorowego obywatela miasta Cieszyna.

</doc>
<doc id="565922" url="https://pl.wikipedia.org/wiki?curid=565922" title="Bananas">
Bananas

Bananas – siedemnasty studyjny album zespołu Deep Purple, wydany w roku 2003.
Jest to pierwszy album grupy bez Jona Lorda, którego na stałe zastąpił Don Airey.
Zawiera krótki, wolny, instrumentalny utwór „Contact Lost” o astronautach wahadłowca Columbia, napisany przez gitarzystę Steve’ego Morse’a, kiedy usłyszał złe wieści na temat katastrofy wahadłowca.
„I’ve Got Your Number” jest utworem oryginalnie zatytułowanym „Up the Wall”.
Kilka utworów zostało napisanych do spółki z producentem albumu Michaelem Bradfordem.

</doc>
<doc id="565924" url="https://pl.wikipedia.org/wiki?curid=565924" title="Gigi D’Agostino">
Gigi D’Agostino

Gigi D’Agostino, właśc. Luigino Celestino di Agostino (ur. 17 grudnia 1967 w Turynie) – włoski DJ i producent muzyczny.
Popularność w Europie zdobył w 1999 i 2000 dzięki singlom „Bla Bla Bla”, „The Riddle”, „La passion” i „L’amour toujours”, które pochodziły z EPki "Tanzen" i albumu "L’amour toujours".
Lata 90..
Karierę DJ-a rozpoczął pod koniec lat 80. w Turynie. Jego pierwszy występ miał miejsce w turyńskim klubie "Woodstock", a w latach 1993–1998 na stałe występował w klubie Ultimo Impero. W 1992 zaczął karierę jako producent muzyczny, wydając (pod pseudonimem Noisemaker) remiksy utworów Wendy Garcia „Sexo Sexo” oraz Rave Tirolers „Uipy”. W 1993 wraz z Sergio Datta'sem i Maurizio De Stefani rozpoczął muzyczny projekt pod nazwą "Voyager", z którym wydał utwory: „Hypnotribe”, „Baseball Furies” i „City of Light”. D’Agostino wkrótce opuścił projekt, który już bez jego udziału istniał do 1996.
W 1994 wydał debiutancki solowy singiel „The Mind’s Journey” i rozpoczął współpracę z Danielą Gas, z którą nagrał albumy: "Experiments Vol.1", "Creative Nature Vol.1", "Creative Nature Vol.1" ("remix"), "Creative Nature Vol.2". W tym samym roku wydał remiks utworu Harmonya „No War”. W 1995 został członkiem zespołu Gianfranco Bortolottiego, głównego założyciela wytwórni Media Records. W wytwórni BXR wydał EP "Melody Voyager", a następnie w 1995 i 1996 wydał: "Giallone Remix, Fly, Sweetly, New Year’s Day, Gigi’s Violin" (które doszło do czwartego miejsca najlepiej sprzedających się singli we Włoszech), "Elektro Message" i "Angel’s Symphony" (utworzony we współpracy z Mauro Picotto). Pod koniec 1996 wypuścił do sprzedaży album pt. "A Journey Into Space". W 1996 wydał kompilację przebojów "Le Voyage '96", która sprzedała się w liczbie 80 tys. sztuk, a następnie jej kolejną część "Le Voyage Estate". W tym samym roku wydał kolejny album, zatytułowany po prostu "Gigi D’Agostino", który zawierał 19 utworów i sprzedał się w liczbie ponad 60 tys. sztuk. 
W międzyczasie muzyka D’Agostino zaczęła ewoluować, a na singlu „Music” z EPki pt. "Gin Lemon" po raz pierwszy wykorzystał wokal. W 1997 wyprodukował wiele remiksów, m.in. „Sharada House Gang – Gipsy Boy”, „Niccolò Fabi – Il giardiniere”, „Raf by Picotto – In 2 My Life e Divine Works – Ancient Person of My Heart”. Rok później rozpoczął współpracę z Paolo Sandrini, z którym wydał utwory: „Elisir”, „Cuba Libre”, „The Way” i „Movimento”. Pierwszy z singli został umieszczony na albumie "L’amour toujours", a drugi na EP "Tanzen".
W 1999 wydał kompilację pt. "Eurodance Compilation", która zawierała kilka jego nieznanych wcześniej utworów. Za składankę otrzymał platynową płytę i został nagrodzony jako "najlepszy producent roku" podczas Italian Dance Awards. W tym samym roku wydał także singiel „Bla Bla Bla”/„Voyage”, który jako pierwszy reprezentował Lento Violento, czyli dalszy styl muzyczny D’Agostino. W tym samym roku wydał również EP pt. "Tanzen", który zawierał m.in. przeboje „Another Way”, „The Riddle” i „La passion”.
Pod koniec 1999 wydał dwupłytowy album pt. "L’amour toujours", który zawierał 23 utwory i osiągnął 10. miejsce wśród najlepiej sprzedających się płyt we Włoszech, dzięki czemu D’Agostino zdobył kolejną platynową płytę. Otrzymał również nagrodę dla najlepszego DJ-a – producenta roku i artysty reprezentującego Włochy na świecie oraz został nagrodzony na Austrian Music Award. W Polsce nagrania uzyskały status złotej płyty.
Rok 2000 i później.
W 2000 singiel „The Riddle” w samych Niemczech sprzedał się w liczbie 1 mln sztuk, a we Francji w liczbie 200 tys. sztuk. W tym samym roku D’Agostino wydał również dwie EP – "Tecno Fes", które zawierało remiks „L’amour toujours”, oraz "Tecno Fes Vol. 2".
W październiku 2001 powrócił z utworem „Super”, który powstał we współpracy z Albertino. Piosenka uplasowała się na drugim miejscu wśród najlepiej sprzedających się singli we Włoszech. Za ten utwór artysta otrzymał dwie nagrody: "Najlepszy producent dance" oraz "Public Award" na Danish Djs w Kopenhadze. Następnie wydał nowe EP pod tytułem "L’amour toujours EP", a w grudniu 2001 roku kompilację "Il Grande Viaggio Vol. 1", która zawierała utwory o brzmieniu charakterystycznym dla D’Agostino. Następnie wystąpił na Donauinselfest w Austrii, gdzie jego występ oglądało 70 tys. ludzi.
W 2003 dołączył do redakcji radia "Radio Italia Network", w którym prowadzi audycję "Il Programmino di Gigi D’Agostino". W listopadzie 2003 opublikował minialbum pt. "Silence EP (Underconstructon 1)". 
W 2004 współpracował z takimi artystami jak Molella czy Datura oraz wydał drugą i trzecią część albumu pt. "Underconstruction" oraz kompilację "Laboratorio 1", która zawiera wiele utworów wydanych przez wytwórnię Noisemaker.
W listopadzie 2004 została wydana dwupłytowa kompilacja "Benessere 1", która zawierała utwory wybrane i zmiksowane przez D’Agostino. W grudniu 2004 wydał kolejny dwupłytowy album "L’Amour Toujours II", który zawierał wiele nieznanych wcześniej utworów oraz kilka przerobionych wcześniejszych hitów. W 2005 wyprodukował wiele nagrań, m.in. kompilacje "Laboratorio 2, Laboratorio 3", singiel „Welfare” z albumu "L’Amour Toujours II", a także "Movimenti Incoerenti Vol 1,2 i 3" (wydane tylko na płytach winylowych) oraz singiel "La Batteria Della Mente," zawierający także remiks Roberto Molinaro, a także winyl "La Tarantella dell’Orso". Wyprodukował wciąż kolejne single, które wychodziły na płytach winylowych, m.in.: "Like A Prayer" (cover znanej piosenki Madonny), "Cammino Contento, Minestra EP". Pod koniec 2005 wydał składankę pt. "Disco Tanz – many ways for deejays", która oprócz nowych utworów zawierała te opublikowane wcześniej na winylach oraz singiel „I Wonder Why”, który został później wydany zarówno na winylu, jak i na CD. We wrześniu 2005, dzięki ścisłej współpracy z Altromondo Studios oraz z Provenzano Dj, otrzymał propozycję pracy w radiu m2o i prowadzenia codziennie programu o nazwie "Il Cammino di Gigi D’Agostino, z" pomocą Luca Noise.
W marcu 2006 wydał album "Some Experiments", który uważany jest za punkt odniesienia, jeśli chodzi o styl typowy dla D’Agostino. Utwory radosne i rytmiczne mieszają się z piosenkami o mrocznym klimacie. Niewielki wkład miał także polski artysta (dwa własne utwory oraz współpraca przy jednym), Luigi Elettrico (wymieniony jako signor Sosnowski), dzięki któremu powstały: "Gigi’s Love", "Pigia pigia" oraz "Those were the days". 27 kwietnia 2007 wydał album pt. "Lento Violento …e altre storie", dzięki której Gigi D’Agostino otrzymał srebrną płytę za ponad 20 tys. sprzedanych kopii i osiągnął 3. miejsce wśród najlepiej sprzedających się płyt we Włoszech oraz 1. miejsce wśród producentów niezależnych.
Kilka miesięcy po sukcesie "Lento Violento e altre storie" Gigi D’Agostino 27 lipca opublikował kolejną podwójną płytę. Pod aliasem "Lento Violento Man" wydał album "La Musica Che Pesta". 25 lipca 2008 wydał album pt. "Suono Libero", na którym znajduje się 40 utworów.

</doc>
<doc id="565927" url="https://pl.wikipedia.org/wiki?curid=565927" title="Andrzej Pałasz">
Andrzej Pałasz

Andrzej Ferdynand Pałasz (ur. 22 lipca 1960 w Zabrzu) – polski piłkarz występujący na pozycji napastnika lub pomocnika. Zdobywca trzeciego miejsca na mistrzostwach świata w 1982.
Pałasz wychowywał się drużynach juniorskich Górnika Zabrze i miał być talentem na miarę Włodzimierza Lubańskiego. Nigdy nie spełnił tych oczekiwań, jednak był cenionym piłkarzem klasy reprezentacyjnej. Z Górnikiem zdobył trzy tytuły mistrza kraju (1985, 1986, 1987). Po trzecim mistrzostwie odszedł do Hannover 96, grał także w tureckim Bursasporze.
W reprezentacji debiutował 17 lutego 1980 w meczu z Marokiem. Podczas MŚ 82 dwukrotnie wchodził na boisko z ławki, podczas następnych mistrzostw był tylko rezerwowym, a ostatni mecz w kadrze rozegrał kilka miesięcy przed turniejem finałowym w Meksyku. Łącznie wystąpił w 34 spotkaniach reprezentacji Polski (7 bramek).
Obecnie mieszka w Neuss. W Niemczech używa nazwiska Andreas Pallasch. Jest współwłaścicielem warsztatu lakierniczego, prowadzi też szkółkę piłkarską dla dzieci. W latach 2017–2018 pracował jako trener i koordynator drużyn U12 i U16 w szkole sportowej w Szanghaju. Od 2018 szkoli drużynę U19 w SC Kapellen.

</doc>
<doc id="565933" url="https://pl.wikipedia.org/wiki?curid=565933" title="Socjaldemokratyczna Partia Austrii">
Socjaldemokratyczna Partia Austrii

Socjaldemokratyczna Partia Austrii ("Sozialdemokratische Partei Österreichs" – SPÖ) – jedna z największych austriackich partii politycznych, działająca od 1889 z przerwą w latach 1934–1945. Do 1934 nosiła nazwę Socjaldemokratyczna Partia Robotnicza Austrii ("Sozialdemokratische Arbeiterpartei Österreichs" – SDAPÖ), a w latach 1945–1991 Socjalistyczna Partia Austrii ("Sozialistische Partei Österreichs" – SPÖ).
Historia partii.
Geneza, początek działalności.
Pierwsza organizacja ruchu robotniczego w Austrii powstała 15 grudnia 1867 roku, powołano wówczas Robotnicze Stowarzyszenie Oświatowe w Grumpendorfie (w Wiedniu). Próby powstania lewicowej partii politycznej w Austrii sięgają 1874, kiedy odbył się tzw. dzień partyjny, ale pozostawały bezskuteczne z uwagi na fakt, że istniejące wówczas grupki zwalczały się wzajemnie z pozycji marksistowskich, anarchistycznych oraz narodowych. Dużym utrudnieniem były również przyjęte na wzór Rzeszy Niemieckiej ustawy zakazujące „tajnych stowarzyszeń”, a w istocie uniemożliwiające formy zrzeszania się. W 1884 wprowadzono stan wyjątkowy w Wiedniu i okręgu przemysłowym. W 1886 weszła w życie ustawa przeciw anarchistom, przedłużona w 1888. Spowodowało to m.in. samorozwiązanie licznych organizacji związkowych.
W 1887 lekarz Victor Adler, niezaangażowany w walki frakcyjne doprowadził do zawarcia pomiędzy grupami tzw. kompromisu wiedeńskiego. Po dwuletniej pracy przygotowawczej doprowadził do zjazdu różnych grup lewicowych w Hainfeld, który odbył się w dniach 30 grudnia 1888 – 1 stycznia 1889. Na zjeździe powołano partię pod nazwą Socjaldemokratycznej Partii Robotniczej w Austrii (SDAPÖ) i przyjęto jej deklarację programową. Zjednoczono wówczas radykalny i umiarkowany odłam ruchu socjalistycznego. Program partii oparty był na Manifeście komunistycznym. Na lidera partii wybrano Victora Aldera, był on najbardziej popularnym liderem socjalistów austriackich, Adler znał osobiście zarówno Karola Marksa, jak i Fryderyka Engelsa. Engels był osobiście przyjacielem, a także doradcą Adlera. Partia wkrótce po utworzeniu przyjęła program rewizjonistyczny choć skrzydło radykalne nadało partii pewne odrębne cechy różniące SDAPÖ od pozostałych partii socjalistycznych Europy, wkrótce tendencje te doprowadziły się do wykrystalizowania się szkoły zwanej austromarksizmem. Austomarksizm zajmował pozycje centrową z silnymi tendencjami radykalnymi, na jej czele stał Karl Renner oraz Otto Bauer. W 1899 roku partia uznała nadrzędność interesu narodowych nad klasowymi, starając się kontynuować współpracę z partiami innych narodowości. Gdy w wyborach do parlamentu z 1897 roku do parlamentu dostali się polscy socjaliści (Ignacy Daszyński i Jan Kozakiewicz z Polskiej Partii Socjalno-Demokratycznej Galicji i Śląska Cieszyńskiego) dołączyli oni wraz z SDAPÖ do klubu posłów socjalistycznych.
Partia szybko podjęła aktywną działalność. Już kilka miesięcy po formalnym powstaniu rozpoczęto wydawanie „Gazety Robotniczej”, także już w 1889 uczestniczyła w założeniu II Międzynarodówki. Walczyła o poprawę bytu robotników, a także o zniesienie kurialnego systemu głosowania. W 1899 podczas drugiego zjazdu partii w Brnie SDAPÖ przyjęła także program narodowościowy, w którym postulowano przyznanie równych praw wszystkim narodom Austro-Węgier. Głównymi ośrodkami działalności SDAPÖ początkowo był Wiedeń oraz miasta przemysłowe z obszaru dzisiejszej Austrii i Czech. Partia odnosiła sukcesy wyborcze. Już w 1890 wprowadziła swoich przedstawicieli do rady miejskiej w Wiedniu (w późniejszym czasie będzie ona ostoją socjaldemokratów).
W 1901 roku na XII Zjeździe partii w Wiedniu uchwalono drugi program partii nazwany wiedeńskim. Program ten zakładał przejście SDAPÖ na tory rewizjonistyczne, założono, że głównym celem socjaldemokracji są zwycięstwa w walce wyborczej, formalnie odżegnano się od rewizjonistycznych teorii Eduarda Bernsteina. Socjaldemokraci skupili się na umocnieniu swoich wpływów w społeczeństwie. Program ten opierał się na „trzech filarach ruchu”, czyli ruchu związkowym, spółdzielczym i działalności partyjnej. Partia unikała walk masowych, jednak 28 listopada 1905 roku pod wpływem wydarzeń rewolucyjnych w Imperium Rosyjskim i Królestwie Polskim współorganizowała jednodniowy strajk generalny. W wyniku strajku protestujący pracownicy wywalczyli powszechne prawo wyborcze. Dzięki temu SDAPÖ w pierwszych powszechnych wyborach do Reichsratu po zniesieniu systemu kurialnego w 1907 roku wysunęła się na drugą co do liczby miejsc w parlamencie partię polityczną. Socjaliści w wyborach tych zdobyli 22,7% poparcia, co dało im 87 mandatów. W skład klubu partii wchodziło 50 Niemców, 24 Czechów, 5 Włochów i dwójka Ukraińców. W kolejnych wyborach w 1911 partia zdobyła największą spośród wszystkich partii liczbę mandatów poselskich.
Radykalne skrzydło partii wpłynęło na to, że w czasie trwania I wojny światowej, SDAPÖ przyjęła pacyfistyczne zasady przyjęte na konferencjach w Zimmerwaldzie i Kientalu. SDAPÖ domagała się zakończenia wojny bez odszkodowań i bez aneksji. Symbolem pacyfistycznych działań austriackich stał się zamach dokonany przez Friedricha Adlera (syna Victora) na premiera Stürgha. Zamach doprowadził do popularyzacji antywojennego stanowiska partii.
Dwudziestolecie międzywojenne.
Pod wpływem rewolucji w Rosji także i w Austrii doszło do wystąpień robotniczych. Na jesieni 1918 roku powstać zaczęły rady robotnicze, a także rady żołnierskie (uznały one zwierzchnictwo rad robotników). Rady robotnicze uznały zwierzchnictwo rady utworzonej przez Friedricha Adlera. W październiku 1918 powstało „prowizoryczne zgromadzenie narodowe”, w którym działacze SDAPÖ odgrywali znaczącą rolę – Karl Renner został jego przewodniczącym, a następnie kanclerzem Austrii, 12 listopada proklamowano republikę. Socjaldemokraci obsadzili urzędy prezydenta, kanclerza i ministrów głównych resortów. Partia nawiązała współpracę z partiami o orientacji prawicowej. 17 kwietnia i 15 czerwca 1919 roku, doszło do nieudanych prób komunistycznego zamachu stanu (3 listopada 1918 roku powstała partia komunistów pod nazwą Komunistyczna Partia Austrii), zamachy zostały jednak zdławione przez rząd socjaldemokratów. W wyniku pierwszych wyborów po wojnie (1919) SDAPÖ została najsilniejszą partią w zgromadzeniu konstytucyjnym, i uformowała wielką koalicję z Austriacką Partią Chrześcijańsko-Społeczną (CS).
Rewolucja rosyjska nie doprowadziła do rozłamu w ruchu socjalistycznym Austrii. Socjaldemokraci poparli rewolucję w Rosji, uważali jednak że takie przeobrażenia nie są potrzebne w Europie zachodniej i środkowej. Na tle stosunku do rewolucji bolszewickiej i komunizmu wewnątrz partii wykrystalizowała się odrębna grupa socjalistów. Socjaliści którzy zajęli stanowisko prorewolucyjne zdecydowali się nie wiązać ani z Międzynarodówką Socjalistyczną (drugą) ani z Międzynarodówką Komunistyczną (trzecią). W 1921 roku austromarksiści z mniejszymi ruchami socjalistów założyli Międzynarodową Wspólnotę Pracy Partii Socjalistycznych (międzynarodówka druga i pół). Złudzenia austriackich socjaldemokratów rozwiała wroga postawa bolszewików względem socjalizmu demokratycznego i mający miejsce w Rosji czerwony terror. Już w 1923 roku SDAPÖ dołączyła do kontynuatorki II Międzynarodówki, Socjalistycznej Międzynarodówki Robotniczej w której Friedrich Adler objął stanowisko sekretarza.
Prace wielkiej koalicji pod przewodnictwem Rennera doprowadziły do uchwalenia nowej konstytucji (1920), a także wprowadzenia pewnych reform (np. ośmiogodzinny dzień pracy, wprowadzenie rad robotniczych). Kolejne wybory, z jesieni 1920 spowodowały jednak odsunięcie SDAPÖ od władzy i przejście jej do opozycji, w której pozostała przez cały dalszy okres międzywojenny (w wyborach jednak regularnie zdobywając ok. 40% mandatów w izbie deputowanych). Jednym z powodów zerwania współpracy z CS było między innymi wciąż zaznaczające się rozbicie SDAPÖ na dwa skrzydła – Karla Rennera (popierającego demokrację parlamentarną i pragnącego zrealizować drogą reform państwo opiekuńcze) oraz Otto Bauera (lidera austromarksistów, przeciwnego współpracy z prawicą).
Po wyborach z 1920 roku socjaldemokraci zdecydowali się na rozwiązanie rad robotniczych i żołnierskich. W republikańskiej Austrii powstał jednak szereg lewicowych organizacji społecznych tj. Towarzystwo Przyjaciół Dzieci, „Czerwone Sokoły” – harcerstwo robotnicze czy Młodzież Robotnicza. W siłę urosły też związki zawodowe, dzięki związkom zawodowym żołnierzy socjaldemokratom udało się uzyskać duże wpływy w wojsku. Znaczącą rolę odgrywali socjaldemokraci w samorządach lokalnych. W 1919 roku odnieśli zdecydowane zwycięstwo w wyborach do rady miejskiej Wiednia, pierwszy raz obsadzając fotel burmistrza stolicy. Zdominowana przez socjaldemokratów rada miejska Wiednia, będącego ostoją lewicy w Austrii, przez okres dwudziestolecia międzywojennego zrealizowała na własną rękę wiele przedsięwzięć w celu poprawy bytu robotników, stąd często powtarzane określenie „Czerwony Wiedeń” ("„Rotes Wien”"). Dzięki polityce samorządowej socjaldemokratów udało się utworzyć w Wiedniu model miasta opiekuńczego który stanowił wzór dla ruchu robotniczego na świecie. Socjaldemokraci przeprowadzili w Wiedniu reformy polityki podatkowej, szkolnej, budowlanej, wprowadzili opiekę nad starcami oraz matkami i dziećmi. W 1929 roku 55% działaczy SDAPÖ (z 718 tysięcy w całym kraju) zamieszkiwało w Wiedniu.
Od 1920 roku narastała wzajemna niechęć pomiędzy lewicą i prawicą, czego efektem było powołanie w 1923 roku własnych bojówek SDAPÖ: Republikanischer Schutzbund w odpowiedzi na istnienie prawicowej Heimwehry. Konfrontacje tych paramilitarnych oddziałów powodowały narastanie wzajemnej niechęci. Ta z kolei powodowała wzmocnienie pozycji bezkompromisowej frakcji Bauera w partii, czego dowodem nowy program partii uchwalony w Linzu w 1926 roku. Zawierał on akceptację demokracji parlamentarnej, jednak dopuszczono możliwość budowy dyktatury proletariatu w przypadku gdy burżuazja nie przeprowadzi wolnych wyborów bądź nie uzna legalnie wybranego rządu socjaldemokratycznego. Na tezę o dyktaturze proletariackiej naciskała lewica partyjna na czele z Maxem Adlerem, przeciwna była natomiast część prawicowa z Karlem Rennerem i centrowa z Juliusem Deutschem.
Konflikt pomiędzy lewicą a prawicą wykraczał poza parlament i wreszcie doprowadził do ofiar w ludziach w styczniu 1927. Gdy sąd uniewinnił oskarżonych w procesie członków Heimwehry, doszło do masowych protestów zorganizowanych przez SDAPÖ, Republikanischer Schutzbund oraz związki zawodowe. W ich trakcie podpalono Pałac Sprawiedliwości w Wiedniu, w reakcji na co rząd pozwolił na użycie ognia. W walkach w Wiedniu padło prawie 100 zabitych oraz ponad 600 rannych. W efekcie tych wydarzeń konflikt polityczny tylko się umocnił, zaś prawicowa CS podjęła bliską współpracę z Heimwehrą, czego efektem była deklaracja Heimwehry (z 1930) otwarcie nawołująca do obalenia porządku parlamentarnego. W lipcu 1927 roku policja zabiła 85 uczestników demonstracji robotniczej, oddziały Schutzbundu nie interweniowały, a SDAPÖ poprzestała na ogłoszeniu jednodniowego strajku generalnego w proteście przeciwko przemocy ze strony rządu. W 1930 roku austrofaszyści wprost zapowiedzieli likwidację demokracji parlamentarnej. W 1932 roku kanclerzem został austrofaszysta Engelbert Dollfuß. Pod jego rządami zaostrzono represje wobec opozycji oraz coraz usilniej wprowadzano faszystowskie elementy ustrojowe. Początkowo centrolewica nie podjęła się zbrojnego oporu wobec represji ze strony rządu.
W okresie rządów faszystowskich – austrofaszystowskich i nazistowskich.
W 1933 doszło do obalenia rządów parlamentarnych w Austrii – kanclerz Engelbert Dollfuß wykorzystał paraliż parlamentu i wprowadził prawicową dyktaturę. Działania te spowodowały wybuch powstania robotniczego, które jednak zostało w ciągu kilku dni krwawo stłumione przez rząd. Natychmiast wzmógł się nacisk na SDAPÖ, a napięcie doprowadziło do wybuchu powstania z 12 lutego 1934, gdy rząd rozpoczął akcję rozbrajania zdelegalizowanych wcześniej bojówek Schutzbundu. Inicjatywa zbrojnego powstania nie wypłynęła od kierownictwa SDAPÖ, lecz od działaczy lokalnych struktur socjaldemokracji. Większość przywódców socjaldemokratów została w trakcie walk lub tuż po ich zakończeniu aresztowana, a SDAPÖ faktycznie rozbita oraz zdelegalizowana. Delegalizacji uległy też związki zawodowe i 36 organizacji afiliowanych do SDAPÖ. W podziemiu powstała organizacja „Rewolucyjni Socjaliści Austrii” (RSÖ). Socjaldemokratyczny burmistrz Wiednia, Karl Seitz został siłą usunięty przez policję z ratusza miejskiego.
Kilka tygodni później śmierć poniósł sam kanclerz Dollfuß w trakcie puczu, którego próbę podjął austriacki ruch narodowosocjalistyczny. W 1934 roku wprowadzono nową konstytucję Austrii wzorowaną na konstytucji Włoch faszystowskich. Większość działaczy zdelegalizowanej socjaldemokracji odrzuciło propozycję zasilenia RSÖ. Kilkanaście tysięcy przedstawicieli partyjnej lewicy i byłych członków Republikanischer Schutzbund wstąpiło do partii komunistów. Rewolucyjni Socjaliści nawiązali współpracę z działającą w podziemiu partią komunistyczną. W swoim programie RSÖ domagało się obalenia faszyzmu i budowy w Austrii dyktatury proletariatu. Rewolucyjni Socjaliści zawiesili swą działalność wraz z marcem 1938 roku gdy Austria została włączona do III Rzeszy. Niektórzy działacze SDAPÖ przyłączyli się do ruchu oporu tworzonego przez komunistów.
Partia pozostała nielegalna do 1945 roku, a więc do czasu gdy Austria została zajęta przez aliantów.
1945-1995.
Restauracja partii.
Natychmiast po zdobyciu Wiednia przez wojska radzieckie w kwietniu 1945 SDAPÖ odrodziła się jako Socjalistyczna Partia Austrii (SPÖ), na jej czele stanął Adolf Schärf. Władze w partii objęli przedstawiciele skrzydła prawicowego na czele z Rennerem, Adolfem Scharfem i Oskarem Helmerem. Wpływy lewicy partyjnej sięgały jedynie roku 1945 gdy sekretarzem partii został Erwin Scharf. Tragiczne doświadczenie II wojny światowej i dostrzeżenie w konfliktach wewnętrznych przyczyny Anschlussu spowodowało odłożenie na bok przedwojennej niechęci pomiędzy socjaldemokratami i chadekami oraz podjęcie współpracy w ramach „wielkiej koalicji”. Wybory w 1945 roku wygrali chadecy z Austriackiej Partii Ludowej (ÖVP). Partia zdecydowała się na koalicję z chadekami. Socjaldemokraci widzieli w koalicji z ÖVP konieczność która miała uratować niepodległość Austrii i uwolnienie jej od okupacji alianckiej. Pierwszy kongres SPÖ w grudniu 1945 przyniósł potwierdzenie decyzji o współpracy z ÖVP.
Mimo trwającej w okresie wiosennym i letnim współpracy ogólnokrajowej i samorządowej między socjalistami a komunistami, na jesieni 1945 roku socjaldemokraci odrzucili możliwość współpracy z Komunistyczną Partią Austrii. Zmiana stanowiska partii do komunistów nastąpiła po części na skutek nacisków Ernesta Bevina, laburzystowskiego ministra spraw zagranicznych Wielkiej Brytanii – Wielka Brytania była bowiem jednym z czterech krajów alianckich okupujących Austrię po upadku reżimu nazistowskiego. Od jesieni SPÖ uznało komunistów za głównego przeciwnika partii, socjaliści atakowali KPÖ pod zarzutem „reprezentowania przez nią interesów sił zewnętrznej (bloku wschodniego)”.
Po części ze względu na antykomunistyczną postawę socjaldemokratów w listopadzie 1947 roku usunięto z rządu ostatniego polityka wywodzącego się z KPÖ. Socjaldemokraci początkowo poparli koncepcję Europy jako „trzeciej siły” na arenie międzynarodowej, po 1948 roku i wdrażaniu w Austrii planu Marshalla, socjaldemokraci stali się zwolennikami tendencji proamerykańskiej. Socjaldemokraci popierali politykę NATO, zarząd partii zakazał członkom partii wizyt w krajach bloku wschodniego a kraje te był atakowane w prasie lewicowej związanej z partią. Gdy w 1953 roku ÖVP lekko zmodernizowało swoje postawy względem ZSRR na nieco mniej zimnowojenne, SPÖ pozostało na stanowisku antykomunistycznym.
Okres koalicji z chadekami.
Pierwszym kanclerzem Austrii został socjaldemokrata Karl Renner, choć wszystkie mocarstwa traktowały go z dystansem z uwagi na jego oportunizm, obawiano się też, że znalazł się on pod kontrolą Stalina, co rodziło obawy, iż socjaliści zostaną zepchnięci na ubocze kosztem komunistów (jednak dzięki silnej pozycji innych mocarstw w Austrii została ona uchroniona przed losem państw Europy Wschodniej). W październiku Renner został prezydentem Austrii, kolejnymi prezydentami Austrii byli socjaldemokraci Körner i Scharf. Polityka wewnętrzna Austrii opierała się na tzw. paktach koalicyjnych. Pakty koalicyjne były to umowy regulujące podział ministerstw, kompetencji poszczególnych resortów etc. Zacieśnienie współpracy socjaldemokratów z chadekami przyczyniły się do pewnych ustępstw ze strony SPÖ. Partia zmieniła m.in. nastawienie do byłych austrofaszystów i zgodziła się na propozycję ÖVP aby mogli oni obejmować kluczowe stanowiska np. w przedsiębiorstwach upaństwowionych. W dalszym stopniu utrzymano decyzję o tym aby nie przyjmować do partii byłych członków organizacji nazistowskich.
W latach 1945–1948 wykrystalizowała się opozycja lewicowa na czele z Erwinem Scharfem. Grupa domagała się przejścia SPÖ w kierunku klasowym i zerwania przez SPÖ koalicji z prawicą. W 1947 roku projekt uchwały frakcji Scharfa uzyskał 30% delegatów zjazdu partii i tym samym został odrzucony. W głosowaniu przepadł też projekt uchwały złożonej przez organizację młodzieżową reprezentującą stanowisko bardziej lewicowe od kierownictwa partii. Na zjeździe z 1947, Scharf pozbawiony został funkcji sekretarza partii. Na kongresie z 1948 roku Scharf został wydalony z partii pod zarzutem ujawnienia tajemnic partyjnych. Scharf wraz z grupą lewicowych rozłamowców utworzył Socjalistyczną Partię Robotniczą (SAP). SAP wystartowała w wyborach w bloku z komunistami nie uzyskując jednak większych sukcesów, a w 1956 roku rozłamowcy z SPÖ zjednoczyli się z KPÖ dzięki czemu Scharf został członkiem Biura Politycznego KPÖ i sekretarzem Komitetu Centralnego partii. Tym samym po wydaleniu grupy Scharfa, od 1948 roku w partii nie działa większa opozycja lewicowa. Od czasu wydalenia z partii Scharfa, główną ikoną lewicy partyjnej był Josef Hindels, zwolennik powrotu SPÖ do austromarksizmu.
Socjaldemokraci w ramach koalicji lewicowo-chadeckiej przyczynili się do przywrócenie zlikwidowanych przez austrofaszystów praw socjalnych, odbudowali ruch spółdzielczości spożywczej, a w latach 1947–1947 znacjonalizowali niektóre zakłady przemysłowe czy banki, które należały do Niemców lub ich kolaborantów. W programie uchwalonym w 1947 roku socjaldemokraci zapowiedzieli dalszą nacjonalizację, wprowadzenie reformy rolnej oraz ustanowienie kierowniczej roli proletariatu w przemianach społeczno-ekonomicznych. Problemy na linii pracownicy–pracodawcy socjaldemokraci starali się rozwiązywać przy tzw. "zielonym stole". W latach 1947–1951 podpisano pięć umów zawartych przez organizacje pracodawców: Zjednoczenie Przedsiębiorców, Izbę Gospodarczą i Izbę Rolną z organizacjami pracowników: Federacją Austriackich Związków Zawodowych i Izbą Pracy. W 1957 roku z inicjatywy Federacji Austriackich Związków Zawodowych powołano Komisję Parytetową w skład której zasiedli pracodawcy i pracobiorcy.
W kwietniu 1955 roku z inicjatywy rządu radzieckiego odbyły się rozmowy między Austrią i ZSRR w Moskwie. Socjaldemokratów reprezentował Bruno Kreisky (późniejszy kanclerz) oraz Adolf Scharf. Rozmowy przyczyniły się do podpisania 15 maja traktatu między Austrią a ZSRR, Francją, Wielką Brytanią i USA. W wyniku umowy przywrócono Austrii pełną suwerenność i zobowiązano rządy austriackie do utrzymywania neutralności. W 1955 podpisany został traktat w sprawie odbudowy demokratycznej Austrii, gwarantujący jej niezależności i neutralność.
Po wycofaniu się z kraju wojsk okupacyjnych wzmocniła się ofensywa prawicy, socjaldemokraci sprzeciwili się prawicowym postulatom reprywatyzacji upaństwowionego przemysłu i usług bankowych (w Austrii rozróżnia się zakłady państwowe i te upaństwowione po 1945 roku); w 1956 roku socjaldemokraci na skutek kompromisu z centroprawicą zgodzili się na sprzedaż 40% akcji banków upaństwowionych. Socjaldemokratyczny sprzeciw wobec dalszej reprywatyzacji oraz przekazywaniu upaństwowionych firm w ręce kapitału zagranicznego doprowadził do przedterminowych wyborów w 1959 roku.
W wyborach prezydenckich z 1957 roku kandydat socjaldemokratów, poparty również przez komunistów, Adolf Scharf uzyskał 51,12% głosów. Na tamtą chwilę w parlamencie zasiadało 74 parlamentarzystów socjalistycznych (na ogółem 165 posłów). Po wybraniu Scharfa na urząd prezydenta na stanowisku lidera partii zastąpił go Bruno Pittermann. Po zmianie kierownictwa partii w pewnych odstępach czasu z kierownictwa partii odeszli najbardziej zaciekli antykomuniści; Oskar Helmer, Oskar Pollak. Spowodowało to pewne rewizje stosunku socjalistów do austriackich komunistów, jak i bloku państw tzw. demokracji ludowej. Na początku lat 60., socjaliści wstrzymali się z atakami na środowiska Komunistycznej Partii Austrii a SPÖ uznało partię komunistyczną za część lewicy austriackiej.
SPÖ w okresie koalicji z ÖVP, starało się o uzyskanie szerszego poparcia katolików. Bezskutecznie starano się nawiązać współpracę z hierarchią kościelną, wyrażono zgodę na wypłacanie ze strony rządu odszkodowań za zajęte przez nazistów mienie kościelne czy poparto finansowanie szkół katolickich. Mimo zmian pozycji SPÖ na bardziej konserwatywne, ÖVP postawiło żądanie – albo socjaldemokraci zrezygnują z postępowych haseł albo zostaną wykluczeni z rządu koalicyjnego. ÖVP odrzuciła możliwość utrzymania koalicji chadecko-socjaldemokratów i zarzucała SPÖ rzekome „tendencje kryptokomunistyczne”. W kampanii przed wyborami z 1966 roku, chadecy atakowali socjaldemokratów i zarzucali im to że chcą zmienić ustrój polityczny Austrii. Prawica określała wiceprzewodniczącego partii socjalistycznej jako „zwiastuna komunizmu”. Argumentem świadczącym o "kryptokomunizmie" socjaldemokratów miały być rewizja postawy SPÖ względem państw demokracji ludowej i przejście na pozycje bliższe pojednania Wschód-Zachód. Chadecy oskarżyli też socjaldemokratów o planowanie rzekomego sojuszu z partią komunistyczną, pretekstem do oskarżeń miało być poparcie przez komunistów kandydatów socjaldemokratycznych do parlamentu (komunistyczny kandydat wystartował jedynie z Wiednia).
W opozycji.
Kampania propagandowa prawicy okazała się udana; w wyborach parlamentarnych w 1966 ÖVP zdobyła po raz pierwszy ponad 50% mandatów poselskich i SPÖ przeszła do opozycji. Socjaliści nie zgodzili się na warunki podtrzymywania koalicji stawiane przez chadeków i mimo protestów wewnątrzpartyjnych zwolenników koalicji nie kontynuowano koalicji rządowej. W rezultacie jednopartyjny rząd został utworzony przez partię chadecką. Porażka z 1966 roku doprowadziła do pogłębienia kryzysu wewnątrzpartyjnego rozpoczęto w 1964 roku, gdy z partii usunięty został Franz Olah. W 1965 roku Olah utworzył Demokratyczną Partię Postępową która przyciągnęła część działaczy socjaldemokratów. W 1966 roku Demokratyczna Partia Postępowa zdobyła zaledwie 3,3% głosów oraz nie zdobyła żadnego posła, start partii zmniejszył jednak poparcie dla SPÖ. W partii doszło do dyskusji na temat możliwości wyborczej porażki, frakcje lewicowe były zdanie że jest to wina koalicji z centroprawicą które nie mogły zapewnić realizacji postulatów natury socjalistycznej.
Po porażce z 1966 roku do walki o przywództwo partii socjaldemokratycznej stanęli Pitterman i Anton Benya dotychczasowy prezydent związku zawodowego ÖGB. Wiedeńskie struktury partii poparły trzeciego, a zarazem najmłodszego kandydata: Hansa Czettela (ministra spraw zagranicznych w rządzie chadecko-socjalistycznymi od 1964 do 1966). Szybko okazało się, że pomimo zaciekłej walki między Pittermanem a Benyem coraz większe poparcie zyskiwał Bruno Kreisky. Zjazd 30 stycznia 1967 roku wybrał na lidera partii Bruno Kreisky’ego który uzyskał 70,3% głosów. Pitterman jeszcze przed wyborami na przewodniczącego ogłosił, że po wyborczym kryzysie partia przejdzie też do działań pozaparlamentarnych (strajki, protesty, pikiety), nowy przewodniczący, Kreisky, ogłosił jednak że SPÖ ograniczy się do pracy parlamentarnej. Pod przywództwem Kreisky’ego, partia określała się jako partia mas pracujących. SPÖ w przeciągu dwóch pierwszych lat przywództwa Kreisky’ego podejmowała postulaty skrócenia tygodnia pracy, poszerzenia dostępu na studia dla osób wywodzących się z rodzin chłopskich czy robotniczych czy obniżenia czynszów mieszkalnych.
W latach 60. na czele opozycji lewicowej wewnątrz partii stał Günther Nenning – wydawca gazety „Neues Forum” – w myśl „integralnego socjalizmu” Otto Bauera, proponował on współpracę socjaldemokratów z austriackimi komunistami. Po atakach na Kreiskiego został on decyzją zjazdu wydalony z partii w 1967 roku, lecz decyzji tej nie zaakceptowała organizacja partyjna wiedeńskiej dzielnicy Döbling. Decyzja władz partii doprowadziła do osłabienia frakcji skupionej wokół „Neues Forum”, w kolejnych latach grupa przeszła na pozycję centrową i w dalszym ciągu była przez partię wspierana finansowo. Podobne do stanowiska „Neues Forum” z okresu gdy stanowiło one lewicową opozycję, prezentowały m.in. Wspólnota Pracy „Młode Pokolenie” – organizacja młodzieżowa partii skupiająca osoby w wieku od 24 do 38 lat czy Socjalistyczna Młodzież Austrii – organizacja skupiająca młodzież (głównie z klasy robotniczej) do 20 roku życia. Organizacje młodzieżowe krytykowały kierownictwo partii, a następnie także rząd Kreiskiego z pozycji klasowych i za współpracę rządu Kreiskiego z Kościołem katolickim, która odbywała się po wielu ustępstwach ze strony kierownictwa socjaldemokratów. Najbardziej lewicową grupę w okresie 1968-1969 reprezentowało Zrzeszenie Socjalistycznych Studentów Austrii. Działacze organizacji krytykowali kierownictwo SPÖ, organizowali demonstracje i strajki, głosili hasło antykapitalistycznego sojuszu całej lewicy także z udziałem Komunistycznej Partii Austrii.
Samodzielne rządy socjaldemokratyczne.
W kolejnych dwóch latach (1968-1970) partia w związku z interwencją Układu Warszawskiego w Czechosłowacji i zbliżającymi się wyborami w 1970, skupiła się na zwalczania wpływów KPÖ. W 1969 roku uchwalono uchwałę antykomunistyczną partii która w związku z interwencją bloku wschodniego w Czechosłowacji odrzuciła możliwość kontaktów z partiami komunistycznymi i partiami z bloku wschodniego oraz odrzuciła możliwość poparcia przez KPÖ, kandydatów wystawianych przez SPÖ, jak to miało miejsce w czasie poprzednich wyborów. Parlamentarzyści wywodzący się z partii socjalistycznej poparli część ustaw zgłaszanych przez rządzącą chadecję. W czasie kampanii kierownictwo partii przyjęło taktykę, według której SPÖ nie było partią opozycji, lecz partią alternatywy wobec rządu. W ciągu okresu 1968-69, eksperci SPÖ opracowali siedem szczegółowych programów społecznych i gospodarczych partii. M.in. dzięki charyzmie Bruno Kreisky’ego, partia socjaldemokratyczna wygrała wybory z 1 marca 1970 roku, a w kolejnych trzech elekcjach socjaldemokraci zdobyli ponad 50% głosów. Kreisky stał na czele kolejnych rządów od 1970 do 1983 roku.
W okresie przywództwa w partii Kreisky’ego, partia reprezentowała w Międzynarodówce Socjalistycznej stanowisko antykomunistyczne, podczas gdy pozostałe partie coraz częściej otwierały się na współpracę z partiami komunistycznymi, który przyjęły eurokomunizm. Kreisky zarzucał eurokomunistom, że w dalszym stopniu nie uznają demokracji parlamentarnej, nie zmieniły swego nastawiania do Komunistycznej Partii Związku Radzieckiego, nie zmieniły nazwy czy nie odstąpiły od centralizmu demokratycznego.
W wyborach przedterminowych z października 1971 roku, centrolewica zwiększyła swoje poparcie. W deklaracjach rządu i partii socjaldemokraci nie przewidywali zasadniczego zreformowania dotychczasowego ustroju Austrii, socjaldemokraci deklarowali że firmy upaństwowione nie będą popierane kosztem tych należących do osób prywatnych. Partia popierała uspołecznienie poprzez demokratyzację zażądania firmami i zasadę współdecydowania pracowników. Zgodnie z reformą wprowadzoną przez SPÖ, to nie właściciel, lecz menadżer decydował o strategii firmy. Według austriackich socjaldemokratów państwa o ustroju kapitalistycznym w regionie Europy zachodniej zaszły przeobrażenia które nie wymagają już radykalnych zmian, a część teoretyków socjaldemokracji w Austrii negowała nawet istnienie w tym kraju systemu kapitalistycznego. Teorię tę socjaldemokraci prezentowali do czasu światowego kryzysu gospodarczego z 1973 roku. Od 1974 roku partia ponownie przeszła na pozycje bardziej sceptyczne wobec kapitalizmu, według Bruno Kreisky’ego kryzys gospodarczy nie jest możliwy do zażegnania metodami gospodarki kapitalistycznej. Jak deklarował przewodniczący partii, socjaldemokracja musi przygotować alternatywną wizję dotychczasowego systemu gospodarczego. Budowa alternatywy miała zachodzić nie poprzez likwidację dotychczasowego systemu, lecz jego reformę i dążenie do rozszerzenia „technostruktury” – czyli współzarządzania przedsiębiorstwami przez szerokie grono osób. Alternatywą wobec likwidacji prywatnej własności środków produkcji miało być współdecydowanie. Takie rozwiązania zaproponował program partyjny z 1978 roku.
W 1974 roku część frakcji lewicowych w czasie zjazdu SPÖ, przedstawiło kierownictwo dokument "O socjalistyczną politykę SPO". W uchwale skrytykowano politykę Kreiskiego. Oskarżono rząd o politykę sprzeczną z socjalizmem która umacnia austriacki system kapitalistyczny. Dokument odrzucono, a w czasie zjazdu wspomniało o nim tylko kilku działaczy. W odpowiedzi na śmiałe hasła organizacji studenckiej – Zrzeszenia Socjalistycznych Studentów Austrii, kierownictwo SPÖ w grudniu 1976 roku czasowo zawiesiło finansowanie zrzeszenia oraz wykluczono organizację z ugrupowań afiliowanych SPÖ a przeciwko jej prezesowi wszczęto dochodzenie dyscyplinarne. Po pewnym czasie organizacja odzyskała wszystkie prawa którymi cieszyła się w partii. Kreisky akceptował istnienie lewicowej opozycji ze względu m.in. na fakt przyciągania do SPÖ części zwolenników KPÖ. Według Kreiskiego granicę lewicowości w partii wyznaczał stosunek do zagadnienia dyktatury proletariatu – akceptacja tej doktryny była równoznaczna z usunięciem określonej grupy z partii.
Rząd socjalistyczny zrealizował wiele reform z zakresu prawa pracy, spraw socjalnych, szkolnictwa wyższego etc. Zreformowano także przestarzałe ustawy z innych dziedzin życia społecznego. Reformy socjaldemokratów na ogół popierane były przez pozostałe partie i większość społeczeństwa – do jedynych protestów doszło w związku z reformą kodeksu karnego. Ustawa z lata 1974 roku wprowadzała bowiem nowy kodeks który przewidział m.in. zaprzestanie karania za aborcję. Przeciw tej reformie opowiedziały się partie prawicowe i Kościół katolicki. W ramach działania „Akcji życie” przeciwnicy ustawy zbierali podpisy protestacyjne przeciwko ustawie. Ostatecznie dzięki staraniom socjaldemokratów nowy kodeks karny wszedł w życie w 1975 roku. W związku ze spadkiem poparcia dla socjaldemokratów związanym m.in. z protestami przeciwko nowemu prawu dotyczącemu aborcji, socjaldemokraci rozważali możliwość koalicji z inną partią, odrzucono możliwość współpracy z chadecją, bardziej przychylnie kierownictwo SPÖ patrzyło na ewentualną koalicję z liberalno-nacjonalistyczną Wolnościową Partii Austrii dzięki poparciu której socjaldemokraci mogli sprawować rządy w okresie od 1970 do 1971 roku. Rząd Bruno Kreiskiego w 1977 roku, wprowadził urząd ombudsmanów którzy mają dbać o przestrzeganie praw obywatelskich.
Socjaldemokraci mimo początkowych obaw wygrali wybory z 1975 roku i 1979. Przegrali natomiast referendum na temat uruchomienia w Zwentendorfie elektrowni atomowej, w którym opowiedzieli się za budową elektrowni. W dużej mierze partia duże poparcie zawdzięczała dobrymi notowaniom gospodarczym Austrii. Od czasu objęcia przez SPÖ rządów stale rósł produkt krajowy brutto Austrii, gospodarka cechowała się niskim wskaźnikiem inflacji a kraj cechował się niemalże pełnym zatrudnieniem.
Od lat 80..
Niezdobycie 50% głosów w wyborach w 1983 spowodowało ustąpienie Kreisky’ego, choć socjaldemokraci utrzymali się przy władzy i zdobyli 47,65% poparcia (byli najsilniejszym ugrupowaniem w austriackim parlamencie nieustająco aż do 2002). Nowym przywódcą partii został Fred Sinowatz. Nowym wyzwaniem, jakie stanęło wówczas przed SPÖ była rosnąca pozycja nacjonalisty Jörga Haidera. Wzrost jego popularności spowodował powrót SPÖ za sprawą Franza Vranitzky’ego (lidera partii od 1988) do wielkiej koalicji z ÖVP w latach 1986–2000.
Od 1995.
W 1995 kongres partii podjął decyzję o zmianie nazwy partii na Socjaldemokratyczną Partię Austrii ("Sozialdemokratische Partei Österreichs"), wyraźniej akcentując w ten sposób przemiany po upadku żelaznej kurtyny i poszanowanie demokracji. W tym okresie także kanclerz Vranitzky oficjalnie uznał winy Austriaków podczas II wojny światowej, a także podjął działania w celu przystąpienia Austrii do Unii Europejskiej – stało się to w 1995. W 1997 nowym kanclerzem i liderem partii został Viktor Klima.
Nowy szef partii musiał zmierzyć się z problemem krytyki austriackiego systemu wyborczego, który oskarżano o niesprawiedliwe forowanie dwóch najsilniejszych partii: SPÖ i ÖVP, w związku z czym rosło poparcie dla Austriackiej Partii Wolnościowej (FPÖ) Haidera. W wyniku wyborów w 1999 FPÖ zdobyło drugi wynik, a w następnym roku stworzyło prawicowy rząd wraz z ÖVP – SPÖ po raz pierwszy od 30 lat znalazło się w opozycji. Wywołało to duże zmiany wewnętrzne (zarówno personalne, jak i organizacyjne oraz finansowe). Porażka w wyborach w 2002 faktycznie oznaczała wzmocnienie pozycji partii (zdobyła więcej głosów i mandatów niż w 1999) i zepchnięcie na margines FPÖ, SPÖ wygrała też wybory w kilku austriackich landach (poza – tradycyjnie znajdującymi się pod jej wpływami – Wiedniem i Burgenlandem).
W wyborach 2006 SPÖ na powrót zdobyła najlepszy wynik i zdołała sformować – po raz kolejny – rząd wielkiej koalicji wraz z ÖVP. Podjęła też problem rozliczenia się z mrocznymi kartami historii związanymi ze współpracą niektórych działaczy socjaldemokratycznych z nazistami w latach 1938–1945. Koalicja rozpadła się w 2008 wskutek rozbieżności zdań jej członków w sprawie ratyfikacji traktatu lizbońskiego. Kolejne wybory (przedterminowe), do których SPÖ stanęła pod przewodnictwem nowego lidera Wernera Faymanna przyniosły zwycięstwo socjaldemokratów (mimo spadku poparcia dla partii), a Faymann został kanclerzem nowego rządu sformowanego w koalicji z ÖVP.
W wyborach do Parlamentu Europejskiego w 2009 roku SPÖ zdobyła 23,81% poparcia (4 mandaty) przegrywając z ÖVP (29,97% i 6 mandatów).
SPÖ jest drugą co do wielkości partią Austrii. W 2011 roku liczyła 243.462 członków. Niegdyś członkowie SPÖ liczyli prawie 10% wszystkich mieszkańców kraju. W 1913 roku partia liczyła 98 673 członków, w 1929 roku już 718 056 członków. Po wojnie w 1945 roku liczyła 375 815, a w 1979 już 716 000 członków.
Największym poparciem partia cieszy się na tzw. „czerwonym” (socjalistycznym) wschodzie a mniejszym poparciem na „czarnym” (chadeckim) zachodzie. SPÖ współcześnie nie jest już partią robotniczą, w latach 40. i 50. do partii starano się pozyskać część elektoratu chłopskiego, rzemieślników czy kupców. Za czasów Kreisky’ego partia skupiła się na pozyskaniu pracowników umysłowych. Przykładowo badania z 1973 roku wykazały, że na 100 osób głosujących na socjaldemokratów – 62 z nich było robotnikami (68 w 1968), 30 pracownikami umysłowymi, 5 rzemieślnikami czy też kupcami a 3 chłopami. W latach 70. widoczny był trend pozyskiwania wyborców wiejskich przy jednoczesnej utracie elektoratu miejskiego. W 1947 roku robotnicy liczyli aż 41,9% członków partii, a w 1977 już 29,9% członków.
Program.
Program z 1958.
W 1926 roku powstał program SDAPÖ, w 1934 roku natomiast program działającej w podziemiu RSÖ. Po wyzwoleniu Austrii, w 1947 roku kierownictwo partii zdecydowało się na gwałtowną rewizję programu. Za nowy program odpowiedzialny miał być Benedikt Kautski, jeden z liderów prawicy partyjnej, projekt programu został przedstawiony na zjeździe socjaldemokratów z 1957 roku. Projekt został skrytykowany przez przedstawicieli frakcji centrowych i lewicowych i w rezultacie odrzucony. Ostatecznie nowy program tym razem przygotowany przez zespół z Pittermannem na czele przyjęto rok później na zjeździe nadzwyczajnym. Program z 1958 roku rezygnował z propozycji uspołecznienia gospodarki i centralnie planowanego systemu gospodarczego. Zamiast tego socjaliści opowiedzieli się za gospodarką mieszaną. Socjaldemokraci zaakceptowali zasady systemu państwa burżuazyjnego, poparli rozszerzanie demokracji w zamyśle tego postulatu socjalizm uznany został za „demokrację doskonałą”. W programie z 1958 ostatecznie odcięto się od filozofii marksowskiej, argumentowano to tym jakoby filozofia ta straciła na aktualności.
Socjaldemokraci opowiedzieli się za neutralnością na arenie międzynarodowej. Poparto system kapitalistyczny. Zachowano kilka postulatów łączących SPÖ z jej poprzedniczkami, m.in. dążenie do budowy społeczeństwa bezklasowego. Zdaniem Beneditkta Kautsky’ego i Fritza Klennera, wówczas czołowych ideologów austriackiej socjaldemokracji, SPÖ przeszła transformację z partii robotniczej w partię ludową.
Program z 1966, siedem programów (1968-1969).
W 1966 roku przyjęto "Program dla Austrii". Program proponował rozwiązania w kwestii poprawy warunków rozwoju przedsiębiorstw upaństwowionych po 1945, poszerzenia polityki socjalnej, wprowadzenia modelu współzarządzania przedsiębiorstwami przez załogi.
Następnie powstało siedem mniejszych programów które przygotowane zostały do roku 1969. jednym z nich był program ekonomiczny który postulował wzmocnienie sektora przemysłu upaństwowionego; osiągnąć to miano poprzez fuzję pokrewnych przedsiębiorstw. Program pozytywnie ocenił rolę koncernów zagranicznych działających w Austrii, socjaldemokraci chcieli aby także i w takich przedsiębiorstwach wprowadzano zasadę współdecydowania pracowniczego. Ponadto domagano się ograniczenia podatków pośrednich kosztem podatków pośrednich (tylko od produktów uznawanych za luksusowe). Socjaldemokraci zawarli w programie tezę o przeniesieniu wyzysku ze sfery produkcyjnej do sfery rynkowej (proces cyrkulacji towarów), stąd też główny nacisk położono na postulaty mające bronić konsumentów.
Program z 1978.
Od lat 70. wewnątrz partii toczył się dyskusje nad nowym programem który ująłby rozwiązania problemów które powstałych od roku 1958. Nowy program oficjalnie ogłoszono w maju 1978 roku. Bruno Kreisky otwierając zjazd partii na którym uchwalono nowy program, podkreślił pozytywny stosunek socjaldemokracji do klasyków marksizmu. Kierownictwo partii, jak i jej krytycy uznali nowy program za bardziej lewicowy od programu z 1958 roku. Nowymi celami SPÖ według programu były – wolność, równość, sprawiedliwość i solidarność. Dokument programowy uznaje SPÖ za spadkobierców doktryny Kościoła katolickiego oraz postępowych elementów liberalizmu. Partia zaproponowała budowę „demokracji społecznej”, demokratyzację życia gospodarczego i integrację państw Europy zachodniej. Na skutek nacisków lokalnych jednostek SPÖ do programu dodano informacje o tym że socjaldemokraci zmierzają do zmiany stosunków własności co jednak nie odbędzie się poprzez nacjonalizację.
Podtrzymano postulaty wzmocnienia sektora przemysłu upaństwowionego. Podtrzymano tezę z programu z 1958 roku według której, przedsiębiorstwami upaństwowimy współzarządzać będzie gremia składająca się z załogi, państwa i konsumentów.
SPÖ zaproponowała własny model państwa opiekuńczego – państwa określonego w programie jako „ludzkie i praworządne”. W zamyśle socjaldemokratów, państwo jest winne zapewnić społeczeństwu; gwarancję pełnego zatrudnienia czy pomagać osobom znajdującym się w ciężkiej sytuacji. Aby to osiągnąć odrzucono jednak zwiększenie interwencjonizmu gospodarczego państwa które według SPÖ może doprowadzić do nadmiernego rozrostu biurokracji.
Program zadeklarował reformę systemu edukacyjnego, równe szanse startu młodzieży w dorosłe życie, większą dostępność kultury, sprawiedliwszy podział dochodu narodowego. W odróżnieniu od programu z 1958 który zadeklarował uznanie kapitalizmu, nowy program poddał ten system krytyce a socjaldemokraci zadeklarowali przekształcenie systemu kapitalistycznego na drodze reform.

</doc>
<doc id="565934" url="https://pl.wikipedia.org/wiki?curid=565934" title="James L. Reveal">
James L. Reveal

James Lauritz Reveal (ur. 29 marca 1941 w Reno, zm. 1 września 2015 w Ithaca) – amerykański botanik, systematyk roślin, emerytowany profesor Uniwersytetu w Maryland. Autor kilkuset publikacji z zakresu taksonomii roślin, flory Ameryki Północnej oraz historii odkryć botanicznych w Ameryce Północnej. Do jego najbardziej znanych osiągnięć należą:
Był członkiem Angiosperm Phylogeny Group (APG).
Opisane przez niego taksony mają dołączony skrót Reveal.

</doc>
<doc id="565936" url="https://pl.wikipedia.org/wiki?curid=565936" title="Imperium (Warhammer 40,000)">
Imperium (Warhammer 40,000)

Imperium – państwo z fikcyjnego świata "Warhammer 40,000", zrzeszające wszystkie planety rządzone przez Imperatora, jego armie Kosmicznych Marines oraz oddziały Gwardii Imperialnej. Religią obowiązującą jest Kult Imperialny.
Historia Imperium.
Imperium zostało założone przez Imperatora Ludzkości (mistrza ludzkości, władcę ludzkości i boga rodzaju ludzkiego) na końcu "Wieku Konfliktu", okresu anarchii, bezprawia i bezsensownego zniszczenia, które trwało już od wielu wieków. Bardzo zaawansowana galaktyczna cywilizacja, zbudowana przez człowieka w poprzednich erach przepadła.
Jednakże, kiedy sztormy spaczni Wieku Konfliktu opadły, Imperator zdecydował, by połączyć ludzkość pod jego rządami, zmieniając jego hordy techno-barbarzyńskich wojowników w pierwsze oddziały nadludzi zwanych Space Marines.
Po zabezpieczeniu naukowych placówek i kosmicznych doków Luny, bazował na Marsie, Imperator zbudował wojenną flotę, z którą rozpoczął Wielką Krucjatę, która trwała przez dwa wieki i skończyła się formalnym ustanowieniem Imperialnych Rządów ponad wszystko.
Podczas tego okresu, Imperator zatrudnił swoich najpotężniejszych żołnierzy, Space Marines i ich urodzonych liderów, Prymarchów. Ci, elitarni żołnierze połączeni z siłą Imperialnej Armii/Floty (później Gwardia Imperialna i Imperialna Flota jako oddzielne organizacje), uczyniły Ludzkość wybitną siłą do walk w galaktyce, ponieważ siła militarna połączonych armii była zdumiewająca, wielu utwierdziło się w przekonaniu, że przeznaczeniem Człowieka, jest rządzenie galaktyką.
Początkowo Imperium było świecką absolutną monarchią kierowaną przez Imperatora. Po Herezji Horusa, ale przed założycielskim Ecclesiarchy, Imperium było w stanie przetrwać i odpowiednio zadziałać przeciwko wszystkim groźbom jako feudalne królestwo rządzone przez Wysokich lordów Terry i ochraniane przez Inkwizycję. Codex: Witch Hunters daje szczegółową historię Imperium, rozpoczynając od królestwa, które sam Imperator utworzył, do założycielskiego Ecclesiarchy 3000 lat po jego integracji ze złotym tronem, i wynikającej zmiany Imperium od stosunkowo świeckiej instytucji do teokracji, w której prawa obywateli, wolności i nawet osobiste szczęście stało się postrzegane jako grzechy i tylko cierpienie i śmierć dla Imperatora teraz zostały uznane jako cnoty.
Adeptus Terra.
Imperium zajmuje swoją powierzchnią gigantyczne przestrzenie w galaktyce, obejmujące niezliczone miliony światów i biliony istnień ludzkich, żyjących na ich powierzchni. Jest tylko kilka uniwersalnych cech, łączących ludzi z tak szalenie różnorodnej ilości światów. Jedną z tych uniwersalnych cech jest cała sieć feudalnych odpowiedzialności i zależności. Każdą planeta zarządzana jest przez Planetarnego Gubernatora. Ta potężna osobistość w zamian za opiekę Imperium przekazuje trybut w postaci ludzi, dóbr materialnych oraz lojalności na rzecz Imperialnego kościoła. Pozycja Gubernatora wymaga także wiecznej walki z wrogami Imperium, obrony planety przed herezją oraz mutantami, a także zapewnienie iż psionicy na danej planecie nie staną się wyznawcami chaosu albo co gorsza bramami dla istot spoza Osnowy. W czasach wielkiej potrzeby gubernator planetarny ma prawo wezwać na pomoc Adeptus Terra i przedstawić swoją sprawę, przed wielkimi lordami Terry. Adeptus Terra zaś składa się z wielu departamentów, biur oraz pod-dywizji, z których każda część zajmuje się utrzymaniem i kontynuowaniem istnienia Imperium Ludzkiego.
Wszelkie odpowiedzialności oraz feudalne zależności przechodzą przez ręce milionom urzędników Adeptus Terra, od najniższych skrybów opiekujących się jednym z dokumentów w wielkich miastach ulach aż po potężnych Dowódców Sektorów nadzorujących ruchy imperialnej marynarki w swoim sektorze. Zależności feudalne oraz władza przekazywane są stopniowo ku górze, aż po samych wielkich lordów Terry. Te potężne osobistości od lat przekazują tytuły innym godnym, z pokolenia na pokolenie rządząc i prowadząc Imperium w imię władcy ludzkości. Sam Imperator jest najwyższa potęgą w całej galaktyce, i mimo ciszy nadal komunikuje się ze swoimi poddanymi poprzez imperialny tarot.
W ostateczności jednak to wielcy lordowie Terry są władcami całego imperium, kontrolując praktycznie wszystko poprzez swoje departamenty oraz całe sieci koneksji. Drugą co do władzy instytucją jest – Senatorum Imperialis – imperialny senat utworzony przez 12 lordów wielkiej Terry jako organ doradczy. Odpowiedzialności wszystkich lordów mogą różnić się nie mniej jednak, są oni najczęściej reprezentantami najważniejszych ludzkich organizacji.
Przepływ informacji kontrolowany jest ściśle przez kilka organizacji, spomiędzy których główną rolę cenzorów spada na wiecznie czujną Inkwizycję, zaś Ecclesiarchia kościelna organizacja imperium ma za zadanie prowadzić propagandę oraz dezinformować wrogów Imperatora. Niektóre organizacje z wręcz fanatyczną zaciekłością bronią informacji które posiadają, tak jak daleko posunięte gromadzenie informacji, przez Adeptus Mechanicus. Zwykle cenzura jest określana jako zło konieczne chroniące, nic nieświadome masy przed straszliwą prawdą o wszechświecie.
Poniższe instytucje stanowią najbardziej znane oraz najważniejsze Imperialne organizacje administracyjne:
Inkwizycja jest najprawdopodobniej najpotężniejszą organizacją w Imperium będąca wprost za zakonami Adeptus Astartes
Siły Militarne Imperium.
Imperialna Gwardia – Na straży imperium stoi jedna, niesamowita siła, walcząca na wszystkich frontach Imperialnych galaktyk, od zapomnianych powierzchni planet śmierci aż po bitwy toczone praktycznie na przedpolu Terry. Imperialna gwardia nie boi się żadnego zadania, żadne poświęcenie nie jest zbyt wielkie dla tych niesamowitych żołnierzy. Dzielni mężczyźni i kobiety codziennie narażają się dla bezpieczeństwa swych światów. Uzbrojeni w karabiny laserowe, bagnety oraz granaty. Odziani w pancerze wykonane z najlepszych dostępnych materiałów oraz wyszkoleni przez dowództwo są niezwykle często pierwszą i ostatnią linią obrony. Od preferujących wojnę pozycyjną ludzi Stalowego Legionu Armageddonu, przez bladych preferujących zasadzki Stygian i bojowych Kasshenów, aż po Niebywale odważnych Vostroyan, wielkie armie imperium złożone z nieskończonych regimentów ścierają się na milionach światów. Często walcząc o światy, o których nigdy nie słyszeli. Jeśli Imperator naprawdę pamięta imię każdego żołnierza, który umarł jest znacznie sprawniejszy w katalogowaniu tego niż dowództwo.
Adeptus Astartes – Adeptus Astartes, lepiej znani jako Kosmiczni Marines, są elitarnymi wojownikami Imperatora. Chociaż, jest ich niewielu, ich niezwykłe wyszkolenie, nadludzkie umiejętności, wyposażenie godne planetarnych imperatorów oraz pancerze wspomagane, będące symbolem każdego zakonu dają im przewagę niemal nad każdym wrogiem. Kosmiczni Marines podzieleni są na zakony po 1000 braci zakonnych, chociaż czasami zdarza się, iż zakon jest bardziej lub mniej wierny ustaleniom, które przyjął Primarch Ultramarines. Zawarte w Codex Astartes ustalonym po Herezji Horusa zbiorze zasad zakony Kosmicznych Marines zostały podzielone na 1000 braci zakonnych każdy. 1000 braci zakonnych umieszczonych jest w 10 kompaniach po 100 braci, z którego każda ma swoje zadanie. Kilka z zakonów ma więcej niż 10 wielkich kompanii. Jakby chociaż Space Wolves posiadające 12 wielkich kompanii. Wiele zakonów jest znanych przeciętnej ludności, a czyny ich członków są przedstawiane w legendach. Nazwy takie jak Krwawe Anioły, Ultramarines, Mroczne Anioły, Imperialne Pięści czy Kosmiczne Wilki rozbrzmiewają w wielu opowieściach. Jeśli pojawia się zadanie, z którym nie radzi sobie Armia Imperialna, wkraczają Kosmiczni Marines.
Szarzy Rycerze – Kosmiczni Marines z zakonu Szarych są wybierani spomiędzy najbardziej obiecujących rekrutów. Szarzy rycerze to wyspecjalizowany zakon zajmujący się zabijaniem demonów oraz chaotycznych wrogów Imperatora, którzy są bezpośrednio połączeni z Ordo Malleus. Połączenie jest do tego stopnia głębokie, iż przewodniczący Szarych Rycerzy oraz część przywódców podobno znajduje się w Wewnętrznych Konklawach Inkwizycji. Szarzy Rycerze nie są zwykłymi wojownikami nawet na standardy Kosmicznych Marines, każdy z nich jest psionikiem o niezwykłej potędze. Psionikiem, który musiał przejść rygorystyczne treningi wiedzy, wiary oraz siły. Treningi zdolne złamać najsilniejszych ludzi, i pod sam koniec zostają tylko ci najbardziej zdeterminowani. Szarzy rycerze walczą w ciężkich odmianach pancerzy wspomaganych, ozdobionych bardzo często barokowymi ornamentami. Uzbrojeni w energetyczne ostrze i halabardy z hymnem na ustach ruszahą walczyć z każdym chaotycznym wrogiem Imperatora. Poczynając od szalejących psioników kończąc na książętach demonów czy nawet wielkich demonach awatarach poszczególnych bóstw. Przez milenia Szarzy Rycerze stali na straży Imperium walcząc z heretycką tłuszczą kosmosu.
Deathwatch – Kosmiczni Marines z Deathwatch są tajemniczymi figurami które, do walki idą odziane w czarne pancerze wspomagane. Ich umiejętności w zabijanie i odnajdywaniu obcych istot czy Xenos, są niezwykłe. Do tego stopnia, iż jeśli znajdzie się istota obcego pochodzenia z którą nie daje sobie rady Imperialna Gwardia, Deathwatch wzywani są, aby rozwiązać problem. Najlepiej wyszkoleni wojownicy z różnych zakonów wysyłani są tutaj, aby doskonalić swoje umiejętności i przekazywać wiedzę wyniesioną z własnego zakonu. Każdy brat zakonny przeniesiony do Deathwatch składa przysięgę, według której nigdy nie może opowiedzieć o swych czynach, z czasu kiedy był w organizacji. Często nazywani *Bohaterami* możliwe, że najsmutniejszą częścią służby jest to, iż nikt poza odzianymi w czarne pancerze braćmi, nie dowie się o ich poświęceniu. Chodzą także pogłoski o tym iż Orco Xenos utrzymuje kilka bardzo tajnych fortecy na samych granicach imperium, gdzie Deathwatch oczekuje wiecznie czujne, na wszelkie znaki obcych najazdów.
Collegia Titanica – Collegia Titanica jest dywizją Adeptus Mechanicus, w który wchodzą legiony tytanów. Te kolosalne imperialne maszyny bojowe, są zdolne jednym strzałem niszczyć całe regimenty, a ich pancerz zdolny powstrzymać nawet najsilniejsze uderzenia. Nie ma straszniejszych maszyn, bojowych niżeli tytany. Pomimo niewielkiej liczby, z tych maszyn nie raz formowane są regimenty w zależności od ich klasy.
Siostry Bitwy (Zakon Militant Adeptus Sororitas) – Adeptus Sororitas, znane także jako Siostry Bitwy, są w całości złożonym z kobiet fragmentem Imperialnego Kultu klerykalnej organizacji zwanej Ecclesiarchy lub Adeptus Ministorum. Te żeńskie zakony służą jako zbrojne ramie Ecclesiarchy, bez żadnego wytchnienia i litości wykorzeniając korupcję, herezję i chaos z ludzkich organizacji Adeptus Terra. Zadania zakonów nie raz zazębiają się z zadaniami Inkwizycji, i z tego powodu pomimo iż Inkwizycja i Adeptus Sororitas pozostają oddzielnymi organizacjami Przewodnicząca Zakonów może działać jako przewodniczący oddziałów Ordo Hereticus. Siostry bitwy są bardzo często postrzegane jako kolejna gałąź inkwizycji. Siostry bitwy służą jako zbrojne ramię kościoła dopiero od 36 milenium. Wcześniej ta funkcja należała do Zakonów Rycerskich, rozwiązanych lub rozbrojonych po Dekrecie Passywności utworzonym przez reformatora Eccliarchi Sebastiana Thora. Od 36 milenium Eccliarchy nie może mieć mężczyzn pod bronią. To miało w teorii zmniejszyć potęgę kościoła w Imperium. Jednak Ministiorum potrafiło zrobić dobry użytek z połączonych sił w pełni kobiecych zakonów. I wyposażając je w najlepsze uzbrojenie dostępne w Imperium, siostry zakonne nie raz udowodniły, iż są siłą, z którą trzeba się liczyć.
Imperialna Marynarka – Imperialna Marynarka posiada prawie wszystkie Imperialne okręty bojowe przeznaczone do prowadzenia wojny. Lokalni gubernatorowie, mistrzowie wojny i inni mają zwykle zakaz utrzymywania własnej floty statków wojennych. Niektóre statki służące w Marynarce to prawdziwe dzieła sztuki, z najwspanialszymi silnikami oraz działami o mocy niszczącej porównywalnej do uderzenia meteorytu. Marynarka Imperialna składa się z praktycznie wszystkich rodzajów okrętów międzygwiezdnych. Od małych ścigających i eskortujących Korsarzy klasy Cobra aż po Gigantyczne Międzygwiezdne Niszczyciele klasy Imperator których załoga może dojść nawet do 200.000 ludzi. Flota Imperialna ma także do dyspozycji myśliwce, bombowce oraz mniejsze statki zwiadowcze na pokładach wielu ze swych okrętów. Służba w Imperialnej Marynarce jest niezwykle osobista sprawa dla wielu szlachetnych rodzin, przez to zdarza się iż, niektóre okręty mają za sobą długą chwalebną służbę będąc obsługiwanym przez kadrę oficerską tylko z jednej rodziny. Pomimo całej dyscypliny i pracy, włożonej w utrzymanie porządku na okrętach, bunty nie są niczym nowym dla oficerów Imperialnej Floty, dlatego całe bataliony uzbrojonych żołnierzy patrolują statek. Nowym widokiem nie są także specjalnie do tego zatrudnieni dobrze wyposażeni i opłacani najemnicy. Możliwe, że jedną z najważniejszych postaci na statku jest Kapłan Maszyn odprawiający właściwe rytuały i zajmujący się Duchem Maszyn statku na którym podróżuje. Bardzo często Kapłan zajmuje się także reperowaniem antycznych technologii znajdujących się na najstarszych statkach. Poza Kapłanami maszyn do najważniejszych osób na statku należą także Nawigatorzy oraz Astropaci bez których podróżowanie na wielkie odległości, byłoby niemożliwe. Na większych statkach pracują także całe zastępy Komisarzy wyszukując buntowników i tępiąc wszelkie przejawy niesubordynacji precyzyjnym strzałem w głowę.
Skitarii, Legion Cybernetica lub zespoły Bojowych Serwitorów – trzy niezależne siły wyznaczane przez Adeptus Mechaniców podczas inwazji na Światy Kuźnie. Skitarri są genetycznie hodowanymi wojownikami, usprawnionymi za pomocą implantów tak, aby służyć swym twórcom jako główna siła uderzeniowa podczas walk na planecie. Legion Cybernatica jest stworzony z pilotów przeróżnych maszyn, którzy dostają implanty wspomagające używanie sprzętu który wykorzystują w walce. Bojowe Serwitory to zwykli serwitorzy odpowiednio opancerzeni i bardzo często uzbrojeni w broń ciężką typu sprzężone karabiny Boltowe czy rakietnice.
Wojska inkwizycyjne oraz Inkwizycyjni Szturmowcy – obydwie organizacje przypominają ich odpowiedniki z Imperialnej Gwardii, jedyną różnica jest to, iż bardzo często są lepiej wyposażenia i wybierani spośród najlepszych walczących w Gwardii. Szczególnie Szturmówcy Inkwizycji są niezwykle precyzyjnie dobierani, ponieważ bardzo często pełnią tak odpowiedzialne funkcje jak pilnowanie więźniów na Czarnych Okrętach, zapewnieniu bezpieczeństwa dla podróżujących inkwizytorów, lub pilnowanie baz Inkwizycji w dalekich częściach wszechświata. Do tych zadań Inkwizycja wybiera tylko najlepszych, a Szturmowcy poza dodatkowym szkoleniem przechodzą jeszcze indoktrynację w Schola Progenium. Wpajająca im absolutną wiarę w siłę Imperatora oraz wręcz niezłomną wolę. Chociaż Szturmowcom brakuje umiejętności infiltracji czy finezji nie są to zadania do których są przeznaczani. Te zwykle zlecane są przez inkwizycję Officio Assassinorium.
Officio Assasinorium – Tajna organizacja Imperialna trenujących zabójców, którzy spełnią praktycznie każdy rozkaz swych przełożonych. Wspaniale wyszkoleni, wyposażeni i niezłomni są idealną bronią przeciwko wysoko postawionym i niedostępnym celom.
Imperialni Rycerze – ogromne dwunożne maszyny bitewne, które przypominają pomniejszone wersje Imperialnych Tytanów. Piloci sterujący nimi są zrzeszeni w tzw. Domach Rycerskich i zamieszkują światy Feudalne, które mogą być powiązane sojuszem zarówno z Imperium jak i Adeptus Mechanicus. Są to potężne jednostki wyposażone w ogromne bronie zarówno do walki wręcz - Żniwiarz Łańcuchowy, Pięść Energetyczna, jak i do walki dystansowej - Działo Gatlinga Mściciel, Działo Bitewne oraz potężna Osłonę Jonową, zdolną wytrzymać długotrwały ostrzał. Mało co jest w stanie pokonać ich w starciu jeden na jeden, czasem nawet pomniejsze Tytany padają ich łupem. Jest ich niewielu, gdyż żeby zostać pilotem Rycerza trzeba przejść bardzo niebezpieczny rytuał połączenia z duchem maszyny i poprzednich pilotów, natomiast zbudowanie Rycerza jest bardzo długie i kosztowne. Istnieją także piloci niezrzeszeni tzw. Wolne Ostrza, często działający wedle własnego uznania. Imperialnych Rycerzy obowiązuje kodeks zbliżony do kodeksu rycerzy średniowiecznych, chętnie stają w obronie zagrożonych światów Imperium.
Imperialny Kult.
Zacząć należy od tego, iż w imperium nie ma ludzi nie wierzących. Mogą być tacy którzy wierzą mniej, wierzyć w demony lub chaotyczne potęgi, jednak wszyscy w Imperium wierzą w jakąś formę bóstwa. Jest to jeden z postulatów wielkiej krucjaty Imperatora, który nigdy nie został wykonany. W ostateczności wielki sen Imperatora o przywróceniu wiary w technologię oraz porzuceniu wszelkich zabobonów i wyższych bytów został przez ludzkość zapomniany. Kult Imperialny nie jest jednak zunifikowaną religią poza może tym iż główną jego istotą jest wiara w Imperatora. Na niektórych planetach ludzie wierzą iż, Imperator znajduje się w każdej gwieździe na niebie, inni uważają go za jakiś dominujący aspekt natury planety na której żyją, w końcu są ci którzy znają go pod postacią Boga Imperatora siedzącego na Złotym Tronie. Jedno jest jednak pewne. W każdej z tych religii jest tylko jeden bóg, wyznawać panteon bogów jest ponad wszystko największą z herezji.
Kult Imperialny jest wysoce zorganizowany w całej galaktyce i nawet na mniej zaawansowanych technologicznie planetach mogą znajdować się kościoły oraz kaplice poświęcone Imperatorowi. Kościoły i katedry różnią się od siebie wyglądem w zależności od planety. W gęsto zaludnionych miastach ulach mogą one zajmować cały pokład, tak jak dzieje się to w Ulu Primus na planecie Armageddon najwyższy taras jest cały zajęty przez przepiękna katedrę ciągnącą się kilometr w powietrze. Zaś na samym szczycie znajduje się statua Imperatora spoglądającego na swych poddanych czujnym okiem. Na innych planetach na przykład na mroźnej Ferrus wszystkie katedry znajdują się w podziemnych kompleksach. Oczywiście we wszechświecie znajdują się miejsca w których wiara w Imperatora przyćmiewa wszystko. Te światy zwane są Ołtarzami ze względu na ilość katedr, kościołów oraz ciał świętych znajdujących się na danej planecie. Pielgrzymi ciągną do danego miejsca całymi rzeszami, aby chociaż przez chwilę poczuć, iż są naprawdę blisko swego boga.
Światy Ołtarze mogą być wielkimi religijnymi kompleksami, cmentarzami jak na przykład planeta Granithor, gdzie bogaci wydają fortuny, aby przenieść tam szczątki swych przodków. Zwykle przenoszeni są tylko ludzie niezwykle zasłużeni, którzy polegli ku chwale Imperatora. Są także Światy Kardynalne, które przyciągają kolejne miliony pielgrzymów, będąc twierdzami Imperialnego Kultu. Te planety praktycznie w pełni zarządzane są przez Ecclesiarchy oraz wysokich urzędników tej organizacji, odpowiedzialnych za duchową oraz cielesną czystość wyznawców. Ecclesiarchy utrzymuje i promuje kult w całej galaktyce, a gdzie to możliwe próbuje sankcjonować wiarę w Imperatora często dokładnie sprawdzając czy wierzenia nie są jakąś dziką herezją.
Ecclesiarchia opiekuje się duszami obywateli imperium, dzieląc się na okręgi, które dzielą się na miliony parafii i ośrodków. Niektóre, z nich są skoncentrowane wokół jednej planety, inne jakiegoś świętego miejsca lub lokalnego miejsca kultu. Każda parafia jest zarządzana przez Kaznodzieję, który obserwuje zachowania oraz czystość duszy swych podopiecznych. Jest to ich odpowiedzialność aby zapewnić bezpieczeństwo oraz wyplewić wszelkie przejawy heretyckich kultów czy wierzeń. Wielu bardziej oddanych kaznodziei awansuje na Pontifex'a, którego autorytet i władza obejmuje kilka Parafii zarządzanych przez Kaznodziejów. Odpowiedzialności Pontifex'a są niebagatelnie większe i bardziej różnorodne niżeli Kaznodziei. Rozpościerają się od ochrony traktów pielgrzymów dla Ministorium, po typowanie kolejnych świętych dla wiecznego ludzkiego Imperium. Kapłani zwani Spowiednikami są głosem kościoła Ecclesiarchy, roznoszą swój głos daleko nawołując do prawości, ubóstwa oraz ciągłego wystawiania się na próby w imię Imperatora. Spowiednicy nie są przywiązani do jednego miejsca, a raczej podróżują z jednej planety na drugą niosąc słowo jedynej właściwej wiary. Pod czarem Spowiedników każde miasto może zapłonąć kiedy religijny tłum podniesie pochodnie w świętym gniewie.
Religia Imperialna nie jest niezwykle radosną, wręcz przeciwnie od stworzenia Ecclesiarchy 3000 lat po osadzenia Imperatora na złotym tronie Imperium stało się miejscem, gdzie jedynym sposobem na oddanie czci swemu bogu jest cierpienie i wieczne stawianie sobie nowych celów i prób. Kapłani są niezwykle wymagający i religijni, a ich zindoktrynowane umysły nie widzą innej drogi. W Imperium nie ma niewinnych są tylko poziomy winy. Dlatego pamiętajcie, iż postacie są albo wierzące, albo mniej wierzące jednak osobiste preferencje zawsze są na drugim miejscu w porównaniu do społeczeństwa, w którym religia założyła wszystkim klapki na oczy, a ci którzy je zdjęli nazywani są heretykami i paleni na jednym z milionów stosów.
Kult Mechanicus.
Technologia i jej tajemnice zarządzane są przez wyznawców Boga Maszyn, Kapłanów maszyn Kultu Mechanicus. Wierzą oni, że maszyny mają w sobie życie tak samo jak każda istota, posiadają duszę wydaną im przez Boga Maszyn zarządzającego zasadami wszechświata. Im starsza jest maszyneria, którą zajmuje się Kapłan Maszyn tym większa jest odpowiedzialność. Dlatego właśnie zakapturzeni wyznawcy Boga Maszyn, spędzają nad niektórymi elementami i maszynami całe godziny przeprowadzając tajemne rytuały zanim nawet aktywują dane urządzenie.
Stare i skomplikowane maszyny dostają od Kapłanów taki sam status jaki Ecclesiarchy dałoby jednemu ze swych głównych świętych albo niezwykle ważnej katedrze. Jest to spowodowane głównie tym, że nawet kapłani maszyn nie wiedzą jak odtworzyć wiele z tych urządzeń. Spowite legendami i mitami maszyny pochodzą rzekomo z mrocznych wieków Technologii, a część z nich poczyniła gigantyczne szkody w Imperium ludzkim. Mówi się nawet o broni potrafiącej niszczyć całe galaktyki w przeciągu krótkiej chwili. Pomiędzy największymi osiągnięciami kapłanów maszyn plasują się gigantyczne Krążowniki Imperialnej Marynarki oraz super ciężkie Tytany będące szczytem hierarchii maszyn bojowych. Jednak Kapłani Maszyn tworzą także usprawnienia dla bardziej standardowych tworów, jak chociażby Karabin Laserowy czy pancerz imperialnej gwardii. Czołgi, maszyny kroczące i amunicja leżą w zasięgu Kapłanów Maszyn, zaopatrujących wiecznie nienasyconą maszynę wojenną Imperium.
Wielu Kapłanów Maszyn wprowadza w swoje ciało liczne modyfikacje cybernetyczne, tak aby być bliżej swojego boga. W Kulcie Maszyn wyróżniają się dwa odłamy. Jeden z nich wierzy, że Imperator jest Omnissiahem lub Deusem Mechanicusem - czyli żywym awatarem Boga Maszyn na ziemi. Drugi odłam uważa, że Omnissaha jeszcze nie przybył. Imperialna Inkwizycja jednak zawsze ma Kapłanów Maszyn pod czujnym okiem, i jeżeli tylko dojrzy jakiekolwiek elementy technologicznej herezji, to jest prawie pewne, iż Kapłan spłonie szybciej, niż zdąży wezwać swego Mesjasza.
Imperialne Terytorium.
Terytorium Imperium definiowane jest przez zasięg Astronomicanu, który w aktualnym momencie ma zasięg dokładnie 51.000 lat świetlnych. W takim wypadku Imperium jest sferą w centrum której leży święta Terra z systemu Sol. Pomimo olbrzymiego zasięgu Imperium, wolni agenci, tacy jak na przykład Handlarze Międzygwiezdni czy też imperialne agencje w postaci inkwizycji i Ecclesiarchy stale współpracują, w celu jak najdalszego poszerzania granic Imperium. Zasięg obejmujący miliony planet powoduje, że władza w Imperium wymaga silnej centralizacji.
Imperium poza znanymi światami zawiera w sobie niezliczone ilości światów, których nikt nie zbadał i bardzo często nigdy nie zbada. Cały departament Adeptus Administratum, jest poświęcony katalogowaniu światów znajdujących się w zasięgu Astronomicanu. Z tego powodu granice imperium cały czas się poszerzają poprzez odkrycia, podboje czy kolonizacje. Inne planety są jednak tracone na rzecz obcych, ataki piratów, najazdy orków, Exterminaturs czy nawet pojawienie się dziury w Osnowie odgradzającej ludzi od świata demonów.
Imperium ludzkie dzieli galaktykę na pięć obszarów administracyjnych zwanych Segmentae Majoris. W skład tych segmentów wchodzą:
Każdy sektor zarządzany jest przez Gubernatora Segmentu lub Komandora segmentu jeśli jest to potężnie militarna cześć. Wszystkie planety zaś zarządzane są przez Gubernatorów Planetarnych. Wszyscy z nich z drobnymi wyjątkami są częścią szlachetnych rodzin Imperium.
Podróżowanie w Imperium.
Międzyplanetarna podróż w imperium jest raczej rzadka i niebezpieczna. Większość mieszkańców nigdy nie słyszy ogłuszającego odgłosu silników, czy zniewalającego opadania kapsuł szturmowych. Większość z nich nie zazna głuchej ciszy występującej w pustce kosmosu. Biorąc pod uwagę rozmiar Imperium jest to praktycznie niemożliwe, aby przebyć całą jego długość w czasie danym przeciętnemu mieszkańcu Imperium. Koloniści, pielgrzymi czy uchodźcy spędzają często wiele generacji zanim dotrą do celu.
Podróż w prędkości nadświetlnej – wykorzystywana przez większość statków do poruszania się między układami planetarnymi, pomimo tego iż jest tak wielka, że przekracza ludzkie wyobrażenie, jest ona niczym w porównaniu do rozmiarów galaktyki. Dlatego osoby, które podróżują bez napędów nadświetlnych skazują swoje rodziny i bliskich na długie, ciche lata w przestrzeni kosmicznej, zanim dotrą do planety w stronę której wyruszyli. Przeciętny imperialny obywatel nigdy nie podróżuje poza swoją planetę. Nawet jeśli planeta posiada dużą bazę promów podróżnych, mieszkaniec będzie wolał pozostać na planecie swego urodzenia niżeli, ruszyć na nieznaną mu ziemię. Gdzie ludzie są dziwni, jedzenie inne, zaś flora i fauna wydaje się kompletnie obca. Dodatkowym problemem jest pseudo sztuczna inteligencja- duchy maszyn. Wiele statków podróżnych jest niezwykle stara i nawet wszelkie zabiegi Kapłanów Maszyn nie dają rady uspokoić ducha maszyny, który da upust swej furii chociażby pozbywając się całego zapasu powietrza, albo otwierając luk bagażowy lub pasażerski. Światy, które nadal potrafią produkować statki kosmiczne z napędem nadświetlnym strzegą sekretu z wielką zaciekłością. Imperialna marynarka, inkwizycja czy innego typu Adepta mają znacznie większy dostęp do statków wysokiej klasy.
Podróże przez Osnowę – Aby przemieszczać się przez gigantyczne przestrzenie Drogi Mlecznej w niezwykle szybkim tempie trzeba podróżować poza granicami świata realnego, poprzez Osnowę. Żeby podróżować przez Osnowę konieczne jest posiadane Nawigatora - specjalnego psionika, który jest w stanie rozeznać się w drogach znajdujących się w niezwykle pogmatwanym wymiarze Osnowy. Do tego statek musi być wyposażony w Pola Gellara - pola ochronne, bowiem podróż przez Spacznię (inna nazwa Osnowy) jest niezwykle niebezpieczna ze względu na czające się tam Demony Chaosu i inne istoty zdolne do wtargnięcia na statek. Żeby wykonać skok przez Osnowę statek koniecznie musi posiadać Silnik Osnowiański. Podróż przez Osnowę może mieć dziwne, a nawet tragiczne skutki - okręt zanurzający się w Spacznię może wyłonić się z niej w zupełnie innym miejscu w galaktyce, setki lat później lub wcześniej, albo w ogóle z niej nie wyjść. Załoga natomiast może ulec zgubnemu wpływowi Osnowy i ulec mutacjom, albo przejść na stronę Chaosu.

</doc>
<doc id="565939" url="https://pl.wikipedia.org/wiki?curid=565939" title="Marlee Matlin">
Marlee Matlin

Marlee Matlin (ur. 24 sierpnia 1965 w Morton Grove w stanie Illinois) – niesłysząca amerykańska aktorka filmowa i telewizyjna. Za główną rolę w filmie "Dzieci gorszego boga" (1986) Randy Haines zdobyła Oscara dla najlepszej aktorki pierwszoplanowej i Złoty Glob dla najlepszej aktorki w filmie dramatycznym.
Filmografia.
Programy telewizyjne.
W 2008 r. wzięła udział w szóstej edycji amerykańskiego programu Dancing with the Stars zajmując siódme miejsce.

</doc>
<doc id="565940" url="https://pl.wikipedia.org/wiki?curid=565940" title="Bitwa na Marston Moor">
Bitwa na Marston Moor

 
Bitwa na Marston Moor – starcie zbrojne, które miało miejsce 2 lipca 1644 podczas angielskiej wojny domowej. Była to największa bitwa całej wojny i jedna z decydujących dla jej rezultatów. Zwycięstwo odniosły wojska parlamentu, co spowodowało, że północna Anglia przeszła pod pełną kontrolę zwycięzców.
Kampania.
Na początku 1644 angielska wojna domowa rozszerzała się, gdy szkocka armia pod wodzą hrabiego Leven najechała północną Anglię, będąc po stronie Parlamentu. Armia rojalistów pod wodzą markiza Newcastle przekroczyła granicę kraju, jednak musiała szybko wycofać się do Yorku, gdyż miasto to zostało zagrożone przez armię parlamentu dowodzoną przez lorda Fairfaxa i jego syna Thomasa Fairfaxa.
Leven i Fairfax rozpoczęli oblężenie Yorku 22 kwietnia. Kawaleria Newcastle’a pod wodzą lorda Goringa uszła z oblężonego miasta i udała się do Lancashire.
3 czerwca do oblegających dołączyła inna armia parlamentu dowodzona przez hrabiego Manchesteru, i działania oblężnicze zaczęły się na całego. Za wspólną zgodą wodzem wszystkich trzech połączonych armii został doświadczony hrabia Leven.
Dopiero 16 maja książę Rupert, siostrzeniec króla Karola I, ruszył na północ spod Shrewsbury mając na celu uwolnienie Yorku od oblężenia.
Dotąd zajęty był zaciąganiem świeżych rekrutów, ściąganiem posiłków (włączając kawalerię Goringa) i przywracaniem majątków rojalistów w Lancashire. 14 czerwca Karol I listownie rozkazał mu uwolnienie Yorku, a następnie powrót na południe dla połączenia z oddziałami króla. Rozkazy te były pisane w pośpiechu, gdyż król również był bardzo naciskany przez armie parlamentu, więc list zawierał pewną liczbę niejasnych sformułowań.
„Marsz na York”.
Rupert maszerował przez Góry Pennińskie z armią liczącą 6 tys. jazdy i 8 tys. piechoty. Dnia 30 czerwca dotarł do Knaresborough, dzień marszu na północny zachód od Yorku. Sprzymierzeni mieli nadzieję na posiłki ze środkowej Anglii dowodzone przez Johna Meldruma i hrabiego Denbigh, jednak wkrótce dotarła do nich wieść, że te wojska nie zdążą na czas. Dlatego porzucili oblężenie i skoncentrowali swe siły na Marston Moor, na skrzydle spodziewanego kierunku marszu armii Ruperta na York (wzdłuż "Ermine Street" – starej rzymskiej drogi wiodącej z Londynu przez Lincoln do Yorku). Jednak Rupert maszerował przez Boroughbridge i Thornton Bridge, co sprawiło, że między nim a armią sprzymierzonych znalazła się rzeka Ouse. Później 1 lipca jego wojska pobiły dragonów Manchestera, zostawionego dla strzeżenia mostu pontonowego przez rzekę Ouse k. wioski Poppleton (kilka mil na północ od Yorku). Tymczasem Goring skomunikował się z garnizonem Yorku i wszedł do miasta przez XIV-wieczną bramę "Bootham Bar".
Przygotowania do bitwy.
Po uwolnieniu Yorku było niemal pewne, że Szkoci, Machester oraz Fairfax wycofają się i rozdzielą swe siły, jednak Rupert nalegał, że jego rozkazy od króla (których Newcastle nie widział na oczy) nakazywały mu pobicie wroga w polu. Dnia 2 lipca armie sprzymierzonych właśnie wyruszały z Marston Moor, gdy ich tylne straże dały znać, że rojaliści przeprawiają się przez zdobyty most pontonowy i posuwają się w kierunku Marston Moor. Wojska sprzymierzonych zaczęły pośpiesznie szykować się do obrony, jednak Rupert nie zaatakował natychmiast. Rozkazał, by Newcastle dołączył do niego z częścią garnizonu z Yorku, lecz wojska te opierały się z powodu niezapłaconego żołdu, w wyniku czego z powodu długich negocjacji przybyły późno.
Gdy obie armie spotkały się późnym popołudniem, uszykowały się do bitwy następująco:
Szkoci i parlamentarzyści.
Parlamentarzyści zajęli Marston Hill, niewielką wyniosłość w dolinie Yorku, położoną między wsiami Long Marston i Tockwith. Korzystna była dla nich sama względna wysokość tego stanowiska, choć pola rozciągające się pomiędzy wsiami utrudniały rozmieszczenie szyku.
Ich lewe skrzydło pod wodzą Olivera Cromwella składało się z 3 tys. jeźdźców ze Związku Wschodniego ("Eastern Association"), włącznie z własnym regimentem Cromwella (tzw. "Ironsides") oraz 600 oddzielnymi muszkieterami. Na tyłach Cromwella stanęło 1 tys. lekkiej jazdy szkockiej pod wodzą Davida Leslie, a na skraju lewego skrzydła – 500 szkockich dragonów.
Centrum (pod komendą kilku generałów, bez głównego wodza) składało się z 14 tys. piechoty i 30 do 40 dział. Różne regimenty stanęły tak jak przybyły, kompletnie pomieszane, lecz większość piechoty Manchestera pod wodzą generała ("Sergeant Major General") Crawforda znalazła się na lewo od frontowej linii, podczas gdy większość piechoty Lorda Fairfaxa w stanęła w centrum. Szkockie brygady obsadziły prawą część linii frontowej (pod wodzą generała ("Lieutenant General") Baillie’a, a także linie drugiego i trzeciego rzutu pod wodzą generała ("Sergeant Major General") Lumsdena).
Prawe skrzydło dowodzone przez Thomasa Fairfaxa liczyło 2 tys. jazdy z Yorkshire i Lancashire, 600 muszkieterów oraz 1000 jazdy szkockiej na tyłach. Łącznie całość wojska liczyła 21 500 żołnierzy, w tym 14 tys. piechoty, 500 dragonii, 7 tys. jazdy i 30–40 dział.
Wojska rojalistów.
Rojaliści zajęli pozycje na nisko leżącym wrzosowisku, za kanałem odpływowym. Gdy kontyngent z Yorku przybył z opóźnieniem, rozkazy Ruperta zostały skrytykowanie przez Lord Eythina, jednego z bardziej doświadczonych oficerów Newcastle’a, który twierdził, że rojaliści uszykowali się zbyt blisko linii nieprzyjacielskich. Jednak Eythin mówił także, że jest już za późno na atak lub zmianę szyków, więc armia rojalistów nie cofnęła się.
Ich lewe skrzydło składało się z 2 100 jeźdźców, głównie z „Northern Horse”, oraz 500 muszkieterów pod Goringiem. Centrum nominalnie podlegało Eythinowi, pomimo tego, że większość wojsk przyprowadził generał ("Sergeant-Major General") Henry Tillier. Linię kanału obsadzili muszkieterzy z oddziału tzw. straceńców ("forlorn hope"). Jednostki piechoty armii Ruperta w sile 7 tys. żołnierzy, zostały uszykowane w pierwszej linii. W drugiej linii stanęło 3 tys. żołnierzy piechoty z armii Newcastle’a wraz z brygadą „Northern Horse” liczącą 600 żołnierzy pod Williamem Blakistonem. W centrum ustawiono także artylerię złożoną z 14 dział.
Prawe skrzydło dowodzone przez Lorda Byrona, liczyło 2,6 tys. jazdy i 500 muszkieterów. Rupert dowodził odwodami złożonymi z 600 jazdy, wliczając w to jego elitarną gwardię ("Lifeguard of Horse"). Łącznie armia rojalistów liczyła 17 tys. żołnierzy, w tym 6 tys. jazdy i 14 dział.
Bitwa.
Faza początkowa.
Chociaż podczas popołudnia dochodziło już do krótkich wymian ognia artyleryjskiego i potyczek pomiędzy wysuniętymi placówkami obu armii, Rupert sądził, że wciąż ma inicjatywę i że bitwa zacznie się dopiero następnego dnia. Jednak około 19:30 Leven nagle zaatakował pod osłoną gwałtownego deszczu, całkowicie zaskakując wojska rojalistów.
Na lewym skrzydle sprzymierzonych powoli postępujący Cromwell, wspierany przez Lawrence’a Crawforda, zdruzgotał skrzydło Byrona. Byron spróbował kontratakować szarżą jazdy, tratując w ten sposób własne wojska i nie pozwalając własnym muszkieterom otworzyć ognia, co Rupert później uznał za jedną z przyczyn porażki. W centrum większa część linii sprzymierzonych złożona z piechoty ruszyła przez kanał odpływowy. Na prawym skrzydle Thomasowi Fairfaxowi wiodło się znacznie gorzej. Jego kawaleria została pomieszana zarówno przez kanał, jak i ogień muszkietów Rojalistów. Gdy Goring ruszył do kontrnatarcia, żołnierze Fairfaxa zostali odrzuceni.
Większość wojsk Goringa ruszyła na rabunek do taborów wojsk sprzymierzonych, jednak część pod wodzą Lucasa zwróciła się, by zaatakować prawe skrzydło piechoty sprzymierzonych. W tym samym czasie, część piechoty Newcastle’a i brygada konna Blakistona ruszyli do kontrataku i uderzyli na nich od frontu. Wściekłe ataki oraz zapadający zmrok spowodowały wielkie zamieszanie w centrum sprzymierzonych. Ponad połowa piechoty szkockiej i parlamentu uciekła. Leven i lord Fairfax także uciekli z pola bitwy, w przekonaniu, że bitwa jest już przegrana. Manchester pozostał, lecz dowodził jedynie własnym regimentem piechoty w pobliżu tyłów Sprzymierzonych. Jednak szkocka brygada pod wodzą hrabiego Crawforda-Lindsaya i wicehrabiego Maitlanda stały niewzruszenie naprzeciw Lucasa, a za nimi szkocki generał ("Sergeant Major General") James Lumsden, próbujący zreorganizować część centrum Sprzymierzonych.
W międzyczasie Rupert zebrał część ludzi Byrona (włączając w to jego własny regiment kawalerii) i poprowadził ich wraz z odwodem przeciwko Cromwellowi.
Doszło do zażartej walki wręcz, której rojaliści nie wytrzymali. Rozgromiona kawaleria Ruperta rzuciła się do ucieczki. Nawet sam Rupert ledwie uniknął niewoli.
Zwycięstwo Cromwella.
Zapadła noc. Pole bitwy było sceną przedstawiającą dziki chaos, a tysiące uciekinierów z obu stron rozproszyło się po okolicach. Wszystkie 5 armii straciły swoich naczelnych dowódców. Bitwa najprawdopodobniej byłaby nierozstrzygnięta, gdyby nie zdyscyplinowana kawaleria Cromwella, która zebrała się i stała się kluczem do zwycięstwa. Cromwell poprowadził ją tak, że obszedł wojska rojalistów wychodząc na ich tyły, by zaatakować skrzydło Goringa od najmniej spodziewanej strony. Goring próbował zebrać swoje utrudzone wojska, by stawić czoła nagłemu niebezpieczeństwu, został jednak rozbity.
Cromwell i Crawford zwrócili się teraz przeciwko resztkom centrum rojalistów, gromiąc ich oddziały jeden po drugim. Na koniec część piechoty Newcastle’a, tzw. „Biali” ("Whitecoats"), zebrały się dla stawienia ostatniego oporu, i przez moment wydawało się, że odeprą wszystkie ataki Cromwella. Odmówili poddania się i w końcu zostali wycięci niemal do nogi – tylko garstka przeżyła.
Rojaliści stracili 4 tys. zabitych (w tym wielu w ostatniej walce „Białych”), 1500 jeńców, włącznie z Charlesem Lucasem i Henrym Tillierem. Straty Szkotów i parlamentarzystów były znacznie mniejsze – prawdopodobnie tylko 300 zabitych (i to głównie z armii Fairfaxa). Brat Thomasa Fairfaxa, Charles, został śmiertelnie ranny.
Skutki bitwy.
Dwa dni po bitwie Rupert zgromadził w Yorku 5 tys. kawalerii i kilkaset piechoty. Uważał, że konieczny jest powrót na południe, by połączyć się z królem, i ruszył z powrotem przez Penniny. W międzyczasie markiz Newcastle (który wydał całą swoją wielką fortunę na sprawę rojalistów) i jego oficerowie wyjechali na wygnanie za morze. Wraz z odejściem Ruperta i Newcastle’a rojaliści ostatecznie opuścili północną Anglię.
Sprzymierzeni przegrupowali się i wznowili oblężenie Yorku. Garnizon skapitulował na honorowych warunkach 16 lipca. Przez następne kilka miesięcy Szkoci i parlamentarzyści powoli usuwali pozostałe garnizony rojalistów w całej północnej Anglii.
Pierwszy raz w tej wojnie, książę Rupert został zdecydowanie pobity, i stracił swoją reputację niezwyciężonego.
Natomiast Oliver Cromwell zyskał sobie dzięki tej bitwie miano znakomitego dowódcy kawalerii. W następnych miesiącach zaczął narastać jego wpływ zarówno w Izbie Niższej parlamentu, jak i w polu – w armii parlamentu.

</doc>
<doc id="565942" url="https://pl.wikipedia.org/wiki?curid=565942" title="Jim Risch">
Jim Risch

Jim Risch, właśc. James E. Risch (ur. 3 maja 1943 w Milwaukee) – amerykański polityk związany z Partią Republikańską, od maja 2006 do stycznia 2007 pełnił urząd 31. gubernatora stanu Idaho. Obecnie jest młodszym senatorem z tego stanu.
Urodził się w Milwaukee w Wisconsin, ale mieszka w Idaho. Ukończył University of Idaho, zdobywając dyplom leśnika w 1965 roku. Drugi fakultet, prawo, ukończył również na tej samej uczelni w 1968.
Do polityki wkroczył w roku 1970, kiedy to został wybrany na prokuratora w Ada County, gdzie mieszka. Równocześnie z piastowaniem tej funkcji wykładał prawo na Boise State University.
Wiele czasu też spędził jako skuteczny prawnik procesowy (ang. "trial lawyer") i jest uznawany za jednego z najlepszych prawników w Idaho.
W 1974 wybrano go po raz pierwszy do stanowego senatu, gdzie od 1976 pełnił różne funkcje przywódcze (np. lidera większości republikańskiej i prezydenta "pro tempore" tej izby). Co prawda w 1988 kandydujący z ramienia demokratów prawnik Mike Burkett pokonał go i zajął miejsce, ale Risch powrócił do senatu w 1994.
W 2002 kandydował na urząd wicegubernatora Idaho, pokonując w prawyborach zajmującego to stanowisko Jacka Riggsa i wygrywając wybory. Zajmował to stanowisko u boku gubernatora (republikanina) Dirka Kempthorne’a.
Kiedy w maju 2006 roku prezydent George W. Bush nominował Kempthorne’a na sekretarza zasobów wewnętrznych ("United States Secretary of Interior"), a ten, po zatwierdzeniu jego kandydatury przez Senat, objął urząd 26 maja tegoż roku, Risch został zaprzysiężony, jako pierwsza osoba w linii sukcesji, na 31. gubernatora stanu Idaho. Jego kadencja zakończyła się 1 stycznia 2007.
Mimo wcześniejszych planów Risch postanowił ostatecznie nie ubiegać się o własną kadencję gubernatorską (nominację republikanów zdobył kongresmen C. L. Otter), ale zdobył bez sprzeciwu ponowną nominację na wicegubernatora.
9 października 2007 ogłosił swoją kandydaturę w wyborach do Senatu, które odbędą się w listopadzie 2008. Starał się o zdobycie miejsca które opuści senator Larry Craig. Jego przeciwnikiem z Partii Demokratycznej był były kongresmen Larry LaRocco. Ponieważ Partia Republikańska ma ogromną przewagę nad Partią Demokratyczną w stanie Idaho, jego zwycięstwo jest uważane było za bardzo prawdopodobne.
4 listopada 2008 Risch pokonał LaRocco stosunkiem 57,7% do 34,1% głosów i objął miejsce w Senacie 3 stycznia 2009.
Jego żoną jest Vicki Risch. Mają trójkę dzieci i piątkę wnuków.

</doc>
<doc id="565943" url="https://pl.wikipedia.org/wiki?curid=565943" title="Drake Bell">
Drake Bell

Jared Drake Bell (ur. 27 czerwca 1986 w Newport Beach) – amerykański aktor i piosenkarz.
Życiorys.
Bell ma trzech starszych braci, a także przyrodniego brata i siostrę. Jest znany głównie z serialu "Drake &amp; Josh".
Wypadek samochodowy.
29 grudnia 2005 roku uczestniczył w wypadku samochodowym na drodze stanowej nr 1 w Kalifornii. Jechał ze znajomym, gdy ciężarówka przejechała na czerwonym świetle i czołowo zderzyła się z jego samochodem. Spowodowało to złamanie szczęki w trzech miejscach, wybicie sześciu zębów i kilka ran na twarzy. Przeszedł operację plastyczną, by przywrócić dawny wygląd.

</doc>
<doc id="565946" url="https://pl.wikipedia.org/wiki?curid=565946" title="Niebieski spaniel pikardyjski">
Niebieski spaniel pikardyjski

Niebieski spaniel pikardyjski – rasa psa, należąca do grupy spanieli. Podlega próbom pracy.
Krótki rys historyczny.
Pies ten pochodzi ze skrzyżowania spaniela pikardyjskiego z seterem angielskim.
Temperament.
Pies ten nadaje się do sportów, jest bardzo aktywny i potrzebuje regularnych ćwiczeń. Z natury niebieskie spaniele pikardyjskie są ciche, choć lubią się bawić, tolerują inne zwierzęta i dzieci. 

</doc>
<doc id="565948" url="https://pl.wikipedia.org/wiki?curid=565948" title="Fatou Bensouda">
Fatou Bensouda

Fatou Bensouda (ur. 31 stycznia 1961) – gambijska prokurator, wiceprokurator Międzynarodowego Trybunału Karnego.
W latach 1998-2000 prokurator generalny i minister sprawiedliwości Gambii.
8 września 2003 została wybrana przez Zgromadzenie Państw-Stron Statutu Międzynarodowego Trybunału Karnego na wiceprokuratora MTK, szefa Wydziału Oskarżeń Biura Prokuratora (ang. "Prosecution Division"), zdobywając 58 na 78 głosów. Zaprzysiężona 1 listopada 2003.
15 czerwca 2012 została zaprzysiężona na nowego prokuratora głównego MTK, zastępując na tym stanowisku Luisa Moreno-Ocampo.

</doc>
<doc id="565951" url="https://pl.wikipedia.org/wiki?curid=565951" title="Młodzież kontra... czyli pod ostrzałem">
Młodzież kontra... czyli pod ostrzałem

Młodzież kontra... czyli pod ostrzałem – cotygodniowy program publicystyczny nadawany na żywo w latach 2001-2018 na antenie TVP3 Kraków oraz TVP Info ze studia Telewizji Polskiej w Krakowie. Prowadzącymi programu byli w różnych okresach: Tomasz Czeczótko, Janusz Sejmej, Sławomir Mokrzycki i Małgorzata Opczowska. 
Przebieg programu.
Istotą programu było zadawanie pytań zaproszonemu gościowi, najczęściej politykowi, przez młodzieżówki partii politycznych. Głosu udzielał prowadzący. W programie uczestniczyli przedstawiciele młodzieżówek partii parlamentarnych oraz pozaparlamentarnych, a także kilku stowarzyszeń.
Poszczególne części programu przerywane były pytaniami od prowadzącego program, telewidzów (mieli możliwość przesyłania swoich pytań drogą elektroniczną przed programem, a także w jego trakcie) oraz od publicystów i innych polityków (ich wypowiedzi były wcześniej zarejestrowane). Program trwał ok. 50 minut.
Historia programu.
Emisję rozpoczęto 9 kwietnia 2001, od czerwca 2002 program udostępniono na antenie ogólnopolskiej TVP3. Następnie był emitowany w ogólnopolskim paśmie TVP Info. Początkowo nadawany był w sobotę, a potem w niedzielę po południu, następnie wieczorem (o 20:50). Od 1 września 2013 emitowany był TVP Regionalna/TVP3 w niedzielę o godzinie 16:00. Od 14 stycznia 2017 emisja programu została przeniesiona do TVP Info w soboty o 20:08. Od 2018 program był nadawany o 18:30. Ostatnie 662 wydanie programu wyemitowano 29 grudnia 2018 roku. 
Niedługo po zakończeniu emisji programu w telewizji, powstały kanały w serwisie Youtube nawiązujące do formuły programu np. myPolitics i Ad Personam, które organizują i transmitują dyskusje młodzieżówek z politykami.

</doc>
<doc id="565953" url="https://pl.wikipedia.org/wiki?curid=565953" title="Plamy pośmiertne">
Plamy pośmiertne

Plamy opadowe, plamy pośmiertne (łac. "livores mortis") – jedna z wczesnych oznak następowania ogólnej śmierci organizmu w postaci miejscowego zabarwienia skóry na kolor sinoczerwony, pojawiające się w zależności od ułożenia ciała w częściach położonych najniżej. Ich pojawienie się jest wynikiem grawitacyjnego spływania krwi po zatrzymaniu krążenia. Obecność plam opadowych jest pewnym objawem śmierci.
Plamy opadowe mogą pojawiać się już podczas agonii; układ krążenia wykazuje cechy niewydolności. Nazywane są wtedy "różami cmentarnymi", pojawiają się głównie za uszami.
Aby plamy opadowe powstały, musi być spełnionych kilka warunków – w organizmie zmarłego musi znajdować się odpowiednia ilość krwi (w przypadku wykrwawienia plamy mogą być jaśniejsze lub nie wystąpić wcale) oraz płynność krwi. Po śmierci krew często krzepnie, zwłaszcza w sercu i dużych naczyniach, jednak już kilka godzin po śmierci krew ulega upłynnieniu.
Plamy opadowe są w pełni wykształcone po około 2-4 godzinach od momentu zgonu. Jeśli jednak zmieni się pozycja ciała, to nastąpi tzw. wędrówka plam – krew przemieści się do miejsc, które po zmianie pozycji będą najniżej. Plamy takie są bledsze. Plamy po około 10-12 godzinach tracą możliwość przemieszczania się (zostają utrwalone). Jest to spowodowane procesem hemolizy i zwiększonej przepuszczalności ściany naczyniowej – krew przesiąka do okolicznych tkanek. Jeśli pod silnym uciskiem plama zblednie, oznacza to że plama jeszcze nie została utrwalona.
Istotną cechą plam opadowych jest ich kolor. Typowe są odcienie fioletowosinoczerwone. Plamy różowawe lub żywoczerwone mogą świadczyć o zatruciu tlenkiem węgla (innym powodem takiego zabarwienia może być przebywanie zwłok w niskiej temperaturze), bądź zatruciu cyjankami. Przy zatruciach związkami silnie utleniającymi (np. azotany, azotyny) plamy mogą mieć barwę czekoladowobrunatną.

</doc>
<doc id="565954" url="https://pl.wikipedia.org/wiki?curid=565954" title="KΩ">
KΩ



</doc>
<doc id="565956" url="https://pl.wikipedia.org/wiki?curid=565956" title="Strupieszenie">
Strupieszenie



</doc>
<doc id="565959" url="https://pl.wikipedia.org/wiki?curid=565959" title="Dominika Gawęda">
Dominika Gawęda

Dominika Gawęda-Szczepanik (ur. 30 kwietnia 1985 w Bielsku-Białej) – polska piosenkarka, wokalistka zespołu Blue Café.
Młodość.
Ma młodszą siostrę, Martę, która również jest piosenkarką i śpiewała w zespole Cardamonn. Ukończyła Bielskie Liceum Artystyczne im. Stanisława Wyspiańskiego.
Kariera muzyczna.
W 2002 wygrała jeden z odcinków programu "Droga do Gwiazd", który był emitowany na antenie telewizji TVN. W 2004 brała udział w eliminacjach do programu Polsatu "Idol". Przeszła do drugiego etapu, ale nie zakwalifikowała się do półfinałów. Następnie brała udział w programie TVP2 "Szansa na sukces".
1 stycznia 2006 została wokalistką zespołu Blue Café, zajmując miejsce Tatiany Okupnik. Wydała z zespołem pięć albumów studyjnych: "Ovosho" (2006), "Four Seasons" (2008), "DaDa" (2011), "Freshair" (2014) i "Double Soul" (2018).
W 2012 otrzymała nominację do Superjedynki w kategorii "SuperArtystka".
W maju 2019 zasiadła w polskim składzie jurorskim 64. Konkursu Piosenki Eurowizji. Jej faworytką była Tamara Todewska z piosenką „Proud”. 15 września zasiadła wraz z zespołem Blue Cafe w jury drugiego półfinału Szansy na sukces wyłaniającego reprezentanta Polski w 17. Konkursie Piosenki Eurowizji dla Dzieci odbywającym się w Gliwicach.
Życie prywatne.
29 lipca 2017 wzięła ślub z Maciejem Szczepanikiem, członkiem zespołu Pectus.

</doc>
<doc id="565960" url="https://pl.wikipedia.org/wiki?curid=565960" title="Srebrny Krzyż Zasługi">
Srebrny Krzyż Zasługi



</doc>
<doc id="565961" url="https://pl.wikipedia.org/wiki?curid=565961" title="Brązowy Krzyż Zasługi">
Brązowy Krzyż Zasługi



</doc>
<doc id="565962" url="https://pl.wikipedia.org/wiki?curid=565962" title="Racing Club de Avellaneda">
Racing Club de Avellaneda

Racing Club – argentyński klub sportowy (znany głównie z sekcji piłki nożnej) z siedzibą w mieście Avellaneda, w prowincji Buenos Aires. Występuje w rozgrywkach Primera División. Swoje domowe mecze rozgrywa na obiekcie Estadio Presidente Juan Domingo Perón.
Założony został 25 marca 1903. Od tej pory zdobył siedem tytułów mistrzowskich, a także cztery międzynarodowe (w tym Copa Libertadores). W 1983 klub został zdegradowany do drugiej ligi, by ponownie wrócić do czołówki w 1985. W 1999 klub zbankrutował, ale dzięki swoim kibicom wyszedł na prostą.

</doc>
<doc id="565963" url="https://pl.wikipedia.org/wiki?curid=565963" title="Wiatr Północny i Słońce">
Wiatr Północny i Słońce

Wiatr Północny i Słońce – jedna z bajek Ezopa. Treścią bajki jest spór między Wiatrem Północnym a Słońcem o to, które z nich jest silniejsze. Zwycięzcą miał zostać ten, kto zmusi wędrowca do zdjęcia płaszcza.
Im silniej wiał Wiatr Północny, tym szczelniej wędrowiec okrywał się płaszczem, podczas gdy Słońce bez widocznego wysiłku ogrzało wędrowca tak bardzo, że spocony zdjął płaszcz.
Morał bajki jest następujący: "perswazja jest skuteczniejsza niż przemoc".
Bajka jest powszechnie wykorzystywana w fonetycznym opisie języków jako przykład języka mówionego. W "Handbook of the International Phonetic Association" oraz "Journal of the International Phonetic Association" podane są tłumaczenia bajki na wszystkie języki zapisane w międzynarodowym alfabecie fonetycznym.

</doc>
<doc id="565964" url="https://pl.wikipedia.org/wiki?curid=565964" title="Racing Club">
Racing Club



</doc>
<doc id="565965" url="https://pl.wikipedia.org/wiki?curid=565965" title="Turówka wonna">
Turówka wonna

Turówka wonna, żubrówka ("Hierochloë odorata") – gatunek trawy z rodziny wiechlinowatych. Występuje w północnej, środkowej i wschodniej Europie, w umiarkowanej strefie Azji i Ameryki Północnej. W Polsce spotykana na całym niżu, ale bardzo rzadko, w znacznym rozproszeniu. Wyróżnia się charakterystycznym słodkawym aromatem z nutą anyżu dzięki zawartości kumaryny (silnym zwłaszcza po zasuszeniu rośliny).
Biologia i ekologia.
Bylina. Pędy nadziemne rozwijają się wczesną wiosną, po kwitnieniu przypadającym na miesiące od kwietnia do czerwca, szybko zasychają. Rozmnaża się wegetatywnie przez podziemne rozłogi. Jest gatunkiem światłolubnym, ale znosi także częściowe ocienienie. Występuje w bardzo zróżnicowanych siedliskach: szuwarach, na wilgotnych łąkach, w zaroślach i na słonecznych zboczach oraz w murawach kserotermicznych, grądach i borach mieszanych. 
Liczba chromosomów: 2n = 28, w populacjach poliploidalnych 2n = 42, 56, 70.
Zagrożenia i ochrona.
Głównym zagrożeniem dla gatunku jest masowy zbiór roślin do celów przemysłowych i leczniczych, a także osuszanie wilgotnych łąk. Od 1957 roku roślina jest objęta w Polsce ochroną gatunkową. W latach 1957–1983 znajdowała się pod ochroną częściową, następnie w latach 1983–2001 pod ochroną ścisłą, a od 2001 ponownie podlega ochronie częściowej. Status ochronny podtrzymany został przez Rozporządzenie Ministra Środowiska z dnia 9 października 2014 r. w sprawie ochrony gatunkowej roślin. Umieszczona jest na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia: VU).
Zastosowanie.
Wykorzystywana w przemyśle perfumeryjnym oraz do aromatyzowania napojów (najbardziej znanym przykładem jest wódka zwana Żubrówką).

</doc>
<doc id="565966" url="https://pl.wikipedia.org/wiki?curid=565966" title="Racing Club Buenos Aires">
Racing Club Buenos Aires



</doc>
<doc id="565968" url="https://pl.wikipedia.org/wiki?curid=565968" title="Penarol">
Penarol



</doc>
<doc id="565969" url="https://pl.wikipedia.org/wiki?curid=565969" title="River Plate">
River Plate

Zobacz też:

</doc>
<doc id="565974" url="https://pl.wikipedia.org/wiki?curid=565974" title="Voice Activity Detection">
Voice Activity Detection

Voice Activity Detection (VAD) – algorytm używany w procesie przetwarzania sygnałów mowy, który umożliwia rozpoznawanie aktywności rozmówcy (głosu albo jego braku). Używany podczas kodowania głosu w telefonii internetowej VoIP oraz w telefonii komórkowej np. GSM i UMTS. Jego zastosowanie umożliwia zaoszczędzenie zasobów sieciowych (poprzez zmniejszenie średniej szybkości bitowej strumienia) oraz oszczędność pobieranej energii przez nadajnik.

</doc>
<doc id="565977" url="https://pl.wikipedia.org/wiki?curid=565977" title="Gangi Nowego Jorku">
Gangi Nowego Jorku

Gangi Nowego Jorku () – film z 2002 roku w reżyserii Martina Scorsese.
Opis fabuły.
Rok 1846. W nowojorskiej dzielnicy Five Points, wybucha wojna między ugrupowaniem irlandzkich imigrantów pod wodzą "Księdza" Vallona (Neeson) a "Tubylcami" dowodzonymi przez Billa "Rzeźnika" Cuttinga (Day-Lewis). W decydującym starciu, na oczach kilkuletniego syna, Vallon zostaje zamordowany przez Cuttinga, który obejmuje pełnię władzy nad dzielnicą.
Szesnaście lat później Amsterdam Vallon (DiCaprio) wraca do Nowego Jorku z zamiarem pomszczenia ojca. Trwa wojna secesyjna, do Stanów przybywają kolejne fale imigrantów (młodzi mężczyźni trafiają od razu do armii), co rodzi nowe konflikty. Amsterdam próbuje zdobyć zaufanie zabójcy ojca, zakochuje się w pięknej złodziejce (Diaz), a ostatecznie staje do otwartego boju z "Rzeźnikiem". Niepokoje społeczne rosną z powodu przymusowego wcielania do armii. Mieszkańcy nie uznają wojny na Południu za swój problem. Martwią się tylko o przetrwanie w mieście bezprawia, bezrobocia i coraz większej liczby imigrantów. Małe grupki domagają się wystąpienia z Unii. W końcu dochodzi do krwawo stłumionych rozruchów przeciw poborowi. Bogatsi są linczowani za to, że mogli za 300 dolarów wykupić się z poboru. W owych czasach była to kwota znacznie wyższa niż współcześnie. Każdy nawet niepozorny mieszkaniec, który nie jest politykiem, policjantem lub bogaczem, należy do któregoś z wielu gangów. A wielu z wyżej wymienionych współpracuje mniej lub bardziej z nimi. Stan wojny miesza się z niestabilnym zawieszeniem broni. Strażacy nie gaszą pożarów, gdyż wykłócają się o to, który budynek jest w strefie wpływów której remizy. Tymczasem Amsterdam po nieudanym zamachu na Cuttinga, postanawia reaktywować gang ojca. Gdy Rzeźnik dowiaduje się o tym, wysyła Jacka Mulraneya (John C. Reily) by ten zabił Amsterdama. Zamach nieudaje się i Vallon zabija Mulraneya, a ciało przywiązuje do latarni na rynku. Później przychodzi do niego Johnny i przyznaje się do zdrady. Amsterdam wypędza przyjaciela, a ten szuka szczęścia u Tubylców. Ci biją Johnny'ego i przybijają go do płotu. Ciężko rannego Johnny'ego znajdują Amsterdam i Jenny. Johnny prosi przyjaciela by go dobił. Amsterdam spełnia prośbę. Potem Amsterdam chce pokonać Rzeźnika politycznie. Prosi więc Williama Tweeda by ten poparł Waltera McGinna (Brendan Glesson) jako kandydata na szeryfa. McGinn wygrywa wybory, ale zostaje zamordowany przez Rzeźnika. Podczas pogrzebu McGinna, Amsterdam decyduje się rzucić wyzwanie Billowi, a ten je przyjmuje. Ponownie przeciwko Tubylcom zbiera się koalicja innych gangów. Niestety. Do starcia nie dochodzi, ponieważ część mieszkańców wszczęła zamieszki w mieście i żeby opanować sytuację do akcji wkroczyło wojsko. Paradise Square zostaje zbombardowane, a członkowie obu gangów rozproszeni. Część zginęła. Tymczasem Rzeźnik próbuje wykorzystać dym po nalocie, by zabić Amsterdama. Między nimi dochodzi do walki, ale zostaje ona przerwana przez kolejny wybuch. Gdy obaj podnoszą się z ziemi, widzą jak zabici przez żołnierzy zostają McGloin i Sheng. Amsterdam dostrzega też kawałek rurki w ciele Rzeźnika. Cutting wyszarpuje odłamek ze swojego ciała i mówi Amsterdamowi, że umiera. Vallon wyjmuje więc nóż i zadaje wrogowi dwa ciosy. Cutting pada na ziemię i umiera. Później zostaje pochowany obok Księdza Vallona.
Zakończenie.
Tuż przed pojawieniem się napisów końcowych, jest pokazana panorama Nowego Jorku i jak zmieniała się na przestrzeni lat. Proces ten kończy widok kiedy w mieście był jeszcze kompleks WTC (film powstał rok po zniszczeniu kompleksu WTC).
Ogólny opis.
Scorsese w swoim filmie próbował ukazać ciemne strony kształtującego się mocarstwa (korupcja polityczna, wyzysk nowo przybyłych) oraz uhonorować przybywających do "ziemi obiecanej" w poszukiwaniu lepszego życia przesiedleńców z Europy. Końcowy efekt zyskał mieszaną krytykę, w której przeciwnicy filmu zarzucili "Gangom" przerost formy nad treścią, niejasne przesłanie oraz hołdowanie melodramatycznemu schematowi. Za największy atut dzieła powszechnie uznano wybitną kreację Daniela Day-Lewisa.
Nagrody i nominacje.
Amerykańska Akademia Sztuki i Wiedzy Filmowej – Oscar 2003
Hollywoodzkie Stowarzyszenie Prasy Zagranicznej – Złoty Glob 2003
Brytyjska Akademia Sztuk Filmowych i Telewizyjnych – BAFTA 2003
Gildia Aktorów Filmowych – Aktor 2003
wygrana w kategorii "Najlepszy aktor w roli głównej" – Daniel Day-Lewis
Amerykańska Gildia Producentów Filmowych – Złoty Laur 2003
Amerykańska Gildia Reżyserów Filmowych – DGA 2003
Amerykańska Gildia Scenarzystów – WGA 2003
Amerykańska Gildia Scenografów – ADG 2003
Amerykański Instytut Filmowy – AFI 2002
Amerykańskie Stowarzyszenie Montażystów – Eddie 2003
Amerykańskie Stowarzyszenie Operatorów Filmowych – ASC 2003
Francuska Akademia Sztuki i Techniki Filmowej – César 2004
MTV Movie Awards – Złoty Popcorn 2003
Międzynarodowa Akademia Prasy – Satelita 2003
Stowarzyszenie Krytyków Filmowych z Los Angeles – LAFCA 2002
Stowarzyszenie Nowojorskich Krytyków Filmowych – NYFCC 2002
Box office.
Film uzyskał przychód ze sprzedanych biletów łącznie 193 772 504 dolarów, w tym 9 496 870 dolarów w otwierający weekend. W amerykańskich kinach był obecny przez 157 dni.

</doc>
<doc id="565979" url="https://pl.wikipedia.org/wiki?curid=565979" title="Międzyuczelniany Wydział Biotechnologii Uniwersytetu Gdańskiego i Gdańskiego Uniwersytetu Medycznego">
Międzyuczelniany Wydział Biotechnologii Uniwersytetu Gdańskiego i Gdańskiego Uniwersytetu Medycznego

Międzyuczelniany Wydział Biotechnologii Uniwersytetu Gdańskiego i Gdańskiego Uniwersytetu Medycznego – jeden z jedenastu wydziałów Uniwersytetu Gdańskiego i jeden z czterech wydziałów Gdańskiego Uniwersytetu Medycznego, który został założony staraniami trójmiejskiego środowiska akademickiego. Założycielami Wydziału byli m.in.: Anna Podhajska, Wiesław Makarewicz, Wacław Szybalski oraz Karol Taylor. Do 2016 Wydział mieścił się w budynku gdańskiej, poniemieckiej Victoriaschule oraz w nowo wybudowanym Instytucie Biotechnologii przy ul. Kładki 24. Na początku 2016 Wydział został przeniesiony na kampus „Oliwa” Uniwersytetu Gdańskiego na ul. Antoniego Abrahama 58.
Wydział kształci studentów na kierunku biotechnologia.

</doc>
<doc id="565985" url="https://pl.wikipedia.org/wiki?curid=565985" title="Angels &amp; Airwaves">
Angels &amp; Airwaves

Angels &amp; Airwaves (znany również jako AVA lub A∀A) – zespół, który tworzy muzykę w gatunku rock alternatywny. Został założony przez gitarzystę i wokalistę Toma DeLonge'a, znanego z występów w zespole Blink-182.
Jak donoszą niektóre źródła, zespół powstał 24 czerwca 2005 roku, niedługo po rozpadzie Blink-182, byłej grupy Toma. Pierwszy album Angels And Airwaves (promowany takimi singlami jak "The Adventure", "Do It For Me Now", czy "It Hurts") – We Don't Need To Whisper został wydany 23 maja 2006. Album został ciepło przyjęty przez Kanadę i Wielką Brytanię, w których otrzymał kolejno nominację do złotej i srebrnej płyty.
Aktualnie zespół pracuje nad filmem opartym o realia II. wojny światowej, które mają wpływ na ich muzykę. Jak na razie wiadomo, film ma być stworzony za pomocą techniki CGI, oraz w filmie ma wystąpić mało znany aktor Michael Ostman (to są jak na razie pewne wiadomości).
Prawdopodobnie skrót AVA powstał też dlatego, że córka Toma DeLonge'a ma właśnie na imię Ava (wspomniał o tym sam wokalista w wywiadzie dla Top Of The Pops)
5 listopada miała miejsce premiera światowa nowego albumu AVA'y – I-Empire. Jedną z piosenek promujących nową płytę jest Everything's Magic.
14 lutego 2010 roku, w święto Walentynek miała miejsce premiera trzeciego albumu oraz nowego filmu stworzonego przez zespół. Projekt nosi nazwę "Love" i w odróżnieniu do dwóch poprzednich projektów został udostępniony w całości za darmo na oficjalnej stronie zespołu. Tom DeLonge określił "Love" jako "największe wydanie w swoim życiu i szczyt własnej kreatywności" zarazem porównując album do The Wall zespołu Pink Floyd.
9 grudnia 2014 roku zespół wydał kolejny album zatytułowany The Dream Walker wraz ze stworzonym do niego filmem Poet Anderson - The Dream Walker, w którym wykorzystane zostały utwory właśnie z tego albumu.

</doc>
<doc id="565987" url="https://pl.wikipedia.org/wiki?curid=565987" title="Zwarcie elektryczne">
Zwarcie elektryczne



</doc>
<doc id="565989" url="https://pl.wikipedia.org/wiki?curid=565989" title="Napięcie wysokie">
Napięcie wysokie



</doc>
<doc id="565992" url="https://pl.wikipedia.org/wiki?curid=565992" title="Chlajna">
Chlajna

Chlajna (stgr. "χλαῖνα"), zdrobn. chlajnion – wierzchni ubiór męski w starożytnej Grecji, niekiedy stosowany w odmianie nazywanej "lope". 
Był to obszerny, chroniący przed zimnem, prostokątny płaszcz wełniany, spinany na piersiach lub na prawym ramieniu, znany już Homerowi. Noszono go poza domem, zwłaszcza na wsi (zamiast himationu), zazwyczaj luźno jako narzutkę na znacznie krótszy i przylegający bezpośrednio do ciała chiton. Kobiety nosiły go niekiedy jak peplos, z wykładaną tzw. apoptygmą, często jednak składano go na pół i wsuwając pod lewe ramię (mężczyźni przerzucali przez ramię), spinano szpilą na prawym.
W odróżnieniu od skromniejszego i krótszego himationu był szatą wzorzystą, tkaną z dobrej wełny, barwną. Najmodniejszymi kolorami były purpura, błękit, fiolet, szafranowa żółć i oliwkowa zieleń. Dodatkową ozdobę mogła tworzyć kontrastowej barwy lamówka. Często dawano go w nagrodę. Świadectwem szyku i elegancji było drapowanie chlajny. 
W czasach homeryckich chlajna była zarówno ubiorem żołnierzy, jak i wieśniaków, natomiast w rzeźbach epoki klasycznej przedstawiano w niej filozofów; w razie potrzeby służyła nawet jako kołdra.

</doc>
<doc id="565996" url="https://pl.wikipedia.org/wiki?curid=565996" title="Napięcie niskie">
Napięcie niskie



</doc>
<doc id="565997" url="https://pl.wikipedia.org/wiki?curid=565997" title="Napięcie średnie">
Napięcie średnie



</doc>
<doc id="566000" url="https://pl.wikipedia.org/wiki?curid=566000" title="Napięcie najwyższe">
Napięcie najwyższe



</doc>
<doc id="566005" url="https://pl.wikipedia.org/wiki?curid=566005" title="Karakurt">
Karakurt

Karakurt, karakurt trzynastokropki, malmignat ("Latrodectus tredecimguttatus") – gatunek jadowitego pająka z rodziny omatnikowatych (Theridiidae).
Etymologia.
Tureckie słowo "qara" oznacza „czarny”, a "qurt" to „robak”. We Włoszech nazywany "malmignatto", a w południowej Rosji "karakurtem".
Występowanie.
Zamieszkuje suche rejony zachodniej i środkowej Azji, po Turcję, Grecję, Hiszpanię, Włochy, Chorwację, Cypr, aż do południowej Francji i Korsyki oraz północną Afrykę. W ostatnim czasie występowanie tego pająka odnotowano także w innych rejonach Europy, na przykład w południowej części Ukrainy i Polski co związane jest ze zmianami klimatu. Występuje w suchych, odkrytych miejscach (także na polach uprawnych); w czasie cyklicznych masowych pojawów można tam spotkać nawet kilka pająków na 1 metr kwadratowy.
Środowisko.
Suche, gorące tereny.
Opis.
Długość ciała 8–15 mm (samica) i 4–7 mm (samiec). Jad jest niebezpieczny dla człowieka i dużych zwierząt (krów, wielbłądów, koni). Pająk ten ma barwę czarną i kulisty kształt odwłoka, na brzusznej jego stronie występuje czerwona plama w kształcie klepsydry, a na grzbietowej 13 żółtawych lub czerwonawych plamek. Jego ciało jest połyskujące, z kilkunastoma plamkami w jasnej obwódce. Jest bliskim krewnym czarnej wdowy i często z nią mylony. Jad karakurta jest jednak bardziej niebezpieczny dla człowieka i częściej bywa śmiertelny. Dojrzałe samce żyją od maja do września, samice występują dłużej, zwykle do listopada. Samice konstruują 7–8 kokonów z jajami od czerwca do października, z przerwami trwającymi od tygodnia do trzech. Każdy kokon zawiera około 450 jaj.
Zachowanie.
W momencie zagrożenia karakurty produkują włókna przędzy, pokrywając nimi swój brzuch oraz atakujące ich osobniki. Najbardziej agresywne są samice pilnujące kokonów z jajami. Samica najczęściej zjada samca w czasie kopulacji. Karakurt buduje sieć w kształcie lejka na poziomie gruntu.
Pokarm.
Pająki te zazwyczaj nie są chętne do walki, mimo że ich szczękoczułki są bardzo ostre i bez większych trudności mogłyby przekłuć ludzką skórę. Produkowany przez karakurty jad jest szczególnie szybko i silnie działający. Te przystosowania umożliwiają odżywianie się dużymi, silnymi, dobrze opancerzonymi chrząszczami, które są częste na suchych obszarach, preferowanych przez wdowy. Ich głównym pokarmem stały się więc owady o pokaźnych rozmiarach, które wpadają w wytwarzane przez nie sieci.
Jad.
Jad karakurta jest słabszy niż jad niektórych tropikalnych gatunków. Najgroźniejszym skutkiem ukąszenia jest latrodektyzm, który powoduje podwyższoną temperaturę, wymioty, skurcze mięśni i drgawki. Podłoże neurologiczne działania jadu po raz pierwszy zaobserwowano w połączeniach nerwowo-mięśniowych żaby. Stwierdzono, że wpływ wywiera przedwczesne uwalnianie w dużych ilościach neuroprzekaźnika acetylocholiny. Destrukcja nerwów ruchowych ssaków została zbadana u kota – chociaż wpływ na mięśnie jest nieodwracalny i całkowicie blokuje połączenia nerwowo-mięśniowe, dalej są one w stanie odpowiadać na prawidłową stymulację.

</doc>
<doc id="566006" url="https://pl.wikipedia.org/wiki?curid=566006" title="Kałek (jezioro)">
Kałek (jezioro)

Kałek ("Jezioro Gryżyńskie", "Jezioro Wapienne") – położone w województwie lubuskim, w powiecie krośnieńskim, w gminie Bytnica, jedno z największych jezior Gryżyńskiego Parku Krajobrazowego o powierzchni 23,7 ha i maksymalnej głębokości 23,8 m. Długość 780 m, szer. ok. 410 m.
Wokół jeziora występują pokłady tzw. kredy pojeziernej, od którego wywodzi się nazwa jeziora. Osady te powstały w wyniku biologicznego odwapniania wód przez plankton i roślinność zanurzoną.
Jedno z najatrakcyjniejszych dla rekreacji jezior Gryżyńskiego Parku Krajobrazowego. Zalety jeziora to czysta (I-II klasa), dużej przejrzystości woda oraz korzystne położenie w otoczeniu lasów na południe od miejscowości Gryżyna. Nadaje się zarówno do kąpieli jak i połowu ryb. Pewnym zagrożeniem dla środowiska jeziora był dawniej położony nad nim ośrodek wypoczynkowy, który w 2002 r. był jedną z przyczyn zaliczania wód jeziora do II klasy czystości - ze względu na wysoki poziom fosforu i fosforanów.
Wokół jeziora wiedzie ścieżka edukacyjna (7,5 km). Doskonałe warunki dla grzybiarzy.

</doc>
<doc id="566008" url="https://pl.wikipedia.org/wiki?curid=566008" title="Ilustracja">
Ilustracja

Ilustracja (łac. "illustratio" rozjaśnienie, unaocznienie) – obraz, fotografia, rysunek, rycina lub inny element graficzny dodany do napisanego lub wydrukowanego tekstu (książka, artykuł prasowy, hasło encyklopedyczne), mający za zadanie go uzupełniać, objaśniać albo zdobić. Ilustracja nawiązuje do myśli, historii, tekstu literackiego lub do codziennego życia, jej rolą jest wyjaśnienie i dookreślenie tematu, a także dokumentacja i analiza danego problemu. 
Ilustracje wykonywane są za pomocą technik reprodukcyjnych, występujących w danej epoce.
W szerszym znaczeniu ilustracją może być także ornament w postaci inicjału, bordiury czy winiety, w odpowiedni sposób nawiązujący do charakteru książki.
Początki ilustracji książkowej to iluminacje i miniatury, jeszcze wcześniej ilustracje stosowano między innymi w starożytnym Egipcie do uzupełniania hieroglifów. Najsłynniejszym dziełem z tej epoki jest "Księga Umarłych". Książkom drukowanym towarzyszył drzeworyt, miedzioryt, litografia, staloryt, obraz wykonany za pomocą druku offsetowego i światłodruku.
Style i kierunki w ilustracji.
Wiek XVIII i XIX, czyli klasycyzm, charakteryzowały się prostotą, monumentalną formą, nie korzystano z kolorów. Podstawowym elementem ilustracji jest linia, która powinna oddawać rzeczowy obraz. W romantyzmie, w pierwszej połowie XIX wieku, pojawiły się motywy baśniowe, religijne i ludowe. Charakterystyczną cechą tego okresu jest upoetyzowanie wiejskiego życia. W drugiej połowie zaczęto podkreślać elementy przyrody, a sama ilustracja stała się sentymentalna i bardziej teatralna. Realizm, który miał swój początek w drugiej połowie XIX wieku, wprowadził malarskie i rysunkowe serie. Secesja natomiast dążyła do nowości – ilustracje z tego okresu cechują się przesadą, pomysłowością i dziwnością. Modnymi elementami były motywy florystyczne i zwierzęce. W impresjonizmie ilustracja była mało popularna, ponieważ nie chciano odwracać nią uwagi od warstwy tekstowej. Jednak kiedy się pojawiała, nie była związana z tekstem. W pierwszej połowie XX wieku tendencją był wzrost estetyki ilustracji, a najbardziej popularna techniką jest drzeworyt, wykorzystywany jako reakcja wobec masowo stosowanym technikom fotochemicznym.

</doc>
<doc id="566009" url="https://pl.wikipedia.org/wiki?curid=566009" title="Tadeusz Bobrowski">
Tadeusz Bobrowski

 
Tadeusz Bobrowski (ur. 24 stycznia 1873 w Warszawie, zm. 11 maja 1930 w Wilnie) – polski generał brygady i inżynier mechanik okrętowy. W okresie od 1891 do 1918 służył w Cesarskiej Marynarce Wojennej Rosji, a następnie do 1925 w polskiej Marynarce Wojennej. Brał udział w I wojnie światowej i wojnie polsko-bolszewickiej. Karierę w Polsce zakończył na stanowisku szefa Służby Technicznej Kierownictwa Marynarki Wojennej.
Życiorys.
Służba w Armii Imperium Rosyjskiego.
Tadeusz Bobrowski urodził się 24 stycznia 1873 w Warszawie. W 1891 ukończył studia na Wydziale Mechanicznym Morskiej Szkole Inżynierii w Kronsztadzie, a w 1894 odbył kurs mechaników broni podwodnej. Był także absolwentem Akademii Morskiej z 1898. W latach 1894–1918 służył w rosyjskiej Marynarce Wojennej, awansując do stopnia kapitana I rangi (komandora). Początkowo pływał na krążownikach i odbył kilka rejsów dalekomorskich, m.in. na „Admirale Nachimowie”. Od 1905 był oficerem mechanikiem sił torpedowych Floty Morza Czarnego. W latach 1914–1918 pełnił funkcję zastępcy głównego mechanika portu w Sewastopolu.
Służba w Wojsku Polskim.
W 1919 został przyjęty do Wojska Polskiego i awansowany na generała majora marynarki (kontradmirała) w Korpusie Morskich Oficerów Technicznych. Wyznaczono go szefem Sekcji Technicznej w Departamencie dla Spraw Morskich. W 1921 został przemianowany na generała brygady. Po przekształceniu Departamentu dla Spraw Morskich w Kierownictwo Marynarki Wojennej w 1922 był w nim szefem Służby Technicznej. W 1925, w związku z zakupem przez Marynarkę Wojenną przestarzałych min morskich (tzw. „afera minowa”), został zwolniony ze stanowiska m.in. z wadm. Kazimierzem Porębskim oraz kadm. Wacławem Kłoczkowskim i przeniesiony w stan nieczynny. W 1927 przeszedł w stan spoczynku. W 1928 Wojskowy Sąd Okręgowy nr 1 umorzył postępowanie wszczęte w 1926 przez Prokuraturę Wojskową. Następnie pracował w „Żegludze Polskiej” w Gdyni. Zmarł 11 maja 1930 w Wilnie.

</doc>
<doc id="566010" url="https://pl.wikipedia.org/wiki?curid=566010" title="Natural Dread Killaz">
Natural Dread Killaz

Natural Dread Killaz – polski zespół muzyczny, wykonujący muzykę z pogranicza reggae i dancehallu, pochodzący z wrocławskiego Biskupina. Zespół założyli bracia Manuel "Mesajah” Rengifo Diaz i Daniel "PaXon" Rengifo Diaz, do których dołączył wokalista Grzegorz "Yanaz" Janas oraz Natty.
Okres pomiędzy wydaniem pierwszej płyty a oczekiwaniem na drugi album to wydanie przez Mesajah albumu solowego o nazwie "Ludzie Prości", który ukazał się 1 września 2008. Przed wydaniem drugiej płyty PaXon wypuścił w Internacie mixtape "paXtape #1". W tych samych latach był prowadzony NDK Blog na platformie YouTube składający się z 24 odcinków
W 2015 zespół miał wydać długo zapowiadaną trzecią płytę, lecz do tego nie doszło.
W styczniu 2015 zespół ogłosił zawieszenie działalności, co poskutowało organizacją pożegnalnej trasy koncertowej.

</doc>
<doc id="566012" url="https://pl.wikipedia.org/wiki?curid=566012" title="Stowarzyszenie Gubernatorów Demokratów">
Stowarzyszenie Gubernatorów Demokratów

Stowarzyszenie Gubernatorów Demokratów (ang. Democratic Governors Association, w skrócie DGA) jest organizacją, która skupia wszystkich gubernatorów stanowych i innych terytoriów wchodzących w skład Stanów Zjednoczonych, którzy są członkami Partii Demokratycznej. Założona została w roku 1983. Jej siedziba znajduje się w Waszyngtonie. Generalnie DGA można uznać za jeden z organów partii.
Członkowie.
Gubernatorzy stanów.
UWAGA: Gubernatorzy większości stanów wybierani są w listopadzie roku wyborów, po czym obejmują urząd zaraz na początku przyszłego. W 2006 odbędzie się większość wyborów gubernatorskich, a zwycięzcy zostaną zaprzysiężeni w styczniu 2007

</doc>
<doc id="566013" url="https://pl.wikipedia.org/wiki?curid=566013" title="Jak-15">
Jak-15

Jak-15 (ros. Як-15) (kod NATO – "Feather") – radziecki samolot myśliwski z końca lat 40., powstały w biurze konstrukcyjnym Jakowlewa. Jeden z wczesnych radzieckich myśliwców odrzutowych. Był jednym z najlżejszych używanych myśliwców odrzutowych.
Historia.
Podczas II wojny światowej ZSRR pozostał w tyle za innymi głównymi potęgami militarnymi, w których rozwijano samoloty z napędem turboodrzutowym, nie posiadając żadnych własnych samolotów tego typu ani praktycznych silników (prowadzono jedynie mało udane próby z samolotami z napędem rakietowym lub mieszanym). Dzięki zdobyciu pod koniec wojny niemieckich silników i wyników doświadczeń, mogły ruszyć w ZSRR prace nad samolotami odrzutowymi, a wkrótce po wojnie uruchomiono produkcję skopiowanych silników Junkers Jumo 004 (jako Klimow RD-10) i BMW-003 (jako RD-20). 
Biuro konstrukcyjne Jakowlewa OKB-115 już w kwietniu 1945 otrzymało polecenie zbudowania lekkiego myśliwca z silnikiem Jumo 004. Konstrukcję samolotu oparto o nietypowy układ redanowy, rozpatrywany już przez Niemców podczas wojny, z silnikiem odrzutowym w nosie kadłuba, z dyszą wylotową pod kadłubem. Pozwoliło to zachować część konstrukcji kadłuba myśliwców śmigłowych. Nowy samolot Jakowlewa, oznaczany początkowo Jak-Jumo, oparto właśnie na myśliwcu śmigłowym Jak-3 ostatnich serii, konstrukcji metalowej. Zmianom podlegał przede wszystkim kadłub, a mniejszym skrzydła, kabina pilota i usterzenie, które zachowało charakterystyczny obrys. Budowę pierwszego prototypu ukończono w październiku 1945, po czym ukończono drugi. Kilka miesięcy trwały próby naziemne samolotu, połączone z kołowaniem i "podskokami", podczas których ujawniła się m.in. konieczność zastosowania stalowego kółka ogonowego, gdyż ogumienie uległo spaleniu przez gazy wylotowe silnika.
W 1946 samolot przemianowano na Jak-15 i rozpoczęto próby w locie. Pierwszy raz samolot oblatano 24 kwietnia 1946, kilka godzin po pierwszym locie MiG-9. Już w sierpniu 1946 Jak-15 zaprezentowano publicznie na paradzie w Tuszynie. Następnie, do listopada 1946 zbudowano w zakładzie nr 31 w Tbilisi produkującym Jaki-3, krótką serię 15 samolotów, specjalnie dla celu defilady z okazji rocznicy rewolucji październikowej (7 listopada), która jednak się nie odbyła z uwagi na pogodę. 
Samolot, oprócz usterek "wieku dziecięcego", miał wady takie, jak bardzo mały zasięg i długotrwałość lotu, zawodny napęd o krótkim resursie (najwyżej 25 godzin pracy), skomplikowaną procedurę uruchamiania silnika i stwarzający problemy w połączeniu z napędem odrzutowym klasyczny układ podwozia. Z drugiej strony, jego pilotaż był prosty i zbliżony do Jaków z silnikami tłokowymi (Jak-3, Jak-9), co ułatwiało opanowanie go przez pilotów i zapoznanie ich z napędem odrzutowym. W kwietniu 1947 Jak-15 przeszedł badania państwowe, po których przyjęto go na uzbrojenie lotnictwa i skierowano do ograniczonej produkcji, jako przejściowy myśliwiec treningowy, do czasu opracowania lepszych konstrukcji. Tym samym, Jak-15 stał się pierwszym radzieckim myśliwcem odrzutowym przyjętym na uzbrojenie. Zlecono też dalsze prace nad modernizacją konstrukcji, m.in. przez zastosowanie podwozia trójkołowego i opracowanie dwumiejscowego wariantu szkolno-treningowego, czego efektem stał się samolot Jak-17. 
Jeszcze pod koniec 1946 rozpoczęto produkcję seryjną i w efekcie w defiladzie 1 maja 1947 uczestniczyło już 50 Jaków-15. Produkowane samoloty miały już radzieckie silniki RD-10. Część z nich nie posiadała jednak uzbrojenia lub miała tylko 1 działko. Według danych firmy Jakowlewa, do zakończenia produkcji w 1947 zbudowano 280 samolotów, lecz być może część z nich została ukończona jako Jaki-17. 
Jak-15 nie był użyty bojowo (według raportów pilotów amerykańskich, Jaki-15 spotykane miały być przez nich podczas wojny koreańskiej, jednakże nie były one dostarczane do KRLD lub Chin i być może chodzi o Jak-17).
Warianty pochodne.
W celu ulepszenia aerodynamiki został opracowany prototyp samolotu Jak-17 RD10 (nie mylić z Jak-17). Od Jaka-15 odróżniał się nowym cieńszym skrzydłem o profilu laminarnym, fotelem wyrzucanym i przednią pancerną szybą. Z uwagi na zmniejszenie grubości skrzydła, przeprojektowaniu uległo podwozie, którego główne golenie mocowane były teraz do kadłuba i chowały się w kadłub do tyłu. Rozstaw kół zmniejszył się do 2 m. Z tyłu pozostało metalowe kółko ogonowe. Samolot ukończono we wrześniu 1946 i 26 września 1946 prowadzono na nim próby kołowania, lecz ostatecznie nie oblatano go, ponieważ bardziej celowe było zastosowanie podwozia trójkołowego. 
Jeszcze przed rozpoczęciem budowy przedseryjnych Jak-15, rozpoczęto konstruowanie dwumiejscowego wariantu szkolno-treningowego, zgodnie z postanowieniem Rady Ministrów, napędzanego początkowo silnikiem Jumo. Otrzymał on oznaczenie najpierw Jak-15W, następnie Jak-15UT, w końcu Jak-21. Od Jaka-15 różnił się dodaniem drugiej kabiny dla kursanta z przodu, zamiast kadłubowego zbiornika paliwa. Obie kabiny w układzie tandem przykryto wspólną opływową czteroczęściową osłoną, o wydłużonym kształcie kroplowym. Wariant ten został oblatany 5 kwietnia 1947. Miała być zbudowana seria tych samolotów, lecz zrezygnowano z tego, ponieważ bardziej perspektywiczny był wariant Jak-21T. 
W czerwcu 1947 oblatano prototyp ulepszonej wersji myśliwskiej Jak-15U, przebudowany z samolotu seryjnego, różniący się przede wszystkim podwoziem trójpodporowym zamiast klasycznego i powiększonym usterzeniem o zmienionym kształcie. W marcu 1948 wersję tę zaaprobowano do produkcji seryjnej pod oznaczeniem Jak-17. Jednocześnie wprowadzono do produkcji bazującą na niej dwuosobową wersję szkolno-treningową, z podwoziem trójkołowym i wspólną osłoną kabiny o kształcie tunelowym, oznaczoną jako Jak-21T, a w produkcji seryjnej Jak-17 UTI. 
Równocześnie Jakowlew opracował całkiem nowy myśliwiec Jak-23, będący ostatnim myśliwcem w układzie redanowym.
Opis konstrukcji.
Jednosilnikowy średniopłat o konstrukcji całkowicie metalowej i prostych skrzydłach. Kadłub kratownicowy z rur stalowych, kryty blachą duraluminiową. Płaty dwudźwigarowe o konstrukcji z duraluminium. Usterzenie klasyczne o konstrukcji metalowej. Silnik odrzutowy umieszczony był w przedniej części kadłuba, z dyszą pod kadłubem, na wysokości kabiny pilota. Ogonowa część kadłuba pokryta była pod spodem blachą żaroodporną. Kabina pilota zamknięta, oszklona; osłona składała się z trzyczęściowego stałego wiatrochronu i wypukłej osłony odsuwanej do tyłu. Podwozie samolotu klasyczne, ze stalowym chowanym kółkiem ogonowym; golenie główne chowane w skrzydła. 
Napęd stanowił jeden silnik turboodrzutowy ze sprężarką osiową RD-10 (rozwinięcie niemieckiego silnika Junkers Jumo 004) o ciągu 900 kg (ok. 8,83 kN).
Uzbrojenie: 2 lub 1 działko 23 mm NS-23 (po 60 nabojów) w górnej części kadłuba.
Zobacz też.
Pokrewne konstrukcje: Jak-3 - Jak-17 - Jak-21 - Jak-23
Porównywalne samoloty: Heinkel He 162 - Ła-150

</doc>
<doc id="566022" url="https://pl.wikipedia.org/wiki?curid=566022" title="Rady Harcerzy Starszych">
Rady Harcerzy Starszych



</doc>
<doc id="566023" url="https://pl.wikipedia.org/wiki?curid=566023" title="Sekretarz generalny ONZ">
Sekretarz generalny ONZ



</doc>
<doc id="566025" url="https://pl.wikipedia.org/wiki?curid=566025" title="Zain al Abidin">
Zain al Abidin



</doc>
<doc id="566026" url="https://pl.wikipedia.org/wiki?curid=566026" title="Czarcie koło">
Czarcie koło

Czarcie koło (czarci krąg, krąg czarownic, czarodziejski krąg) – charakterystyczny, kolisty wzór powstający wśród traw, ściółki leśnej utworzony przez owocniki grzybów. W zależności od mechanizmu powstawania, może mieć kształt zbliżony do okręgu lub jego fragmentów, układu koncentrycznych okręgów, albo pełnego koła.
Nazwa, w większości języków nawiązująca do działalności sił nadprzyrodzonych, ma związek z faktem, iż przez tysiąclecia ludzie nierozumiejący mechanizmu powstawania kręgów przypisywali ich powstawanie czarom.
Mechanizmy powstawania.
Czarcie kręgi mogą powstawać w wyniku działania kilku podobnych mechanizmów, zależnych od rodzaju grzybów i innych roślin zaangażowanych w to zjawisko. We wszystkich scenariuszach mamy początkowo do czynienia z pojedynczym zarodnikiem grzyba, inicjującym kolonię. By powstał czarci krąg, grzyb ten musi cechować się silnym wyjaławianiem podłoża, lub wręcz zatruwaniem go substancjami pozostającymi w podłożu po obumarciu fragmentów grzybni. Im bardziej jednorodne jest podłoże (w sensie podobnej zawartości składników pokarmowych w jego różnych miejscach, i nieobecności przeszkód), tym bardziej czoło rozwijającej się kolonii przypomina okrąg. W określonym miejscu, plecha grzyba może przeżyć jedynie określony czas, po którym podłoże jest już zbyt jałowe lub nasączone toksynami – jest to przyczyną obumierania wewnętrznej części kręgu, w wyniku czego żywy pozostaje jedynie rozrastający się pierścień ograniczony dwoma okręgami: na zewnątrz czołem rozrastającej się kolonii, od wewnątrz – obszarem wyjałowionym lub zatrutym. Proces rozrostu takiej kolonii nie musi być w ogóle widoczny – plecha grzyba może rozrastać się np. pod powierzchnią gleby. Uwidocznienie kręgu może nastąpić w wyniku dodatkowych czynników, takich jak:
W zetknięciu z przeszkodami (brak odpowiedniego podłoża), rozwijający się front może ulegać załamaniom, przez co widoczne są inne kształty, lub jedynie fragmenty łuków.
Innym zjawiskiem jest powstawanie układu koncentrycznych kręgów, mających wspólny środek. Układ taki powstaje w wyniku odtwarzania żyzności podłoża, i ponownego dostawania się zarodników na środek kręgu – następuje tam wznowienie kolonii i rozrost kolejnego kręgu.
Występowanie.
Na czarcie koła utworzone w trawie uskarżają się w Polsce miłośnicy trawników, bowiem to zjawisko pojawia się często na trawnikach nie sianych, a kładzionych.
Czarcie koła utworzone z owocników grzybów można najczęściej spotkać na niewielkich, zacienionych polanach leśnych w lasach mieszanych. Mogą mieć średnicę od kilkudziesięciu centymetrów do kilkunastu metrów.
Z kolei czarcie koła w formie układu koncentrycznych kręgów bywają tworzone przez kolonie grzybów i porostów na wapiennych ścianach skalnych.
Czarcie koło w kulturze.
W dawnych czasach przypisywano temu zjawisku magiczne znaczenie jako miejscu, w którym odbywały się sabaty czarownic i inne rzekome praktyki czarnoksiężników. Czarcie koło pojawia się w książce z „wiedźmińskiej” serii Andrzeja Sapkowskiego "„Ostatnie życzenie”" w opowiadaniu „Ziarno prawdy”.

</doc>
<doc id="566036" url="https://pl.wikipedia.org/wiki?curid=566036" title="Maciej Miernik">
Maciej Miernik

Maciek Stanisław Miernik – polski muzyk rockowy grający na gitarze basowej, kompozytor, realizator dźwięku, producent.
Znany z występów w grupie Aurora, 1984, Noah-Noah, Restrykcja, Reflection, Flashback oraz z roli producenta. Jego twórczość zaliczana jest do progresywnego rocka i progresywnego punka. Artysta znany jest z awangardowych, multimedialnych realizacji.
We wrześniu 2011 w mediach ukazała się informacja o ciężkiej chorobie muzyka. W celu ratowania jego życia, przyjaciele zorganizowali cykl koncertów zatytułowanych Help Maciek, które odbyły się w terminach:
14 stycznia 2015 miała miejsce premiera dwupłytowego albumu (2 CD + 2 DVD) zatytułowanego "Help Maciek 2 Live". Album zawiera nagranie jednego z trzech charytatywnych koncertów, który odbył się w Studenckim Klubie Pod Palmą Uniwersytetu Rzeszowskiego w lutym 2012. Nakład wydawnictwa wyniósł 1000 egz.

</doc>
<doc id="566040" url="https://pl.wikipedia.org/wiki?curid=566040" title="Szlak Powstańców Śląskich">
Szlak Powstańców Śląskich

Szlak Powstańców Śląskich – niebieski znakowany szlak turystyczny w województwie śląskim i województwie opolskim.
Informacje ogólne.
Szlak prowadzi przez miejscowości w których walczyli powstańcy śląscy w latach 1919-1921. Projekt szlaku opracował ks. Jerzy Pawlik w latach 1968-1971 z okazji 50. rocznicy III powstania śląskiego.
Dokładny przebieg szlaku można obejrzeć na tej mapie LINK.

</doc>
<doc id="566047" url="https://pl.wikipedia.org/wiki?curid=566047" title="Kolczyk">
Kolczyk

Kolczyk – niewielki, ozdobny przedmiot, część biżuterii noszona w małżowinie usznej (najczęściej) oraz innych miejscach ciała. Zwykle stworzony z tytanu, stali chirurgicznej, srebra, złota, PTFE lub z bioplastu; spotyka się także artystycznie robione kolczyki kościane lub drewniane. Popularne są również kolczyki zrobione z rogu bawoła azjatyckiego – "Bubalus bubalis" – są odpowiednikiem ludzkich paznokci czy też włosów, zawierają keratynę, przez co ciało ludzkie je akceptuje i nie wytwarza nieprzyjemnego zapachu.
Wstęp.
Kolczyki mogą być noszone przez kobiety i mężczyzn, ale aktualnie są najczęściej spotykane u kobiet. Plastikowe kolczyki z numerami identyfikującymi są używane także do znakowania zwierząt hodowlanych.
Kolczyki występowały i występują w wielu kulturach na całym świecie i pełnią w nich zróżnicowaną rolę. W czasach starożytnych kolczyki oprócz funkcji estetycznej, wskazywały na przynależność do danej kasty, czy roli sprawowanej w określonym społeczeństwie. W starożytnym Egipcie kolczyki nosili m.in. przedstawiciele kasty rządzącej np. faraonowie. Natomiast w Rzymie niewolnicy. Obecnie piercing spełnia głównie rolę estetyczną, za pomocą której ludzie chcą wpisać się we współczesne trendy, modę.Sięgając do wczesnych początków rozpowszechniania się mody na kolczyki, można zauważyć jej zalążki już w starożytności. Wtedy jednak na luksus kolczyków wykonanych ze złota lub srebra mogli sobie pozwolić jedynie bogaci mieszkańcy i dlatego też były one oznaką przynależności do danej grupy społecznej. Dla mniej zamożnych obywateli pozostawały kolczyki wykonane z ptasiego pióra lub kości zwierzęcej.
Kariera tego rodzaju biżuterii rozpoczęła się od przekłuwania uszu. Dzisiaj kolczykowanie obejmuje wszystkie części ciała, poczynając od nosa po intymne części ciała. Do najpopularniejszych miejsc kolczykowania należą: uszy, nos, pępek, język, wargi i brwi.
Proces kolczykowania i ból z tym związany jest zróżnicowany i zależy w głównej mierze od miejsca. Czas gojenia przekłutych części ciała jest zróżnicowany: od 2–3 tygodni dla przekłuć niegłębokich, do 9 miesięcy po poważniejszych przekłuciach (zależny od miejsca i rodzaju przekucia).
Coraz częściej można się natknąć na tzw. „tunele” – kolczyki, które wkłada się do ucha robiąc w nim dziurę i rozciągając skórę tak, iż robi się okrągły, szeroki otwór. Tunele mogą mieć różną średnicę – od kilku milimetrów po nawet kilka centymetrów.
Stosunek Kościoła katolickiego do kolczykowania uszu.
W XIII wieku Kościół Katolicki zabronił kolczykowania uszu, w związku z dogmatem, według którego człowiek jest stworzony na obraz Boga i w związku z tym, nikt nie ma prawa ingerować w ten obraz. Po wprowadzeniu powszechnego zakazu, uszy kolczykowali sobie tylko piraci, złodzieje oraz przedstawiciele niższych klas społecznych.
Niekorzystne efekty noszenia kolczyków w świetle badań naukowych.
Do najczęstszych powikłań związanych z noszeniem kolczyków zalicza się:
Zarejestrowano zależność pomiędzy wczesnym przekłuwaniem uszu u dziewczynek, a występującym później rozwojem alergii.
Według prof. Ewy Czarnobilskiej (kierownik zespołu prowadzącego badania) główną przyczyną występowania odczynu alergicznego wymienianą przez alergologów jest obecność niklu jako składnika stopów do produkcji kolczyków – przy czym nieistotny jest deklarowany przez producenta rodzaj metalu, z jakiego wykonana jest biżuteria, gdyż nikiel jest standardowym składnikiem.
Objawy alergii widoczne są w postaci wyprysków skórnych. Objaw ten jest często tłumaczony alergią pokarmową (np. na mleko), tymczasem przyczyna leży w kontakcie kolczyka (jonów niklu) z układem immunologicznym.
Ciekawym jest fakt, iż zaprzestanie noszenia kolczyków przez dziecko nie skutkuje zniknięciem objawów alergii. Układ immunologiczny zapamiętuje obecność jonów niklowych, które przez pewien okres życia występowały we krwi i limfie człowieka. Mimo zaprzestania noszenia kolczyków u dziecka może występować reakcja alergiczna na:
W świetle badań alergologicznych na próbie 428 uczniów w wieku 7–8 i 16–17 lat stwierdzono, że:
Innymi objawami alergii na nikiel są:

</doc>
<doc id="566054" url="https://pl.wikipedia.org/wiki?curid=566054" title="Twierdzenie Pappusa-Guldina">
Twierdzenie Pappusa-Guldina

Twierdzenia Pappusa-Guldina, reguły Guldina – dwa twierdzenia stereometrii, ułatwiające obliczanie pola powierzchni obrotowej oraz objętości bryły obrotowej w oparciu o położenie środka masy obracanej krzywej lub figury.
Twierdzenia nazwane zostały od nazwisk Pappusa z Aleksandrii i Paula Guldina.
Pierwsze twierdzenie Pappusa-Guldina.
Pole powierzchni, powstałej przez obrót jednorodnej i płaskiej linii dookoła osi leżącej w płaszczyźnie tej linii i nie przecinającej jej, jest równe długości linii formula_1 pomnożonej przez długość okręgu formula_2 opisanego przy obrocie przez jej środek masy (punkt formula_3).
Np. dla torusa o promieniu formula_4 i promieniu okręgu formula_5 długość linii formula_6 długość okręgu dla środka masy formula_7 stąd pole torusa formula_8
Drugie twierdzenie Pappusa-Guldina.
Objętość bryły, powstałej przy obrocie figury płaskiej dookoła osi leżącej w płaszczyźnie tej figury i nie przecinającej jej, jest równa polu powierzchni figury formula_9 pomnożonemu przez długość okręgu opisanego formula_10 przy obrocie przez jej środek masy (punkt formula_11).
Np. dla torusa o promieniu formula_4 i promieniu koła formula_5 pole powierzchni koła formula_14 długość okręgu dla środka masy formula_7 stąd objętość torusa formula_16

</doc>
<doc id="566055" url="https://pl.wikipedia.org/wiki?curid=566055" title="Próżniactwo społeczne">
Próżniactwo społeczne

Próżniactwo społeczne () – w psychologii społecznej: efekt zmniejszenia wysiłku wkładanego przez jednostkę w aktywność wykonywaną wspólnie z innymi. Zjawisko jest powszechne, gdy grupy wykonują zadania addytywne (w których wkład każdego członka jest łączony w jeden wynik grupy). Występuje zarówno podczas zadań wymagających wysiłku umysłowego, jak i fizycznego. Przykładowe zadania, gdzie stwierdzono występowanie próżniactwa to: przeciąganie liny, pływanie, znajdowanie drogi w labiryncie, dawanie napiwków, wymyślanie jak największej ilości zastosowań dla danego przedmiotu czy formu­łowanie sądów i przekonań. Z efektem próżniactwa społecznego związany jest spadek napięcia emocjonalnego, co może jednak przełożyć się na lepsze wykonywanie skomplikowanych zadań.
Czynniki zwiększające efekt.
Próżniactwo społeczne może nasilać się wtedy, gdy:
Mechanizmy wyjaśniające.
Proponowane wyjaśnienia fenomenu:

</doc>
<doc id="566058" url="https://pl.wikipedia.org/wiki?curid=566058" title="Efekt Ringelmanna">
Efekt Ringelmanna



</doc>
<doc id="566060" url="https://pl.wikipedia.org/wiki?curid=566060" title="SWT">
SWT



</doc>
<doc id="566062" url="https://pl.wikipedia.org/wiki?curid=566062" title="Õ">
Õ

Õ, õ – litera alfabetu łacińskiego o nazwie o tylda używana w języku estońskim, portugalskim, võro, wietnamskim oraz w etnolekcie śląskim;

</doc>
<doc id="566063" url="https://pl.wikipedia.org/wiki?curid=566063" title="Krzysztof Kiljański">
Krzysztof Kiljański

Krzysztof Stanisław Kiljański (ur. 5 listopada 1967 w Nowej Soli) – polski piosenkarz popowy i jazzowy. Zdobywca nagrody Fryderyka.
Życiorys.
Kariera.
W latach 80. tworzył piosenkę poetycko-autorską, którą tworzył m.in. we współpracy z formacją EX Nonet. W tym czasie zdobył nagrody i wyróżnienia m.in. na Ogólnopolskich Spotkaniach Zamkowych "Śpiewajmy Poezję" w Olsztynie czy Festiwalu Piosenki Studenckiej w Krakowie. W pierwszej połowie lat 90. był wokalistą Śląskiej Estrady Wojskowej we Wrocławiu. Od 1998 roku angażował się w wiele jazzowych projektów, w 2001 roku otrzymał wyróżnienie indywidualne na Międzynarodowym Festiwalu Jazzu Tradycyjnego Złota Tarka, potem zdobył drugie miejsce w konkursie Międzynarodowych Spotkań Wokalistów Jazzowych w Zamościu.
W 2003 zaczął tworzyć materiał na swój debiutancki album, nad którym współtworzył wraz z Witoldem Cisłą i Willy Bellem, autorem większości tekstów piosenek z płyty. W 2004 z utworem „Stay” zajął 10. miejsce w finale Krajowych Eliminacjach do 49. Konkursu Piosenki Eurowizji. Piosenką zapowiadał swój debiutancki album pl. "In the Room", który wydał w 2005 nakładem wytwórni Kayax. Album osiągnął wynik prawie 100 tys. sprzedanych egzemplarzy w kraju. Wydawnictwo promował singlem „Prócz ciebie, nic”, który nagrał w duecie z Kayah. Piosenka dotarła na szczyt polskich list przebojów oraz wygrała 42. Krajowy Festiwal Polskiej Piosenki w Opolu, gdzie została nagrodzona statuetką "Superjedynki". Kilka miesięcy później ukazała się reedycja płyty wzbogacona o trzy dodatkowe utwory. W tym samym roku wystąpił na 43. KFPP w Opolu i Sopot Festival 2006, a także zaśpiewał w wielu programach telewizyjnych, m.in. "Co tu jest grane?", " Przebojowa noc" czy "Mój pierwszy raz", oraz nagrał piosenki do ścieżki dźwiękowej filmów: "Rozmowy nocą" („Podaruj mi” z Veronique le Berre) oraz "Idealny facet dla mojej dziewczyny" („I Wanna Be Loved by You” z Olgą Szomańską). W marcu 2006 za utwór „Prócz ciebie, nic” zdobył Fryderyka w dwóch kategoriach: "Piosenka roku" i "Wokalista roku".
W 2011 zaczął występować w trasie koncertowej "Projekt Grechuta" zespołu Plateau i wydał album pt. "Barwy Kofty", na który nagrał utwory zawierające teksty autorstwa Jonasza Kofty. W 2013 wydał album pt. "Powrót", a w 2014 – "Duety", na który umieścił swoje aranżacje polskich piosenek w duecie z wykonawczyniami, takimi jak m.in. Kasia Popowska, Anna Serafińska, Grażyna Szapołowska czy Iza Kowalewska. Na albumie umieścił także utwór „Podejrzani zakochani”, który nagrał z Haliną Mlynkovą na potrzeby ścieżki dźwiękowej do filmu o tym samym tytule.
We wrześniu 2017 wydał album pt. "Still Right Here", który promował teledyskiem do singla „W drodze”.
Życie prywatne.
W 1995 wziął ślub. W październiku 2006 urodził mu się syn. Mieszka z rodziną w jednej z podwarszawskich miejscowości.
W listopadzie 2011 uległ wypadkowi samochodowemu w drodze do Poznania.

</doc>
<doc id="566064" url="https://pl.wikipedia.org/wiki?curid=566064" title="Synagoga Kowea Itim le-Tora w Krakowie">
Synagoga Kowea Itim le-Tora w Krakowie

Synagoga Kowea Itim le-Tora (z hebr. "Towarzystwa Studiowania Tory") – synagoga znajdująca się w Krakowie przy ulicy Józefa 42, na Kazimierzu.
Synagoga została wybudowana w 1810 roku na miejscu domu z 1773 r. Powstała z inicjatywy członków bractwa religijnego Kowea Itim le-Tora. W latach 1912-1913 została odnowiona i przebudowana według projektu architekta Łazarza Rocka. Podczas II wojny światowej hitlerowcy zdewastowali synagogę. Po zakończeniu wojny przez pewien czas znajdowało się w niej schronisko dla wysiedlonych Wydziału Opieki Społecznej, a obecnie mieszkania.
Na ścianie synagogi zachował się unikatowy napis w języku hebrajskim ח"ק קובע עתים לתורה oraz dwie Gwiazdy Dawida. W jednej umieszczono datę budowy synagogi, w drugiej datę odnowienia. Drugim charakterystycznym elementem bożnicy są półokrągło zakończone otwory okienne oraz drzwi.

</doc>
<doc id="566065" url="https://pl.wikipedia.org/wiki?curid=566065" title="Afra (imię)">
Afra (imię)

Afra – imię żeńskie pochodzenia łacińskiego, utworzone od nazwy "Afri", oznaczającej osobę pochodzącą z Afryki. Było to imię dwóch świętych we wczesnym okresie chrześcijaństwa (Afry z Augsburga, zm. ok. 304 i Afry, męczennicy w Brescii za cesarza Aureliana).
W Polsce imię Afra zaczęło być spotykane już w połowie XIII wieku. Według stanu na 17 stycznia 2015 r. imię to miało w Polsce 5 nadań. 
Afra imieniny obchodzi 5 sierpnia.
Zobacz też:

</doc>
<doc id="566068" url="https://pl.wikipedia.org/wiki?curid=566068" title="Synagoga Deichesa w Krakowie">
Synagoga Deichesa w Krakowie

Synagoga Salomona Deichesa – synagoga znajdująca się na Kazimierzu w Krakowie, w podworcu kamienicy przy ulicy Brzozowej 6.
Synagoga została zbudowana w 1910 roku z inicjatywy fundacji Salomona Deichesa. Projekt synagogi wykonał architekt żydowski Henryk Lamensdorf. Obok sali modlitewnej znajdowała się również sala przeznaczona na szkołę talmudyczną. Podczas II wojny światowej hitlerowcy zdewastowali synagogę. Po wojnie przeznaczona na biura, a obecnie Szkoła aktorska Lart Studio.
Synagoga to piętrowy budynek, z tarasem na piętrze. Na szczytowej ścianie zachowała się dekoracja w kształcie tablic Dekalogu.

</doc>
<doc id="566071" url="https://pl.wikipedia.org/wiki?curid=566071" title="Wenancja">
Wenancja

Wenancja – imię żeńskie pochodzenia łacińskiego. Wywodzi się od słowa "venans" – "polujący". Żeński odpowiednik imienia Wenancjusz i Wenanty.
Wenancja imieniny obchodzi 5 sierpnia.

</doc>
<doc id="566072" url="https://pl.wikipedia.org/wiki?curid=566072" title="Synagoga Bne Emuna w Krakowie">
Synagoga Bne Emuna w Krakowie

Synagoga Bne Emuna w Krakowie (z hebr. "Dzieci Wiary") – synagoga znajdująca się na Kazimierzu w Krakowie, na rogu ulicy Dow Baera Meiselsa 17 oraz Placu Nowego 5.
Historia.
Synagoga została zbudowana w 1886 roku z inicjatywy Żydowskiego Towarzystwa Modlitewnego i Dobroczynnego Bne Emuna, według projektu architekta i budowniczego Jacka Matusińskiego. Podczas II wojny światowej hitlerowcy zdewastowali wnętrze synagogi, przeznaczając ją następnie na warsztat stolarski. Po zakończeniu wojny nadal pełniła funkcję stolarni, a później magazynu. Od początku lat 80. budynek stał opuszczony i popadał w ruinę.
W latach 1988-1993 z inicjatywy Fundacji Judaica przeprowadzono gruntowny remont oraz rozbudowę synagogi z przeznaczeniem jej na Centrum Kultury Żydowskiej. Pracami tymi kierował architekt Dariusz Gruszka. Większość środków na remont przeznaczył Kongres Stanów Zjednoczonych oraz w mniejszym stopniu: Gmina Kraków, wojewoda krakowski, Społeczny Komitet Odnowy Zabytków Krakowa oraz Generalny Konserwator Zabytków. Wówczas zakonserwowano i częściowo zrekonstruowano polichromie na suficie głównej sali modlitewnej oraz tablicę z nazwiskami zmarłych fundatorów i członków bractwa. 24 listopada 1993 roku w synagodze uroczyście otwarto Centrum Kultury Żydowskiej. Cały remont kosztował ponad 2 miliony złotych.
Architektura.
Murowany budynek synagogi wzniesiono na planie prostokąta, w stylu neoromańskim z elementami mauretańskimi. Do dnia dzisiejszego zachowało się wiele oryginalnych elementów wystroju. Nad głównym wejściem znajduje się charakterystyczny trójkątny przyczółek, a otwory okienne są zakończone półokrągłe.
Wewnątrz w głównej sali modlitewnej, która obecnie pełni rolę sali wykładowej, zachowała się wnęka po Aron ha-kodesz oraz fragment belkowania nad nim, tablica jorcajtowa oraz pozostałości oryginalnej, zrekonstruowanej polichromii. Obecnie w sali głównej znajdują się dwie tablice pamiątkowe: jedna poświęcona Rafaelowi Scharfowi, a druga upamiętniająca wyposażenie Centrum ze środków Republiki Federalnej Niemiec w sprzęt nagłaśniający i konferencyjny, a przekazany przez Fundację Współpracy Polsko-Niemieckiej.
Na ścianie południowej wisi wielki obraz Vincenta Capraro pt. „"Żydzi z Vught"”, który poświęcony jest wydarzeniom, które miały miejsce w Vught, w obozie koncentracyjnym powstałym w 1942 roku w okolicach s'Hertogenbosch na południu Holandii.
Spór o odzyskanie synagogi.
W 2001 roku do komisji regulacyjnej wpłynął wniosek o zwrot budynku synagogi Bne Emuna na rzecz Gminy Wyznaniowej Żydowskiej w Krakowie.

</doc>
<doc id="566073" url="https://pl.wikipedia.org/wiki?curid=566073" title="AWT">
AWT



</doc>
<doc id="566076" url="https://pl.wikipedia.org/wiki?curid=566076" title="Radio Ex">
Radio Ex



</doc>
<doc id="566077" url="https://pl.wikipedia.org/wiki?curid=566077" title="Synagoga Tignera w Krakowie">
Synagoga Tignera w Krakowie

Synagoga Tignera w Krakowie – synagoga znajdująca się na Starym Mieście w Krakowie na zapleczu kamienicy przy ulicy Grodzkiej 28/30.
Historia.
Synagoga została zbudowana w 1913 roku z inicjatywy Mordechaja Tignera. W 1921 roku budynek został zmodernizowany, a w 1931 roku przebudowany przez żydowskich architektów Izaaka Goldbergera oraz Izraela Messingera. Uroczyste otwarcie synagogi miało miejsce w 1932 roku, w pierwszą rocznicę śmierci ojca Mordechaja, Markusa. Wówczas wystąpił chór pod batutą profesora Sperbera i nadkantor Kauffman z pieśnią „El male rachmim”, a okolicznościowe kazanie wygłosił nadrabin Józef Nechemiasz Kornitzer. W budynku mieściła się także biblioteka. Na początku II wojny światowej synagoga została w nieznacznym stopniu zdewastowana przez hitlerowców.
Po zakończeniu wojny pomieszczenia synagogi przejęły Bazy Zaopatrzenia Materiałów Technicznych dla Spółdzielni umiejscawiając w nich magazyn włókienniczy. Istniało jeszcze wtedy wyposażenie liturgiczne głównej sali modlitw i rozważano możliwość jego ewentualnego, nieodpłatnego przekazania Kongregacji Wyznania Mojżeszowego w Krakowie. Po opuszczeniu miejsca przez Bazę Zaopatrzenia budynek oddano w użytkowanie Miejskiemu Teatrowi Muzycznemu z przeznaczeniem na salę prób. Pogarszający się stan techniczny obiektu spowodował, że na początku lat 70. podjęto decyzję o konieczności natychmiastowego wykwaterowania teatru. Stan budynku określono jako „katastrofalny”. Pomimo tego w latach 80. został on wyznaczony na docelową siedzibę Capelli Cracoviensis, która po długich, ale bezowocnych staraniach o dotację na remont, nie zdecydowała się na jego objęcie. 
W 1974 roku Miejskie Biuro Projektów opracowało po raz pierwszy projekt techniczny rozbiórki budynku, który nie uzyskał akceptacji Miejskiego Konserwatora Zabytków. Powodem odmowy jego zatwierdzenia nie był brak koncepcji twórców opracowania na uporządkowanie miejsca po wyburzeniach. W piśmie skierowanym do autorów konserwator prosi o uzupełnienie dokumentacji w tym zakresie. W 1975 roku budynek synagogi został wpisany do rejestru zabytków, a granice zabytku określono na całość budynku w obrębie działki. Pół roku później projekt techniczny wyburzenia oficyn wraz z uzupełnieniem o harmonogram zagospodarowania podwórza uzyskał akceptację konserwatora. Przewidywał on rozbiórkę budynku i upamiętnienie miejsca poprzez zamontowanie ozdobnych krat z drzwi wejściowych w pozostałości muru pomiędzy sąsiadującymi kamienicami. Z nieznanych przyczyn do rozbiórki budynku nie doszło.
W czerwcu 1980 roku Miejskie Biuro Projektów przygotowało na zlecenie Zarządu Rewaloryzacji Zespołów Zabytkowych Krakowa, opracowanie „"Ekspertyza konserwatorska (naukowo-historyczna z częściowymi badaniami)"” – dzieło to nie jest komplementarne, dopisano na nim ręcznie „"Tom 1"”. W rozdziale IX ujęto wnioski konserwatorskie:
W lipcu 1980 roku Wydział Ochrony Zabytków UMK ustosunkował się do przedłożonego projektu nie zatwierdzając postulowanych zmian. Dopuszczono możliwość rozbiórki oficyn bocznych, ale zastrzeżono konieczność utrzymania oficyny tylnej. W 1988 roku na terenie synagogi dokonano przeprowadzoną komisyjnie wizję lokalną. Budynek określono w nim jako zruderyzowany i wymagający natychmiastowego remontu. W połowie lat 90. synagoga, zgodnie z obietnicą ówczesnego prezydenta Krakowa Józefa Lassoty, miała zostać przekazana do Społecznego Komitetu Odnowy Zabytków Krakowa z wnioskiem o ujęcie w planach rewaloryzacyjnych za rok 1997. Wobec braku funduszy remont budynku nie doszedł do skutku. Obecnie pozostaje w stanie ruiny.
Architektura.
Murowany budynek synagogi wzniesiono w stylu modernistycznym z nielicznymi elementami neostylowymi. Całość mogła pomieścić około 200 wiernych. W Nowym Dzienniku z okazji otwarcia synagogi w 1932 roku, zamieszczono jej opis:
Do dnia dzisiejszego zachowała się prawie w całości stolarka okienna o podziałach w kształcie gwiazdy Dawida, żelazne schody autorstwa Ludwika Gutmana, ornamentalna dekoracja stiukowa oficyn, arkadowo zamknięte kraty drzwi wejściowych z motywami roślinnymi, menor i gwiazd oraz znajdujący się nad nimi hebrajski napis: בית המדרש של ר מרדכי טיגנער זל, który oznacza "bejt ha-midrasz im. Mordechaja Tignera bp. [błogosławionej pamięci]". Na pierwszym piętrze, ponad główną salą modlitw znajduje się babiniec o przeszklonym, zwierciadlanym sklepieniu z motywem gwiazdy Dawida, doświetlany przez boczne okrągłe okienka o mlecznych szybach. W sali głównej do lat 60. istniała jeszcze ośmioboczna bima z metalowa balustradą.
Z oryginalnego wyposażenia zachowały się dwie granitowe tablice: fundacyjna i jorcajtowa, które obecnie są eksponowane na stałej wystawie w Starej Synagodze w Krakowie.

</doc>
<doc id="566081" url="https://pl.wikipedia.org/wiki?curid=566081" title="Natan Szarański">
Natan Szarański



</doc>
<doc id="566082" url="https://pl.wikipedia.org/wiki?curid=566082" title="Afra">
Afra



</doc>
<doc id="566084" url="https://pl.wikipedia.org/wiki?curid=566084" title="Synodontis njassae">
Synodontis njassae



</doc>
<doc id="566085" url="https://pl.wikipedia.org/wiki?curid=566085" title="Synagoga Ahawat Raim w Krakowie">
Synagoga Ahawat Raim w Krakowie

Synagoga Ahawat Raim w Krakowie (z hebr. "Miłości Bliźniego") – synagoga znajdująca się na Starym Mieście w Krakowie, w kamienicy Jordanowskiej przy ulicy Szpitalnej 24.
Synagoga została założona około 1900 roku, kiedy to bogaty kupiec Selig Hirsch Steif przekazał kamienicę Jordanowską Żydowskiemu Stowarzyszeniu Dobrych Dążności, która zaadaptowała ją na cele synagogalne. W latach 1927-1932 przeprowadzono poważną przebudowę według projektu Ferdynanda Lieblinga i Jozuego Oberledera, pod kierownictwem Żydowskiego Stowarzyszenia Miłości Bliźniego – Ahawat Raim. Wtedy też otrzymała taką nazwę.
Podczas II wojny światowej hitlerowcy doszczętnie zdewastowali wnętrze synagogi i urządzili w nim stolarnię. W 1940 roku po negocjacjach z nowym właścicielem, budynek otrzymała parafia prawosławna, która po przeróbkach urządziła we wnętrzach synagogi cerkiew.
Po zakończeniu wojny roszczenia do budynku wysunęła Kongregacja Wyznania Mojżeszowego w Krakowie, która chciała w nim urządzić synagogę garnizonową dla żydowskich żołnierzy i oficerów odbywających służbę w Krakowie. Roszczenia zostały oddalone, a budynek do dnia dzisiejszego użytkuje parafia prawosławna Zaśnięcia Najświętszej Maryi Panny.
Do dnia dzisiejszego nic się nie zachowało z wyposażenia synagogi, które by mogło wskazywać na pierwotny charakter budowli. W czasach funkcjonowania synagogi główna sala modlitewna znajdowała się na piętrze budynku, zaś galerie dla kobiet na drugim.

</doc>
<doc id="566086" url="https://pl.wikipedia.org/wiki?curid=566086" title="Giętkoząb malawijski">
Giętkoząb malawijski

Giętkoząb malawijski ("Synodontis njassae") – słodkowodna ryba z rodziny pierzastowąsowatych. Poławiana jako ryba akwariowa i lokalnie jako konsumpcyjna.

</doc>
<doc id="566087" url="https://pl.wikipedia.org/wiki?curid=566087" title="Jan Stanienda">
Jan Stanienda

Jan Stanienda (ur. 22 stycznia 1953 w Bytomiu, zm. 22 września 2021) – polski skrzypek i kameralista.
Studiował w Akademii Muzycznej w Warszawie w klasie skrzypiec Krzysztofa Jakowicza. Od 1975 członek, a od 1977 solista i koncertmistrz Polskiej Orkiestry Kameralnej Jerzego Maksymiuka. Kierownik artystyczny Orkiestry Kameralnej „Leopoldinum” (1993–1995), współzałożyciel i dyrektor artystyczny Orkiestry Kameralnej „Wratislavia” (1996). Pomysłodawca i dyrektor artystyczny corocznego wrocławskiego Festiwalu Muzyki Kameralnej „Wieczory w Arsenale” (od 1997). Dyrektor artystyczny corocznych Europejskich Warsztatów Muzycznych i Letnich Warsztatów Orkiestrowych w Kołobrzegu (od 2005).
Współpraca ze światowej sławy artystami: Yehudi Menuhinem, Maurice'em André, Michalą Petri, Wandą Wiłkomirską, Barbarą Hendricks, Andriejem Gridczukiem, Guyem Touvronem i in. Występy we wszystkich krajach Europy oraz m.in. Nowym Jorku, Osace i Tokio.
Był laureatem Wrocławskiej Nagrody Muzycznej za sezon 2005/2006. 
Upamiętnienie.
W 2022 Wydział Instrumentów Smyczkowych UMFC ogłosił organizację I Międzyuczelnianego Konkursu Kaprysów im. Jana Staniendy.

</doc>
<doc id="566088" url="https://pl.wikipedia.org/wiki?curid=566088" title="Burmistrzowie Cieszyna">
Burmistrzowie Cieszyna

Pierwsza wzmianka o burmistrzu Cieszyna pochodzi z 1387 roku. Przewodniczył obradom rady miejskiej. Do XVI wieku nie otrzymywał za pełnienie tej funkcji żadnych poborów. Gdy na początku XVII wieku wprowadzono urząd prymatora, pozycja burmistrza uległa osłabieniu. Nie zmienił tej sytuacji fakt likwidacji urzędu prymatora w 1712 roku. Dopiero po 1848 roku burmistrz jako przedstawiciel lokalnego samorządu zaczął odgrywać ważniejszą rolę.
W latach 1945–1990 urząd burmistrza Cieszyna nie istniał. Jednak prezydent miasta z lat 1945–1950, przewodniczący Miejskiej Rady Narodowej z lat 1950–1973 oraz Naczelnicy Miasta z lat 1973–1990 występują w literaturze przedmiotu na listach cieszyńskich burmistrzów ze względu na zbliżone kompetencje. Stanowisko burmistrza przywrócone zostało ponownie w 1990 roku.
Za panowania Piastów (1387–1653).
Urząd burmistrza pojawił się w Cieszynie w drugiej połowie XIV wieku. Jeszcze w 1361 roku w dokumentach pojawia się Piotr, wójt Cieszyna. W 1364 roku Cieszyn przeszedł na prawo magdeburskie, czego efektem było wykształcenie się organów samorządowych (w tym m.in. urzędu burmistrza). Pierwszym znanym burmistrzem był Mikołaj Giseler, figurujący na dokumencie z 1387 roku. Dokument ten jednak nie zachował się nawet w regestrze. Pierwszym potwierdzonym źródłowo burmistrzem Cieszyna jest Mikołaj Kecherle, piastujący swój urząd w 1481 roku.
Burmistrz przewodniczył obradom rady miasta – oprócz niego brali w nich udział rajcy (w Cieszynie było ich czterech), ławnicy i pisarz miejski. Z reguły burmistrzem zostawał kupiec lub rzemieślnik, będący obywatelem danego miasta, dodatkowo legitymującym się prawym pochodzeniem. Do końca XVI wieku burmistrz z racji sprawowanej funkcji nie otrzymywał żadnych poborów. Otrzymywali jednak pewne przywileje finansowe – w 1513 roku książę Kazimierz II uwolnił burmistrza i radców od wszelkich danin na rzecz miasta, szosu, strażowego i innych powinności; mieli płacić tylko podatki królewskie i książęce. Książę Wacław III Adam wyznaczył im wynagrodzenie. Za panowania tego księcia po raz pierwszy burmistrz Cieszyna został podniesiony do stanu szlacheckiego – był nim Andrzej Kecherle. Na przełomie XVI i XVII wieku czterech burmistrzów pochodziło z rodziny Franczków – Jakub (1555, 1556–1557, 1564–1565, 1568–1569), Jakub młodszy (1582–1584), Mikołaj (1598, 1603–1607) i Wacław (1599). Był to jedyny przypadek w dziejach miasta, by aż tylu burmistrzów należało do jednej rodziny.
Upadek urzędu burmistrza datuje się na początek XVII wieku. Za panowania księcia Adama Wacława pojawił się urząd prymatora, który z ramienia władz państwowych sprawował funkcję kontrolną nad samorządem i stał wyżej od burmistrza. Nieraz prymatorami zostawali dawni burmistrzowie. W drugiej połowie XVII wieku inwokacja w księgach sądowych brzmiała "Prymator, burmistrz i rada miasta Cieszyna" (zamiast wcześniejszej wersji – "My burmistrz i rada miasta Cieszyna").
Za panowania Habsburgów (1653–1918).
W 1653 roku po śmierci księżnej Elżbiety Lukrecji rządy w Księstwie Cieszyńskim objęli Habsburgowie. Przedstawiciele tej dynastii konsekwentnie dążyli do osłabienia samorządności w swoim państwie. Wprawdzie dwaj pierwsi burmistrzowie z czasów panowania Habsburgów – Andrzej Wildau i Wacław Pohledeczky zostali podniesieni do stanu szlacheckiego, lecz ogólnie następował spadek znaczenia piastowanego przez nich urzędu. Dodatkowo dochodziło do sporów między burmistrzem a prymatorem.
Ten ostatni otrzymał cesarską instrukcję, że przy głosowaniu ma stosować się do większości; wyjątek mógł uczynić jedynie w nadzwyczajnych wypadkach. Zakazano mu dodatkowo podejmowania jakichkolwiek decyzji na własną rękę bez zgody burmistrza i radców. Rada miasta Cieszyna prosiła o zniesienie urzędu prymatora, co nastąpiło w 1712 roku. W tym czasie pensja burmistrza wynosiła 120 florenów (według budżetu z 1680 roku). Spośród cieszyńskich burmistrzów z XVIII wieku najbardziej znanym był Leopold Innocenty Nepomucen Polzer, prawnik i historyk amator.
Od 1813 roku burmistrz otrzymywał pensję w wysokości 800 florenów, jednak nakazano obsadzać ten urząd prawnikami. W latach 1814–1848 burmistrzem był Alojzy Kaufmann; był nim przez 34 lata i jest to najdłuższa potwierdzona kadencja w dziejach miasta. Rola burmistrza wzrosła po reformach przeprowadzonych po Wiośnie Ludów, gdy przywrócono pełny samorząd miejski. W efekcie w latach 1850–1861 burmistrzem był cieszący się dużą popularnością prawnik Ludwik Klucki, znany z polonofilskiej postawy.
Po 1859 roku, czyli w okresie konstytucyjnym w monarchii Habsburgów, kadencja rady miejskiej trwała trzy lata; rada miejska wybierała zarząd na czele z burmistrzem.
Po 1918 roku.
W latach 1920–1922 władzę w mieście sprawował komisarz miasta: pierwszym był Józef Duda (1920–1922), drugim Jan Michejda (1922). W 1922 roku przywrócono urząd burmistrza.
Od 1 września do października 1939 roku zarządem miasta kierował kominiarz Artur Gabrisch, później – aż do końca hitlerowskiej okupacji burmistrzem był urzędnik przysłany z Niemiec – Wilhelm Koperberg.
5 maja 1945 roku przywrócono w Cieszynie polską administrację, jednak w Polskiej Rzeczypospolitej Ludowej zlikwidowano urząd burmistrza. W latach 1945–1950 władza znajdowała się w ręku Prezydenta, w latach 1950–1973 przewodniczących Miejskiej Rady Narodowej, a od 1973 do 1990 roku – Naczelnika Miasta. Urząd burmistrza ponownie zaczął funkcjonować w 1990 roku.

</doc>
<doc id="566089" url="https://pl.wikipedia.org/wiki?curid=566089" title="Edmunda">
Edmunda

Edmunda - imię żeńskie pochodzenia angielskiego, żeński odpowiednik imienia Edmund. Wywodzi się od słowa oznaczającego "obrończyni, opiekunka majątku, bogactwa".
Edmunda imieniny obchodzi 7 sierpnia.

</doc>
<doc id="566090" url="https://pl.wikipedia.org/wiki?curid=566090" title="Elektrony walencyjne">
Elektrony walencyjne



</doc>
<doc id="566091" url="https://pl.wikipedia.org/wiki?curid=566091" title="Synagoga Chewra Thilim w Krakowie">
Synagoga Chewra Thilim w Krakowie

Synagoga Chewra Thilim (z hebr. "Bractwa Psalmowego") – synagoga znajdująca się na Kazimierzu w Krakowie, na rogu ulic Dow Baera Meiselsa 18 i Bożego Ciała 13.
Historia.
Synagoga została zbudowana 1896 roku z inicjatywy Bractwa Psalmowego, według projektu Nachmana Kopalda. Oprócz sali modlitwy znajdującej się na parterze, w budynku znajdowała się również szkoła talmudyczna. W 1931 roku synagoga została przebudowana według projektu Salomona Jonklera. Podczas II wojny światowej hitlerowcy zdewastowali wnętrze synagogi. Po zakończeniu wojny, nieuszkodzony budynek pełnił rolę siedziby Żydowskiej Partii Socjalistycznej. W 1951 roku w budynku ulokowała się siedziba Zespołu Pieśni i Tańca „Krakowiacy”.
W 2001 roku, na mocy ustawy z 1997 roku o restytucji mienia żydowskiego synagoga została zwrócona Gminie Wyznaniowej Żydowskiej w Krakowie. Jej przewodniczący Tadeusz Jakubowicz uznał, że Zespół Pieśni i Tańca może nadal użytkować budynek, ale pod warunkiem, że znacznie poprawi jego stan, który jest niezadowalający, będzie o niego dbał, utrzymywał go w należytym stanie i nie dopuści do jego degradacji.
Mimo tych opinii, zarząd zespołu uważał, że synagoga jest w bardzo dobrym stanie i wnętrze jest od czasu do czasu remontowane ze środków przekazywanych przez miasto Kraków. Zarząd stwierdził również, że nie stać ich na kapitalny remont dachu oraz wymianę okien, a miasto nie chce ich w tej sprawie dofinansować, ze względu na to, że synagoga nie jest ich własnością. W 2006 roku zespół opuścił budynek. W 2008 roku w synagodze odkryto cenne polichromie naścienne. Od maja 2013 roku w budynku mieścił się klub muzyczny Mezcal. W 2016 w dawnym domu modlitwy otwarto odwołujący się do historii budynku klub Hevre.
Architektura.
Murowany, piętrowy budynek synagogi wzniesiono na planie prostokąta. Budynek posiada elementy dekoracji neoromańskiej i neogotyckiej, charakterystyczny fryz arkadowy i półkoliście zamknięte okna. Główna sala modlitewna znajduje się na parterze, zaś galeria dla kobiet ulokowana jest przy ścianie zachodniej.
W 2008 roku wewnątrz synagogi odkryto cenne polichromie naścienne, w której przeważają barwy niebieska i zielona. Nawiązują one głównie do scen biblijnych. Na ścianie zachodniej na wysokości galerii dla kobiet zachowały się wizerunki czterech zwierząt biblijnych: lwa, tygrysa, fragment orła oraz jelenia, które zostały ujęte w ozdobne obramienia. Jedynie pod wizerunkiem lwa zachował się fragment hebrajskiego napisu: ור כארי... Oprócz tego na wysokości babińca zachował się hebrajski napis: נר ה נשמה, co znaczy "świeca duszy", fragment widoku na Jerozolimę oraz liczne ornamenty i fryzy o motywach roślinnych.
Na ścianie wschodniej głównej sali modlitewnej zachowała się wnęka po Aron ha-kodesz, którą otaczają fragmenty zachowanej czerwonej kotary. Na ścianie północnej w ozdobnych roślinnych ramach znajdują się cztery widoki miejsc świętych: Jerozolimę z napisem: לבה טלכי ביתֵ דוד, grobu Racheli z fragmentem napisu, widoku Jerozolimy z napisem: דוד ... oraz bardzo zniszczony, kawałek Ściany Płaczu z fragmentem napisu. Tuż przy stropie znajduje się fryz o motywie roślinnym, okna są otoczone bordowymi kwiatkami, zaś co dwa okna znajduje się pionowy fryz o motywie roślinnym. Glify okien również wypełnione są podobnym fryzem. Na ścianie północnej tuż na wysokości babińca znajduje się fragment polichromii przedstawiającej panoramę Jerozolimy, który jest kontynuacją tego z poziomu galerii. Na ścianie północnej i południowej na niewielkim wysunięciu ściany znajdują się po dwie kolumny pustych, kwadratowych zagłębień, w których prawdopodobnie znajdowały się tablice.

</doc>
<doc id="566092" url="https://pl.wikipedia.org/wiki?curid=566092" title="Ã">
Ã

Ã (wielka litera: Ã, mała litera: ã, kasz. "a z blewiązką") – litera diakrytyzowana alfabetu łacińskiego powstała na podstawie litery a posiadająca tyldę górną.
Zastosowanie.
Jest używana w języku portugalskim, kaszubskim, wietnamskim, arumuńskim, guarani, w etnolekcie śląskim, w języku !Xóõ oraz w zapisie międzynarodowego alfabetu fonetycznego.
Język portugalski.
W języku portugalskim oznacza samogłoskę nosową przypisywaną w międzynarodowym alfabecie fonetycznym dla symbolu /ɐ̃/. W dwugłosce ãe jest czytane /ɐ̃ĩ̯/ a w dwugłosce ão /ɐ̃ũ/. Jest czasami wykorzystywana jako symbol języka portugalskiego. Nie występuje w alfabecie portugalskim.
Język kaszubski.
W języku kaszubskim jest trzecią literą alfabetu. Wymawiana jest /ã/ a w powiecie puckim i powiecie wejherowskim jej wymowa to /ɛ̃/.
Język wietnamski.
W języku wietnamskim oznacza samogłoskę /aː/.
Język arumuński.
W języku arumuńskim jest drugą literą alfabetu a jej wymowa to /ə/.
Język guarani.
W języku guarani jest drugą literą alfabetu a jej wymowa to /ã/.
Etnolekt śląski.
W etnolekcie śląskim jest drugą literą alfabetu (Pro Loquela Silesiana) a jej wymowa jest podobna do polskiego „ę”.
MAF.
W międzynarodowym alfabecie fonetycznym pełni rolę zapisu nosowego wariantu samogłoski otwartej centralnej niezaokrąglonej.

</doc>
<doc id="566093" url="https://pl.wikipedia.org/wiki?curid=566093" title="Caniapiscau (rzeka)">
Caniapiscau (rzeka)

Caniapiscau (również "Kaniapiskau", fr. "Rivière Caniapiscau", ang. "Caniapiscau River") – rzeka w północnym Quebecu, w Kanadzie, jedna z dwóch rzek źródłowych Koksoak. Jej długość wynosi 740 km.
Rzeka wypływa na wysokości ponad 500 m n.p.m. z jeziora Caniapiscau i płynie w kierunku północnym przez dolinę polodowcową. Łączy się z Rivière aux Mélèzes (Larch), tworząc rzekę Koksoak.
W latach 80. XX wieku w ramach projektu hydroenergetycznego Zatoki Jamesa podpiętrzono wody jeziora Caniapiscau. Zbiornik wodny Caniapiscau zajmuje powierzchnię 4,3 tys. km² i jest około 9 razy większy niż naturalne jezioro Caniapiscau. Około 40% wód rzeki Caniapiscau skierowano w 1985 do dorzecza rzeki La Grande.
Nad rzeką Caniapiscau brak jest stałych osad.

</doc>
<doc id="566094" url="https://pl.wikipedia.org/wiki?curid=566094" title="Caniapiscau">
Caniapiscau



</doc>
<doc id="566095" url="https://pl.wikipedia.org/wiki?curid=566095" title="I Liceum Ogólnokształcące im. Juliusza Słowackiego w Częstochowie">
I Liceum Ogólnokształcące im. Juliusza Słowackiego w Częstochowie

I Liceum Ogólnokształcące im. Juliusza Słowackiego w Częstochowie – publiczne liceum ogólnokształcące w Częstochowie, potocznie określane jako "Słowacki" czy "Słowak", założone w 1907 roku. Należy do najstarszych szkół w mieście.
Historia szkoły.
Początki.
Historia szkoły sięga lat 70. XIX wieku. Najstarszy zachowany dokument, świadczący o istnieniu Zakładu Żeńskiego (1896-1907), prowadzonego przez Kazimierę Garbalską, pochodzi z 1896 – to plan lekcji na rok szkolny "1896/1897". Mowa jest w nim o nauce m.in. j. rosyjskiego, j. francuskiego, j. polskiego, także kaligrafii i arytmetyki. W kolejnych latach odbywały się lekcje geografii, historii (w tym Rosji), wliczając w to jeszcze nauki przyrodnicze, matematykę i fizykę. W drugiej dekadzie XX wieku do szkoły uczęszczali uczniowie nie tylko polskiej narodowości (ok. 1/4 stanowili Żydzi), ale i odmiennym pochodzeniu (nauczyciele też byli różnego wyznania). Powyższe informacje sugerują, że uczennice wychowywane były w atmosferze tolerancji, zaś szkoła zajmowała miejsce w "elicie oświatowej" miasta.
Powstanie gimnazjum.
Dotychczasowy Zakład przekształcono w 7-klasowe Żeńskie Gimnazjum w 1907 (za pozwoleniem zaborców rosyjskich), a po śmierci K. Garbalskiej w 1908 powstało 8-letnie Gimnazjum Żeńskie, pod kierunkiem Wacławy Golczewskiej. W 1913 powstała żeńska drużyna harcerska im. ks. Józefa Poniatowskiego. Funkcję dyrektora szkoły objął w 1915 Jan Prüffer. Podczas I wojny światowej państwo Chrzanowscy, właściciele, dokonali rozbudowy placówki i obecnie stojący budynek postawiono w głębi podwórza.
Starania jednego z dyrektorów, Mieczysława Dominikiewicza, doprowadziły do upaństwowienia szkoły już w 1920 i nadania jej imienia wybitnego polskiego poety, Juliusza Słowackiego. Istotną rolę odegrała w historii liceum nowa dyrektor – Zofia Idzikowska. Doprowadziła np. do powstania pierwszego w mieście, a drugiego w Polsce, Komitetu Rodzicielskiego. Za sprawą jego działalności w 1926 odkupiono od właścicieli całej posesji plac z budynkiem szkoły, łącznie z ogrodem, boiskiem czy biblioteką. Zakupiono również willę "Zofia" w Olsztynie – pieniądze z Komitetu dawały możliwość wyjazdów uczennicom w celach regeneracyjno-zdrowotnych, a mniej zamożne osoby mogły tam spędzać wakacje. Oprócz tego, komitet wspierał najzdolniejszych uczniów poprzez stypendia, dając im szansę na dalsze kształcenie. Według dokumentów prof. Marii Kutty, pracującej w latach 30. w szkole, uczennice odbywały liczne wycieczki dydaktyczne (np. do huty szkła, elektrowni). Należy wspomnieć, że większość nauczycieli ówczesnego gimnazjum uczestniczyła w Państwowych Kursach Wakacyjnych w Wilnie, Lwowie i Gdyni - dla podniesienia kwalifikacji.
Zarządzeniem Ministra Wyznań Religijnych i Oświecenia Publicznego z 1937 zostało utworzone „III Państwowe Liceum i Gimnazjum im. Juliusza Słowackiego w Częstochowie” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter żeński, a wydział liceum ogólnokształcącego był prowadzony w typie humanistycznym i przyrodniczym. Pod koniec lat 30. szkoła funkcjonowała pod adresem ulicy Tadeusza Kościuszki 8.
Czas okupacji.
W 1938 Komitet utworzył Koedukacyjną Prywatną Szkołę Powszechną, jednak wybuch II wojny światowej skutecznie udaremnił tę inicjatywę. W 1939 budynek szkoły został zajęty przez nazistów (i włączony do Generalnego Gubernatorstwa), jednak nauczyciele oraz inni pracownicy szkoły, wraz z rodzicami uczniów, zdołali ukryć m.in. zasoby biblioteki, które woźny Władysław Lis umieścił w pomieszczeniu, do którego zamurował drzwi. Pomimo starań, działalność "ukrytego gimnazjum" została przez okupanta szybko odkryta i odebrano szkole zezwolenie na nauczanie. Pozostała jedynie możliwość tajnego nauczania, które odbywało się w mieszkaniach uczniów (bądź też w domach nauczycieli), piwnicach czy strychach. Uczniowie mieszkający poza Częstochową zmuszeni byli do samodzielnej nauki, będąc jedynie dozorowanym co pewien czas przez nauczycieli. Egzamin dojrzałości, co do formy, odbywał się na takich samych warunkach, jak przed rozpoczęciem okupacji: pisano trwającą "5 godzin" pracę z j. polskiego oraz "4 godziny" - pracę z matematyki, resztę przedmiotów zdawano w postaci egzaminów ustnych. Nauczyciele, narażając własne życie dla dobra uczniów Gimnazjum i Liceum im. J. Słowackiego, umożliwili uzyskanie łącznie 100 świadectw ukończenia gimnazjum oraz 218 świadectw dojrzałości.
Po wojnie.
W lutym 1945, ok. miesiąc po wyzwoleniu miasta, wznowiono naukę. Do września tego roku do szkoły uczęszczali uczniowie z liceum Sienkiewicza i Traugutta. Od 1967, po utworzeniu klasy koedukacyjnej, szkoła przestała mieć charakter typowo żeński. W 1972 dyrektorem został Tomasz Kołodziejczyk. W okresie czerwca-grudnia 1980 został on pozbawiony funkcji, a siedziba liceum przeniesiona do budynku Młodzieżowego Domu Kultury przy ul. Pułaskiego. Po protestach nauczycieli, uczniów i rodziców, przywrócono dyrektora, a szkoła powróciła do dawnej siedziby.
Współczesność.
W 1997 obchodzono 90-lecie istnienia szkoły. W 2004 na dziedzińcu szkoły odsłonięto pomnik – w postaci popiersia – Juliusza Słowackiego. Na uroczystość przybyła m.in. poetka, Ludmiła Marjańska i ówczesny prezydent miasta, Tadeusz Wrona.
13 października 2007 miały miejsce uroczyste obchody 100-lecia istnienia szkoły, w trakcie których dokonano przemarszu ze sztandarem liceum Alejami NMP na Jasną Górę. Część artystyczna uroczystości odbyła się w Filharmonii Częstochowskiej.
W 2010, tuż przed wakacjami, mgr Lidia Jończyk zrezygnowała ze stanowiska dyrektora - rok przed końcem kadencji. Pod koniec sierpnia 2010 prezydent miasta powołał nowego dyrektora, dotychczasową nauczycielkę języka polskiego w II LO im. R. Traugutta w Częstochowie – mgr Agnieszkę Henel. Zajmowała to stanowisko do wakacji w 2015. Od 1 września 2015 dyrektorem szkoły jest nauczycielka historii i wiedzy o społeczeństwie mgr Małgorzata Kaim. 
Tradycje.
W celu podkreślenia wieloletniej tradycji szkoły wprowadzono w 2008 obowiązek noszenia białych lub granatowych (błękitnych) koszul, wraz z ciemnoniebieskim krawatem, na którym widnieją inicjały szkoły. Zasadę tę zniesiono w 2010, obecnie krawat i strój galowy obowiązują jedynie podczas szkolnych uroczystości.
Hymn Szkoły.
Jako hymn szkoły wybrano utwór Juliusza Słowackiego, Testament mój.
Osiągnięcia.
Poszczególne, ważniejsze osiągnięcia uczniów na przełomie lat 2002-2006:
Statystyki.
W Ogólnopolskim Rankingu Szkół Ponadgimnazjalnych szkoła zajęła 11 miejsce na Śląsku i 89 w kraju.

</doc>
<doc id="566097" url="https://pl.wikipedia.org/wiki?curid=566097" title="Oficer czasu wojny">
Oficer czasu wojny

Oficer czasu wojny, oficer na czas wojny – oficer Wojska Polskiego II RP o szczególnym stosunku do służby wojskowej.
Artykuł 102 ustawy o podstawowych obowiązkach i prawach oficerów Wojsk Polskich stwierdzał, że "ochotnicy, o ile nie są obowiązani do służby wojskowej oraz powołani do świadczeń wojennych, mogą otrzymać tytuł oficera czasu wojny w stopniu odpowiednim do stanowiska, na które zostali przeznaczeni, o ile posiadają na nie odpowiednie kwalifikacje."
Z dniem 18 marca 1937 roku ustanowiony został następujący podział oficerów ze względu na stosunek do służby wojskowej:
Oficerów na czas wojny mianował na poszczególne stopnie oficerskie Naczelny Wódz.
Oficerem w stopniu podporucznika jako oficera na czas wojny można mianować podoficera lub szeregowca posiadającego odpowiednie kwalifikacje moralne za czyn wyjątkowego męstwa na polu bitwy.
Mianowanie oficerem na czas wojny mogło nastąpić na jeden ze stopni wymienionych w dekrecie niezależnie od stosunku do służby wojskowej. Warunki mianowania oficerów na czas wojny określał Naczelny Wódz.
Po zarządzeniu częściowej lub ogólnej demobilizacji, Prezydent RP na wniosek Ministra Spraw Wojskowych mógł oficera na czas wojny:
Mianowanie oficera na czas wojny na oficera służby stałej uzależnione było od zgody zainteresowanego.
Oficer na czas wojny miał prawo podawać po określeniu stopnia i korpusu osobowego wyrazy: „na czas wojny” np. podporucznik piechoty na czas wojny (ppor. piech. na cz. w.).
W czasie II wojny światowej porucznikami na czas wojny mianowani zostali między innymi Feliks Selmanowicz, Marian Rejewski i Henryk Zygalski, urzędnicy kontraktowi zatrudnieni w Biurze Szyfrów Oddziału II Sztabu Głównego WP.

</doc>
<doc id="566098" url="https://pl.wikipedia.org/wiki?curid=566098" title="Kaniapiskau">
Kaniapiskau



</doc>
<doc id="566100" url="https://pl.wikipedia.org/wiki?curid=566100" title="Niemiecka Afryka Wschodnia">
Niemiecka Afryka Wschodnia

Niemiecka Afryka Wschodnia (niem.: "Deutsch-Ostafrika") – niemiecka kolonia w środkowo-wschodniej Afryce obejmująca Tanganikę, Rwandę i Burundi. Większość tego obszaru należy do Tanzanii. Kolonia zajmowała obszar ok. 994 tys. km².
Początki kolonii wiążą się z osobą Carla Petersa, który był założycielem Niemieckiej Spółki Wschodnioafrykańskiej. Peters podpisał kilka traktatów z lokalnymi wodzami plemiennymi na obszarze Zanzibaru. 3 marca 1885 r. Niemcy ogłosiły, że Peters miał pełnomocnictwa rządowe, a nie prywatne. Krok taki był podyktowany chęcią utworzenia protektoratu w tym rejonie. We wschodniej Afryce zaroiło się od niemieckich specjalistów, którzy dotarli na południu do rzeki Rufidżi, a na północy do Witu.
Gdy sułtan Zanzibaru wystosował oficjalny protest przeciwko tym działaniom, Otto von Bismarck polecił wysłać do wybrzeży Afryki Wschodniej 5 okrętów wojennych, które ostrzelały pałac sułtański. W rezultacie tej akcji Brytyjczycy zgodzili się na podział stref wpływów, a sułtan ustąpił.
Niemcy opanowali: Bagamoyo, Dar es Salaam i Kilwę. Tzw. powstanie "Abushiri", które zaczęło się w 1888, zostało stłumione z brytyjską pomocą w następnym roku. W 1890 porozumienie brytyjsko-niemieckie doprowadziło do przyznania Niemcom Helgolandu (w zamian za zrezygnowanie z Zanzibaru) oraz do ścisłego określenia granic posiadłości niemieckich we wschodniej Afryce (przy czym błędnie wytyczone granice istniały do 1910).
Od początku istnienia, sytuacja w nowej posiadłości cesarstwa była niestabilna. Pierwsze antyniemieckie powstanie tubylców wybuchło niecałe 3 lata po ogłoszeniu kolonii. Mocno napiętą sytuację pogarszała stosowana z polecenia Berlina polityka eksploatowania tego rejonu, której celem było wyciśnięcie z tej ziemi wszystkiego, co tylko się da, byle osiągnąć zysk. Tubylców zmuszano do opuszczania swoich pierwotnych terenów łowieckich, uciskano wysokimi podatkami oraz pracą przymusową w kopalniach, na plantacjach i przy budowie kolei. Pomiędzy 1891 a 1894 ludy Hehe, prowadzone przez wodza "Mkwawę", stawiały opór niemieckiej ekspansji, ale zostały pokonane dzięki pomocy innych plemion, które sprzyjały najeźdźcom (Mkwawa po krótkim okresie wojny partyzanckiej został osaczony i w 1898 popełnił samobójstwo).
Niemcy w nowej kolonii byli nieliczni i musieli polegać na pomocy lokalnych wodzów, którzy pomagali im utrzymywać porządek, pobierać podatki i zakładać plantacje bawełny, kawy i sezamu.
W 1905 miało miejsce tzw. "powstanie Mai", które zostało stłumione przez hrabiego Gustava Adolfa von Götzena. Niedługo potem wybuchła afera związana z korupcją i brutalnością władz kolonii. Dlatego też w 1907 do kolonii z polecenia kanclerza Rzeszy Bernharda von Bülowa przybył Bernhard Dernburg, który otrzymał zadanie zreformowania administracji kolonialnej. Nowy zarządca okazał się właściwą osobą na właściwym miejscu, gdyż Niemiecka Afryka Wschodnia stała się wzorcowym terytorium zamorskim, przynoszącym dochody, a ponadto przychylne nastawienie do wodzów lokalnych sprawiło, iż stali się oni lojalni wobec Niemców, co miało mieć duże znaczenie podczas zbliżającej się wojny.
W czasie I wojny światowej ogromną rolę odegrał dowódca niemieckich wojsk kolonialnych na tym obszarze gen. Paul von Lettow-Vorbeck. Młody i błyskotliwy dowódca z siłami liczącymi 3 tys. Europejczyków i 11 tys. tubylców (tzw. askarysi) potrafił związać siły przeciwnika liczące 300 tys. ludzi, a dowodzone przez byłego dowódcę z czasów II wojny burskiej Jana Smutsa. Największym zwycięstwem wojsk cesarskich była bitwa pod Tangą (3–5 listopada 1914), gdzie 8-krotnie liczniejsi Brytyjczycy zostali pokonani.
Taktyka Lettowa-Vorbecka, polegająca na łączeniu wojny partyzanckiej z dalekimi rajdami na terytorium przeciwnika, okazała się skuteczna i kosztowała Brytyjczyków prawie 60 tys. ludzi. Jednak problemy z zaopatrzeniem i nieliczna armia zmusiły Vorbecka do ciągłego wycofywania się. Ostatecznie zostały przy nim skromne siły, z którymi walczył jeszcze kilka tygodni po zakończeniu wojny na terytorium Mozambiku.
Bohaterski dowódca zyskał sławę w rodzinnych Niemczech. Należy nadmienić, iż ani jeden z jego askarysów nie zdezerterował podczas długiej kampanii, co świadczy o jego znakomitych umiejętnościach dowódczych, dzięki którym potrafił sobie zaskarbić ich lojalność. Po zakończeniu wojny zostali oni nagrodzeni pensjami Republiki Weimarskiej.
W walkach w Afryce Wschodniej zasłynął także niemiecki krążownik SMS Königsberg, który stanowił część (wraz ze starą kanonierką SMS Geier i statkiem pomiarowym SMS Möwe) cesarskiej floty w tym rejonie. W trakcie dwóch wypadów korsarskich zatopił krążownik HMS Pegasus a także statek handlowy City of Winchester (6600 BRT) oraz ostrzelał brytyjski port w Zanzibarze i francuskie radiostacje na Madagaskarze. Z powodu braku paliwa został unieruchomiony i ostatecznie zatopiony w delcie Rufidżi w 1915 przez monitory HMS Severn i HMS Mersey.
Załogę i działa wcielono do armii von Lettov-Vorbecka.
Po traktacie wersalskim kolonia została podzielona pomiędzy aliantów. Belgia otrzymała Rwandę i Burundi, Portugalia tzw. "trójkąt Kionga" na południe od rzeki Rovuma, który został włączony do Mozambiku, a z reszty utworzono brytyjską Tanganikę.

</doc>
<doc id="566104" url="https://pl.wikipedia.org/wiki?curid=566104" title="Speedway-Bundesliga">
Speedway-Bundesliga

Speedway Bundesliga – nazwa niemieckiej ligi żużlowej. W sezonie 2019 startowało 5 drużyn, rywalizujących ze sobą systemem każdy z każdym, a dwie najlepsze rozgrywały następnie finał.
Cały sezon 2020 odwołano jednak z powodu pandemii COVID-19).
Począwszy od sezonu 2021 (wobec niepewności, czy sezon wystartuje) ze ścigania się w Bundeslidze zrezygnował także klub Landshut Devils i również został przyjęty do polskiej II ligi żużlowej.
Medaliści.
Lista klubów, które stawały na podium od zjednoczenia kraju (1991):

</doc>
<doc id="566105" url="https://pl.wikipedia.org/wiki?curid=566105" title="Henryk Landsberg">
Henryk Landsberg

Henryk Stanisław Landsberg, Henry S. Landsberg, ur. 18 stycznia 1932 w Wilnie) – polski pilot, kapitan lotnictwa cywilnego.
Życiorys.
Syn lekarza Stanisława Landsberga (zamordowanego w Katyniu) i Tekli Huzik. Uczył się w szkole o. Jezuitów przy kościele św. Kazimierza w Wilnie.
W czasie II wojny światowej wywieziony przez Rosjan razem z matką (w 1941 r.) z Nowej Wilejki. Matka trafiła do Kazachstanu, syn – w okolice Nowosybirska. W obozie pionierskim spędził 3 lata, kiedy to, na mocy porozumienia Winstona Churchilla z Józefem Stalinem zwolniono stamtąd Polaków. Powrócił do Wilna w 1944 r.
Po wysiedleniu Polaków z Wilna w 1945 r. zamieszkał w Łodzi, gdzie skończył liceum ogólnokształcące. Za działalność antykomunistyczną był zagrożony aresztowaniem. Przez Szczecin i Berlin (Misja Amerykańska) wyjechał do Neapolu a następnie statkiem do Australii, gdzie mieszka od 1949 r.
Ukończył ekonomię na Uniwersytecie w Adelaide, następnie był studentem tamtejszej Akademii Lotniczej (gdzie otrzymał licencję pilota zawodowego – "Commercial Pilot Licence"). Od 1956 r. posiada obywatelstwo australijskie. Pracował jako "bush-pilot", rozwożąc pocztę samolotami w Queensland, później – jako pilot "latającego chirurga", samolotu z załogą lekarską (1959-1961). Podczas tej pracy zdał egzaminy dające mu licencję "Airport Transport Pilot Licence". Od 1963 r. w Melbourne, pilot linii lotniczych ANSETT. Przez pewien okres (1965-1967) oddelegowany do obsługi turystycznej oddziału linii w Alice Springs. Pierwszy raz po wojnie przyjechał do Polski na początku lat 70.
Jako pilot latał na samolotach DC 4, Corvair, DC 6, Fokker Friedship, Lockheed Elektra, Britannia, DC9, Boeing 727, DC 10, Boeing 747. Był jedynym po wojnie polskim Pierwszym Oficerem i Kapitanem na lotniczych liniach australijskich. Był także instruktorem szkoleniowym załóg latających.
Od stycznia 1992 r. na emeryturze.
Jego sylwetkę opisał Olgierd Budrewicz w książce pt.: "Wśród polskich kangurów" (Wydawnictwo Interpress, Warszawa 1982, str. 149-161, ).
Mieszka w Melbourne w Australii.

</doc>
<doc id="566106" url="https://pl.wikipedia.org/wiki?curid=566106" title="Synagoga Mizrachi w Krakowie">
Synagoga Mizrachi w Krakowie

Synagoga Mizrachi (z hebr. "Wschodni") – synagoga znajdująca się w Krakowie na Kazimierzu, przy ulicy Kupa 18. 
Synagoga została wybudowana około 1930 roku, jako mały budynek przylegający od strony północnej do synagogi Izaaka, z inicjatywy członków ortodoksyjnej organizacji Mizrachi. Podczas II wojny światowej Niemcy doszczętnie zdewastowali bożnicę. 
Po zakończeniu wojny przez wiele lat synagoga stała w stanie kompletnej ruiny. W latach 80. odbudowana i zaadaptowana przez fundację Ronalda S. Laudera na ośrodek kultury żydowskiej. Parter jest połączony przejściem z sąsiadującą synagogą. Do 2007 roku znajdowała się w niej stała wystawa zdjęć poświęconych życiu i martyrologii krakowskich Żydów.
Murowany budynek synagogi wzniesiono na planie prostokąta. Do dnia dzisiejszego nic się nie zachowało z pierwotnego wyposażenia synagogi, które by mogło wskazywać na jej pierwotny charakter. Jedynym charakterystycznym elementem pozostały półokrągłe okna.

</doc>
<doc id="566109" url="https://pl.wikipedia.org/wiki?curid=566109" title="Maryniusz">
Maryniusz

Maryniusz — imię męskie pochodzące od łacińskiego przymiotnika "marinus" - morski. Wersja oboczna - Maryn. Wśród patronów tego imienia - św. Maryn (Maryniusz), od imienia którego pochodzi nazwa San Marino.
Żeński odpowiednik: Maryna.
Maryn i Maryniusz imieniny obchodzą 3 marca, 8 sierpnia, 3 września i 15 grudnia.

</doc>
<doc id="566110" url="https://pl.wikipedia.org/wiki?curid=566110" title="Lista dzieł Arnolda Schönberga">
Lista dzieł Arnolda Schönberga

Lista dzieł Arnolda Schönberga
Dziełe nieopusowane.
Do ważniejszych dzieł, których jednak Schönberg nie uznał za istotne opusować, należą m.in.:
Gurre-Lieder – kantata na głosy solowe, chór i orkiestrę do tekstu Jensa Petera Jacobsena, opowiadająca o średniowiecznym królu Danii, Waldemarze IV (1900–1903/1910–1911)
"Jakobsleiter" ("Drabina Jakubowa"), oratorium na głosy solowe, chór i orkiestrę (1917–1921), nie ukończ. (1915–1922); prawykonaniem większej zachowanej części dyrygował Rafael Kubelík
Mojżesz i Aaron, opera w III aktach (1923–1937), 3. akt nie ukoncz.
Oprócz tego: juwenilia (pieśni, kwartety smyczkowe i in.), liczne kanony,

</doc>
<doc id="566111" url="https://pl.wikipedia.org/wiki?curid=566111" title="SANEPID w Iławie">
SANEPID w Iławie



</doc>
<doc id="566112" url="https://pl.wikipedia.org/wiki?curid=566112" title="Rivière aux Mélèzes">
Rivière aux Mélèzes

Rivière aux Mélèzes (ang. "Larch River") – rzeka w północnym Quebecu, w Kanadzie, jedna z dwóch, obok Caniapiscau, rzek źródłowych Koksoak. Jej długość wynosi 434 km.
Jej nazwa oznacza po francusku i angielsku "rzeka modrzewiowa". Jej dolina posiada na tyle sprzyjające warunki, że może utrzymać się tutaj las modrzewiowy, podczas gdy północna granica lasu znajduje się około 400 km bardziej na południe. Obszar dorzecza poza samą doliną porasta tundra.

</doc>
<doc id="566115" url="https://pl.wikipedia.org/wiki?curid=566115" title="Largus">
Largus

Largus – imię męskie pochodzenia łacińskiego, oznaczające "obfity, liczny". Wśród patronów św. Largus, zm. w 309 roku.
Largus imieniny obchodzi 8 sierpnia i 12 sierpnia.

</doc>
<doc id="566116" url="https://pl.wikipedia.org/wiki?curid=566116" title="Limnephilus marmoratus">
Limnephilus marmoratus

Limnpehilus marmoratus – chruścik z rodziny "Limnephilidae". Larwy budują baryłkowate domki z fragmentów detrytusu i roślin wodnych (podobne domki budują także "Limnephilus flavicornis", "Limnephilus politus", "Limnephilus rhombicus"). Larwy "Limnephilus marmoratus" najłatwiej pomylić z larwami "Limnephilus flavicornis", gdyż różnice są niewielkie i trudno zauważalne. Imagines są łatwe do rozróżnienia po narządach kopulacyjnych.
"Limnephilus marmoratus" jest limnebiontem preferującym jeziora torfowiskowe i dystroficzne, spotykanym także w jeziorach lobeliowych. Zasiedla strefę helofitów i elodeidów. Larwy spotykane w najpłytszym litoralu, szuwarach, napływkach, oczeretach, izoetidach, elodeidach oraz na dnie z grubym detrytusem. Gatunek eurosyberyjski (nie występuje w południowo-wschodniej Europie, Arktyce i Islandii), w Polsce pospolity na niżu. Gatunek acidotolerancyjny, zasiedla strefę helofitów i brzegi zadrzewione. Larwy spotykane w jeziorach, strefie rhitralu, zarosłych odcinkach rzek oraz wodach słonawych.
Na Poj. Pomorskim larwy złowione w jez. Dołgie Wielkie oraz trzech jeziorach lobeliowych, najliczniej w oczeretach, mniej licznie na dnie piaszczystym, dnie kamienistym i szuwarach turzycowych. Na Poj. Mazurskim imagines spotykane nad jez. Narckim, Oświn oraz Mikołajskim. Larwy licznie łowione w jeziorach torfowiskowych, rzadziej w innych typach. Larwy występowały przeważnie wśród trzcin, w mannie i turzycach, czasami wśród osoki (litoral zanikający) i napływkach. Wydaje się, że larwy są związane z brzegiem zadrzewionym oraz grubym detrytusem. Gatunek obecny także w jeziorach Poj. Wielkopolskiego.
W Finlandii stosunkowo pospolity w jeziorach, stawach, zbiornikach okresowych i zalewach morskich. Stosunkowo pospolity w jeziorach różnej trofii Łotwy i Litwy. Obecność potwierdzana w jeziorach niemieckich, Wielkiej Brytanii.

</doc>
<doc id="566118" url="https://pl.wikipedia.org/wiki?curid=566118" title="Smaragd">
Smaragd

Smaragd, Szmaragd – imię męskie pochodzenia łacińskiego, oznaczające "szmaragd". Patronem tego imienia jest św. Smaragd (Szmaragd), wspominany razem ze św. Cyriakiem i Largusem.
Smaragd, Szmaragd imieniny obchodzi 8 sierpnia.
Żeński odpowiednik: Esmeralda

</doc>
<doc id="566119" url="https://pl.wikipedia.org/wiki?curid=566119" title="Szmaragd (imię)">
Szmaragd (imię)



</doc>
<doc id="566120" url="https://pl.wikipedia.org/wiki?curid=566120" title="Esmeralda (imię)">
Esmeralda (imię)

Esmeralda – imię żeńskie pochodzenia łacińskiego, oznaczające "szmaragd". Patronem tego imienia jest św. Smaragd (Szmaragd), wspominany razem ze św. Cyriakiem i Largusem.
Esmeralda imieniny obchodzi 8 sierpnia.
Męskim odpowiednikiem jest Smaragd (Szmaragd).
Znane osoby:
Postacie fikcyjne:

</doc>
<doc id="566121" url="https://pl.wikipedia.org/wiki?curid=566121" title="Dwukrok">
Dwukrok



</doc>
<doc id="566128" url="https://pl.wikipedia.org/wiki?curid=566128" title="Grammotaulius nitidus">
Grammotaulius nitidus

Grammotaulius nitidus – chruścik z rodziny bagiennikowatych (Limnephilidae). Larwy budują przenośne domki z fragmentów detrytusu i fragmentów roślin wodnych, najczęściej turzyc (podobne schronienia, ale mniejsze, budują także: "Limnephilus borealis", "Limnephilus fuscinervis").
Larwy licznie występują w drobnych zbiornikach okresowych, turzycowiskach, torfowiskach niskich. Często współwystępują z "Limnephilus griseus", "Limnephilus stigma", "Limnephilus fuscinervis" oraz ze skorupiakiem dziwogłówką wiosenną. Sporadycznie można je spotkać w jeziorach (limneksen) lub w wolno płynących, rozlewiskowych rzekach nizinnych. Jest to gatunek północny, charakterystyczny dla krajobrazu tundry. Imagines w okresie lata chronią się w lesie, czasem podejmują dalekie migracje i wędrówki. Jaja składane są dopiero w okresie jesiennym.
Gatunek euroazjatycki, w Europie nie występuje na południu, Islandii i Skandynawii, larwy zasiedlają jeziora i rzeki. Limneksen, gatunek drobnozbiornikowy, preferuje zbiorniki śródleśne, astatyczne.
Jedną larwę złowiono w jeziorach Niziny Szczecińskiej (liczniej w okolicznych drobnych zbiornikach). Na terenie Bagien Biebrzańskich w starorzeczach i zbiornikach trwałych, astatycznych śródpolnych i śródleśnych, rzekach Narwi i Biebrzy. Imagines łowione nad jeziorem Oświn.
Na terenie Łotwy zasiedla stawy, bardzo rzadko spotykany w jeziorach eutroficznych. Imagines złowione na Litwie nad dużym jeziorem mezotroficznym, zaś w Holandii nad stanowiskami z osoką, bardzo rzadko spotykane nad Balatonem. Na Kaukazie występuje w jeziorach górskich.

</doc>
<doc id="566129" url="https://pl.wikipedia.org/wiki?curid=566129" title="Ô">
Ô

Ô, Ôô – litera alfabetu łacińskiego używana w: języku francuskim, kaszubskim, portugalskim, wietnamskim, słowackim, neapolitańskim, a także w tzw. ślabikŏrzowym szrajbōnku (elementarzowej pisowni) etnolektu śląskiego. W języku francuskim i wietnamskim odpowiada głosce [o], w śląskim Ô wymawia się jak [wɔ], zaś w języku słowackim litera ta oznacza dyftong .
Język wietnamski jest językiem tonalnym, przy literze Ô może wystąpić jeden z pięciu znaków tonalnych:
Litery tej używa się także w języku słoweńskim na oznaczenie długiego otwartego [ɔ:] w przypadku występowania wyrazów homograficznych w celu uniknięcia niejednoznaczności, np. "rôke" [rɔ:kɛ] 'ręce' vs "róke" [ro:kɛ] 'terminy'.

</doc>
<doc id="566131" url="https://pl.wikipedia.org/wiki?curid=566131" title="Commodore PET">
Commodore PET

Commodore PET ("Personal Electronic Transactor") – linia komputerów domowych (osobistych) produkowanych przez firmę Commodore International w latach 1977–1982.
PET był pierwszym w pełni funkcjonalnym komputerem firmy Commodore. Na jego podstawie firma stworzyła później całą linię 8-bitowych komputerów domowych, takich jak Commodore VIC-20 czy Commodore 64. PET najlepiej sprzedawał się na kanadyjskim oraz amerykańskim rynku edukacyjnym.
Pierwszy model, PET 2001, został zaprezentowany podczas targów Consumer Electronics Show w 1977 roku.
Historia.
Na początku lat 70. XX wieku Commodore był jednym z producentów kalkulatorów bazujących na układach scalonych firmy Texas Instruments (TI). Jednak w 1975 roku TI podniosło ceny swoich komponentów do tego stopnia, że sam chip potrafił kosztować więcej, niż wyprodukowanie bazującego na nim kalkulatora.
Commodore znalazło więc inną firmę produkującą układy scalone - MOS Technology. Firma ta właśnie wprowadzała na rynek swój mikroprocesor MOS 6502, oraz bazujący na nim hobbystyczny mikrokomputer KIM-1. Chuck Peddle, twórca mikrokomputera, starał się przekonać szefa Commodore Jacka Tramiela, że kalkulatory są już przeżytkiem, a jego firma powinna skupić się na produkcji "prawdziwych" komputerów. Tramiel zgodził się pod warunkiem, że Peddle skonstruuje swój komputer w ciągu 6 miesięcy na targi elektroniki użytkowej Consumer Electronics Show.
Było to dość trudne zadanie dla Peddle'a, mimo że koncepcja jego komputera narodziła się jeszcze wtedy, gdy pracował w MOS Technology. Pierwszy prototyp PET-a został więc skonstruowany w pośpiechu na bazie drewnianej deski i kineskopu wymontowanego z czarno-białego telewizora, który Peddle kupił w lokalnym sklepie z elektroniką za ok. 90 $. Zadanie jednak udało mu się ukończyć i PET został zaprezentowany na targach, gdzie spotkał się z dużym zainteresowaniem.
Wersje produkcyjne.
PET 2001.
Pierwsza wersja produkcyjna PET-a miała 4 lub 8 kB RAM-u, do generowania obrazu używała chipa MOS 6545. Wyświetlał on obraz na wbudowanym monitorze o rozdzielczości 40*25 znaków. Komputer miał także wbudowany magnetofon kasetowy i raczej niewygodną, bardzo małą klawiaturę.
Komputer sprzedawał się nieźle, ale często krytykowano jego klawiaturę, w wyniku czego Commodore wprowadził na rynek nowe wersje 2001-N i 2001-B, w których magnetofon nie stanowił już integralnej części obudowy, co pozwoliło na użycie większej i wygodniejszej klawiatury. Dodatkowo wprowadzono także zmiany na płycie głównej i produkowano modele z powiększoną pamięcią 2001-N-8, -N-16 oraz -N-31 (z kolejno 8, 16 i 32 kilobajtami pamięci).
CBM 3000.
Trzy modele CBM 3000 to europejskie wersje PET-a 2001 (Commodore nie mógł użyć nazwy "PET", która była zastrzeżona przez Philipsa), w tej serii sprzedawano trzy komputery 3008, 3016 i 3032 (odpowiedniki 2001-N-8, -N-16 oraz -N-31).
CBM 4000.
Ostatnia wersja "klasycznego" PET-a, wewnętrznie identyczna z 2001, ale z większym monitorem monochromatycznym i z nowszą wersją BASIC-a, podobnie jak poprzednie modele sprzedawana była w trzech odmianach 4008, 4016 i 4032. W tym czasie Commodore zorientował się, że wiele osób kupowało tańsze modele, z mniejszą pamięcią i powiększało RAM we własnym zakresie i aby temu zapobiec modele 4008 i 4016 miały wycięte dziury w płycie głównej w miejscu, gdzie można było zamontować dodatkową pamięć. Model 4032 był bardzo popularny w szkołach, do czego przyczyniła się także jego bardzo solidna konstrukcja i wytrzymała, metalowa obudowa oraz łącze IEEE 488, które pozwalało na budowanie prostych sieci i wykorzystywanie przez wiele komputerów jednej drukarki czy stacji dysków.
CBM 8000.
CBM 8000 został wyposażony w nowy układ graficzny o rozdzielczości 80*25 znaków, co jednak powodowało liczne problemy z kompatybilnością i model ten nie zdobył znacznej popularności. Pierwsza wersja 8032 została wyposażona w 32kB pamięci z możliwością jej rozszerzenia o 64kB, druga wersja 8096 miała 96kB pamięci montowanej fabrycznie.
Późniejsze modele znane jako SK i Execudesk miały osobną klawiaturę i monitor.
SP9000.
Ostatnia wersja PET-a SP9000, znana także jako SuperPET i MicroMainframe bazowała na wersji CBM 8000 i została wyprodukowana na zamówienie University of Waterloo, gdzie komputer ten używany był do nauki programowania. Komputer został wyposażony w drugi mikroprocesor (Motorola 6809), a w pamięci ROM umieszczono dodatkowe języki programowania – BASIC dla 6502 i APL, COBOL, Fortran i Pascal dla 6809 (dodatkowo na dyskietce dostępny był asembler dla 6809).
SP9000 mogły służyć jako "inteligentne terminale" i były podłączone do komputerów mainframe – po napisaniu i przetestowaniu programów na SP9000 można je było załadować na mainframe.
Grafika.
W porównaniu z komputerami, które ukazały się na rynku wkrótce po nim (np. Apple II, Atari 400/800 oraz następny projekt Commodore'a VIC-20) PET miał bardzo ubogie możliwości graficzne – ograniczenia układu graficznego sprawiały, że nie mógł on wyświetlać grafiki rastrowej, ale jedynie znaki graficzne zdefiniowane w ROM-ie, które nie mogły być w żaden sposób zmodyfikowane. Dostępny zbiór znaków PET-a znany jako PETSCII (rozszerzenie ASCII) był co prawda dość bogaty, ale nie mógł on konkurować z komputerami z grafiką rastrową czy nawet z maszynami, które pozwalały na zdefiniowanie nowych znaków graficznych.
Magazyn "Cursor".
Pod koniec lat 70. ukazywał się dostępny tylko przez prenumeratę magazyn "Cursor", zawierający programy dla Peta. Był to niezwykle nowatorski jak na tamte czasy projekt, bowiem magazyn ukazywał się w postaci kompatybilnej z PET-em kasety magnetofonowej.
"Killer poke".
We wczesnych modelach PET-a zmiana wartości jednej z komórek (używając BASIC-owej komendy POKE – stąd nazwa) znacznie przyspieszała wyświetlanie obrazu na ekranie i była to często używana sztuczka. Po wejściu na rynek nowszej wersji PET-a z nieco zmienionym układem graficznym okazało się, że ta sama sztuczka nieodwracalnie uszkadzała wbudowany monitor. Jest to jeden z bardzo rzadkich przypadków tzw. "killer poke" – programowalnego uszkodzenia sprzętu komputerowego.
Urządzenia peryferyjne.
Firma Commodore produkowała szereg urządzeń peryferyjnych dla PET-a wykorzystujących interfejs IEEE 488:

</doc>
<doc id="566133" url="https://pl.wikipedia.org/wiki?curid=566133" title="Pomnik żołnierza Armii Czerwonej w Starzyńskim Dworze">
Pomnik żołnierza Armii Czerwonej w Starzyńskim Dworze

Pomnik żołnierza Armii Czerwonej w Starzyńskim Dworze – pomnik żołnierza Armii Czerwonej znajdujący się w Starzyńskim Dworze. 
Niektóre źródła wskazują, że wykonany został w latach 50. XX wieku, inne że zaprojektował go artysta gdański Wawrzyniec Samp w latach 70.
Przedstawia siedzącego żołnierza bez broni, w szynelu i czapce, ze spuszczoną głową i zaciśniętą pięścią za plecami. Został postawiony na pamiątkę zmarłych tu jeńców – żołnierzy Armii Czerwonej, którzy w czasie wojny pracowali w tutejszym majątku rodziny von Grassów i byli przetrzymywani w stodole, która znajdowała się obok miejsca zajmowanego dziś przez pomnik. Nie jest znana przyczyna ich śmierci; według jednej z wersji zostali spaleni przez wycofujących się Niemców w stodole. 
Przez wiele lat obiekt niszczał, pozbawiony jakiegokolwiek napisu wyjaśniającego, komu jest poświęcony. W 2005 roku pomnik odrestaurowano oraz umieszczono pod nim tablicę z napisem: "Umęczonym żołnierzom Armii Czerwonej - jeńcom hitlerowskiego reżimu 1942-1945".
W 2018 wojewoda pomorski wszczął postępowanie przygotowawcze w sprawie dekomunizacji pomnika, co z uwagi na antywojenny wydźwięk pomnika spotkało się z krytyką mediów, mieszkańców oraz władz gminy. Swój sprzeciw zgłosił również gdański oddział IPN.

</doc>
<doc id="566138" url="https://pl.wikipedia.org/wiki?curid=566138" title="Speedway-Bundesliga (2006)">
Speedway-Bundesliga (2006)

Wyniki 1. Bundesligi żużlowej w sezonie 2006.
Sezon zasadniczy.
Sezon składa się z 7 rund (każdy zespół jest po razie gospodarzem). Każdy zespół bierze udział w 4 rundach. Za zwycięstwo w rundzie otrzymuje się 3 punkty, za kolejne miejsca odpowiednio 2,1 i 0. Cztery najlepsze zespoły wystąpią w finale ligi (gospodarzem finału będzie najlepsza drużyna sezonu zasadniczego).
Finał Bundesligi 2006.
3 października 2006 – Olching
Bieg po biegu

</doc>
<doc id="566139" url="https://pl.wikipedia.org/wiki?curid=566139" title="Dzień Bezpiecznego Kierowcy">
Dzień Bezpiecznego Kierowcy

Dzień Bezpiecznego Kierowcy – święto obchodzone w Polsce 25 lipca od 2006 roku. Tego dnia przypadają imieniny Krzysztofa. 
Święty Krzysztof jest patronem kierowców, dlatego powstał pomysł obchodzenia tego dnia jako Dnia Bezpiecznego Kierowcy. Inicjatywa została podjęta przez krajowe Duszpasterstwo Kierowców, które współpracuje z Krajową Radą Bezpieczeństwa Ruchu Drogowego, oraz kierowcę rajdowego - Krzysztofa Hołowczyca, założyciela fundacji "Kierowca Bezpieczny".
Tydzień, w którym przypada święto, obchodzony jest w Kościele katolickim jako "Tydzień św. Krzysztofa" we współpracy z "MIVA Polska" (agendą "Komisji ds. Misji" Konferencji Episkopatu Polski).
Święta pokrewne.
Dzień Modlitw za Kierowców.
Z kolei III niedziela wielkanocna w Kościele katolickim to Niedziela Modlitw za Kierowców, zatwierdzona w kalendarzu duszpasterskim KEP jako dzień szczególnej modlitwy za kierowców i wszystkich poruszających się po drogach.
Obchody w ONZ.
W 2005 roku Zgromadzenie Ogólne ONZ ustanowiło na rok 2007 (23-29 kwietnia) pierwszy Światowy Tydzień Bezpieczeństwa na Drodze (rezolucja 60/5), skierowany głównie do młodych użytkowników dróg, zwłaszcza do młodych kierowców. Drugi Tydzień odbędzie się w 2013 roku w dniach 6-12 maja.
Tą samą rezolucją Zgromadzenie proklamowało Światowy Dzień Pamięci o Ofiarach Wypadków Drogowych, obchodzony corocznie w 3. niedzielę listopada. Dzień ten ma być wyrazem uznania dla ofiar wypadków drogowych i ich rodzin.

</doc>
<doc id="566145" url="https://pl.wikipedia.org/wiki?curid=566145" title="Stek (potrawa)">
Stek (potrawa)

Stek (, ze staronordyjskiego "steik", czyli „smażyć”) – potrawa z kawałka mięsa krojonego w poprzek włókien mięśniowych lub ryby krojonej w poprzek kręgosłupa. Mięso na steki zazwyczaj jest grillowane lub smażone z odrobiną oleju. Steki rybne można przyrządzić w piekarniku.
Charakterystyka.
Stek może także być mięsem gotowanym w sosie lub mielonym uformowanym w kształt kotleta (np. stek Salisbury lub hamburger). W potocznym rozumieniu słowo stek odnosi się głównie do befsztyku – steku wołowego. Steki z mięsa innych zwierząt zwykle nazywane są z użyciem dookreśleń, np. stek z dzika, stek z łososia etc.
Stek wołowy.
Befsztyk (także: stek) – potrawa ze smażonego, pieczonego lub grillowanego mięsa wołowego, głównie polędwicy lub karkówki, krojonych w poprzek włókien mięśniowych.
Stek może być wysmażony w dowolnym stopniu – całkowicie, średnio lub nawet być surowy w środku ("krwisty"), w zależności od upodobań. Wyróżnia się też specjalnie przyrządzone różne rodzaje befsztyków: châteaubriand, medalion, filet mignon lub T-bone.
Stek rybny.
Specyficznym rodzajem tego dania są steki rybne, np. z halibuta, łososia, czy tuńczyka. Mięso ryb przygotowywane jest poprzez odkrajanie płatów wzdłuż kręgosłupa wraz z przylegającymi ośćmi, co odróżnia je od filetów. Ryby bardzo często przyrządza się w całości (tuszkach) lub w formie filetów.
W przeciwieństwie do mięsa wołowego, steki rybne przygotowuje się z reguły w sosie.

</doc>
<doc id="566147" url="https://pl.wikipedia.org/wiki?curid=566147" title="Skoda 105">
Skoda 105



</doc>
<doc id="566150" url="https://pl.wikipedia.org/wiki?curid=566150" title="Miedonia">
Miedonia

Miedonia (niem. "Niedane") – dzielnica Raciborza, dawniej wieś, została włączona do miasta 1 lutego 1977 r.
Geografia.
W dzielnicy znajduje się stacja hydrologiczno-meteorologiczna, skąd codziennie podaje się stan wody rzeki Odry.
Historia.
Wieś założona między XIII a XIV w., lecz prawdopodobnie znajdowała się tam wcześniej osada z VI-X w. Wieś należała do dóbr książęcych, a w 1305 r. mieszkańcy otrzymali prawo do posiadania pastwisk. Dopiero w XVI w. została wykupiona przez prywatnego właściciela.
Nazwa.
Nazwa wsi pochodziła prawdopodobnie od mielizny.

</doc>
<doc id="566154" url="https://pl.wikipedia.org/wiki?curid=566154" title="Synagoga w Krzeszowicach (ul. Wąska 1)">
Synagoga w Krzeszowicach (ul. Wąska 1)

Synagoga w Krzeszowicach – synagoga wybudowana pod koniec XIX wieku przy ulicy Wąskiej 1 w Krzeszowicach (Osiedle Centrum) jako modlitewnia dla kobiet. Synagoga została zdewastowana w czasie II wojny światowej. Po jej zakończeniu budynek przebudowano na potrzeby remizy strażackiej, która mieściła się aż do początku XXI w., później w jego części znajdował się sklep, a od 2010 roku jest nie zagospodarowany.
Aktualnie pizzeria.

</doc>
<doc id="566155" url="https://pl.wikipedia.org/wiki?curid=566155" title="Port lotniczy Berlin-Tempelhof">
Port lotniczy Berlin-Tempelhof

Port lotniczy Berlin-Tempelhof () – nieczynny port lotniczy w Berlinie położony, około 4 km od centrum, w dzielnicy Tempelhof-Schöneberg.
Lotnisko w dzielnicy Tempelhof zostało wyznaczone przez Ministerstwo Transportu 8 października 1923. Pierwszy terminal otwarto w 1927, w czasach hitlerowskich oczekiwano narastającego zwiększania ruchu pasażerskiego, w związku z czym podjęto szeroko zakrojoną rozbudowę w połowie lat 30. Lotnisko bywało wzmiankowane jako najstarszy pasażerski port cywilny na świecie, choć było to podważane przez inne porty lotnicze.
Historia.
Okres zimnej wojny.
Ze względu na bliskość lotniska Tempelhof od granic Polski, w okresie zimnej wojny stało się ono najczęściej obieranym kierunkiem uprowadzonych samolotów oraz ucieczek z kraju drogą lotniczą.
W latach 80., w związku z falą uprowadzeń samolotów LOT-u do Berlina Zachodniego, popularnym żartem było rozwijanie nazwy polskiego narodowego przewoźnika, jako skrótu od "Landing On Tempelhof" (ang. "lądowanie na lotnisku Tempelhof"), "Landet Oft in Tempelhof" (niem. "ląduje często na Tempelhof") lub "Linie Okęcie-Tempelhof".
Piosenkę pod tytułem „Tempelhof” nawiązującą do porwań samolotów wykonywał Maciej Zembaty.
XXI wiek.
W 2005 obsłużył około 545,6 tys. pasażerów, ale już w 2007 tylko 350 tys. pasażerów. Złote dni lotniska przypadają na lata siedemdziesiąte, w 1973 roku pasażerów odprawiono aż 4,779 mln.
Ostatni lot z Tempelhof odbył się 30 października 2008 roku. O godzinie 20 wystartował stąd Dornier 328 należący do Cirrus Airlines z maksymalną liczbą trzydziestu pasażerów do City-Airport w Mannheim. Lotnisko było czynne do 30 października 2008 roku. Następnie zamieniono je na park miejski "Tempelhofer Park". Pasy startowe dostępne są dla rolkarzy, rowerzystów i biegaczy. Dla osób przychodzących na spacer z psem wyznaczono specjalną, odgrodzoną część trawnika. Przy wejściach uruchomiono punkty informacyjno-promocyjne. Budynek terminalu jest odgrodzony i niedostępny dla osób postronnych. Wraz z hangarami i pasami startowymi jest wykorzystywany do organizacji wystaw, targów i imprez okolicznościowych. W październiku 2015 r. część zabudowań portu lotniczego została zaadaptowana na ośrodek dla ok. 2200 uchodźców .

</doc>
<doc id="566157" url="https://pl.wikipedia.org/wiki?curid=566157" title="Synagoga w Krzeszowicach (ul. Wąska 4)">
Synagoga w Krzeszowicach (ul. Wąska 4)

Synagoga w Krzeszowicach – synagoga znajdująca się w Krzeszowicach przy ulicy Wąskiej 4 (Osiedle Centrum).
Synagoga została zbudowana pod koniec XIX wieku, jako dom modlitwy przeznaczony wyłącznie dla mężczyzn. Podczas II wojny światowej hitlerowcy zdewastowali wnętrze synagogi. Po zakończeniu wojny została przystosowana na potrzeby magazynu. Na początku XXI w. wykorzystywana była jako ośrodek kulturalny. Odbywały się w niej pokazy filmów oraz koncerty.
Murowany budynek synagogi wzniesiono na planie prostokąta. Do dnia dzisiejszego zachował się częściowo wystrój zewnętrzny, w tym półokrągłe zakończone okna. Obecnie wnętrze jest zrujnowane

</doc>
<doc id="566159" url="https://pl.wikipedia.org/wiki?curid=566159" title="Fellah">
Fellah



</doc>
<doc id="566160" url="https://pl.wikipedia.org/wiki?curid=566160" title="Lotnisko Mönchengladbach">
Lotnisko Mönchengladbach

Port lotniczy Mönchengladbach – lotnisko położone pomiędzy Mönchengladbach i Düsseldorf, w Niemczech. Kod IATA: MGL, kod ICAO: EDLN. W 2005 port obsłużył około 36,6 tys. pasażerów.

</doc>
<doc id="566161" url="https://pl.wikipedia.org/wiki?curid=566161" title="Miedonia (Racibórz)">
Miedonia (Racibórz)



</doc>
<doc id="566162" url="https://pl.wikipedia.org/wiki?curid=566162" title="Kosiarka">
Kosiarka

Kosiarka – maszyna rolnicza służąca do koszenia traw i roślin zielonych.
Ze względu na przeznaczenie kosiarki dzieli się na:
Ze względu na sposób działania wyróżnia się kosiarki:
Kosiarka listwowa.
Kosiarka listwowa zawiera nóż tnący w postaci wielu nożyków tnących zwanych żyletkami, nóż porusza się ruchem posuwisto-zwrotnym. Cięcie odbywa się poprzez dociśnięcie rośliny do części nieruchomej zwanej bagnetem lub do żyletki znajdującej się na drugim nożu wykonującym przeciwbieżny ruch. Pierwotnie był to jedyny system koszenia, obecnie używany jest w maszynach żniwnych oraz do cięcia wrażliwych roślin.
Kosiarka rotacyjna.
W kosiarce rotacyjnej częścią tnącą jest szybko obracający się nóż, cięcie odbywa się poprzez szybkie uderzenie rośliny. Roślina nie jest dociskana do innego elementu, lecz utrzymuje ją bezwładność. Ten typ kosiarki wymaga większej mocy, ale jest znacznie wydajniejszy od kosiarki listwowej. Wadą systemu jest też znaczne szarpanie koszoną rośliną, co w niektórych systemach jest wykorzystywane do jednoczesnego rozdrabniania roślin podczas koszenia.
Kosiarka bijakowa.
Kosiarka bijakowa jest odmianą kosiarki rotacyjnej, w której elementami tnącymi są bijaki rozdrabniające koszone rośliny. Ten system koszenia wykorzystywano w bijakowym ścinaczu zielonek (często zwanym potocznie Orkanem lub rotorem). System w którym bijaki są zaostrzoną masą wirującą na wale tnącym, sprawdza się w koszeniu nieużytków oraz poboczy dróg. Obroty maszyny są niejednokrotnie wyższe niż 3000 obr/min. Systemy napędzania mogą być mechaniczne z wałka odbioru mocy WOM lub hydrauliczne za pomocą silnika hydraulicznego.
Kosiarka rolnicza.
Maszyna rolnicza służąca do koszenia trawy i innych zielonek, głównie na łąkach. Kosiarka może być ciągnięta przez zwierzęta pociągowe, ciągnik lub być pojazdem samojezdnym. Kosiarki mogą być dodatkowo wyposażone w spulchniacze pokosu lub w zgniatacz pokosu. Dzięki spulchnieniu następuje szybsze przesychanie traw. Najczęściej spotykane typy kosiarek rolniczych to rotacyjne i dyskowe.
Kosiarka trawnikowa.
Używana jest do koszenia trawników w ogródkach przydomowych, parkach, polach golfowych, tenisowych itp. Wynaleziona została w 1830 roku przez Edwina Buddinga. Konie, które ją ciągnęły, miały gumowe buty aby nie niszczyć trawnika. Przedtem do strzyżenia trawników używano kos lub owiec. Kosiarki mogą skoszoną trawę zbierać do kosza lub wyrzucać na skoszony teren. Niektóre z nich dodatkowo rozdrabniają skoszoną trawę, a także mogą napowietrzać trawnik.
Ze względu na napęd dzielą się na:
Ze względu na sposób poruszania dzielą się na:
Innym typem kosiarek są podkaszarki.

</doc>
<doc id="566163" url="https://pl.wikipedia.org/wiki?curid=566163" title="Creodonta">
Creodonta



</doc>
<doc id="566166" url="https://pl.wikipedia.org/wiki?curid=566166" title="Nowe Zagrody (Racibórz)">
Nowe Zagrody (Racibórz)

Nowe Zagrody (niem. "Neugarten") – dzielnica Raciborza włączona do miasta 1 stycznia 1860 r.
Położenie.
Znana jest granica oddzielająca dzielnicę od centrum miasta. Granica ta przebiega wzdłuż dzisiejszej ul. Staszica. Pozostałe granice są problematyczne. Ul. Wojska Polskiego przyjmuje się jako przedłużenie granicy z centrum miasta, jednak nie można jednoznacznie stwierdzić, czy rzeczywiście granica między wsią a miastem tam przebiegała. Ul. Mysłowicka oddziela Ocice od Nowych Zagród, bowiem tam znajdowało się kiedyś według mapy z 1924 r. "Richtplatz", czyli miejsce do wykonywania egzekucji. Trudno także jest określić granicę z Starą Wsią. Najczęściej jednak przyjmuje się, że dzielnicę Nowe Zagrody wyznaczają ulice: Staszica, Wojska Polskiego, Mariańska i Mysłowicka.
Toponimika nazwy dzielnicy.
Według językoznawców nazwę dzielnicy wiąże się z gospodarstwami chłopskimi, które nazywano zagrodami. Warto jednak zwrócić uwagę na istnienie pojęcia "zagroda" w regionalizmie śląskim, co oznaczało ogrody. Takie tłumaczenie tego słowa potwierdza niemiecka nazwa wsi – "Neugarten". Źródła historyczne potwierdzają także istnienie ogrodów na zewnątrz murów miejskich w kierunku Nowych Zagród, które były określane jako "Gärten".
Historia.
Nowe Zagrody po raz pierwszy wzmiankowane są w 1313 r., w którym źródła historyczne potwierdzają, że wieś miała swojego wójta. Augustin Weltzel podawał ten fakt jako dowód, że wieś lokowana była na prawie niemieckim. Źródła wspominają, że w sąsiedztwie z Nowymi Zagrodami raciborscy mieszczanie posiadali ogrody. Chcieli w taki sposób przewyższyć przywilejami rolników, którzy posiadali swoje ziemie w Nowych Zagrodach. Wieś wzmiankowana jest przeważnie przy sprzedaży części ziem należących do niej. W taki sposób pojawia się w dokumentach z 1381 r., w których dominikanka, Elżbieta z Krakowa zakupiła sześć ogrodów, które miały przypaść konwentowi zakonnemu po jej śmierci. W 1445 r. w dokumentach księcia Wacława wieś wzmiankowana jest jako "novi orti". Natomiast w 1512 r. źródła mówią o sprzedaży ogrodu księcia Walentego za 30 guldenów Janowi Szyce. Dokument z 1532 r. mówi, że wieś zamieszkiwało 34 zagrodników, którzy musieli płacić daninę na rzecz raciborskiego zamku, na którą składało się 12 guldenów, 75 kur, 4 kopy jaj. Ponadto zagrodnicy zobowiązani byli do płacenia czynszu leśnego, określanym w niemieckim dokumencie jako "lessny geldt", a także do uiszczania opłat od posiadanych koni. Dokument wymienia również kilku mieszczan jako właścicieli położonych we wsi ogrodów. W 1567 r. według urbarza we wsi znajdowało się 67 gospodarstw oraz domów, które musiały wykonywać prace na rzecz zamku oraz mieszczan. Z zapisków wynika, że wieś płaciła daninę w wysokości 28 florenów, 18 groszy i 2 halerze oraz 9,5 korca żyta (ok. 720 kg), 9,5 korca owsa (ok. 1000 kg), 82 kury i 190 jaja. Oprócz tego chłopi musieli odrobić pańszczyznę na ocickim folwark podczas koszenia zboża i omłotów. Później zostali zobowiązani także do utrzymania w dobrym stanie przepływającego przez Nowe Zagrody kanału Psinka.
Z początkiem XVIII w. folwark książęcy we wsi wyceniany był na 70 talarów. Natomiast karczma sprzedawała w ciągu roku 65 achteli piwa (ok. 250 litrów) i pół wiadra gorzałki (ok. 30 litrów). W 1817 roku tereny należące do dzielnicy stały się domem dla urzędników sądowych, bowiem sąd krajowy z Brzegu został przeniesiony do Raciborza. Stało się tak, ponieważ w mieście brakowało miejsca pod zabudowę. W I połowie XIX wieku zostało wybudowane więzienie, które było jednym z najnowocześniejszych w Europie.
Demografia.
W 1532 r. wieś zamieszkiwało 24 zagrodników, a w urbarzu z 1567 r. wymienia się 67 gospodarstw oraz domów. Źródła historyczne podają, że w 1784 r. Nowe Zagrody miały 168 mieszkańców, w tym 5 chłopów, 23 zagrodników i 22 chałupników. Dane z 1819 r., kiedy sąd krajowy z Brzegu został przeniesiony do Raciborza mówią, że dzielnicę zamieszkiwało 341 osób. W 1840 r. wieś miała 98 domów oraz 1130 mieszkańców, w tym 85 ewangelików i 6 Żydów. W 1850 r. Nowe Zagrody zamieszkiwało 1211 mieszkańców.

</doc>
<doc id="566169" url="https://pl.wikipedia.org/wiki?curid=566169" title="Bernard Adamecki">
Bernard Adamecki

Bernard Antoni Adamecki, ps. "Bocian", "Dyrektor Gozdawa", "Doktor", "Grabiec", "Parasol" (ur. 12 lipca 1897 w Marklowicach Dolnych, zm. 7 sierpnia 1952 w Warszawie) – oficer pilot obserwator Wojska Polskiego II Rzeczypospolitej i ludowego Wojska Polskiego.
Życiorys.
Dzieciństwo i młodość.
Urodził się w rodzinie Bernarda, rolnika, i Józefiny z domu Kijonka. Uczęszczał do szkoły powszechnej w Marklowicach Dolnych, a od 1912 do seminarium nauczycielskiego w Bobrku. Zdał maturę w lipcu 1916. Od jesieni 1916 brał udział w I wojnie światowej w szeregach armii austriackiej, walcząc m.in. na froncie rosyjskim i bałkańskim. W 1917 ukończył Szkołę Oficerów Rezerwy Piechoty w stopniu podporucznika. W listopadzie 1918 wstąpił do Wojska Polskiego. Dowodził polskimi wojskami podczas walk z Czechami o Śląsk Cieszyński; był trzykrotnie ranny.
W 1920 na własną prośbę został przeniesiony do lotnictwa. W 1921 ukończył Oficerską Szkołę Obserwatorów Lotniczych w Toruniu, a następnie Niższą Szkołę Pilotów w Bydgoszczy, po których został pilotem w 6. eskadrze w Krakowie. Od 1924 dowodził eskadrami w Szkole Podchorążych Lotnictwa w Dęblinie i 3 pułku lotniczym w Poznaniu. Od marca 1933 do listopada 1934 dowodził 35. eskadrą liniową, a od listopada 1934 do grudnia 1936 stał na czele 33. eskadry towarzyszącej. 27 czerwca 1935 roku awansował na majora ze starszeństwem z dniem 1 stycznia 1935 roku i 6. lokatą w korpusie oficerów aeronautyki. W latach 1937–1939 służył w Wyższej Szkole Lotniczej w Warszawie jako wykładowca. Na stopień podpułkownika został mianowany ze starszeństwem z 19 marca 1939 i 14. lokatą w korpusie oficerów lotnictwa, grupa liniowa. Krótko przed wybuchem wojny przeszedł do Sztabu Głównego WP.
II wojna światowa.
Uczestniczył w wojnie obronnej 1939 jako szef sztabu Dowództwa Lotnictwa Armii „Modlin” gen. Emila Krukowicza-Przedrzymirskiego; był ranny. Dostał się do niewoli niemieckiej, z której został wkrótce zwolniony na skutek starań rodziny. Na przełomie 1939/1940 zaangażował się w działalność konspiracyjną w ZWZ. Na początku 1940 zorganizował i stanął na czele Szefostwa Lotnictwa (krypt. „Bociany”, później „Parasol”), działającego w ramach Oddziału V Łączności, a następnie Oddziału III Operacyjno-Szkoleniowego KG ZWZ-AK. W latach 1940–1944 zorganizował 483 zrzuty do okupowanej Polski. W kwietniu 1943 awansował do stopnia pułkownika. Uczestniczył w powstaniu warszawskim; podczas walk został ranny. W niewoli niemieckiej przebywał w oflagu przejściowym Oflag VII B Lamsdorf (Łambinowice), a następnie w oflagu II C Woldenberg.
Okres powojenny.
Po wyzwoleniu obozów w 1945 powrócił do Polski i wstąpił do LWP. Najpierw został dublerem radzieckiego komendanta Wojskowej Szkoły Pilotów w Dęblinie, a następnie dublerem komendanta Wojskowej Szkoły Technicznej w Boernerowie. Pod koniec 1946 objął funkcję komendanta tej uczelni. Miał być awansowany do stopnia generała brygady, ale ze względu na kłopoty zdrowotne w grudniu 1949 został przeniesiony do rezerwy i jednocześnie odszedł na emeryturę.
Aresztowanie, więzienie i śmierć.
21 października 1950 został aresztowany w szpitalu oraz oskarżony o szpiegostwo i spiskowanie przeciwko Polsce Ludowej. Podczas brutalnego przesłuchania był torturowany, pod jego wpływem przyznał się do rzekomej winy. W więzieniu próbował popełnić samobójstwo, nie mogąc pogodzić się z narzuconą mu rolą.
Został objęty procesem tzw. grupy kierowniczej konspiracji Wojsk Lotniczych, który rozpoczął się 8 maja 1952 (nie dopuszczono do niego obrony). Był to jeden z procesów "odpryskowych" tzw. procesu generałów. W akcie oskarżenia zarzucono mu tworzenie na polecenie Franciszka Hermana organizacji konspiracyjnej w Wojskach Lotniczych, a następnie wejście w skład jej kierownictwa. Celem oskarżonych miało być obalenie siłą władz państwa i działalność szpiegowska. 13 maja 1952 został skazany wraz z płk Augustem Menczakiem, płk. Józefem Jungravem, płk. Władysławem Minakowskim, płk. Szczepanem Ścibiorem i płk. Stanisławem Michowskim przez Najwyższy Sąd Wojskowy pod przewodnictwem płk Piotra Parzenieckiego, na podstawie art.86 § 1 i 2 Kodeksu Karnego Wojska Polskiego na karę śmierci, pomimo że prokurator żądał dla niego długoletniego więzienia. 7 sierpnia tego roku został stracony w więzieniu mokotowskim. 26 kwietnia 1956 Najwyższy Sąd Wojskowy wznowił postępowanie w jego sprawie, a dzień później Naczelna Prokuratura Wojskowa umorzyła je z powodu braku dowodów winy.
Upamiętnienie.
Pochowany jest symbolicznie w Kwaterze na Łączce na Cmentarzu Wojskowym na Powązkach w Warszawie. 27 kwietnia 1956 dokonano jego rehabilitacji. wymienia Bernarda Adameckiego z nazwiska jako bezzasadnie skazanego na śmierć.
Jego nazwiskiem nazwano jedną z ulic w Marklowicach Górnych.
11 listopada 2006 w Cieszynie w budynku Uniwersytetu Śląskiego dokonano odsłonięcia tablicy pamiątkowej poświęconej jego pamięci. Głównym inicjatorem nadania ulicy był Stanisław Adamczyk – mieszkaniec Ustronia.
Decyzją Rady Dzielnicy Warszawa Bemowo rondo przy zbiegu ulic Radiowej i Kaliskiego nosi od 20 czerwca 2012 imię Bernarda Adameckiego.
W 2019 płk pil. obs. Bernard Adamecki został patronem Centrum Szkolenia Inżynieryjno-Lotniczego w Dęblinie.

</doc>
<doc id="566171" url="https://pl.wikipedia.org/wiki?curid=566171" title="Azazel (powieść)">
Azazel (powieść)

Azazel – powieść detektywistyczna autorstwa Borisa Akunina. Pierwsza część serii o Eraście Fandorinie. W 2003 r. powieść była nominowana do nagrody Złoty Sztylet, przyznawanej przez brytyjskie Stowarzyszenie Pisarzy Literatury Kryminalnej.
Fabuła.
Jest rok 1876. Młody, 20-letni policjant moskiewski, Erast Fandorin, który z powodu utraty majątku i śmierci ojca musiał podjąć pracę i wg opinii zwierzchnika nienadający się do pracy w policji z powodu swojej „delikatności”, dowiaduje się o samobójstwie, które nie wzbudza niczyich podejrzeń: bardzo zamożny student, niemający spadkobierców, publicznie – w parku – strzela sobie w głowę, a w testamencie cały majątek pozostawia Angielce lady Astair – przesympatycznej starszej pani, naprawiającej świat poprzez prowadzenie sieci esternatów – domów dla sierot, w których dzieci otrzymują doskonałe wykształcenie i są ukierunkowywane na rozwój wrodzonych talentów. Fandorin, wietrząc w tym zagadkę, samodzielnie podejmuje śledztwo i naraża się na niebezpieczeństwo – ktoś czyha na jego życie. W poszukiwaniu prawdy jedzie do Londynu. Gdyby przypuszczał, jak wysoką cenę przyjdzie mu zapłacić za ujawnienie tajemnicy...
Z książki dowiadujemy się, skąd pochodzi słynne jąkanie się bohatera i dlaczego wcześnie posiwiał na skroniach.
Adaptacje filmowe.
Na podstawie książki nakręcono w 2002 roku czteroodcinkowy serial. Reżyserem został Aleksander Abadaszjan, a scenariusz napisał sam Akunin. W rolę moskiewskiego detektywa wcielił się Ilja Noskow.

</doc>
<doc id="566173" url="https://pl.wikipedia.org/wiki?curid=566173" title="Ocice (Racibórz)">
Ocice (Racibórz)

Ocice (niem. "Ober-Ottitz") – dzielnica Raciborza, dawniej wieś włączona częściowo do miasta w 1927 r., a całkowicie w 1977 r. Dzielnica malowniczo położona na kilku wzgórzach.
Historia.
Wieś wzmiankowana 1294 r. składała się z czterech części: Ocice Nowe, Dolne, Średnie i Górne. Ocice Górne włączono do Raciborza 1977 r., natomiast pozostałe 3 części wsi (Nowe, Średnie i Dolne) – już w 1927 r. W latach 30. XX w. po parcelacji majątku Ocice Zamek rozpoczęto budowę robotniczej kolonii domków jednorodzinnych (Neulandsiedlung i Stadtrandsiedlung) oraz przedszkola nr 9 i szkoły podstawowej nr 7 (Hans schule). Dawniej dzielnica była potocznie nazywana "Kleine Moskau" ze względu na "złą opinię" nowych osiedli. Po II wojnie światowej dzielnica nadal się rozbudowywała. Odbudowano zniszczoną przetwórnię warzyw i owoców (przed wojną Seidel) "Prodryn" (obecnie znajdują się tam magazyny), wybudowano Państwowy Ośrodek Maszyn "POM" (obecnie znajdują się tam magazyny firmy Henkel i małe zakłady usługowe), gospodarstwo ogrodnicze (obecnie znajduje się tam osiedle dla powodzian), a na Ocicach Górnych założono Rolnicza Spółdzielnię Produkcyjną. Po wielkiej powodzi w 1997 r. zbudowano osiedle mieszkaniowe dla powodzian. W 2002 r. ukończono budowę sali gimnastycznej w szkole podstawowej nr 7 (obecnie Zespół szkolno-przedszkolny nr 2). Do 2005 r. odnowiono także boisko i teren wokół szkoły.
Nazwa.
Legenda głosi, że to właśnie na Ocicach znajdował się zamek, w którym rezydowali ojcowie książąt raciborskich, dlatego też nazwa dzielnicy wywodzi się od słowa "Oteć", co znaczy ojciec.
Zabytki.
znajduje się przy ul. Ocickiej.
Sport.
LKS Ocice.
W Ocicach działa klub piłkarski LKS Ocice Racibórz założony w 1949 roku. Obecnie występuje w klasie A. Posiada również drużyny trampkarzy i juniorów.
Historia.
Klub powstał w 1949 r. Jego założycielem był Albert Macała. W latach 50. oraz na początku lat 60. obok sekcji piłkarskiej pojawiły się również inne dyscypliny sportu, m.in. tenis stołowy, boks oraz piłka ręczna. Z powodu kłopotów finansowych klub w 1964 r. zawiesił swoją działalność.
Reaktywacja nastąpiła w 1986 r. Od razu po przystąpieniu do rozgrywek zespół zanotował awans do klasy B. W sezonie 1993/94 drużyna awansowała do klasy A. Obecnie od dwóch sezonów drużyna ponownie występuje na tym szczeblu rozgrywek.
Boisko.
LKS Ocice dysponuje boiskiem Zespołu Szkolno-Przedszkolnego nr 2 w Raciborzu-Ocicach o wymiarach 95 x 70 m. W 2005 r. nastąpiła modernizacja tego obiektu. Obecnie pojemność stadionu wynosi około 660 miejsc, w tym 160 miejsc siedzących. Wygląd jest bardzo kameralny, aczkolwiek sprawia wrażenie nowoczesnego dzięki nowej trybunie z krzesełkami dla kibiców oraz sąsiedztwie odnowionego budynku szkoły.

</doc>
<doc id="566177" url="https://pl.wikipedia.org/wiki?curid=566177" title="Jerzy Gryniakow">
Jerzy Gryniakow

Jerzy Gryniakow (ur. 8 listopada 1925 we Włocławku, zm. 14 września 1992 w Essen) – polski duchowny Kościoła Ewangelicko-Augsburskiego w RP, teolog i historyk, profesor nauk teologicznych, rektor Chrześcijańskiej Akademii Teologicznej w Warszawie, specjalista w zakresie teologii praktycznej i historii Kościoła.
Życiorys.
Naukę gimnazjalną przerwał mu wybuch II wojny światowej. W 1948 ukończył liceum im. Mikołaja Kopernika w Toruniu. Odbył studia na Wydziale Teologii Ewangelickiej Uniwersytetu Warszawskiego (1951). Po ordynacji 20 maja 1951 został mianowany wikariuszem ks. dr. Woldemara Gastparego w Piotrkowie Trybunalskim. Od 1 grudnia 1953 administrator parafii w Piotrkowie i Zelowie. 13 listopada 1966 został wybrany, a 30 kwietnia 1967 wprowadzony w urząd proboszcza parafii w Piotrkowie, który pełnił do przejścia na emeryturę 30 września 1991. W latach 1983-1987 był administratorem parafii w Tomaszowie Mazowieckim. Był ogólnopolskim duszpasterzem młodzieżowym. Przez wiele lat był członkiem Synodu Kościoła i Konsystorza. W 1967 ukończył filologię germańską na Uniwersytecie Poznańskim.
W 1970 podjął pracę nauczyciela akademickiego Wydziału Teologicznego Chrześcijańskiej Akademii Teologicznej w Warszawie. W 1972 obronił w tam pracę doktorską pt. "Ekumeniczne dążenia protestantyzmu polskiego od traktatu warszawskiego 1767-1768 do II wojny światowej", natomiast w 1975 otrzymał stopień doktora habilitowanego nauk teologicznych na podstawie dorobku naukowego oraz rozprawy pt. "Ustalenie stanu prawnego dla Kościoła Ewangelicko-Augsburskiego". Otrzymał stopień docenta i został kierownikiem Katedry Teologii Praktycznej ChAT. W 1983 Rada Państwa nadała mu tytuł naukowy profesora. W latach 1981-1987 był prorektorem tej uczelni, a w latach 1987-1990 rektorem ChAT
Po przejściu na emeryturę w 1991 wyjechał do Essen, gdzie do śmierci w kościele miejskim odprawiał nabożeństwa dla zamieszkałych tam Polaków.
Życie prywatne.
W 1951 poślubił Olgę Annę Englert.

</doc>
<doc id="566180" url="https://pl.wikipedia.org/wiki?curid=566180" title="Nekrofauna">
Nekrofauna

Nekrofauna – gatunki zasiedlające martwe zwierzęta, padlinę, zwłoki. Termin używany głównie w odniesieniu do bezkręgowców. Nekrofauna odnosi się do siedliska życia oraz jest terminem określającym zgrupowanie. Do nekrofauny należą liczne owady: chrząszcze (np. z rodziny omarlicowatych: omarlica, grabarz żółtoczarny, ścierwiec), liczne muchówki, a także krocionogi. Do nekrofauny zaliczane są głównie nekrofagi, ale mogą występować także i inne grupy troficzne (np. saprofagi).
W padlinie, ze względu na zróżnicowane tempo kolonizacji różnych gatunków, a także ze względu na zróżnicowane preferencje siedliskowe dotyczące stopnia rozkładu padliny (zmieniające się warunki siedliskowe i pokarmowe), obserwuje się sukcesję zgrupowań nekrofagicznych. 
Do nekrofauny zaliczane są np. plujka burczało ("Calliphora vomitoria") i plujka pospolita ("Calliphora vicina") (plujkowate). Owady te składają jaja na „świeżym” mięsie (świeże zwłoki). Fakt ten wykorzystywany jest w kryminalistyce do określania czasu zgonu, na podstawie stopnia rozwoju larw (zobacz też: entomologia sądowa).
Zielone muchy padlinówki skórnicy ("Lucilla sericata") używane były dawniej w medycynie (zwłaszcza w warunkach wojennych, np. w czasie wypraw napoleońskich) w procesie leczenia trudno gojących się ran (larwy wyjadają martwe i gnijące tkanki w ranach a dodatkowo wydzielają czynniki antybiotyczne).

</doc>
<doc id="566181" url="https://pl.wikipedia.org/wiki?curid=566181" title="Konstancja Sycylijska">
Konstancja Sycylijska

Konstancja Sycylijska, fr. "Constance de Hauteville" (ur. 2 listopada 1154, zm. 27 listopada 1198 w Palermo) – pogrobowa córka króla Sycylii Rogera II i jego trzeciej żony Beatrycze z Rethel, córki hrabiego Ithiera.
Nie była zaręczona do 30 roku życia, co było niezwykłe w przypadku ówczesnych księżniczek. Późniejsi historycy tłumaczyli ten fakt albo tym, że Konstancja została zakonnicą i nie chciała wyjść za mąż i krewni musieli ją porywać z klasztoru, albo faktem, że była niepospolicie brzydka. Żadna z tych teorii nie ma jednak poparcia w źródłach. W 1172 r. została dziedziczką korony sycylijskiej po śmierci swojego bratanka Henryka z Kapui. Panujący król Wilhelm II Dobry ożenił się ponownie w 1177 r., ale nie doczekał się potomstwa. Rozpoczął więc poszukiwanie męża dla swojej niezamężnej ciotki.
W 1184 r. Konstancja została zaręczona z Henrykiem (listopad 1165 – 28 września 1197), synem cesarza Fryderyka I Barbarossy i hrabiny palatynki Burgundii Beatrycze, córki hrabiego Renalda III. Ślub odbył się 26 stycznia 1186 r. Henryk i Konstancja mieli razem jednego syna:
Małżeństwo Henryka i Konstancji zaniepokoiło papiestwo, któremu nie podobała się wizja wielkiego królestwa w południowej Italii w rękach dynastii Hohenstaufów. Kiedy Henryk próbował przymusić papieża Celestyna III aby ochrzcił jego syna, papież odmówił.
Sukcesja Hohenstaufów na Sycylii nie cieszyła się również wielkim poparciem wśród tamtejszych możnych. Wilhelm II wprawdzie odebrał od baronów przysięgę, że tron po jego bezpotomnej śmierci przypadnie Konstancji. Jednak po jego śmierci w 1189 r. możni okrzyknęli królem Tankreda z Lecce, nieślubnego syna Rogera III z Apulii, brata Konstancji.
Tymczasem w 1190 r. cesarz Fryderyk I utopił się podczas III wyprawy krzyżowej. Henryk został królem Niemiec, a w 1191 r. wraz z żoną został ukoronowany na cesarza. Natychmiast po koronacji Henryk ruszył na czele armii walczyć o Królestwo Sycylii. Podczas wyprawy towarzyszyła mu Konstancja. Północne twierdze, Kapua i Averso, poddały się bez walki. Załoga Salerno wysłała to Henryka wiadomość, że jest on mile witany, a Konstancji zaproponowała pobyt w pałacu jej ojca, zamiast przebywania w upalnym letnim słońcu. Pierwszy opór napotkał Henryk pod Neapolem. Miasto zacięcie się broniło a w armii cesarskiej wybuchła epidemia malarii. Henryk wycofał się więc z Królestwa Sycylii. Konstancja pozostała z niewielkim garnizonem w Salerno.
Po wycofaniu się Henryka włoskie miasta przeszły z powrotem na stronę Tankreda. Mieszczanie Salerno postanowili zyskać łaski swojego króla wydając mu Konstancję. Tankred jednak był skłonny wypuścić cesarzową, w zamian za co papież Celestyn miał uznać go królem Sycylii. Wymiana była też na rękę papieżowi, który chciał uzyskać przewagę nad Henrykiem VI. Jednak żołnierze cesarscy sprzeciwili się takiemu rozwiązaniu i bezpiecznie odeskortowali cesarzową za Alpy.
Henryk przygotowywał kolejną wyprawę na Sycylię, kiedy w 1194 r. zmarł Tankred. Cesarz nie zwlekając ruszył na południe, bez walki zajął Palermo, usunął z tronu syna Tankreda Wilhelma III i sam koronował się na króla Sycylii. Konstancja nie towarzyszyła mężowi, gdyż była w tym czasie w ciąży. 26 grudnia, dzień po koronacji męża, urodziła syna Fryderyka w niewielkim mieście Jesi, niedaleko Ankony. Konstancja miała wówczas 40 lat i obawiała się, że niektórzy będą kwestionować fakt, że to ona jest matką Fryderyka. Poród nastąpił więc w namiocie, specjalnie rozstawionym na rynku miasta, w towarzystwie dam z najważniejszych rodów. Kilka dni później na rynku miejskim publicznie karmiła syna piersią.
Rządy Henryka nie cieszyły się poparciem na Sycylii. Chcąc udobruchać Sycylijczyków regencję powierzył Konstancji. Nie spełniło to oczekiwań cesarza, gdyż Sycylijczycy uważali swoją królową za narzędzie w rękach Henryka. Poza tym faktyczną władzę w królestwie sprawował ambitny Markward von Annweiler, który nie liczył się ze zdaniem Konstancji. Podczas wizyty Henryka na wyspie w 1197 r. zawiązał się przeciw niemu spisek. Popierać go miała nawet Konstancja. Henryk został jednak odpowiednio wcześnie ostrzeżony i ukarał spiskowców z całą surowością.
Henryk VI zmarł nagle w 1197 r. Konstancja została regentką w imieniu swojego 3-letniego syna. W odróżnieniu od innych cesarzowych-wdów nie próbowała dochodzić praw syna do korony cesarskiej i niemieckiej. Królem Niemiec został w 1198 r. brat Henryka, Filip Szwabski. Konstancja pozostała na Sycylii, otaczając się miejscowymi doradcami. Inni, tacy jak Markward von Annweiler, zostali przez nią odsunięci. Schorowana królowa spisała testament, w którym regencję po swojej śmierci przekazywała Radzie Regencyjnej, a opiece papieża Innocentego III powierzyła swojego syna. Oczekiwała, że syn zostanie wychowany na Sycylijczyka i do końca życia pozostanie tylko królem Sycylii. Fryderyk został koronowany na króla Sycylii w maju 1198 r.
Konstancja zmarła w listopadzie 1198 r. Została pochowana w katedrze w Palermo. Dante Alighieri w "Boskiej komedii" widzi Konstancję w Raju, na księżycu, wśród duchów, które nie wypełniły ślubów:

</doc>
<doc id="566183" url="https://pl.wikipedia.org/wiki?curid=566183" title="Hemimorfit">
Hemimorfit

Hemimorfit – minerał z gromady krzemianów. Należy do minerałów rzadkich, rozprzestrzenionych tylko w niektórych rejonach Ziemi. 
Nazwa pochodzi od "gr. hemi = pół i morpho = kształt"; nawiązuje do charakterystycznego kształtu kryształów tego minerału (wyglądają jakby były przecięte na pół).
Właściwości.
Występuje w skupieniach zbitych (galman), ziarnistych groniastych, naciekowych (kalamin), włóknistych, skorupowych. Tworzy kryształy tabliczkowe, krótkosłupowe, igiełkowe, z wyraźnym podłużnym prążkowaniem. Jest kruchy, przezroczysty, często współwystępuje z: smithsonitem, hydrocynkiem, sfalerytem, galeną, cerusytem, anglezytem. 
Występowanie.
Tworzy się jako minerał wtórny w strefach utleniania (wietrzenia) kruszców cynku; głównie sfalerytu. 
Miejsca występowania: Włochy – Sardynia; Meksyk, USA – Montana, Pensylwania, Utah, Kalifornia, Nevada; Algieria, Austria, Niemcy, Wielka Brytania.
W Polsce – występuje w śląsko – krakowskich złożach kruszców cynku i ołowiu.

</doc>
<doc id="566184" url="https://pl.wikipedia.org/wiki?curid=566184" title="Firmy">
Firmy



</doc>
<doc id="566187" url="https://pl.wikipedia.org/wiki?curid=566187" title="Willie Henry Foulke">
Willie Henry Foulke



</doc>
<doc id="566189" url="https://pl.wikipedia.org/wiki?curid=566189" title="Gambit turecki">
Gambit turecki

Gambit turecki – powieść detektywistyczna autorstwa Borisa Akunina. Druga część cyklu o Eraście Fandorinie.
Fabuła.
Jest rok 1877. Rosja toczy wojnę z Turcją. Fandorin przedziera się do rosyjskiego sztabu z ważną wiadomością, ratując po drodze Warwarę Suworow, chcącą spotkać się ze swoim narzeczonym – szyfrantem.
Dowództwo wysyła zaszyfrowaną depeszę, rozkazującą zajęcie Plewny. Jednak do sztabu dociera rozkaz zajęcia Nikopola. Szyfrant zostaje oskarżony o zdradę. Fandorin rozpoczyna śledztwo, mające wskazać winowajcę.
Adaptacja filmowa.
W 2005 r. na podstawie książki nakręcono film. Reżyserował Dżanik Fajzijew, scenariusz stworzył Boris Akunin. W rolę Erasta Fandorina wcielił się Jegor Bierojew (który wszystkie zadania kaskaderskie wykonywał sam), w roli Warwary Suworow wystąpiła Olga Krasko.

</doc>
<doc id="566191" url="https://pl.wikipedia.org/wiki?curid=566191" title="Aleja Marszałka Józefa Piłsudskiego w Olsztynie">
Aleja Marszałka Józefa Piłsudskiego w Olsztynie

Aleja Marszałka Józefa Piłsudskiego – jedna z głównych ulic Olsztyna. Rozciąga się od placu Jana Pawła II, gdzie krzyżują się ulice Pieniężnego, 11 Listopada i 1 Maja, do wschodnich granic administracyjnych miasta. Ulica przebiega przez teren Śródmieścia, osiedla Kościuszki i osiedla Mazurskiego, a także stanowi granicę pomiędzy osiedlami Pojezierze i Kormoran.
W czasach Prus Wschodnich, aleja nosiła nazwę Kleeberger-Straße (ulica Klebarska), ponieważ prowadziła w kierunku wsi Klebark Mały, w czasach PRLu al. Zwycięstwa.
Dane drogi.
Aleja Marszałka Piłsudskiego jest drogą posiadającą po dwa pasy w każdym kierunku (poza odcinkami od placu Jana Pawła II do ulicy Kościuszki i od skrzyżowania z ulicami Wyszyńskiego i Leonharda do granic administracyjnych miasta, gdzie kierowcy mają do dyspozycji po jednym pasie w każdym kierunku).
Na trasie ulicy zainstalowane są 4 sygnalizacje świetlne:
W pobliżu Planetarium umieszczony jest fotoradar, rejestrujący łamiących przepisy kierowców.
Obiekty.
Przy alei Marszałka Piłsudskiego znajdują się m.in.:
Komunikacja.
Aleją Marszałka Piłsudskiego biegną trasy 14 linii autobusowych (w tym jednej nocnej). Są to linie numer 101, 105, 106, 107, 109, 110, 111, 113, 117, 120, 126, 128, 305 oraz N01. Od 2015 r. na odcinku od pl. Jana Pawła II do ul. Kościuszki przejeżdżają tędy także tramwaje linii 1.

</doc>
<doc id="566194" url="https://pl.wikipedia.org/wiki?curid=566194" title="Lewiatan (powieść Borisa Akunina)">
Lewiatan (powieść Borisa Akunina)

Lewiatan – powieść detektywistyczna autorstwa Borisa Akunina. Trzecia część cyklu o Eraście Fandorinie.
Fabuła.
Jest rok 1878. W Paryżu dochodzi do zbrodni, kiedy podczas kradzieży złotego posążka Śiwy ginie właściciel kolekcji antyków indyjskich, siedem osób służby i dwójka dzieci. Wszyscy z wyjątkiem kolekcjonera zostają zabici zastrzykiem trucizny. Na miejscu zbrodni policja znajduje jedyny ślad – złotą przywieszkę pasażera pierwszej klasy dziewiczego rejsu nowego ekskluzywnego statku „Lewiatan”, płynącego do Kalkuty. Na pokładzie statku znajduje się komisarz paryskiej policji Gauche, który podejrzewa o dokonanie zbrodni każdego z pasażerów nieposiadających przywieszki. Erast Fandorin, dyplomata delegowany na placówkę w Japonii, płynie Lewiatanem i również należy do grona podejrzanych…

</doc>
<doc id="566198" url="https://pl.wikipedia.org/wiki?curid=566198" title="Bitwa o Fort Oswego">
Bitwa o Fort Oswego

Bitwa o Fort Oswego – starcie zbrojne, które było jednym z serii początkowych francuskich sukcesów na północnoamerykańskim teatrze wojny siedmioletniej (zwanej tam wojną o kolonie amerykańskie). Sukcesy te udowodniły, iż nadzieje na militarną słabość Nowej Francji zawiodły.
W ciągu tygodnia poczynając od 10 sierpnia 1756 roku, francuskie wojska regularne i milicja kanadyjska pod dowództwem generała Montcalma zdobyły i zajęły brytyjskie umocnienia Fort Oswego, niedaleko współczesnego miasta Syracuse w stanie Nowy Jork, co efektywnie przerwało amerykańską żeglugę na pobliskim jeziorze Ontario i odsunęło zagrożenie dla sąsiedniego francuskiego Fortu Frontenac.
Bitwa zademonstrowała, iż tradycyjne europejskie pojęcie logistyki i taktyki oblężenia, kiedy zastosowało się je odpowiednio do warunków i okoliczności, mogło być z powodzeniem użyte na północnoamerykańskim teatrze wojny.

</doc>
<doc id="566199" url="https://pl.wikipedia.org/wiki?curid=566199" title="Śmierć Achillesa">
Śmierć Achillesa

Śmierć Achillesa – powieść detektywistyczna autorstwa Borisa Akunina. Czwarta część cyklu o Eraście Fandorinie.
Fabuła.
Jest rok 1882. Po czteroletnim pobycie w Japonii asesor kolegialny Erast Fandorin, agent do zadań specjalnych, wraca do Rosji. W dniu jego przyjazdu do Moskwy umiera bohater narodowy, generał Michaił Dmitrycz Sobolew (jego pierwowzorem jest generał Michaił Skobielew). Fandorin podejrzewa morderstwo i na skutek błyskotliwego śledztwa wpada na trop niemieckiego szpiega, którego posądza o to zabójstwo. Z biegiem czasu okazuje się jednak, że sprawa jest bardziej skomplikowana, niż wydawało się to na początku, a na horyzoncie pojawia się krwawa postać z przeszłości Fandorina – zawodowy morderca. Całość intrygi zaś zaczyna zataczać coraz szersze kręgi, zahaczając o najwyższe szczeble władzy...
Formalnie powieść zbudowana jest z trzech części. Pierwsza przedstawia wydarzenia okiem Fandorina. Druga część, pozornie niemająca nic wspólnego z poprzednią, opisuje historię życia największego przeciwnika głównego bohatera i pod koniec splata losy dwóch adwersarzy. Część trzecia opowiada przebieg wydarzeń z punktu widzenia obu przeciwników na przemian.

</doc>
<doc id="566200" url="https://pl.wikipedia.org/wiki?curid=566200" title="Broken Dreams">
Broken Dreams

Broken Dreams to kompilacyjny album rockowy wydany w 2005.

</doc>
<doc id="566201" url="https://pl.wikipedia.org/wiki?curid=566201" title="Ambrosio Spinola">
Ambrosio Spinola

Ambrosio Spinola Doria, markiz de los Balbases (ur. 1569 w Genui, zm. 25 września 1630 w Castelnuovo Scrivia) – hiszpański dowódca wojskowy pochodzenia włoskiego.
Początki – życie w Genui.
Ambrosio Spinola urodził się w Genui. Był najstarszym synem Filippo Spinoli, markiza Sesto i Benafro oraz Polisseny, córki księcia Salerno.
Rodzina Spinoli miała swe korzenie w starożytności, a w Genui zaliczała się do najzamożniejszych i najpotężniejszych.
W XVI wieku republika genueńska była praktycznie pod zwierzchnością Hiszpanii. Genueńczycy, po utracie swej potęgi politycznej, stali się bankierami monarchii hiszpańskiej i zdobyli całkowitą kontrolę nad jej finansami.
Kilku młodszych braci Ambrosio Spinoli, szukało szczęścia w Hiszpanii, a jeden wśród nich, Federico, wyróżnił się znacznie jako żołnierz we Flandrii. Starszy brat pozostał w domu, ożenił się i założył rodzinę. W 1592 Ambrosio Spinola poślubił Giovannę Baciadonnę, córkę hrabiego Galerraty.
Domy Spinoli i Dorii odwiecznie rywalizowały ze sobą o władzę w republice genueńskiej. Ambrosio Spinola kontynuował tę rywalizację z hrabią Tursi, późniejszym szefem Doriów. Nie wiodło mu się jednak i przegrał sprawę sądową o prawo do pałacu należącego do rodziny księcia Salerno, który właśnie Doria chciał kupić. Zdecydował się wtedy wyjechać z miasta i poszukać szczęścia swego domu w służbie monarchii hiszpańskiej we Flandrii.
Kondotier w służbie króla Hiszpanii.
W 1602 on i jego brat Federico zawarli kondotierski kontrakt z hiszpańskim rządem. To była awantura, w której Spinola ryzykował całą wielką fortunę swego domu. Zaciągnął 1000 żołnierzy do służby lądowej, natomiast Federico sformował eskadrę galer przeznaczoną do służby przybrzeżnej.
Kilka galer Frederica zostało wkrótce zniszczonych przez angielskie okręty wojenne podczas działań na kanale La Manche. On sam zginął podczas walk z Holendrami 24 maja 1603.
Ambrosio Spinola w 1602 pomaszerował do Flandrii z żołnierzami, których zaciągnął na własny koszt. Podczas pierwszych miesięcy jego pobytu we Flandrii hiszpański rząd rozważał, czy nie wciągnąć go do inwazji na Anglię, która ostatecznie skończyła się na niczym. Na koniec roku wrócił do Włoch po nowe zaciągi. Jego doświadczenie żołnierskie naprawdę zaczęło się, gdy jako generał w wieku 34 lat podjął się poprowadzić oblężenie Ostendy, które rozpoczęło się 29 sierpnia 1603. 22 września 1604 Ostenda skapitulowała. W ręce Spinoli dostały się w większości ruiny twierdzy i miasta.
Ruina finansowa i walki we Flandrii.
Rządzący Flandrią, arcyksiążę Albert oraz infantka Isabella Clara Eugenia, córka Filipa II, niezwykle się ucieszyli na wieść o wzięciu Ostendy. Wzrosła też odpowiednio reputacja wodza i jego żołnierzy. Na koniec kampanii udał się do Hiszpanii do dworu, który wówczas przebywał w Valladolid, nalegając, by wyznaczono go na naczelnego wodza armii hiszpańskiej we Flandrii. W kwietniu wrócił do Brukseli i rozpoczął swoją pierwszą kampanię. Wojny w Niderlandach składały się z serii żmudnych oblężeń, a Spinola uczynił się sławnym, zdobywając liczne twierdze i to pomimo oporu, jaki stawiał mu słynny Maurycy Orański.
W 1606 ponownie udał się do Hiszpanii. Przyjęty został z wielkimi honorami, i wtajemniczony w bardzo tajną misję zabezpieczenia władzy we Flandrii w przypadku śmierci arcyksięcia lub jego żony, jednak nie mógł uzyskać stanowiska naczelnego wodza, którego najbardziej pragnął, a ponadto został zmuszony zastawić całą swoją fortunę jako zabezpieczenie dla wydatków wojennych, by bankierzy mogli udzielić funduszy hiszpańskiemu rządowi. Ponieważ pieniędzy nigdy mu nie zwrócono, doprowadzony został w ten sposób do autentycznej ruiny. Hiszpański rząd zaczął teraz robić wszystko, by trzymać go jak najdalej od Hiszpanii.
Rozejm i wojna trzydziestoletnia.
Aż do momentu podpisania 12-letniego rozejmu walczył z sukcesami. Po podpisaniu rozejmu zachował swoje stanowisko, i nie licząc innych obowiązków miał prowadzić negocjacje z Francją, gdy książę Condé uciekł do Flandrii wraz ze swą żoną Charlottą po to by ta znalazła się poza zasięgiem starczych zalotów króla Francji Henryka IV.
W 1611 Spinola osiągnął stan totalnej ruiny finansowej, ale dostał upragnione naczelne dowództwo ("Grandezza"). W 1614 wziął udział w operacjach związanych z osadami Cleves i Juliers. Na początku wojny trzydziestoletniej w latach 1620–1622 przeprowadził pełną sukcesów kampanię w dolnym Palatynacie i został nagrodzony stopniem generała-kapitana ("capitán general").
Ze wznowieniem wojny z Holandią w 1621 odniósł najsłynniejsze zwycięstwo w swojej karierze, mianowicie zdobył Bredę po bardzo długim oblężeniu (28 sierpnia 1624 – 5 czerwca 1625), i to pomimo wytężonych wysiłków Fryderyka Henryka, księcia Orańskiego, by ją uratować. Zdobycie Bredy było kulminacyjnym punktem w karierze Spinoli.
Wrogość Olivaresa.
Brak środków finansowych sparaliżował rząd hiszpański. Nowy faworyt, Olivares, był zazdrosny o generała Spinolę. Pozbawiony wsparcia monarchii hiszpańskiej Spinola nie potrafił powstrzymać Fryderyka Nassau przed zdobyciem twierdzy Groll (Groenlo). W styczniu 1628 wyjechał do Hiszpanii, zdecydowany nie brać komendy we Flandrii dopóki jego armia nie dostanie posiłków. W Madrycie musiał wytrzymać bezczelność Olivaresa, który usiłował uczynić go odpowiedzialnym za utratę Groll. Spinola był zdecydowany nie wracać do Flandrii.
Mantuańska wojna sukcesyjna i śmierć.
W międzyczasie hiszpański rząd włączył się do wojny o sukcesję księstwa Mantui. Spinola został wyznaczony na pełnomocnika i wodza. Wylądował 19 sierpnia 1629 w Genui. We Włoszech przez cały czas prześladowała go wrogość Olivaresa, który doprowadził w końcu do tego, że pozbawiono go pełnomocnictwa. Zdrowie Spinoli nagle się pogorszyło. Zostawszy obrabowanym ze swych pieniędzy, bez odszkodowania które prosił dla swych dzieci i zhańbiony w obliczu nieprzyjaciela, zmarł 25 sierpnia 1630 podczas oblężenia Casale, mrucząc słowa o honorze i reputacji. Tytuł markiza Los Balbases – to było wszystko co jego rodzina otrzymała za całą fortunę wydaną w służbie Filipa II oraz Filipa IV.

</doc>
<doc id="566204" url="https://pl.wikipedia.org/wiki?curid=566204" title="Dynama Mińsk (piłka nożna)">
Dynama Mińsk (piłka nożna)

Futbolny Kłub Dynama Mińsk () – białoruski klub piłkarski z siedzibą w Mińsku, grający w ekstraklasie białoruskiej.
Historia.
Klub został założony w 1927. W 1954 został przekształcony w "Spartak Mińsk". W 1960 klub przemianowano na "Biełaruś Mińsk" by w 1962 nadać mu obecną nazwę. W 2004 r. uczestniczył w rozgrywkach Pucharu Intertoto. Miński klub pomimo porażki 1–0 z Odrą Wodzisław Śląski w Wodzisławiu Śląskim, zwyciężył polską drużynę w Mińsku 2–0 i tym samym wyeliminował Odry Wodzisław z dalszych rozgrywek.
Nazwa.
Chronologia nazw:
Zawodnicy.
Aktualny skład.
"Dane na 12 listopada 2020"
Dynama Mińsk II.
"Dane na 12 października 2020"
Sankcje UE.
23 marca 2012 Juryj Czyż wraz ze swoimi firmami łącznie z „Dynama Mińsk” został wpisany na «Czarną listę» UE. 6 listopada 2015 roku sankcje wobec Czyża i jego aktywa zostały zniesione.

</doc>
<doc id="566206" url="https://pl.wikipedia.org/wiki?curid=566206" title="Walet pikowy (powieść)">
Walet pikowy (powieść)

Walet pikowy – powieść detektywistyczna autorstwa Borisa Akunina. Piąta część serii o Eraście Fandorinie.
Fabuła.
Jest rok 1886. W Moskwie od pewnego czasu grasuje sprytny oszust, Walet Pikowy. Ofiarami jego żartów padają różne osoby, ale dopiero kiedy ośmielił się zadrzeć z generałem-gubernatorem Moskwy, Władimirem Andriejewiczem Dołgorukim, na pomoc wezwany zostaje Erast Pietrowicz (już jako radca dworu - VII stopień w tabeli rang). Jego pomocnikiem zostaje posłaniec Anisij Tulipanow. Razem toczą batalię przeciwko sprytnemu Waletowi.

</doc>
<doc id="566207" url="https://pl.wikipedia.org/wiki?curid=566207" title="Helena Hoffman">
Helena Hoffman



</doc>
<doc id="566209" url="https://pl.wikipedia.org/wiki?curid=566209" title="Materiały gradientowe">
Materiały gradientowe



</doc>
<doc id="566212" url="https://pl.wikipedia.org/wiki?curid=566212" title="Dekorator (powieść)">
Dekorator (powieść)

Dekorator – powieść detektywistyczna autorstwa Borisa Akunina. Szósta część cyklu o Eraście Fandorinie.
Fabuła.
Jest rok 1889. W Moskwie dochodzi do okrutnych mordów na kobietach. Miastem wstrząsa wieść, jakoby z Londynu do Rosji przybył Kuba Rozpruwacz. Fandorin obiecuje rozwiązać zagadkę jak najprędzej. Nie wie, że morderca planuje napaść na jego najbliższych.

</doc>
<doc id="566213" url="https://pl.wikipedia.org/wiki?curid=566213" title="Irracjonalność">
Irracjonalność

 
Irracjonalność (od łac. "irrationalis" = nierozumowy) – zbiór postaw, zachowań i schematów myślowych cechujących się pozarozumowym podejściem do wyjaśniania problemów, tak praktyczno-życiowych, jak i np. naukowych i filozoficznych. 
W ujęciu światopoglądowym postawa charakterystyczna dla irracjonalizmu. W ujęciu potocznym irracjonalność odmawia rozumowi grania głównej roli w kształtowaniu przekonań na podstawie których podejmowane są decyzje. Jest antonimem racjonalności – postawy charakterystycznej m.in. dla racjonalizmu. 
Irracjonalność jako składnik osobowości.
Irracjonalność jako składnik osobowości jest obecna w każdym umyśle. Rozpatrując człowieka z poziomu jego rozumności, poszczególne osoby różnią się od siebie stosunkiem racjonalności do irracjonalności. Uwydatnienie się jednej z tych cech, determinuje czy danego osobnika postrzegamy jako myślącego i postępującego irracjonalnie czy racjonalnie. Postrzeganie społeczne irracjonalności jest zależne od tendencji jakie wykazuje dana społeczność – im bardziej społeczeństwo w swojej zbiorowości wykazuje skłonności do irracjonalnych zachowań i poglądów, tym słabsze jest postrzeganie jednostek postępujących irracjonalnie jako odstępstwa od normy. 
Bibliografia.
Rational Emotive Behavior Therapy, 2001

</doc>
<doc id="566215" url="https://pl.wikipedia.org/wiki?curid=566215" title="Starfire Optical Range">
Starfire Optical Range

Starfire Optical Range – jednostka badawcza Sił Powietrznych Stanów Zjednoczonych znajdująca się w Kirtland Air Force Base w Albuquerque, USA. Zajmuje się badaniami nad rozchodzeniem się fali świetlnej (czoła fali) w atmosferze, wykorzystując tzw. lidary.
W ośrodku znajduje się jeden z największych teleskopów z optyką adaptatywną, o średnicy zwierciadła 3,5 metra. Według artykułu w New York Times z maja 2006 roku, w SOR próbuje się użyć naziemnych laserów do unieszkodliwiania satelitów.
1 lutego 2003 r. trzej pracownicy SOR, za pomocą 9 cm teleskopu sterowanego 11-letnim komputerem klasy Macintosh wykonali zdjęcie promu Columbia, tuż przed jego katastrofą.

</doc>
<doc id="566221" url="https://pl.wikipedia.org/wiki?curid=566221" title="Radca stanu (powieść)">
Radca stanu (powieść)

Radca stanu – powieść detektywistyczna autorstwa Borisa Akunina. Siódma część serii o Eraście Fandorinie.
Fabuła.
Jest rok 1891. W Rosji nasilają się zamachy terrorystyczne, skierowane przeciwko najwyższym urzędnikom państwowym. Szczególnie niebezpieczna jest tzw. „Grupa Bojowa” kierowana przez tajemniczego Grina i wspierana przez jeszcze bardziej tajemniczego „T.G.”. Fandorin wkracza do akcji po tym, jak ucharakteryzowany na niego przestępca morduje syberyjskiego generała-gubernatora.
Film.
W 2005 roku Filip Jankowski nakręcił na podstawie powieści film w gwiazdorskiej obsadzie: 
Oleg Mienszykow (jako Fandorin), Nikita Michałkow (Pożarski), Konstantin Chabienski (Grin).

</doc>
<doc id="566227" url="https://pl.wikipedia.org/wiki?curid=566227" title="Koronacja (powieść)">
Koronacja (powieść)

Koronacja – powieść detektywistyczna autorstwa Borisa Akunina. Ósma część serii o Eraście Fandorinie.
Fabuła.
Jest rok 1896. Trwają przygotowania do koronacji cara Mikołaja II. Zakłóca je znany przestępca, doktor Lind, porywając syna jednego z carskich stryjów. Za jego uwolnienie żąda brylantu zwanego „Orłowem”. Pechowo dla zbrodniarza Erast Piotrowicz od dawna jest na jego tropie.

</doc>
<doc id="566229" url="https://pl.wikipedia.org/wiki?curid=566229" title="Obóz Narodowo-Radykalny ABC">
Obóz Narodowo-Radykalny ABC

Obóz Narodowo-Radykalny ABC (ONR ABC) (nazwa umowna) – prawicowe, narodowe środowisko polityczne, powstałe w 1935 w wyniku rozłamu w Obozie Narodowo-Radykalnym, związane z dziennikiem „ABC”, który został właśnie przejęty przez Tadeusza Gluzińskiego, z rąk endeckich.
Działalność ONR-ABC.
Środowisko ABC skupiało starszych działaczy ONR, głównie w wieku 30–40 lat. W „ABC” bardzo ceniony był dział kultury, który wkrótce stanie się oddzielnym pismem – „Prosto z Mostu” redagowanym przez Stanisława Piaseckiego. Oprócz tego tzw. środowisko „ABC” wydawało teoretyczny miesięcznik „Nowy Ład”, periodyki „Alma Mater” i „Jutro” oraz konspiracyjne pisma takie jak „Sztafeta” („Nowa Sztafeta”) czy „O.N.R.-owiec”. Tworzyło sieć życia kulturalno-społecznego wykraczającego już poza ramy środowisk narodowo-rewolucyjnych i oddziałującego na coraz szersze środowiska.
Legalnymi przybudówkami ONR-ABC były przede wszystkim stowarzyszenia akademickie (Związek Narodowy Polskiej Młodzieży Radykalnej w Warszawie, Młodzież Narodowo-Radykalna w Poznaniu, Związek Niezależnej Młodzieży Narodowej w Wilnie) oraz Starszoharcerski Krąg Św. Jerzego, jak również Klub Dyskusyjny im. H. Rossmana w Warszawie. Duże wpływy ONR uzyskał w Związku Popierania Polskiego Stanu Posiadania (tzw. Związku Polskim), skupiającym kręgi kupieckie i rzemieślnicze do walki z żydowską konkurencją. Utworzony został też Robotniczy Związek Narodowo-Radykalny do pracy wśród robotników.
Działalność ONR-ABC rozwijała się głównie w Warszawie i Poznaniu, ale też na Pomorzu, Śląsku, Podlasiu, w Krakowie, Wilnie, Łodzi, Częstochowie, Łowiczu, Płocku, Lublinie, Łucku i Równem. Liczebność ONR-ABC w Warszawie oceniano na 150 do 500 osób, w całym kraju na 2000.
W 1937 r. ONR-ABC zainicjował tworzenie Konfederacji Polskiej, otwartej na wszystkie żywioły narodowo-katolickie uznające zasady „dobra Narodu Polskiego”, „etyki chrześcijańskiej” i „sprawiedliwości społecznej”. Wobec fiaska tego projektu oscylowała między Frontem Morges (jej przedstawiciel wziął udział w spotkaniu Frontu w Palkovicach) a sanacją (ONR był inicjatorem spotkania Śmigłego-Rydza z młodzieżą narodową na komerszu „Arkonii”).
ONR-ABC wziął udział w wyborach samorządowych w latach 1938–1939. W Warszawie grupa wystartowała jako Narodowy Komitet Radykalnego Odżydzenia Warszawy zdobywając 8,5% głosów i 5 mandatów (wobec ośmiu SN); w Poznaniu Narodowo-Radykalny Komitet Wyborczy wystawił kandydata (S. Kasznica) tylko w jednym okręgu i uzyskał 457 głosów; w sumie listy oenerowskie zdobyły 1,2% głosów. ONR-ABC udało się też pozyskać nieoficjalną reprezentację parlamentarną w postaci posła Franciszka Stocha.
W okresie II wojny światowej przedwojenni działacze środowiska „ABC” powołali Związek Jaszczurczy i grupę Szańca, które weszły w skład Narodowych Sił Zbrojnych.
Do czołowych działaczy należeli: Henryk Rossman, Jan Jodzewicz, Tadeusz Gluziński, Edward Kemnitz, Tadeusz Todtleben, Jerzy Kurcjusz, Jan Korolec, Aleksander Heinrich, Wiktor Martini, Witold Rościszewski, Wincenty Malinowski, Tadeusz Kasznica.
Ideologia ONR-ABC.
Frakcja „ABC” stanowiła umiarkowane skrzydło ruchu narodowo-radykalnego. W odróżnieniu od totalitarnego programu Falangi starało się wypracować oryginalną ideologię opartą na zasadzie trzeciej drogi. W sferze wartości trzecia droga przebiegała między kosmopolityzmem a szowinizmem, harmonizując interesy różnych narodów w ramach uniwersalizmu katolickiego. W sferze polityczno-ustrojowej miała to być trzecia droga między demoliberalizmem a totalitaryzmem: zdecentralizowany ustrój hierarchiczny oparty na samorządach terytorialnych i zawodowych oraz stanowiącym reprezentację elity Senacie. W sferze społeczno-gospodarczej postulowano trzecią drogę między kapitalizmem a socjalizmem – gospodarkę drobnych posiadaczy, ale z aktywną choć pomocniczą rolą państwa. Istotnym elementem ideologii był katolicyzm, któremu zamierzano całkowicie podporządkować sferę kulturalną i obyczajową.

</doc>
<doc id="566230" url="https://pl.wikipedia.org/wiki?curid=566230" title="Między piekłem a niebem">
Między piekłem a niebem

Między piekłem a niebem (ang. "What Dreams May Come") – amerykański melodramat w reżyserii Vincenta Warda z 1998 roku. Nakręcony na podstawie powieści Richarda Mathesona.
Fabuła filmu.
Chris Nielsen pływając po szwajcarskich jeziorach, przypadkowo spotyka Annie. Po kilkunastu latach stają się szczęśliwą rodziną, mają dwoje dzieci.
Pewnego dnia dzieci giną w wypadku samochodowym. Annie obarcza się winą za to wydarzenie, podejmuje próbę samobójstwa i niezbędne jest leczenie psychiatryczne. Małżeństwo przechodzi chwilowy kryzys podczas którego Chris, nie umiejąc ulżyć Annie, proponuje jej rozwód. Szybko jednak okazuje się, że Annie nie chce rozwodu i para rwie dokumenty na strzępy, ku uldze Chrisa.
Kilka lat później życie państwa Nielsenów wraca do normy. Zbliża się rocznica porwania papierów rozwodowych którą Chris i Annie wspólnie świętują. Annie jest artystką (maluje obrazy), postanawia zamówić na swoją rocznicę kilka obrazów z pobliskiego muzeum. Okazuje się jednak, że obrazy nie dotrą na czas. Chris po pracy wyrusza samochodem po obrazy. W trakcie podróży jest świadkiem wypadku, postanawia pomóc poszkodowanym, jednak gdy chce pomóc jednej z ofiar sam zostaje potrącony przez samochód. Chris umiera.
Akcja filmu przenosi się w zaświaty. Chris początkowo nie chce w to uwierzyć, lecz potem przy pomocy kilku bliskich osób zdaje sobie z tego sprawę. Niebo w którym się znajduje jest tworem jego wyobraźni inspirowanym malarstwem żony. Odnajduje swoje dzieci.
Po jakimś czasie Annie nie mogąc sobie poradzić po stracie całej rodziny popełnia samobójstwo. Chris ma nadzieje, że Annie zaraz dołączy do niego w niebie, tymczasem jest to niemożliwe - samobójcy dostają się do piekła.
Zaczyna się podróż z nieba do piekła będąca swoistym katharsis, podczas której Chris, będzie próbował przy pomocy bliskich wydostać Annie z otchłani.
Nagrody i nominacje.
Oscary za rok 1998
Nagroda Satelita 1998

</doc>
<doc id="566233" url="https://pl.wikipedia.org/wiki?curid=566233" title="Flaga Tuvalu">
Flaga Tuvalu

Flaga Tuvalu została przyjęta 1 października 1978.
Symbolika.
Gwiazdy symbolizują położenie 9 wysp wchodzących w skład Tuvalu. W styczniu 1996 wprowadzono nową flagę, bez Union Flag w kantonie. Niepopularność nowej flagi spowodowała powrót do starej 11 kwietnia 1997.

</doc>
<doc id="566234" url="https://pl.wikipedia.org/wiki?curid=566234" title="Kochanka Śmierci">
Kochanka Śmierci

Kochanka Śmierci – powieść detektywistyczna autorstwa Borisa Akunina. Dziewiąta część serii o Eraście Fandorinie.
Fabuła.
Moskwa, rok 1900. W mieście szerzy się plaga samobójstw. Śledztwo wykazuje, że wszyscy samobójcy byli członkami tajnego stowarzyszenia. Do "Kochanków Śmierci" dołącza Masza, dziewczyna z prowincji, przedstawiająca się jako Kolombina. Nad Maszą, jedną z członkiń, czuwa zakamuflowany Erast Pietrowicz. Odkrywa, że szefem organizacji jest niejaki Prospero.

</doc>
<doc id="566237" url="https://pl.wikipedia.org/wiki?curid=566237" title="Kochanek Śmierci">
Kochanek Śmierci

Kochanek Śmierci – powieść detektywistyczna autorstwa Borisa Akunina. Dziesiąta część serii o Eraście Fandorinie.
Fabuła.
Jest rok 1900. Fandorin poszukuje ukrytego w podziemiach skarbu. W sprawę zamieszana jest dziewczyna zwana Śmiercią, której kochankowie giną w dziwnych okolicznościach.

</doc>
<doc id="566239" url="https://pl.wikipedia.org/wiki?curid=566239" title="Porażenie (ujednoznacznienie)">
Porażenie (ujednoznacznienie)



</doc>
<doc id="566242" url="https://pl.wikipedia.org/wiki?curid=566242" title="Najlepszy czas dnia">
Najlepszy czas dnia

Najlepszy czas dnia (inaczej NCD) w sporcie żużlowym to najszybszy czas na dystansie czterech okrążeń, jaki osiągnęli zawodnicy podczas jednych zawodów.
Czas podawany jest z dokładnością do setnej sekundy (czasami do dziesiątej sekundy). Wraz z NCD podaje się nazwisko żużlowca, który go osiągnął oraz bieg.
Najczęściej NCD jest osiągany w pierwszej połowie zawodów. W końcowej fazie zawodów, zawodnicy wolniej przejeżdżają dystans.
W zależności od długości toru, NCD waha się pomiędzy 55-70 sek.

</doc>
<doc id="566247" url="https://pl.wikipedia.org/wiki?curid=566247" title="Drużynowe mistrzostwa Polski w sporcie żużlowym">
Drużynowe mistrzostwa Polski w sporcie żużlowym



</doc>
<doc id="566249" url="https://pl.wikipedia.org/wiki?curid=566249" title="Gnieźnieńska Kolej Wąskotorowa">
Gnieźnieńska Kolej Wąskotorowa

Gnieźnieńska Kolej Wąskotorowa (GKW), początkowo Witkowska Kolej Powiatowa – kolej wąskotorowa funkcjonująca do 1 września 2015 na trasie z Gniezna do Anastazewa. Od 8 września kolej sporadycznie kursuje z Gniezna do lasu Jelonek. 
Historia.
Rok założenia: 1883
Rozstaw torów: do 1957 – 600 mm, po 1957 – 750 mm
Kolej Gnieźnieńska znajdowała się w strukturach Kolei Dojazdowych PKP. W 1998 roku przewiozła 28 305 t towarów. W 1999 roku posiadała cztery parowozy Px48 (w tym dwa nieczynne), lokomotywę spalinową Lyd1 i pięć wagonów osobowych.
Trasa linii: Gniezno – Niechanowo – Witkowo – Powidz – Ostrowo – Anastazewo. Całość linii ze względu na zły stan techniczny 1 września 2015 została wyłączona z eksploatacji, do czasu wymiany około 9000 podkładów kolejowych, co wg szacunków kosztować będzie około 600 tys. zł. Odcinek Ostrowo – Anastazewo z powodu złego stanu torowiska nie był eksploatowany już od sierpnia 2011.
Na przełomie 2018 i 2019, w ramach projektu "Przebudowa i remont wąskotorowej linii kolejowej na odcinku Gniezno – Jelonek", kosztem 278 tys. zł oczyszczono i podsypano tory oraz wymieniono podkłady na 3,5 km odcinku biegnącym w granicach Gniezna. Ponadto dwa nieużywane rozjazdy (umożliwiające dawniej wjazd na rozebrane bocznice do cukrowni i składu opału) zostały przeniesione na nową stację w Lesie Jelonek, gdzie zbudowano także peron o długości 100 metrów. Miało to umożliwić organizowanie krótkich przejazdów z Gniezna do Lasu Jelonek, jednak do uruchomienia pociągów nie doszło (poza pociągami roboczymi, 22 marca 2019). Koszt reaktywacji całej trasy szacowany jest na 2 mln zł.
W 2001 z usług Gnieźnieńskiej Kolei Wąskotorowej skorzystało ok. 15 tysięcy osób. W 2003 kolej została przekazana Powiatowi Gnieźnieńskiemu i odzyskała nazwę „Gnieźnieńska Kolej Wąskotorowa”. W tym czasie pociągi rozkładowe z lokomotywą spalinową Lxd2 kursowały w wakacyjne soboty i niedziele, rozpatrywano wówczas nawet budowę linii kolejki z Witkowa do Ośrodka Wypoczynkowego w Skorzęcinie.
Posiadane lokomotywy: Lxd2- 313, 343, 344 – sprawne; 369 – spalona; Px48-1919 (oczekuje naprawy).
Posiadane wagony: m.in. Btxh, Bxhpi, 3Aw, Fxh, Kddxz, Wmd 023, transportery (Tw6, Tw6a, Tw6b, Tw6c).
Gnieźnieńska Kolej Wąskotorowa jako pierwsza kolej w Polsce wprowadziła w 1928 r. wagon motorowy. Na szczególną uwagę zasługuje stacja Przybrodzin, która jest jedyną stacją kolejową w Polsce położoną na plaży.
Na początku września 2019 pojawiła się informacja o wznowieniu 8 września 2019 ruchu pociągów na odcinku Gniezno Wąskotorowa – Las Jelonek. W kolejne wrześniowe weekendy planowane są po 2 kursy kolejki
Linie Gnieźnieńskiej Kolei Wąskotorowej.
Linia Arcugowo – Mielżyn.
Dawny dworzec kolejowy w Gorzykowie
Dawny budynek stacji w Gorzykowie na linii Arcugowo – Mielżyn służy obecnie jako dyskoteka. Przewozy na tej linii zawieszono 27 kwietnia 1984. Dworzec znajduje się tuż obok drogi Września – Witkowo.
Linia Mierzewo – Stanisławowo.
Resztki przyczółków dawnego mostu na Strudze Mierzewskiej
Przyczółki niewielkiego mostu na Strudze Mierzewskiej (tu dodać współrzędne geograficzne). Dostępność miejsca jest ograniczona ze względu na krzewy i drzewa rosnące w pobliżu rzeki. Mostem przebiegała linia Stanisławowo – Mierzewo. Ruch pociągów na tym odcinku zawieszono około 1973 roku.
Linia Gniezno Wąskotorowe – Anastazewo.
Resztki bocznicy do GS Witkowo
Rozebrany odcinek torów do GS Witkowo, w okolicach betonowej rampy przeładunkowej. Bocznica miała własną lokomotywę spalinową, a przy torach zamontowana była waga wagonowa. Torem tym dowożono głównie węgiel. Wszystkie tory na terenie GS Witkowo wraz z torem prowadzącym do stacji kolejowej rozebrano w 2012 roku.
Resztki dawnej mijanki w Wiekowie
Dawny przystanek osobowy i ładownia. Długość użyteczna ładowni wynosiła 77,3 metra. Mijankę rozbierano etapami. W 1989 roku zlikwidowano rozjazd numer 1, natomiast rozjazd numer 2 zlikwidowano we wrześniu 2000 roku. Dawniej na przystanku znajdowała się poczekalnia dla podróżnych.

</doc>
<doc id="566250" url="https://pl.wikipedia.org/wiki?curid=566250" title="Katarzyna I de Courtenay">
Katarzyna I de Courtenay

Katarzyna I z Courtenay, fr. "Catherine de Courtenay" (ur. w 1274, zm. 2 stycznia 1307/1308 w Paryżu) – tytularna cesarzowa Konstantynopola w latach 1283–1307/8.
Była córką tytularnego cesarza Konstantynopola - Filipa I, z kapetyńskiej gałęzi rodu de Courtenay i Beatrycze Andegaweńskiej. Jej dziadkami ze strony matki byli: król Sycylii - Karol I i Beatrycze Prowansalska - hrabina Prowansji. Jej ojciec zmarł w 1283 i Katarzyna odziedziczyła po nim prawa do tronu cesarstwa. 8 lutego 1301 poślubiła swojego kuzyna - hrabiego Valois, młodszego brata króla Francji - Filipa IV Pięknego - Karola de Valois (była jego drugą żoną). Karol jako jej małżonek został tytularnym cesarzem Konstantynopola - stracił ten tytuł po śmierci Katarzyny.

</doc>
<doc id="566253" url="https://pl.wikipedia.org/wiki?curid=566253" title="Cerdanyola">
Cerdanyola



</doc>
<doc id="566254" url="https://pl.wikipedia.org/wiki?curid=566254" title="Monetaria moneta">
Monetaria moneta

Monetaria moneta, pot. monetka – gatunek porcelanki. Osiąga od 10 do 44 mm, najczęściej około 20–25 mm. Wśród porcelanek najpospolitszy gatunek, liczebność populacji szacowana jest na setki miliardów osobników.
Występowanie.
Gatunek występuje praktycznie na całym obszarze wód indopacyficznych – u wschodnich wybrzeży Afryki, południowych wybrzeży Azji, Australii, Nowej Zelandii, aż po Amerykę; z reguły w sąsiedztwie raf koralowych lub łąk morskich.
Obiekt handlu i wymiany.
W przeszłości muszle tego ślimaka morskiego, powszechnie znane jako kauri (z hind., ang. "cowry"), używane były jako płacidło – surogat pieniądza. „Mennicą” tej naturalnej waluty zastępczej były Malediwy, zwane również „wyspami kauri”. W roli środka płatniczego zaczęto je używać w Chinach i Japonii na przełomie XVI/XV wiek p.n.e. W XVIII wieku za muszle kauri kupowano (głównie w Afryce) niewolników sprzedawanych potem w Ameryce, co przynosiło ogromne zyski trudniącym się tym procederem Anglikom i Holendrom.
Obecnie muszle porcelanki gatunku "Monetaria moneta" wykorzystuje na ogromną skalę przemysł pamiątkarski – wytwarzane z niej przedmioty są stałym artykułem na straganach i w sklepach miejscowości o charakterze turystycznym.

</doc>
<doc id="566255" url="https://pl.wikipedia.org/wiki?curid=566255" title="Wacław Alchimowicz">
Wacław Alchimowicz

Wacław Kazimierz Alchimowicz ps. „Kazik”, „Romek”, „Wir”, „Andrzej” (ur. 6 maja 1914 w Kramniku, zm. 11 lutego 1948 w Warszawie) – podchorąży rezerwy artylerii Wojska Polskiego, uczestnik kampanii wrześniowej, żołnierz Armii Krajowej i partyzantki radzieckiej na Wileńszczyźnie, funkcjonariusz MBP w Warszawie.
Współpracował ze Zrzeszeniem Wolność i Niezawisłość, 5 maja 1947 aresztowany przez MBP. Wyrok śmierci z art. 7, art. 13 § 2 i art. 1 § 2 i 3 oraz art. 6 (). Stracony 11 lutego 1948 w więzieniu na Mokotowie w Warszawie. Zrehabilitowany 27 listopada 1991 r.
Życiorys.
Młodość.
Syn Józefa i Anny Marii z Pruszyńskich. Pochodził z rodziny szlacheckiej, dzieciństwo spędził w Kramniku, majątku swojej matki. Szkołę powszechną i gimnazjum ukończył w Suwałkach. Podczas nauki w gimnazjum należał w latach 1934–1936 do ONR. Po rozłamie w ONR należał do ONR ABC (do 1936). Po maturze w 1936 powołany do czynnej służby wojskowej. Skierowany do Szkoły Podchorążych Rezerwy Artylerii we Włodzimierzu Wołyńskim. Po jej ukończeniu w stopniu podchorążego skierowany do 3 pułku artylerii ciężkiej w Wilnie. Służbę wojskową ukończył w 1937 roku. Następnie wstąpił na Uniwersytet Wileński na Wydział Rolny.
II wojna światowa.
W 1939 po ćwiczeniach rezerwy w 3pac awansowany na podporucznika rezerwy artylerii. Zmobilizowany w 1939 do 10 pułku artylerii lekkiej brał czynny udział w kampanii wrześniowej (do 6 października 1939 roku). Po rozbiciu pułku przyłączył się do oddziałów generała Kleeberga. Na polu walki awansowany ostatnim rozkazem gen. Kleeberga do stopnia porucznika. Wraz z tymi oddziałami dostał się do niewoli, z której zbiegł w okolicach Częstochowy i wrócił do Wilna. Ponownie podjął przerwane studia na uniwersytecie. W marcu 1940 roku rząd litewski wysiedlił go w głąb Litwy Kowieńskiej (powiat Jeziorosy) na przymusowe roboty w rolnictwie, pracował tam do lipca 1940. Po wybuchu wojny niemiecko–sowieckiej pracował jako pomocnik technika przy budowie szosy Zarasai-Turmonty. Po wkroczeniu Niemców na Litwę w czerwcu 1941, wyjechał do Wilna i pracował tam jako robotnik. Jesienią 1941 r. wyjechał wraz z żoną do jej ojca do Wasiliszek. Pracował od 15 listopada 1941 do 1 sierpnia 1942 w Urzędzie Skarbowym i jako pomocnik sekretarza rejonu.
Walka partyzancka.
W kwietniu 1942 r. nawiązał kontakt z AK. Działał pod pseudonimami „Kazik”, „Romek”. Objął funkcję zastępcy dowódcy kompanii w rejonie Wasiliszek. Dowódcą kompanii Wasiliszki „Pastwisko” był ppor. Franciszek Stankiewicz „Alinta”. Po odwołaniu „Alinty” dowództwo kompanii „Pastwisko” objął Alchimowicz (lipiec lub sierpień 1942 r). Funkcję tę pełnił do stycznia 1943 r. (do momentu ciężkiego zranienia podczas akcji na niemiecki posterunek leśny tzw. Forstschutz w Wawiórce). W tym czasie „Borsuk” – ppłk Janusz Prawdzic-Szlaski zdjął go z dowództwa z powodu podejrzeń o kontakty z sowieckimi partyzantami. 
W czerwcu 1943 r. W. Alchimowicz wznowił swą działalność jako dowódca małej grupki ludzi działającej niezależnie od innych organizacji w terenie. Grupa dokonywała akcji sabotażowych i mniejszych dywersji, niszczyła linie telefoniczne, mosty, atakowała transporty wroga. W styczniu 1944 r. Alchimowicz przystąpił do organizowania partyzanckiego oddziału polskiego im. Wandy Wasilewskiej przy brygadzie im. „Leninskij Komsomoł”. Zgrupował około 30 ludzi i działał w rejonie Wielkie Brzozowce. W dalszym ciągu uczestniczył w akcjach bojowych podczas których wykolejono dwa pociągi z niemieckim wojskiem, zniszczono trzy mosty, rozbito siedem samochodów niemieckich, zabito sześciu agentów Gestapo. Poza tym oddział wydawał ulotki m.in. „Do braci Polaków” i tygodniowe przeglądy – komunikaty z nasłuchu radiowego uwzględniające sprawy polskie. W skład kierowanych przez niego formacji wojskowych wchodzili Polacy i Białorusini. Pod koniec sierpnia 1944 r. oddział został rozwiązany.
Działalność w Związku Patriotów Polskich.
Następnie wyjechał do Wilna. Od 1 września 1944 r. do 1 kwietnia 1945 r. pracował w Wydziale Wojskowym przy Związku Patriotów Polskich w Wilnie. Pełnił tam następujące funkcje:
Alchimowicz nie cieszył się zaufaniem współpracowników w ZPP. Lucjan Denisewicz uważał, że Alchimowicz wprowadził w struktury Wydziału Wojskowego ZPP wielu swoich dawnych kolegów z Armii Krajowej. Tak go wspomina: 
W marcu 1945 r. po wykorzystaniu urlopu złożył podanie o zwolnienie go z funkcji instruktora wojskowego ZPP w związku z zamiarem wyjazdu do Polski. Po jego pozytywnym rozpatrzeniu od 1 kwietniu 1945 r. przestał być pracownikiem ZPP i wyjechał z Wilna do Polski.
Praca w MBP.
14 maja 1945 r. rozpoczął pracę w MBP w Warszawie jako starszy referent Wydziału do Walki z Bandytyzmem, 6 lipca 1945 r. został kierownikiem Sekcji II Wydziału III Departamentu I w MBP. Od 9 listopada 1945 r. pełnił obowiązki kierownika Wydziału III Departamentu V, 1 kwietnia 1946 r. został powołany na stanowisko Naczelnika Wydziału II Departamentu V. Od dnia 22 lipca 1945 r. był w stopniu kapitana (potwierdzenie stopnia kapitana nadanego w partyzantce), od 16 grudnia 1946 Kierownik Sekcji II Wydziału VI Departamentu V.
Spotkanie z Leszkiem Kuchcińskim.
W maju lub czerwcu 1945 r. przypadkowo spotkał na ulicy Leszka Kuchcińskiego swojego dawnego kolegę z gimnazjum. Od tego momentu kolega odnowił z nim znajomość:
W rozmowach nawiązywał do wspólnej przeszłości organizacyjnej.
Współpraca z podziemiem niepodległościowym.
W kwietniu 1946 r. Alchimowicz uległ namowie Leszka Kuchcińskiego od wiosny 1945 roku członka siatki wywiadowczej - najpierw Obszaru Centralnego Delegatury Sił Zbrojnych, następnie szefa Oddziału Bezpieczeństwa i Służb Politycznych w ramach komórki wywiadowczej Obszaru Centralnego Zrzeszenia WiN i oświadczył mu, że będzie dostarczał informacje z terenu MBP. Pod koniec kwietnia 1946 r. stał się informatorem Kuchcińskiego. Początkowo były to informacje ustne, a później pisemne. Do pracy konspiracyjnej w WiN Alchimowicz przystąpił po Referendum ludowym z 30 czerwca 1946 r. i przyjął pseudonim „Wir”. Oferta Kuchcińskiego stała się dla Alchimowicza pułapką; zaczął dostarczać informacji dla podziemia, nie wiedząc, że jest ono inwigilowane. Dzięki tej współpracy Kuchciński pseudonim „Bigiel”, „Podkowa”, „Leszek” uzyskał od Alchimowicza w formie ustnej tajne informacje z terenu MBP o:
Kontakty z Kuchcińskim trwały do 5 maja 1947 r. tj. do momentu aresztowania Alchimowicza. Na przełomie stycznia i lutego 1947 roku Kuchciński przedstawił Alchimowicza Tadeuszowi Płużańskiemu ps. „Tadeusz”. Od tego momentu zaczyna się współpraca Alchimowicza i Płużańskiego. Do kontaktów z Płużańskim przyjął pseudonim „Andrzej”. Alchimowicz przekazał Płużańskiemu:
Informacje były redagowane, przepisywane na maszynie przez Płużańskiego, fotografowane, a następnie przekazywane Witoldowi Pileckiemu.
Alchimowicz poinformował Płużańskiego o:
Ostatnie spotkanie z Płużańskim wyznaczone na 5 maja 1947 r. nie odbyło się, ponieważ W. Alchimowicz został w tym dniu aresztowany.
Śledztwo.
Śledztwo trwało od 16.05.1947 r. do 20.12.1947 r. Akt oskarżenia sporządził oficer śledczy por. Marian Krawczyński, zatwierdzony został dnia 29.12.1947 r. przez mjr Adama Humera Naczelnika Wydziału II Departamentu Śledczego. Akta sprawy wpłynęły do Naczelnej Prokuratury Wojskowej dnia 30.12.1947 roku. Akt oskarżenia zatwierdzono 3 stycznia 1948 r. - podpisał p.o. zastępcy Naczelnego Prokuratora Wojskowego ppłk. Henryk Podlaski. Uznał, że konieczny jest udział w sprawie prokuratora.
Proces.
Proces rozpoczął się dnia 19.01.1948 r. Na rozprawę został wezwany oskarżony Wacław Alchimowicz oraz świadkowie: Pilecki Witold, Płużański Tadeusz, Kwieciński Wincenty, Sosnowska Halina. Wojskowy Sąd Rejonowy w Warszawie w składzie: przewodniczący ppłk Romuald Klimowiecki, ławnicy: mjr Wróblewski Bronisław, mjr Leśniewski Edward z udziałem por. Cembrucha Bronisława jako protokolanta w nieobecności oskarżyciela publicznego i bez udziału obrońcy wydano wyrok śmierci z art. 7 Dekretu z dnia 13.06.1946, art. 13 § 2 w związku z art. 1 § 2 i 3, art. 6 Dekretu z dnia 13.06.1946 r. oraz dodatkowo został skazany z art. 46 § 1a i art. 49 KKWP () na pozbawienie praw publicznych i obywatelskich praw honorowych na zawsze, z art. 48 § 1 KKWP na przepadek całego mienia na rzecz Skarbu Państwa; „przekazywał informacje rezydentowi II korpusu gen. Andersa”; „informator sieci obcego wywiadu - WiN w celu przesłania za granicę dokumentów i informacji stanowiących tajemnicę państwową i wojskową, a dotyczących dyslokacji i struktury organu jednostek WP i ACz”; zabójstwo: „zamachy zbrojne na funkcjonariuszy państwowych”; „przyjmowanie korzyści majątkowych od WIN i II korpusu gen. Andersa”.
Najwyższy Sąd Wojskowy dnia 31 stycznia 1948 r. w Warszawie w składzie: przewodniczący: płk. Drohomirecki Kazimierz, sędzia - sprawozdawca płk. Warecki Józef, sędzia płk. Karpiński Beniamin, protokolant por Pietruszewski Eugeniusz z udziałem Prokuratora Naczelnej Prokuratury Wojskowej ppłk. Podlaskiego Henryka postanowił skargę rewizyjną Alchimowicza Wacława Kazimierza skazanego wyrokiem WSR w Warszawie z dnia 19 stycznia 1948 r, nr akt Sr 12/48 pozostawić bez uwzględnienia i wyrok powyższy utrzymać w mocy.
Wobec nie skorzystania w dniu 9.02.1948 r. z prawa łaski przez prezydenta R.P., dnia 10.02.1948 r. przesłano akta sprawy z NSW do WSR celem niezwłocznego wykonania wyroku.
Wykonanie wyroku śmierci.
W więzieniu mokotowskim dnia 11.02.1948 r. o godz. 20:20 w obecności naczelnika więzienia kpt. Grabickiego Alojzego, lekarza por. dr Jezierskiego Kazimierza, duchownego kpt. Wincentego Martusiewicza, prokuratora ppłk. Czesława Szpądrowskiego dowódca plutonu egzekucyjnego Piotr Śmietański wykonał wyrok śmierci przez rozstrzelanie.
Unieważnienie wyroku skazującego - rehabilitacja.
Dnia 27.11.1991 r. Sąd Warszawskiego Okręgu Wojskowego w Warszawie stwierdził nieważność wyroku b. Wojskowego Sądu Rejonowego w Warszawie z dnia 19.01.1948 r. i uznał, że przypisane mu przestępstwa związane były z działalnością na rzecz niepodległego bytu Państwa Polskiego.
Upamiętnienie.
Obecnie kapitan Wacław Alchimowicz nie jest upamiętniony na Cmentarzu Wojskowym na Powązkach w Warszawie w Kwaterze Ł „Na Łączce”. Tablica memoratywna widoczna na fotografii została zdemontowana z powodu ekshumacji w 2013 wraz z Pomnikiem niewinnie straconych i zamordowanych więźniów politycznych w Warszawie lat 1945-56. 
Odznaczenia.
Był odznaczony Krzyżem Partyzanckim, Srebrnym Krzyżem Zasługi i Medalem za Zwycięstwo.

</doc>
<doc id="566256" url="https://pl.wikipedia.org/wiki?curid=566256" title="Oblężenie Fortu William Henry">
Oblężenie Fortu William Henry

Oblężenie Fortu William Henry – starcie zbrojne, które miało miejsce w sierpniu 1757 i zakończyło się utratą przez Brytyjczyków fortu na rzecz sił francuskich Louisa-Josepha de Montcalma. W następstwie oblężenia, część Indian – sojuszników Montcalma – naruszyła warunki kapitulacji i zaatakowała opuszczającą fort kolumnę brytyjską (częściowo kobiety i dzieci), przez co bitwa ta stała się jedną z najgłośniejszych na północnoamerykańskim teatrze wojny siedmioletniej.
Oblężenie.
Wojska pułkownika George’a Munro wraz z grupami milicji opierały się długiemu oblężeniu i bombardowaniu prowadzonemu przez Francuzów, lecz poddały się po pertraktacjach z Montcalmem. Chociaż Munro był nieustępliwy i opierał się kapitulacji, ostatecznie zgodził się na nią po otrzymaniu wiadomości od generała Daniela Webba, dowódcy sił brytyjskich w kolonii Nowy Jork, który informował, iż nie jest zdolny posłać żadnych posiłków w celu uwolnienia obleganego garnizonu. Dlatego też, z braku nadziei na pomoc, Munro przyjął warunki Montcalma, który pozwolił Brytyjczykom odejść z bronią i zadeklarował, iż ich nie zaatakuje.
Masakra.
Po brytyjskim wymarszu z fortu, sprzymierzeni z Francuzami Indianie, którzy byli niezadowoleni z warunków rozejmu (obiecano im bogate łupy) zaatakowali i zabili wielu Brytyjczyków spośród grupy, która obozowała na zewnątrz fortu. Historycy są zgodni, że Montcalm i oficerowie próbowali powstrzymać rozlew krwi i postępowali honorowo wobec jeńców brytyjskich, ale prawdopodobnie nie mieli oni środków, by go powstrzymać.
Skutki.
Generał Webb faktycznie posłał posiłki do Fort William Henry, które przybyły dzień za późno. Webb został odwoływany do Anglii z powodu swych porażek. Na dodatek, utrata Fort William Henry stanowiła mocny cios dla brytyjskiej strategii na tym obszarze i zapobiegła do końca roku wszelkim próbom uderzenia w kierunku do Montrealu. W ten sposób, do roku 1758, w trzy lata po rozpoczęciu walk, Brytyjczycy nie mieli prawie żadnych terytorialnych zysków w Nowej Francji.

</doc>
<doc id="566257" url="https://pl.wikipedia.org/wiki?curid=566257" title="Tetrafluorek siarki">
Tetrafluorek siarki

Tetrafluorek siarki (), – nieorganiczny związek chemiczny z grupy fluorków, w którym siarka występuje na IV stopniu utlenienia. W normalnych warunkach występuje jako bezbarwny gaz o gęstości 3,78 razy większej od powietrza. Wykazuje znaczną toksyczność i korozyjność. Rozpuszcza się w wodzie i benzenie.
Inne właściwości:

</doc>
<doc id="566258" url="https://pl.wikipedia.org/wiki?curid=566258" title="SF4">
SF4



</doc>
<doc id="566260" url="https://pl.wikipedia.org/wiki?curid=566260" title="Poczta systemu Windows">
Poczta systemu Windows

Poczta systemu Windows (ang. "Windows Mail") – klient poczty elektronicznej i newsreader firmy Microsoft, dodawany do systemu operacyjnego Windows. We wcześniejszych wersjach systemu Windows nosił nazwę Outlook Express (nie mylić z Microsoft Outlook).
Historia.
Początkowo był podzielony na dwa różne programy: "Internet Mail" oraz "Internet News". Dołączany wówczas był do przeglądarki Internet Explorer 3 i do systemu Windows 95. Następnie programy te zostały połączone w jeden: "Outlook Express". Do wersji Internet Explorer 6 program był dołączany do przeglądarki internetowej. Nie stał się on jednak częścią Internet Explorer 7. Zmieniono jego nazwę na "Poczta systemu Windows" i dołączono do systemu Windows Vista.
Bezpieczeństwo.
Około roku 2000 był jednym z wiodących produktów tego typu. Liczne błędy, luki bezpieczeństwa, a także powstanie dobrych alternatywnych programów spowodowały spadek znaczenia programu. Firma Microsoft zaczęła dostrzegać to w 2003, wydano wtedy poprawkę Q331923 naprawiającą wiele błędów, m.in. w delimiterze. W 2005 roku wymieniono programistów i rozpoczęto prace nad wersją klienta dla Windows Vista.
Microsoft tworzy aplikację Windows Live Mail, która bazując na Windows Mail integruje się z serwisami Windows Live. Jej pierwsza stabilna wersja została wydana w listopadzie 2007 roku. Windows Live Mail został stworzony jako następca Outlook Express oraz Windows Mail i tylko on będzie nadal rozwijany.

</doc>
<doc id="566262" url="https://pl.wikipedia.org/wiki?curid=566262" title="Ryngałła Anna">
Ryngałła Anna

Ryngałła, imię chrzestne Anna (ur. między 1367 a 1369, zm. między 1423 a 1430) – najmłodsza córka księcia trockiego Kiejstuta i Biruty, żona kolejno: najmłodszego syna księcia mazowieckiego Siemowita III Henryka, hospodara mołdawskiego Stefana I, hospodara wołoskiego Mirczy Starego i hospodara mołdawskiego Aleksandra Dobrego.
Historia.
Pojawiła się w źródłach dopiero w 1390 (bezimiennie), kiedy to towarzyszyła swojemu bratu Witoldowi, wówczas jeszcze księciu grodzieńskiemu, w czasie jego pobytu w Prusach. Tam w 1392 r. poznała na zamku w Rittersweder swojego przyszłego męża Henryka, świeżo desygnowanego biskupa płockiego, wysłanego właśnie przez króla Polski Władysława Jagiełły z tajną misją mającą na celu powrót Witolda na Litwę. Henryk poświęcił dla niej karierę duchowną i na wiosnę tego roku miał miejsce, jeszcze zapewne w Prusach, ślub Ryngałły z mazowieckim Piastem.
Niedługo potem zamieszkała wraz z mężem w Łucku, a już kilka miesięcy później została po raz pierwszy wdową, Henryk bowiem zmarł (bądź też został otruty) w zimie na przełomie 1392 i 1393 roku. Ryngałła była w średniowiecznych przekazach uważana osobę, która spowodowała tą śmierć, współcześni historycy wskazują raczej na Piastów mazowieckich.
W lipcu 1394 została wydana za hospodara mołdawskiego Stefana I, by przypieczętować przyszły polityczny alians mołdawsko-polsko-litewski, jednak już w 1399 r. została wdową po raz drugi. Po śmierci Stefana I, ok. 1403 została żoną hospodara wołoskiego Mirczy Starego, a następnie wróciła do Mołdawii i w 1419 wyszła za Aleksandra Dobrego i była jego żoną do rozwodu w 1421 roku.

</doc>
<doc id="566263" url="https://pl.wikipedia.org/wiki?curid=566263" title="Goldie">
Goldie

Goldie właśc. Clifford Price (ur. 19 września 1965) – brytyjski DJ i producent muzyki elektronicznej.
Kariera.
Goldie jest uważany za jednego z najważniejszych twórców w historii nurtu drum'n'bass. W 1993 założył promującą tę muzykę wytwórnię Metalheadz, a "Timeless" – jego płyta z 1995 – często jest uważana za szczytowe osiągnięcie gatunku. Kolejne jego albumy nie odniosły już podobnego sukcesu, ani artystycznego, ani komercyjnego.
W połowie lat 90. artysta rozpoczął karierę filmową. Pojawił się w epizodycznych rolach w "Świat to za mało" i obrazie "Przekręt" Guya Ritchiego. Zagrał również rolę Terry’ego w filmie "Wojna gangów". Wcześniej, jeszcze w latach 80., zajmował się także graffiti.

</doc>
<doc id="566264" url="https://pl.wikipedia.org/wiki?curid=566264" title="Clifford Price">
Clifford Price



</doc>
<doc id="566265" url="https://pl.wikipedia.org/wiki?curid=566265" title="Filip I de Courtenay">
Filip I de Courtenay

Filip I de Courtenay, fr. "Philip de Courtenay" (ur. 1243 w Konstantynopolu, zm. 1283 w Viterbo) – tytularny cesarz łaciński w latach 1273–1283, jako Filip II.
Syn Baldwina II, tytularnego cesarza łacińskiego z kapetyńskiej gałęzi rodu de Courtenay i Marii de Brienne, córki Jana de Brienne, króla Jerozolimy.
Życiorys.
Na mocy pokoju w Viterbo, w 1267, jego ojciec wyraził zgodę na ślub Filipa z Beatrycze, córką króla Sycylii – Karola I i Beatrycze Prowansalskiej.
Ślub odbył się w październiku 1273, w Foggii – niedługo potem Baldwin zmarł.
Filip odziedziczył po nim prawa do tronu Konstantynopola.

</doc>
<doc id="566266" url="https://pl.wikipedia.org/wiki?curid=566266" title="Stowarzyszenie Wspólnota Świętokrzyska">
Stowarzyszenie Wspólnota Świętokrzyska

Stowarzyszenie „Wspólnota Świętokrzyska” to stowarzyszenie katolickie startujące w wyborach samorządowych w 1998 roku. 
Przywódca: 
Stowarzyszenie „Wspólnota Świętokrzyska” uzyskało w wyborach samorządowych 1998 roku 3 mandaty radnych wojewódzkich w nowo powstałym województwie świętokrzyskim.

</doc>
<doc id="566270" url="https://pl.wikipedia.org/wiki?curid=566270" title="Wezuwian">
Wezuwian

Wezuwian (nazywany także: idokrazem) – minerał z gromady krzemianów, należy do minerałów szeroko rozpowszechnionych, występuje w bardzo wielu regionach Ziemi. 
Nazwa pochodzi od Wezuwiusza, minerał odkryto bowiem w produktach erupcyjnych tego włoskiego wulkanu (A.G. Werner, 1795 r.). 
Właściwości.
Często tworzy dobrze wykształcone kryształy słupkowe i tabliczkowe. Ściany słupów wykazują niekiedy prążkowanie. Występuje w formie skupień ziarnistych, promienistych, igiełkowych. Jest kruchy i przezroczysty. 
Niektóre barwne odmiany mają swoje odrębne nazwy (mineralogiczne, gemmologiczne):
Występowanie.
Występuje głównie w skałach metamorficznych, najczęściej w marmurach i skarnach, a także w obrębie masywów serpentynowych. Znaczne rzadziej w syenitach nefelinowych.
Miejsca występowania na świecie: USA – Kalifornia, Oregon, Arkansas, MontanaPensylwania; Meksyk, Brazylia, Kenia, Pakistan, Rosja, Norwegia, Czechy, Austria, Niemcy.
W Polsce stwierdzony w okolicach Strzegomia i Strzelina, na Pogórzu Kaczawskim, w Górach Izerskich.

</doc>
<doc id="566274" url="https://pl.wikipedia.org/wiki?curid=566274" title="Filip I z Tarentu">
Filip I z Tarentu

Filip z Tarentu, fr. "Philippe I d'Anjou", it. "Filippo I d'Angiò" (ur. 10 listopada 1278, zm. 26 grudnia 1332, w Neapolu) – książę Achai i Tarentu, cesarz tytularny Konstantynopola (dzięki swojemu drugiemu małżeństwu), książę Albanii. Członek bocznej linii dynastii Kapetyngów, prawnuk króla Francji Ludwika IX Świętego, piąte dziecko Karola II Andegaweńskiego, króla Neapolu oraz Marii Węgierskiej.
4 lutego 1294, w Aix-en-Provence dostał od swojego ojca tytuł "księcia Tarentu" oraz prawa i posiadłości Andegawenów w zachodniej Grecji – wyspę Korfu, miasta Dyrrachion, Awlonę i Butrinto. Karol II planował budowę imperium na zachodzie Adriatyku. Filip zarządzając dziedzictwem andegaweńskim rościł sobie pretensje do zwierzchnictwa nad łacińskimi księstwami w Grecji oraz nad Tesalią, stanowiącą część dawnego władztwa hrabiów Montferratu – Królestwa Tesaloniki. Jeszcze w tym samym roku swoje posiadłości w Epirze zabezpieczył małżeństwem z córką despotesa Epiru Nicefora I Angelosa, Tamarą. Nicefor zgodził się na to małżeństwo szukając sprzymierzeńców przeciw zagrażającemu mu Bizancjum. Ceremonia ślubna odbyła się 13 sierpnia 1294, w L'Aquila. Zawarte wówczas porozumienie stanowiło, że po śmierci Nicefora to Filip miał odziedziczyć jego państwo, a nie rodzony syn – Tomasz
W 1295 roku Nicefor I odstąpił Filipowi miasta w Etolii. Po jego śmierci w 1296 roku Filip zajął Wonitsę, Angelokastron i Naupaktos (Lepanto). Zgłosił też pretensje do sukcesji po Niceforze na mocy zawartych przy ślubie porozumień. Wdowa po Niceforze Anna wezwała na pomoc wojska bizantyńskie, które wyparły Filipa. Jednocześnie jednak od północy najechał Epir władca serbski Milutin zdobywając należący do Filipa Dyrrachion.
W 1301 roku Filip został księciem Albanii (1301–1332). W 1306 roku korzystając z zamętu w Bizancjum spowodowanego, pustoszącym europejskie terytoria Cesarstwa, rajdem Kompanii Katalońskiej Filip w przymierzu z Albańczykami odzyskał Dyrrachion. Jednak jego wyprawa przeciwko władającej Epirem Annie Kantakuzenie i tym razem zakończyła się niepowodzeniem. W tym samym roku ojciec powierzył Filipowi władzę nad Księstwem Achai.
W 1309 Filip oskarżył Tamarę o oszustwa i fałszerstwa (zapewne na podstawie sfabrykowanych dowodów) i rozwiązał ich małżeństwo. Zamierzał poślubić Katarzynę de Valois – córkę Karola de Valois i Katarzyny de Courtenay, tytularną cesarzową Konstantynopola, która jednak była już zaręczona z Hugonem V Burgundzkim, tytularnym królem Tessalonik. Zaręczyny te zerwano, a Katarzyna poślubiła Filipa 29 lipca 1313, w Fontainebleau.
Potomstwo Filipa I.
Z pierwszego małżeństwa, z Tamarą Angeliną:
Z drugiego małżeństwa, z Katarzyną II de Valois, księżniczką Achai:

</doc>
<doc id="566276" url="https://pl.wikipedia.org/wiki?curid=566276" title="Paweł Rurak-Sokal">
Paweł Rurak-Sokal

Paweł Rurak-Sokal (ur. 14 sierpnia 1962) – polski muzyk i kompozytor, założyciel zespołu Blue Café. Członek Akademii Fonograficznej Związku Producentów Audio-Video.

</doc>
<doc id="566279" url="https://pl.wikipedia.org/wiki?curid=566279" title="Staphylaea staphylaea">
Staphylaea staphylaea

Staphylaea staphylaea – gatunek porcelanki. Osiąga od 7 do 28 mm, „typowy” osobnik mierzy około 20 mm. Mniej pospolity gatunek porcelanki posiadający kilka podgatunków:
Występowanie.
"Staphylaea staphylaea" zasiedla obszary zachodniego i centralnego Indo-Pacyfiku (podgatunki występują w australijskich wodach) oraz Morze Czerwone.

</doc>
<doc id="566281" url="https://pl.wikipedia.org/wiki?curid=566281" title="Bad Oeynhausen">
Bad Oeynhausen

Bad Oeynhausen – miasto uzdrowiskowe w zachodnich Niemczech, w kraju związkowym Nadrenia Północna-Westfalia, w rejencji Detmold, w powiecie Minden-Lübbecke.
W mieście znajduje się stacja kolejowa Bad Oeynhausen.
W mieście rozwinął się przemysł drzewny oraz tworzyw sztucznych.
Historia.
Miasto zostało założone w 1860 roku.
Dzielnice.
Miasto jest podzielone na następujące dzielnice: Zentrum, Dehme, Eidinghausen, Lohe, Rehme, Volmerdingsen, Werste i Wulferdingsen.
Współpraca.
Miejscowości partnerskie:

</doc>
<doc id="566286" url="https://pl.wikipedia.org/wiki?curid=566286" title="Post-Nuke">
Post-Nuke



</doc>
<doc id="566297" url="https://pl.wikipedia.org/wiki?curid=566297" title="Discovery (album Electric Light Orchestra)">
Discovery (album Electric Light Orchestra)

Discovery – album zespołu Electric Light Orchestra, wydany w czerwcu 1979 r. Utwory „Shine a Little Love”, „Confusion”, „The Diary of Horace Wimp”, „Last Train to London” i „Don't Bring Me Down” znalazły się na singlach. Cztery z tych singli znalazły się w pierwszej dziesiątce na listach przebojów w Wielkiej Brytanii. Przy jego nagrywaniu nie uczestniczyli wiolonczeliści – Hugh McDowell i Melwyn Gale oraz skrzypek Mik Kaminski, choć brali udział w trasie koncertowej promującej album i innych występach ELO w 1979 roku. Pomimo ich braku, na płycie znajdują się partie smyczkowe.
Spis utworów.
Autorem wszystkich piosenek jest Jeff Lynne.

</doc>
<doc id="566298" url="https://pl.wikipedia.org/wiki?curid=566298" title="Katarzyna II de Valois">
Katarzyna II de Valois

Katarzyna II de Valois, fr. "Catherine II de Valois-Courtenay" (ur. 1303, zm. 20 września 1346) – po śmierci matki, tytularna cesarzowa Konstantynopola jako Katarzyna II.
Była także regentką Księstwa Achai 1332-1341 i Gubernatorem Kefaloniii 1341-1346.
Była najstarszą córka Karola de Valois, brata a następnie stryja kolejnych królów Francji, i jego drugiej żony Katarzyny I, tytularnej cesarzowej Konstantynopola, z kapetyńskiej gałęzi rodu de Courtenay. Była siostrą Jana - hrabiego Chartres, Joanny - żony hrabiego Roberta III d’Artois i zakonnicy Izabeli. Jej starszym przyrodni bratem był Filip VI, król Francji, a jej młodszą siostrą przyrodnią była Blanka, królowa Niemiec.
Życiorys.
W młodości została zaręczona z Hugonem V Burgundzkim, ale w 1307 po śmierci jej matki, jej ojciec zerwał te zaręczyny.
W 1313, w Fontainebleau poślubiła ostatecznie Filipa I, księcia Tarentu (1278-1332), syna Karola II Andegawena i Marii Węgierskiej - Katarzyna była jego drugą żoną.
Życie rodzinne.
Filip i Katarzyna mieli 5 dzieci:

</doc>
<doc id="566307" url="https://pl.wikipedia.org/wiki?curid=566307" title="Robert z Clermont">
Robert z Clermont

Robert de Clermont (ur. 1256, zm. 7 lutego 1317) – hrabia Clermont, najmłodszy syn króla Francji Ludwika IX Świętego i jego żony Małgorzaty Prowansalskiej. 
W młodości uległ nieszczęśliwemu wypadkowi podczas turnieju (przypadkowe uderzenie buzdyganem w głowę podczas pojedynku) i praktycznie do końca życia miewał napady szaleństwa. W roku 1272 poślubił Beatrycze Burgundzką, dziedziczkę Bourbon. Z tego związku przyszło na świat sześcioro dzieci:

</doc>
<doc id="566311" url="https://pl.wikipedia.org/wiki?curid=566311" title="Dienofile">
Dienofile

Dienofile – grupa organicznych związków chemicznych, które zawierają podwójne wiązanie węgiel-węgiel mogące wejść w reakcje cykloaddycji Dielsa-Aldera.
W typowej reakcji Dielsa-Aldera najbardziej reaktywnymi dienofilami są te, które zawierają grupy wyciągające elektrony (np. nitrowa, nitrylowa lub karbonylowa) przy podwójnym wiązaniu.

</doc>
<doc id="566314" url="https://pl.wikipedia.org/wiki?curid=566314" title="Prezydenci Pakistanu">
Prezydenci Pakistanu



</doc>
<doc id="566315" url="https://pl.wikipedia.org/wiki?curid=566315" title="Cuino">
Cuino

Cuino – okaz kryptozoologiczny; rzekoma krzyżówka owcy i świni. Miał występować pospolicie w Meksyku, w stanie Oaxaca.
Artykuł o cuino został opublikowany pod koniec XIX wieku w Breeder's Gazette. Napisano w nim, że zwierzę ma budowę i cechy charakterystyczne świni, ale całkowicie się od niej różni: ma okrągłą klatkę piersiową, masywną budowę, krótkie kończyny dolne, krótki ryj, głowę przypominającą świnię rasy "Berkshire", tułów porośnięty długą i gęstą sierścią.
W 1902 r. W.B. Tegetmeier z Londyńskiego Towarzystwa Kryptozoologicznego, po otrzymaniu czaszki rzekomo należącej do cuino, zamieścił w The Field artykuł, w którym napisał, że po obejrzeniu czaszki wraz z członkami Towarzystwa Kryptozoologicznego stwierdził, że należy ona niewątpliwie do świni.

</doc>
<doc id="566319" url="https://pl.wikipedia.org/wiki?curid=566319" title="Mauritia arabica">
Mauritia arabica

Mauritia arabica – gatunek porcelanki. Osiąga od 24 do 105 mm, „typowy” osobnik mierzy około 50–60 mm. Dość powszechnie występujący gatunek porcelanki; ze względu na swe całkiem spore rozmiary i pospolitość jest gatunkiem powszechnym w handlu – na straganach i w sklepach z pamiątkami, większe znaczenie kolekcjonerskie mają jego rzadsze podgatunki:
Występowanie.
"Mauritia arabica" występuje na sporym obszarze rejonu wód indopacyficznych.
Porcelanka ta, ze względu na spore zdolności adaptacyjne i niewybredność, jest dość często używana do zasiedlania sztucznych zbiorników i akwariów w oceanariach, jak również w prywatnych kolekcjach żywej fauny i flory mórz i oceanów – życie porcelanki arabskiej można obserwować np. w gdyńskim Akwarium.

</doc>
<doc id="566320" url="https://pl.wikipedia.org/wiki?curid=566320" title="Richard Fell">
Richard Fell

Richard Taylor Fell (ur. 11 listopada 1948) – brytyjski wyższy komisarz w Nowej Zelandii, wieloletni pracownik Ministerstwa Spraw Zagranicznych Wielkiej Brytanii, gubernator wysp Pitcairn, Henderson, Ducie oraz Oeno (z tych czterech tylko Pitcairn jest zamieszkana).
W 1971 roku ukończył stosunki międzynarodowe na Institute of Commonwealth Studies w Londynie i w tym samym roku znalazł zatrudnienie w Ministerstwie spraw zagranicznych. Pracował jako dyplomata w Kanadzie (Ottawa) i Wietnamie (Sajgon), w 1979 mianowany Chargé d’affaires ambasady Wielkiej Brytanii w Hanoi. W latach 1979-1983 piastował funkcję pierwszego sekretarza delegacji Wielkiej Brytanii w NATO, później pracował na placówkach dyplomatycznych w Kuala Lumpur (1983-1986), Ottawie (1989-1993) i Bangkoku (1993-1996). W 2000 mianowany konsulem generalnym w Toronto, od 2001 roku gubernator wyspy Pitcairn.
Richard Fell jest bardzo niepopularny wśród ludności wyspy Pitcairn. Powodem tego jest jego nieprzejednana postawa, która doprowadziła do umieszczenia w więzieniach sześciu z siedmiu pochodzących z wyspy mężczyzn, oskarżonych o molestowanie seksualne nieletnich. Innym powodem niechęci mieszkańców Pitcairnu do gubernatora jest fakt, iż wstrzymał on regularne połączenie morskie łączące wyspę z resztą świata.

</doc>
<doc id="566321" url="https://pl.wikipedia.org/wiki?curid=566321" title="Śluzica pospolita">
Śluzica pospolita

Śluzica pospolita, śluzica atlantycka, śluzica ("Myxine glutinosa") – gatunek bezżuchwowca z rodziny śluzicowatych (Myxinidae). 
Zasięg występowania.
Europejskie i północnoamerykańskie przybrzeżne wody płn. Atlantyku; od wybrzeży północno-wschodniej Rosji (okolice Murmańska) do zachodniej części Morza Śródziemnego i od Grenlandii po USA. Jedyna śluzica w płn.-wsch. Atlantyku.
Cechy morfologiczne.
Dorastają przeciętnie do 30–40 cm długości (maksymalnie 60 - 80 cm), samice są większe od samców; masa ciała około 0,5 kg.
Ciało wężowate i wydłużone, skóra gładka, bez łusek, pokryte grubą warstwą śluzu; brak oczu i parzystych płetw. Jama gębowa bezzębna z 4 parami śluzowych wyrośli.
Z przodu na każdym boku śluzic widnieje duży owalny otwór, przez który odprowadzana jest woda ze skrzeli. Otwór ten jest oddalony od głowy, co stanowi wyraz przystosowania do pasożytniczego trybu życia. Śluzice wyżerając bowiem wnętrzności i mięśnie częściowo wpełzają do wnętrza ciała ofiary.
Ubarwienie grzbietu szarobrązowe do czerwonobrązowego - zależnie od koloru dna.
Biologia i ekologia.
Śluzice występują w pobliżu brzegów, na głębokości 20–60 m (max. 1200m), gdzie prowadzą typowe życie pasożytnicze. Przebywają na obszarach, gdzie stykają się bogate w ryby prądy morskie. Wymagają dużego zasolenia (co najmniej 30‰), oraz niskiej temperatury (poniżej 12 °C). Dzień spędzają zakopane po głowę w piasku. Dopiero w nocy wyruszają na poszukiwanie pokarmu.
Pasożyt, odżywia się bezkręgowcami (ważnym składnikiem diety jest krewetka północna) i rybami. Chętnie zbierają bezkręgowce tuż nad dnem morza, jednak głównie odżywiają się rybami, zarówno zdrowymi jak i chorymi, padłymi i uwięzionymi w sieciach. Język śluzic jest zaopatrzony w rogowe zęby, którymi wgryzają się w ciało schwytanej ryby. Najpierw nagryzają skórę, a następnie po kawałku wyrywają mięśnie. Aby to wykonać zwijają ciało w supeł, którego pętla opiera się na ciele ryby. Do wnętrza dużych ryb mogą wniknąć całkowicie. Często śluzice napadają gromadnie na swoje ofiary. Znany jest przypadek znalezienia w złowionym dorszu aż 213 śluzic. Do wrogów naturalnych należą m.in.: dorsz, brosma i morświn.
Śluzice osiągają dojrzałość płciową po osiągnięciu 25–28 cm długości ciała. Na okres tarła opuszczają wybrzeża i udają się na większe głębokości, gdzie na dnie składają 19–30 dużych jaj o średnicy 20-25 mm. Jaja śluzic są chronione przez podłużne rogowe otoczki, które na obu końcach mają włókna z haczykami. Dzięki nim jaja są sczepione i przymocowane do podłoża. Okres tarła trwa przez cały rok.
Znaczenie.
Przez rybaków jest uważana za szkodnika ze względu na wyjadanie ryb z sieci.

</doc>
<doc id="566322" url="https://pl.wikipedia.org/wiki?curid=566322" title="Madang (miasto)">
Madang (miasto)

Madang – miasto w północno-wschodniej Papui-Nowej Gwinei, położone na wybrzeżu Morza Bismarcka. Ośrodek administracyjny prowincji Madang.
Według danych ze spisu ludności w 2000 Madang liczył 27,4 tys. mieszkańców i był wówczas czwartym pod względem liczby ludności miastem kraju. Według szacunków w 2013 mieszkało tu 29,3 tys. mieszkańców, co dawało ósme miejsce w kraju.
Miasto zostało założone w XIX wieku przez Niemców. Nosiło wówczas nazwę Friedrich-Wilhelmshafen i było stolicą Ziemi Cesarza Wilhelma, wchodzącej w skład Nowej Gwinei Niemieckiej. W czasie II wojny światowej miasto było zajęte przez Japończyków. Podczas walk z wojskiem australijskim w 1943 miasto zostało poważnie zniszczone.
Madang stanowi ważny port morski na północnym wybrzeżu Papui-Nowej Gwinei, przez który wywozi się koprę, kawę, kakao i orzechy kokosowe. W mieście rozwinął się przemysł drzewny i tytoniowy. Miasto posiada również lotnisko.

</doc>
<doc id="566323" url="https://pl.wikipedia.org/wiki?curid=566323" title="Madang">
Madang



</doc>
<doc id="566324" url="https://pl.wikipedia.org/wiki?curid=566324" title="Michał Borowski (1872–1939)">
Michał Borowski (1872–1939)

Michał Aleksander Borowski (ur. 10 listopada 1872 w Juncewiczach, zm. 23 grudnia 1939 w Wilnie) – polski kontradmirał i inżynier mechanik okrętowy. Służył w Imperatorskiej Marynarce Wojennej Rosji i brał udział w wojnie rosyjsko-japońskiej oraz I wojnie światowej. Następnie został przyjęty do Wojska Polskiego, w którym karierę zakończył w 1928 na stanowisku przewodniczącego Delegacji Polskiej do Rady Portu i Dróg Wodnych w Gdańsku.
Życiorys.
Służba wojskowa.
Michał Aleksander Borowski urodził się 10 listopada 1872 w Juncewiczach. Syn Kazimierza i Ludwiki z Koziełł-Poklewskich. Był absolwentem Morskiej Szkoły Inżynierii w Kronsztadzie, po ukończeniu której do 1918 służył w rosyjskiej Marynarce Wojennej, awansując do stopnia generała majora floty. Początkowo pływał na okrętach jako oficer mechanik. W 1905 uczestniczył w działaniach morskich podczas wojny rosyjsko-japońskiej. Następnie sprawował nadzór nad budową jednostek pływających w Europie oraz Stanach Zjednoczonych. W czasie I wojny światowej był kierownikiem Działu Mechanicznego w Głównym Zarządzie Budowy Okrętów i Wyposażenia. Pod koniec wojny dostał się do niewoli niemieckiej.
W 1918 powrócił do Polski. Uczestniczył w działalności stowarzyszenia „Bandera Polska”. Dekretem Naczelnego Wodza z 1 marca 1919 został przyjęty do Wojska Polskiego z warunkowym zatwierdzeniem posiadanego stopnia generała majora marynarki. Od 27 marca 1919, po wprowadzeniu nomenklatury tytułów oficerskich, występował jako generał podporucznik marynarki. Rozkazem z 1 marca 1919 szefa Sztabu Generalnego, w zastępstwie płk. Stanisława Hallera został zaliczony z dniem 19 grudnia 1918 do Rezerwy Oficerów WP. Od 1920 był szefem Wojskowego Przedstawicielstwa Polski w Gdańsku. W tym czasie przewodniczył komisji zakupu 4 poniemieckich trałowców "typu FM". W 1921 został przydzielony na zastępcę przewodniczącego Delegacji Polskiej w Radzie Portu i Dróg Wodnych w Gdańsku. W późniejszym czasie piastował stanowisko przewodniczącego tej delegacji. Dekretem Naczelnika Państwa z dnia 29 grudnia 1921 r. został odznaczony Orderem Odrodzenia Polski klasy IV – „w uznaniu zasług, położonych dla Rzeczypospolitej Polskiej na polu organizacji wojskowej”. 27 października 1923 został zatwierdzony w stopniu generała brygady ze starszeństwem z dniem 1 czerwca 1919 w korpusie generałów. 30 grudnia 1925 został przeniesiony do korpusu oficerów morskich i przemianowany na kontradmirała. Z dniem 31 stycznia 1928 został przeniesiony w stan spoczynku. Na emeryturze zasiadał w Radzie Głównej Ligi Morskiej i Rzecznej. Zmarł w Wilnie 23 grudnia 1939.

</doc>
<doc id="566325" url="https://pl.wikipedia.org/wiki?curid=566325" title="Bitwa pod Naseby">
Bitwa pod Naseby

Bitwa pod Naseby – starcie zbrojne, które miało miejsce 14 czerwca 1645 podczas angielskiej wojny domowej.
Bitwa pod Naseby była kluczową bitwą pierwszej angielskiej wojny domowej. Główna armia króla Karola I (11 000 żołnierzy, w tym 7000 jazdy) została zniszczona przez wojska parlamentu, dowodzone przez Thomasa Fairfaxa (14 000 żołnierzy, w tym 7000 jazdy).
Kampania.
Na początku 1645 większość doradców króla Karola chciało zaatakować armię Parlamentu nowego typu ("New Model Army"), gdy ta jeszcze była formowana. Książę Rupert proponował zamiast tego marsz na północ, by odzyskać północną Anglię i połączyć się z silami Rojalistów w Szkocji, którymi dowodził James Montrose. Ten właśnie punkt widzenia został przyjęty, pomimo tego, że królewska armia musiała być osłabiona przez odejście wojsk Goringa, by utrzymać zachodni kraj i podtrzymać oblężenie Taunton.
W międzyczasie, po nieudanej próbie odsieczy Taunton, parlamentarny Komitet Dwóch Królestw ("Committee of Both Kingdoms") skierował Fairfaxa do oblężenia królewskiej stolicy z czasu tej wojny, Oksfordu. Początkowo król Karol z zadowoleniem przywitał ten ruch, gdyż w ten sposób Fairfax nie mógł wmieszać się w walkę na północy Anglii. W końcu maja uświadomiono go jednak, że Oksford jest niedostatecznie zaopatrzony i nie będzie się długo bronił. By odciągnąć uwagę Fairfaxa, Rojaliści zaatakowali 31 maja garnizon Parlamentu w Leicester. Uczyniwszy to, książę Rupert i królewska rada zmienili swoją poprzednią decyzję i postanowili ruszyć na południe, żeby ratować Oksford.
Strata Leicester zaalarmowała rzeczywiście Parlament, a Fairfax, wobec zmienionej sytuacji, dostał instrukcje, by stoczyć bitwę z głównymi siłami króla Karola I. Dnia 5 lipca wyruszył z Oksfordu. Jego czołowe oddziały starły się 12 czerwca z podjazdami Rojalistów koło Daventry, alarmując króla o swojej obecności.
Fairfax był bardzo skłonny do bitwy. Z posiłkami przybył ponownie mianowany na generała lejtnanta ("Lieutenant General") Oliver Cromwell, przyprowadziwszy ze sobą kawalerię. Armia nowego typu ("New Model Army") ruszyła pośpiesznie za Rojalistami i Henry Ireton zaatakował wysunięte placówki nieprzyjaciela, położone 10 km na południe od armii Rojalistów. Król musiał teraz albo zgodzić się na bitwę, albo wycofać, mając Fairfaxa na karku. Dnia 14 czerwca, popędzany przez Ruperta, podjął poprzedni kierunek.
Bitwa.
Fairfax poprowadził swoją armię na grzbiet milę na północ od Naseby. Na prawym skrzydle umieszczono kawalerię Iretona, na lewym kawalerię Cromwella, a piechotę (8 wielkich regimentów) pod wodzą Skippona w centrum. Naprzeciw Iretona Rojaliści umieścili jazdę dowodzoną przez księcia Ruperta i jego brata Maurycego, podczas gdy 1500 bitnych "Północnych Koni" dowodzonych przez Langdale’a stanęło naprzeciw Cromwella. W centrum piechota Rojalistów zorganizowana została w trzy tzw. "tercios" (czworoboki piechoty na wzór hiszpański – pikinierzy w środku, otoczeni przez muszkieterów) dowodzone przez Lorda Astleya. Król dowodził małym odwodem piechoty i swoją gwardią konną ("Lifeguard of Horse").
Bitwa rozpoczęła się, gdy dragoni Parlamentu pod wodzą pułkownika Okeya zajęli żywopłoty na prawym skrzydle Rojalistów. Otworzyli ogień i sprowokowali Ruperta do szarży. Większość regimentów jazdy Iretona zostało przełamanych i zmuszonych do ucieczki, niektóre z nich dotarły aż do Northampton. Rupert prowadził swoich żołnierzy do uporczywego pościgu za umykającym nieprzyjacielem, zostawiając w ten sposób niektórych żołnierzy Iretona z tyłu, tylko w tymczasowym nieporządku. Nastąpiło teraz generalne uderzenie całej piechoty Rojalistów. Początkowo centrum Rojalistów i lewe skrzydło posuwały się naprzód, podczas gdy skrzydło prawe wydawało się chwiać z powodu piechoty Parlamentu, znajdującej poza zasięgiem wzroku, za szczytem wznoszącego się grzbietu. Nagle piechota Parlamentu ruszyła na sam szczyt grzbietu i obie strony oddały salwę. Ponieważ centrum Parlamentu ulegało coraz potężniejszemu naciskowi starych, zaprawionych w bojach regimentów piechoty Rojalistów, Ireton poprowadził na pomoc pozostałość ze swojej jazdy. Został zrzucony z konia, raniony i wzięty do niewoli. W tym momencie cała linia piechoty Parlamentu zbliżała się do momentu prowadzącego do załamania i ucieczki, jednak zapobiegł temu generał piechoty ("General of Foot") Philip Skippon, zagrzewając swe wojska do niezachwianego oporu.
W międzyczasie na prawym skrzydle Parlamentu kawaleria Cromwella, prawdopodobnie dowodzona przez Thomasa Fairfaxa, stanęła naprzeciw kawalerii Rojalistów, niewyrażającej chęci ani do szarży, ani do wsparcia swej piechoty z obawy przed zagrożeniem ze skrzydła. W końcu po godzinie jazda Rojalistów ruszyła do szarży, a wojska Cromwella wyszły im naprzeciw. Żołnierze Langdale’a byli nie tylko oskrzydleni i słabsi liczebnie w stosunku 1:2, lecz do tego zmuszeni zostali do szarży w górę wzniesienia, pokrytego licznymi krzakami, które dodatkowo spowalniały impet. Po krótkim starciu zostali całkowicie rozgromieni. W odróżnieniu od Ruperta, Cromwell wysłał w pościg za uciekającym wrogiem jedynie 2 regimenty, a swoje odwody zwrócił przeciwko centrum Rojalistów. Dragoni Oakeya i część jazdy Iretona także uderzyły z drugiego skrzydła. Słabsza liczebnie i otaczana ze skrzydeł piechota Rojalistów po desperackim oporze zmuszona została do odwrotu, zostawiając licznych zabitych i rannych. Jeden z regimentów, tzw. "Niebieskie Płaszcze" ("Bluecoats") księcia Ruperta, stał niewzruszony i opierał się zwycięskim siłom Parlamentu, musiał jednak paść przed ogromną przewagą liczebną nieprzyjaciela. Król, patrząc jak ginie tak wspaniały regiment piechoty, nie mógł wytrzymać i usiłował poprowadzić swą gwardię ("Lifeguard of Horse") na ratunek, jednak został powstrzymany przed tym szalonym czynem przez szkockiego hrabiego Carnwatha.
Kawaleria Ruperta galopowała przez 2 mile, aż dotarła do taborów wojsk Parlamentu, bronionych jedynie przez niewielki oddział. Gdy Rupert wraz ze swoją kawalerią wrócił na pole bitwy, było już za późno na uratowanie armii Rojalistów. Wojska Rojalistów w odległości mili od swych początkowych pozycji zdołały się co prawda częściowo przegrupować, lecz nie odważyły się ponownie zaatakować. Gdy Fairfax przegrupował swe siły i ruszył do natarcia, armia Rojalistów uszła z pola bitwy. Siły Fairfaxa ścigały Rojalistów do Leicester, próbując ostatecznie zniszczyć ich armię, jako liczącą się siłę bojową. Znaczna część żołnierzy Rojalistów pomyliła drogę do Leicester i dotarła do podwórza kościelnego, skąd nie było już drogi ucieczki. Wszyscy zostali wybici. Wojska Parlamentu zamordowały 100 kobiet obozowych tylko dlatego, że uważano je za Irlandki, choć podobno były Walijkami, których język pomylono z Irlandzkim.
Po bitwie.
18 maja Fairfax odzyskał Leicester. Siły wojskowe Rojalistów zostały zupełnie rozgromione (około 1000 żołnierzy poległo, 5000 dostało się do niewoli). Król stracił swoje zaprawione w bojach regimenty piechoty (a z nimi 500 oficerów), całą artylerię i dużą ilość wszelkiego typu sprzętu i uzbrojenia. Nie był zdolny do podjęcia walki bez zastąpienia utraconych sił nowymi zaciągami. Nowe zaciągi nie mogły jednak osiągnąć poziomu wyszkolenia starych weteranów, których stracił pod Naseby.
Po bitwie pod Naseby wojna trwała jeszcze przez rok i zakończyła się zwycięstwem Parlamentu.

</doc>
<doc id="566328" url="https://pl.wikipedia.org/wiki?curid=566328" title="Brody Dalle">
Brody Dalle

Brody Dalle, właśc. Bree Joanna Alice Robinson (ur. 1 stycznia 1979 w Fitzroy, Melbourne w Australii) – wokalistka i gitarzystka punk rockowego zespołu The Distillers, frontmanka grupy Spinnerette.
Została wyrzucona z czterech szkół, a następnie wysłana do szkoły katolickiej dla dziewcząt. W wieku 14 lat zaczęła grać w zespole Sourpuss. Występując na festiwalu Summersault, spotkała Tima Armstronga, lidera punkowej grupy Rancid. Pobrali się, gdy miała 18 lat. Wraz z Armstrongiem przeniosła się z Melbourne do Los Angeles i założyła zespół The Distillers.
Dalle i Armstrong rozwiedli się w 2003 roku. Po rozwodzie Brody zmieniła nazwisko na Dalle (na cześć ulubionej aktorki, Béatrice Dalle). Aktualnie jest w związku z Joshem Homme, wokalistą i gitarzystą grupy Queens of the Stone Age. 17 stycznia 2006 urodziła im się córka Camille Harley.

</doc>
<doc id="566332" url="https://pl.wikipedia.org/wiki?curid=566332" title="Wielki Komor">
Wielki Komor

Wielki Komor, Ngazidja (kom. "Ngazidja", fr. "Grande Comore") – największa wyspa w archipelagu Komorów, część składowa Związku Komorów, położona na północny zachód od pozostałych wysp.
W 2006 roku zamieszkiwało ją ponad 316 tys. ludzi.
Geografia.
Na zachodnim wybrzeżu leży u stóp Kartali stolica wyspy i całego kraju Moroni. Niemal wszystkie miasta i miejscowości na wyspie usytuowane są na wybrzeżu: Iconi, położone niedaleko stolicy z ruinami sułtańskiego pałacu, Mitsoudjé, Mbeni (północny wschód) i Foumbouni (południowy wschód), Mitsamiouli (port rybacki na północy) czy Ounkazi i Dembéni (na południu).
Na wyspie znajdują się dwa duże wulkany: w środkowej części – Kartala, który jest najwyższym szczytem Komorów (2361 m n.p.m.), a na północy masyw La Grille.
Historia.
Do 1886 wyspa była podzielona na 10 sułtanatów:
W 1886 Saidi Ali ibn Saidi Omar, sułtan Bambao, zjednoczył wszystkie sułtanaty. W tym samym roku wyspa znalazła się pod protektoratem Francji. Od 1911 formalnie kolonia francuska.
W 1975 wraz z wyspami Anjouan i Mohéli utworzyła państwo Komory. Po secesji Mohéli i Anjouan w 1997 była przez pewien czas jedyną wyspą pod władzą rządu federalnego.
Na mocy nowej konstytucji z 2002 Wielki Komor stał się jedną z trzech autonomicznych prowincji tworzących Związek Komorów.
Transport.
Sieć drogowa jest słabo rozwinięta. Jedna droga oplata całą wyspę.
Na wyspie znajdują się porty lotnicze: Moroni oraz Iconi.

</doc>
<doc id="566338" url="https://pl.wikipedia.org/wiki?curid=566338" title="Fluorek tionylu">
Fluorek tionylu

Fluorek tionylu, – nieorganiczny związek chemiczny, bezbarwny gaz o temperaturze topnienia ok. −130 °C i wrzenia ok. −44 °C. Ma strukturę piramidy trygonalnej z atomem siarki na wierzchołku. Kąty mają wartość 106,2°, a kąt 92,2°.
Można go otrzymać w wyniku wymiany chlor–fluor pomiędzy chlorkiem tionylu (), a trifluorkiem antymonu ():
Jest również produktem spontanicznej hydrolizy (z wilgoci z powietrza) tetrafluorku siarki () powstającego z rozpadu heksafluorku siarki () w łuku elektrycznym.
Podobnie jak inne halogenowe związki tionylu, łatwo ulega hydrolizie do fluorowodoru i dwutlenku siarki:

</doc>
<doc id="566339" url="https://pl.wikipedia.org/wiki?curid=566339" title="Antonówka (jabłoń)">
Antonówka (jabłoń)

Antonówka (Antonówka Zwykła) – bardzo stara odmiana uprawna jabłoni domowej pochodząca z Rosji, prawdopodobnie z byłej guberni kurskiej. Powszechnie uprawiana na wschodzie i północy Europy (m.in. Białoruś, kraje bałtyckie, kraje skandynawskie). Antonówka jest odmianą wczesnojesienną. Do rejestru odmian prowadzonego przez Centralny Ośrodek Badania Odmian Roślin Uprawnych wpisana w 1990 roku.
Uprawa.
W okres owocowania wchodzi średnio wcześnie lub późno. Owocuje umiarkowanie obficie i przemiennie, co drugi rok. Do zbioru dojrzewa najczęściej na początku września.
Nie nadaje się do długiego przechowywania, gdyż szybko przejrzewa i jest wrażliwa na oparzelinę powierzchniową, w chłodni można ja przechować do końca listopada.
Mutant Antonówki Zwykłej – Antonówka Półtorafuntowa jest jedną z odmian preferowanych w polskim programie rolnośrodowiskowym mającym na celu ochronę zagrożonych zasobów genetycznych.
Zdarzają się owoce o znacznej wielkości, np. w konkursie na Największe Jabłko Powiatu Grójeckiego w 2010 roku najcięższym i największym jabłkiem okazała się antonówka. Owoc ważył 886 g i miał 43 cm obwodu.
Zastosowanie.
Owoce antonówki zawierają stosunkowo dużo kwasów organicznych i pektyn oraz po zbiorze są stosunkowo twarde. Te właściwości predestynują je to przetwórstwa przemysłowego (soki, susz, mus), a także są cenione w gospodarstwach domowych. Kiedyś siewki Antonówki stosowano na podkładki dla jabłoni, jednak obecnie ze względu na ich silny wzrost w sadach intensywnych nie znajdują zastosowania. Drzewa sadzi się w rejonach zagrożonych mroźnymi zimami i przymrozkami wiosennymi. Ze względu na odporność odmiana jest wykorzystywana w programach hodowlanych jako źródło genów w odporności krzyżowej.
Zdrowotność.
Jest bardzo wytrzymała na mróz, a także na parcha jabłoni i mączniaka, lecz jest wrażliwa na zarazę ogniową.
Mutanty antonówki.
Znane są lokalne mutanty tej odmiany. Od odmiany podstawowej sporty różnią się przede wszystkim wielkością, a czasem także barwą lub smakiem:

</doc>
<doc id="566342" url="https://pl.wikipedia.org/wiki?curid=566342" title="Małgorzata Andegaweńska">
Małgorzata Andegaweńska

Małgorzata Andegaweńska, fr. "Marguerite d'Anjou", it. "Margherita d'Angiò e del Maine" (ur. ok. 1273, zm. 31 grudnia 1299) – królewna neapolitańska z dynastii Andegawenów, "suo iure" hrabina Andegawenii i Maine od 1290 roku, drugie dziecko Karola II Andegaweńskiego oraz Marii Węgierskiej, matka króla Francji Filipa VI. 
Życiorys.
Małgorzata była pierwszą córką Karola Kulawego, króla Neapolu i Marii, królewny węgierskiej. Ze strony ojca była prawnuczką króla Francji Ludwika Lwa, natomiast jej matka pochodziła z dynastii Arpadów. Miała trzynaścioro rodzeństwa m.in. następcę ojca na tronie Neapolu Roberta Mądrego. 
18 sierpnia 1290 roku w Corbeil poślubiła Karola de Valois (13 marca 1270 - 16 grudnia 1325), najmłodszego syna króla Francji Filipa III Śmiałego i Izabeli Aragońskiej. Dla jej męża Ludwik Lew również był pradziadkiem. W dniu ślubu Małgorzata otrzymała od ojca Andegawenię i Maine. Po jej śmierci Karol ożenił się jeszcze dwukrotnie: z Katarzyną I de Courtenay, tytularną cesarzową Konstantynopola oraz z Mahaut de Châtillon. 
W 1315 roku jej bratanica Klemencja z inicjatywy Karola Walezjusza została drugą żoną króla Francji i Nawarry Ludwika Kłótliwego. W 1328 roku starszy syn Małgorzaty został królem Francji. 

</doc>
<doc id="566343" url="https://pl.wikipedia.org/wiki?curid=566343" title="Paweł Barański (poeta)">
Paweł Barański (poeta)

Paweł Barański (ur. 25 stycznia 1978 w Katowicach) – polski poeta, redaktor, aktywista społeczny, animator kultury. W latach 1998–1999 główny animator Grupy poetyckiej "Estakada" działającej przy Teatrze "GuGalander" w Katowicach. Pomysłodawca i organizator Ogólnopolskich Konkursów Poetyckich: „Przeciw Poetom”, „De-konstrukcje”, „Aber-racje”. Stypendysta miasta Sosnowca w dziedzinie kultury za rok 2014.
Były redaktor „Zagłębiarki” i redaktor naczelny medium zaangażowanego „Neurokultura”. Swój debiut literacki miał na łamach Wiadomości Kulturalnych w 1994 roku. Publikował m.in. w: „Odrze”, „Nowej Okolicy Poetów”, „Ha!arcie”, „Megalopolis”, „Undergruncie”, „Ricie Baum”, „Pro-Arte”, „Frazie”, „Śląsku”, „Przeglądzie Artystyczno-Literackim”.

</doc>
<doc id="566346" url="https://pl.wikipedia.org/wiki?curid=566346" title="Diamentowa karoca">
Diamentowa karoca

Diamentowa karoca – powieść detektywistyczna autorstwa Borisa Akunina. Jedenasta część serii o Eraście Fandorinie.
Fabuła.
Polskie wydanie książki składa się z dwóch części:
W powieści znajduje się nawiązanie do podziału buddyzmu na wielki wóz, mały wóz i tytułową diamentową drogę.

</doc>
<doc id="566347" url="https://pl.wikipedia.org/wiki?curid=566347" title="Amiga 2500">
Amiga 2500

Amiga 2500 - model komputera rodziny Amiga wprowadzony na rynek przez firmę Commodore International w 1988 roku, po modelu Amiga 2000, a przed modelem Amiga 3000. Stanowił odpowiedź firmy na zapotrzebowanie na model komputera wyposażony fabrycznie w szybszy procesor, większą pamięć i dysk twardy. W rzeczywistości nie była to nowa konstrukcja (na tę należało czekać do czasu premiery A3000), lecz Amiga 2000 wyposażona w karty rozszerzeń, które firma Commodore oferowała na rynku jako opcjonalne wyposażenie A2000. W listopadzie 1989 wprowadzono model A2500/30 (nie A2500/030 jak podają niektóre źródła).
Parametry.
Zainstalowane karty rozszerzeń to karta A2091 zawierająca kontroler SCSI, na której montuje się dysk twardy (w A2500 oferowany był dysk o pojemności 120 MB) oraz karta Zorro II (A2000 nie posiadała specjalnego złącza karty procesora jak to ma miejsce w A3000 i A4000) zawierająca procesor i 32-bitową pamięć (w tamtym czasie nazywano takie rozszerzenie kartą turbo) o oznaczeniu A2620 lub A2630. Karta A2620 zawierała CPU Motorola MC68020/14.28 MHz, FPU MC68881/14.28 MHz, MMU MC68851 oraz 2 lub 4 MB 32-bitowej pamięci RAM. Commodore oferował do tej karty upgrade do procesora MC68030/25 MHz. W modelu A2500/30 karta A2630 zawierała już CPU MC68030/25 MHz i jako opcję (jest wolna podstawka) FPU MC68882 (można zastosować koprocesor matematyczny 25 lub 50 MHz). Ostatnim elementem wyposażenia A2500 była karta rozszerzenia do złącza kart graficznych o oznaczeniu A2320 i jest to flicker fixer, czyli urządzenie eliminujące przeplot trybów graficznych lo-res interlaced i hi-res interlaced. Karta posiadała wyjście na monitor VGA. Obraz z tej karty na takim monitorze był pozbawiony przeplotu, w odróżnieniu od standardu telewizyjnego.
Rozbudowa.
A2500 nie oferowała skoku technologicznego jaki oczekiwali użytkownicy, ten nadszedł dopiero z modelem Amiga 3000. Początkowo (1988) dostępna była tylko wersja z procesorem MC68020/14.28MHz, inni producenci oferowali wkrótce karty rozszerzeń z procesorem MC68030/50 MHz i koprocesorem MC68882/50 MHz, które posiadały zintegrowany sterownik SCSI i dawały możliwość zastosowania do 16 MB 32-bitowej pamięci RAM. Amiga 2500 z kartą A2630 nie zapewnia wydajności Amigi 3000 (obie posiadają CPU MC68030/25 MHz). W A2000 i A2500 wykorzystywano kartę Video Toaster, która to ze względu na swoją wielkość nie mogła pomieścić się w obudowie Amigi 3000.

</doc>
<doc id="566348" url="https://pl.wikipedia.org/wiki?curid=566348" title="Klub Piłkarski Legia Warszawa">
Klub Piłkarski Legia Warszawa



</doc>
<doc id="566349" url="https://pl.wikipedia.org/wiki?curid=566349" title="Lyncina carneola">
Lyncina carneola

Lyncina carneola – gatunek porcelanki. Osiąga od 17 do 94 mm, „typowy” osobnik mierzy około 50–60 mm. Powszechnie występujący gatunek porcelanki o bardzo charakterystycznym ubarwieniu muszli, która ma piękny pomarańczowy kolor z zazwyczaj intensywnie fioletową podstawą.
Występowanie.
Wody Indo-Pacyfiku od Morza Czerwonego i wschodnich wybrzeży Afryki po Australię i Polinezję.

</doc>
<doc id="566350" url="https://pl.wikipedia.org/wiki?curid=566350" title="Mount Hagen">
Mount Hagen

Mount Hagen (Hagen, niem. "Hagensberg") – miasto w środkowej Papui-Nowej Gwinei, położone w dolinie Wahgi w Górach Centralnych niedaleko wulkanu Mount Hagen. Ośrodek administracyjny prowincji Western Highlands. Ludność: 46,2 tys. (2013) – piąte pod względem liczby ludności miasto kraju.
Historia.
W 1933 żyzną i gęsto zaludnioną dolinę Wahgi odkrył z pokładu samolotu australijski podróżnik Mick Leahy. Wkrótce dotarł do niej pieszo wraz ze swoim bratem i przedstawicielem rządu Australii. W 1934 zbudowano pas startowy dla samolotów, wokół którego powstało późniejsze miasto Mount Hagen. Pierwszym pilotem, który tu wylądował, był nieznany z imienia Grabowski. Miasto zostało nazwane na cześć niemieckiego administratora kolonialnego Kurta von Hagena. W 1950 wybudowano szosę, co na dobre otworzyło miasto na świat (wcześniej dojazd samochodami był tu praktycznie niemożliwy).
Komunikacja i gospodarka.
Mount Hagen posiada obecnie międzynarodowe lotnisko. Leży również przy autostradzie Highlands Highway łączącej je z nadbrzeżnymi miastami Lae i Madang. Mount Hagen to ważny ośrodek handlowy tej części kraju. Stanowi również bazę wyjściową dla turystów wybierających się w góry Papui-Nowej Gwinei. W okolicy uprawia się kawę i herbatę.

</doc>
<doc id="566352" url="https://pl.wikipedia.org/wiki?curid=566352" title="Stefan Bronarski">
Stefan Bronarski

Stefan Bronarski, ps. „Liść”, „Ordon”, „Zygmunt”, „Roman” (ur. 17 sierpnia 1916 r. w Płocku, zm. 18 stycznia 1951 r. w Warszawie) – żołnierz TAP, NSZ, AK i NZW, komendant Okręgu XXIII NZW Mazowsze Zachodnie w latach 1946-1948.
Był synem Teodora Bronarskiego i Heleny z domu Pilarska. Uczęszczał do Szkoły Ćwiczeń i Gimnazjum im. Władysława Jagiełły w Płocku. W latach 1937-1938 służył w Szkole Podchorążych Rezerwy Piechoty w Pułtusku. Następnie rozpoczął studia w Szkole Głównej Gospodarstwa Wiejskiego w Warszawie, które przerwał wybuch wojny. Uczestniczył w wojnie obronnej 1939 r. w obronie stolicy. Wzięty do niewoli niemieckiej przebywał krótko w obozie jenieckim w Aupitz koło Berlina. Pod koniec 1939 r. powrócił do Warszawy, gdzie wstąpił do konspiracji w TAP. Od 1942 r. był członkiem Narodowych Sił Zbrojnych; działał w strukturach NSZ w Płocku, a następnie w Pułtusku. Po scaleniu NSZ z AK wiosną 1944 r., został szefem Kedywu w sztabie Inspektoratu Płocko-Sierpeckiego AK. Po zajęciu ziem polskich przez Armię Czerwoną pozostał w konspiracji. W styczniu 1945 r. objął funkcję zastępcy komendanta Podokręgu Północnego NZW, a w 1946 r. – komendanta nowo utworzonego Okręgu XXIII Mazowsze Zachodnie NZW. Powołał tzw. patrole do walki z bezprawiem, które operowały w powiatach: Lipno, Mława, Płock, Płońsk, Rypin, Sierpc i Włocławek. 5 lipca 1946 r. oddział rozbił posterunek MO w Lipnie.
Areszt, sąd, stracenie.
26 września 1948 r. został aresztowany przez UB wraz z pozostałymi członkami komendy Okręgu oraz oskarżony wraz z Janem Przybyłowskim, Wiktorem Stryjewskim i Jerzym Wierzbickim o udział w „nielegalnych organizacjach AK i NSZ”, współpracę z Niemcami i walkę z „patriotycznie nastawionymi partyzantami GL i AL”. Po bardzo brutalnym śledztwie 3 lipca 1950 r. Wojskowy Sąd Rejonowy w Warszawie pod przewodnictwem Mieczysława Widaja skazał go w procesie nr.akt.Sr.750 na podst. 1 §1 Dekr. 31.08.1944 r. na 5-krotną karę śmierci. 18 stycznia 1951 r. został stracony w więzieniu mokotowskim. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.

</doc>
<doc id="566356" url="https://pl.wikipedia.org/wiki?curid=566356" title="Ludwik de Bourbon">
Ludwik de Bourbon

Ludwik de Bourbon (fr. "Louis I de Bourbon"), zwany także Kulawym (fr. "le Boiteux") (1279 - 29 stycznia 1342) - książę Burbonii, hrabia Clermont i La Marche, najstarszy syn Roberta z Clermont i Beatrycze Burgundzkiej, dziedziczki Burbonii. 
Był marnym dowódcą, walczył w bitwie pod Courtrai (1302) i bitwie pod Mons-en-Pévèle (1304). Jako jeden z pierwszych feudałów rzucił się do ucieczki pod Courtrai, co przesądziło o klęsce francuskiego rycerstwa. Był blisko związany z dworem ostatnich Kapetyngów, w 1312 został mianowany wielkim pokojowcem Francji, a w 1327 parem Francji. W 1327 król Karol IV zmusił go do oddania koronie hrabstwa Clermont w zamian za hrabstwo La Marche i podniesienie rodziny Bourbon do rangi książąt. W 1331 Clermont i tak wróciło do rąk Ludwika. 
Ludwik był protoplastą dynastii Burbonów. Prawdopodobnie cierpiał na zaburzenia psychiczne, często przechodził załamania nerwowe. Chorobę odziedziczył po nim jego najstarszy syn i jego dzieci np. Joanna de Bourbon, przyszła królowa Francji, matka króla Karola VI Szalonego.
Małżeństwo i potomkowie.
W 1310 roku ożenił się z Marie d'Avesnes, córką hrabiego Holandii - Jana II z Avesnes i Filipiny Luksemburskiej. Doczekali się ośmiorga dzieci:

</doc>
<doc id="566361" url="https://pl.wikipedia.org/wiki?curid=566361" title="Nowa Kachowka">
Nowa Kachowka

Nowa Kachowka () – miasto na południu Ukrainy, w obwodzie chersońskim. Od 2020 roku stolica rejonu kachowskiego. W 2018 roku liczyło 46 044 mieszkańców.
Historia.
Miasto założone 20 września 1950 roku na miejscu wsi Kluczowe, która istniała od 1891 roku. Terytorium obejmuje także dawną wieś Osnowa, która powstała w 1889 roku.
Rozwój miasta był ściśle powiązany z utworzeniem Kachowskiej Elektrowni Wodnej na Dnieprze.
Status miasta od 20 lutego 1952 roku.
W 1957 roku .
W 1989 roku liczyło 56 549 mieszkańców.
W latach 1994–2008 w Nowej Kachowce został zbudowany Sobór Opieki Matki Bożej (od grudnia 2007 roku – katedrą eparchii nowokachowskiej wchodzącej w skład Ukraińskiego Kościoła Prawosławnego Patriarchatu Moskiewskiego).
24 lutego 2022 roku po rozpoczęciu inwazji Rosji na Ukrainę w mieście rozległy się wybuchy. Tego samego dnia miasto zostało zajęte przez wojska rosyjskie. Po przeprowadzeniu sfałszowanych referendów pod koniec września 2022 miasto nielegalnie anektowane przez Federację Rosyjską, co nie zostało uznane przez społeczność międzynarodową.
Ekonomia.
Znajduje się tu Kachowska Elektrownia Wodna.
Transport.
W Nowej Kachowce ma swój początek Kanał Północnokrymski transportujący wodę pitną na Krym.

</doc>
<doc id="566362" url="https://pl.wikipedia.org/wiki?curid=566362" title="Blachodachówka">
Blachodachówka

Blachodachówka – stalowe pokrycie dachowe produkowane z ocynkowanych blach stalowych o grubości 0,4-1,25 mm, powlekanych powłokami organicznymi o grubości od 25 μm (powłoki poliestrowe) do 200 μm (plastizol). Pośród powłók ochronnych stosowane są m.in.: poliester, PVDF, TC 50, PRELAQ 50, pural lub plastizol. Waga 1 m² pokrycia waha się od 4,2–6,5 kg. Stosowane są na pokrycia o nachyleniu minimum 9–12°. Układa się je na drewnianych łatach. W przypadku mocowania na łatach stosuje się rozstaw 35 lub 40 cm w zależności od długości modułu montowanej blachodachówki. Arkusz blachodachówki to średnio 6 m² dachu.
Na dachu blachodachówka jest mocowana za pomocą specjalnych wkrętów samogwintujących z wodoodporną uszczelką i powłoką antykorozyjną. Łaty przytwierdza się od dołu połaci stosując wkręty samowiercące ze specjalnymi kapturkami uszczelniającymi. Trwałość blachodachówki to średnio 30–50 lat.
Blachodachówka nadaje się na wszystkie rodzaje dachów stromych, o kącie nachylenia przynajmniej 9–12 stopni. Układa się ją na drewnianych łatach przy rozstawie od 35 do 40 cm (wyjątkiem jest tu blachodachówka samonośna).
Blachodachówka może być sprzedawana w arkuszach lub w modułach (blachodachówka modułowa).
Blachodachówka samonośna – specjalny rodzaj blachodachówki z wyprofilowaną łatą w górnej krawędzi panelu. Montowane są na profilach montażowych co nie wymaga stosowania łat.
Blachodachówki modułowe to rodzaj dachówki wykonanej z blachy, która składa się z kilku modułów. Każdy moduł składa się z wypukłej płytki, która jest przyspawana lub przycięta do kolejnego modułu. W ten sposób blachodachówki modułowe tworzą powtarzalne wzory, które można łatwo i szybko układać na dachu.
Blachodachówki modułowe charakteryzują się wysoką wytrzymałością i odpornością na warunki atmosferyczne, takie jak deszcz, wiatr, grad czy śnieg. Są też lekkie i łatwe w montażu, co oznacza, że można je stosować na różnych typach dachów, w tym na dachach o skomplikowanych kształtach.
W porównaniu z tradycyjnymi dachówkami ceramicznymi, blachodachówki modułowe mają kilka zalet, takich jak niższa cena, większa trwałość i łatwiejszy montaż. W zależności od producenta i modelu, blachodachówki modułowe mogą być dostępne w różnych kolorach i wzorach, co pozwala na wybór dachu, który najlepiej pasuje do stylu budynku.

</doc>
<doc id="566364" url="https://pl.wikipedia.org/wiki?curid=566364" title="Góra Wilhelma">
Góra Wilhelma

Góra Wilhelma (ang. "Mount Wilhelm", niem. "Wilhelmsberg") – szczyt w Górach Bismarcka, najwyższy w Papui-Nowej Gwinei. Wznosi się na wysokość 4509 m n.p.m.
Nazwę szczytowi nadał w 1888 niemiecki dziennikarz Hugo Zöller na cześć Wilhelma von Bismarcka.
Pierwszego znanego wejścia dokonał w 1938 urzędnik rządu australijskiego L.G. Vial w towarzystwie dwóch Papuasów.

</doc>
<doc id="566366" url="https://pl.wikipedia.org/wiki?curid=566366" title="Talparia talpa">
Talparia talpa

Talparia talpa – gatunek porcelanki. Osiąga od 23 do 104 mm, „typowy” osobnik mierzy około 50–70 mm. Porcelanka tworząca pięknie wybarwione „czekoladowe” muszle z trzema poziomymi pasami w kolorze słomkowo-miodowym (co jest znakiem rozpoznawczym gatunku). "T. talpa" jest powszechnie występującym gatunkiem, zaliczanym do podstaw/„abc” kolekcjonerstwa konchiologicznego.
Występowanie.
Porcelanka krecia występuje na większości obszaru indopacyficznego, od Morza Czerwonego, aż po Hawaje.

</doc>
<doc id="566370" url="https://pl.wikipedia.org/wiki?curid=566370" title="Saki (Ukraina)">
Saki (Ukraina)



</doc>
<doc id="566376" url="https://pl.wikipedia.org/wiki?curid=566376" title="Sepik">
Sepik

Sepik (dawniej "Kaiserin Augusta") – rzeka w Papui-Nowej Gwinei. Jej długość wynosi 1126 km – tym samym jest najdłuższą rzeka na Nowej Gwinei. Powierzchnia dorzecza wynosi 77,7 tys. km².
Jej źródła znajdują się w Górach Centralnych, w paśmie Gór Wiktora Emanuela w pobliżu granicy z Indonezją. Płynie najpierw na północ i później na wschód w obniżeniu między Górami Centralnymi a Górami Nadbrzeżnymi. W dolnym biegu płynie zakolami wśród bagien. Sepik uchodzi do Morza Bismarcka (Nowogwinejskiego) tworząc deltę. Z gór rzeka przyjmuje liczne dopływy. Największą miejscowością nad Sepikiem jest Angoram.

</doc>
<doc id="566377" url="https://pl.wikipedia.org/wiki?curid=566377" title="Dolomity Sportowa Dolina">
Dolomity Sportowa Dolina

Dolomity Sportowa Dolina – centrum narciarsko-snowboardowe znajdujące się w Suchej Górze w Bytomiu. .
Informacje.
Dolomity Sportowa Dolina (DSD)
Bytom Sucha Góra
ul. Blachówka 94
Atrakcje.
Istniejące: 
Planowane: 

</doc>
<doc id="566379" url="https://pl.wikipedia.org/wiki?curid=566379" title="Stadion Miejski w Białymstoku">
Stadion Miejski w Białymstoku

Stadion Miejski w Białymstoku – stadion piłkarski znajdujący się w Białymstoku przy ul. Słonecznej 1. Na tym stadionie rozgrywane są spotkania, grającej w ekstraklasie, Jagiellonii Białystok.
Historia.
Stadion Miejski (wówczas Gwardii, a od 1991 r. Hetmana Białystok) został oddany do użytku w roku 1971. Początkowo na jego trybunach mogło zasiąść 15 tys. osób. Po dwóch latach obiekt zmodernizowano, podniesiono trybuny, a jego pojemność zwiększyła się do około 30 tys. miejsc. W owym okresie był to jeden z dziesięciu największych i najnowocześniejszych stadionów w Polsce.
Pod koniec lat 80. XX w., rozgrywała spotkania na tym obiekcie, przy ponad dwudziestotysięcznej publiczności, grająca w ekstraklasie Jagiellonia.
W latach 90. XX w. obiekt niszczał, będąc jedynie areną zmagań grającego w IV bądź III lidze Hetmana.
Sytuacja zmieniła się na początku XXI w. wraz z poprawą kondycji sportowej i finansowej Jagiellonii. Na stadionie zaczęła rozgrywać mecze grająca w ówczesnej drugiej lidze Jagiellonia. W 2005 r. za pieniądze klubu odnowiono jedną trybunę i zainstalowano na niej 5 tys. krzesełek. W tym samym roku, na przeciwległej trybunie zamontowano kolejny 1 tys. krzesełek.
W 2006 r. stadion został skomunalizowany, co otworzyło drogę do dalszego unowocześnienia, przy większym niż dotychczas udziale władz miasta. Na początku 2007 r. rozpoczęły się dalsze prace mające na celu dostosowanie stadionu do wymogów ekstraklasy. W budżecie miasta na rok 2007, na modernizację obiektu przeznaczono 5 mln zł. Pierwszą zakończoną inwestycją sfinansowaną przez budżet Białegostoku była instalacja podgrzewanej płyty boiska i ułożenie nowej murawy w marcu 2007 r. Koszt tej inwestycji wyniósł 3 mln 900 tys. zł. Umożliwiła ona rozgrywanie meczów niezależnie od warunków pogodowych. W lipcu 2007 r. zostały powiększone i wyremontowane szatnie, zbudowano także nowoczesną salę konferencyjną, pokój do badań antydopingowych oraz pokój dla delegata PZPN. Na początku sierpnia oddano do użytku nową trybunę z 3 tys. miejsc stojących (pojemność stadionu zwiększyła się do około 10 tys. miejsc) oraz zadaszenie trybuny VIP. Wymieniono także ogrodzenie trybuny, a od dawna zadaszony sektor na dole trybuny VIP udostępniono dziennikarzom i doprowadzono Internet. We wrześniu na obiekcie zostało zainstalowane sztuczne oświetlenie o mocy około 1200 lx.
18 października 2014 roku podczas oficjalnego otwarcia nowego Stadionu Miejskiego w Białymstoku rozegrano mecz 12. kolejki Ekstraklasy pomiędzy Jagiellonią Białystok i Pogonią Szczecin, w którym ta pierwsza pokonała drużynę portowców 5:0. 22 października cztery dni po meczu w Białymstoku trener szczecinian Dariusz Wdowczyk został zwolniony ze swojego stanowiska.
Nowy stadion.
Prowadzone na stadionie prace modernizacyjne pozwalały na doraźne spełnienie wymogów Komisji PZPN ds. licencji klubów ekstraklasy, jednak w kontekście zaostrzania wymogów w przyszłości, klub potrzebował budowanego od podstaw, nowoczesnego stadionu.
Ogłoszony w ostatnich miesiącach 2006 r. konkurs na projekt nowego stadionu wygrała firma APA "Kuryłowicz &amp; Associates" pod kierownictwem Stefana Kuryłowicza. Projekt przewidywał wybudowanie nowego stadionu w miejscu starego, o pojemności 22,4 tys. miejsc.
W listopadzie 2008 r. rozpoczęła się rozbiórka trybuny głównej i sektora gości. W ich miejscu w pierwszym etapie budowy powstanie zachodnia części stadionu ze strefą przeznaczoną na zaplecze zawodników oraz strefą VIP. Na czas ukończenia pierwszego etapu budowy, sektor VIP wraz z zadaszeniem przeniesiony został na środek Trybuny Ultra, a szatnie umieszczono w specjalnych kontenerach. Podzielenie budowy na dwa etapy było konieczne, aby umożliwić rozgrywanie na stadionie meczów ekstraklasy w trakcie prac. Drugi etap robót rozpocznie się zaraz po zakończeniu etapu pierwszego. Obejmie on rozbiórkę pozostałej części starych trybun, budowę wschodniej trybuny stadionu oraz infrastruktury technicznej ulokowanej w tej części działki.
25 maja 2010 r. Białystok podpisał umowę na budowę stadionu ze zwycięzcą przetargu - polsko-francuskim konsorcjum Eiffage Budownictwo Mitex i Eiffage Construction. Koszt budowy szacowano wtedy na 156,1 mln zł brutto.
Wedle pierwszych ustaleń cały stadion miał być gotowy w 2012 roku. Miasto jednak wypowiedziało umowę zwycięzcy pierwszego przetargu, polsko-francuskiemu konsorcjum. Powodem były opóźnienia w pracach. Sprawa trafiła do sądu (tam wciąż nie ma rozstrzygnięcia, miasto domaga się kar umownych, ale konsorcjum również złożyło takie żądanie w pozwie wzajemnym - PAP). W drugim przetargu wybrano konsorcjum hiszpańsko-polskie, które zaproponowało cenę 206,5 mln zł netto. W sierpniu 2013 roku oddano do użytku pierwszą część obiektu, z trybunami na 7 tys. osób, salami konferencyjnymi, miejscami dla mediów, która od roku jest użytkowana. W drugim etapie powstały m.in. trybuny na blisko 15 tys. miejsc, lokale komercyjne, zaś obok stadionu - boisko treningowe.
9 października 2014 roku nadzór budowlany wydał pozwolenie na użytkowanie nowego stadionu miejskiego w Białymstoku, który pomieści ponad 20 tys. widzów - poinformowała spółka zarządzająca obiektem. Za budowę stadionu odpowiadała spółka z o.o. Stadion Miejski, której 100 proc. udziałów ma miasto Białystok. Jednym ze źródeł finansowania były fundusze unijne z Regionalnego Programu Operacyjnego Województwa Podlaskiego. Budowa całego stadionu kosztowała 250 mln zł.
Mecze.
Obecnie na stadionie swoje mecze rozgrywa występująca w Ekstraklasie Jagiellonia Białystok. Na stadionie tym rozgrywane były także mecze międzynarodowe, zarówno reprezentacji jak i klubowe.

</doc>
<doc id="566381" url="https://pl.wikipedia.org/wiki?curid=566381" title="Ú">
Ú

Ú, Úú – litera alfabetu łacińskiego stosowana m.in. w językach: czeskim, węgierskim, słowackim, hiszpańskim, katalońskim, kazachskim, islandzkim, farerskim,
iryjskim, niderlandzkim oraz portugalskim. Zazwyczaj jest używana do wydłużonego „u” lub do oznaczenia akcentu na U.

</doc>
<doc id="566382" url="https://pl.wikipedia.org/wiki?curid=566382" title="Polski Komisariat Plebiscytowy">
Polski Komisariat Plebiscytowy

Polski Komisariat Plebiscytowy (PKPleb.) był organem zajmującym się sprawami plebiscytu na Górnym Śląsku w zakresie akcji propagandowej, wywiadu i przygotowywania przyszłej polskiej administracji. Siedziba PKPleb. mieściła się w Hotelu "Lomnitz" przy ul. Gliwickiej 17 w Bytomiu.
Działał od lutego 1920 do kwietnia 1921 (oficjalnie rozwiązany w lipcu 1921).
Na zdjęciu obok czołowi działacze Polskiego Komisariatu Plebiscytowego na Górnym Śląsku. 
Siedzą od lewej: dr Franciszek Wilczek – kierownik Wydziału Kolei i Poczt, adwokat Konstanty Wolny – kierownik Wydziału Prawnego, Wojciech Korfanty. Stoi trzeci od prawej Dr. Antoni Chmurski.
Rząd polski na stanowisko Polskiego Komisarza Plebiscytowego mianował Wojciecha Korfantego. Zastępcami Korfantego byli: Konstanty Wolny (CHZL), Józef Rymer (NPR) i Józef Biniszkiewicz (PPS). Szefem Wydziału Administracyjnego został prawnik Paweł Kempka. Wśród działaczy Komisariatu było też ścisłe dowództwo POW: Alfons Zgrzebniok, Mieczysław Paluch i Paweł Chrobok.
W dniu 27/28 maja 1920 niemieckie bojówki dokonały zbrojnej napaści na Hotel „Lomnitz”, którą jednak pracownikom komisariatu udało się odeprzeć.
Struktura organizacyjna.
Polski Komisariat Plebiscytowy był organizacją bardzo rozbudowaną, liczył 27 wydziałów i sekcji: 
Ponadto na terenie plebiscytowym działały powiatowe i gminne komitety plebiscytowe. Na czele powiatowych komitetów stali komisarze powiatowi, a na czele gminnych - mężowie zaufania.
Inicjatywy sportowe.
Ponieważ śląska młodzież trenując w niemieckich klubach była narażona na germanizację PKP wezwał do tworzenia polskich klubów sportowych na Górnym Śląsku (pierwszym polskim legalnym klubem była Polonia Bytom), latem 1920 istniało już 112 klubów zrzeszających przeszło 15 tys. polskiej młodzieży.

</doc>
<doc id="566387" url="https://pl.wikipedia.org/wiki?curid=566387" title="Twarzoczaszka">
Twarzoczaszka



</doc>
<doc id="566389" url="https://pl.wikipedia.org/wiki?curid=566389" title="Krakatit">
Krakatit

Krakatit – pochodząca z 1922 (wydana w 1924) roku powieść Karela Čapka, nosząca cechy utworu science fiction, kryminalnego, przygodowego i sensacyjnego dreszczowca.
Fabuła.
Bohaterem książki jest Prokop – inżynier chemik, specjalista od materiałów wybuchowych. Wędruje on ulicami miasta i spotyka swojego kolegę z uniwersytetu, Jurka Tomesza. Opowiada mu o swoim nowym wynalazku – materiale wybuchowym o wielkiej sile, który nazwał Krakatitem (od nazwy wulkanu Krakatau). Tomesz odprowadza kolegę do swojego mieszkania i tam przez przypadek słyszy formułę chemiczną Krakatitu. Zaraz po tym opuszcza mieszkanie. Prokopa budzi nieznana mu dziewczyna, która powierza mu list do Tomesza. Chemik wyjeżdża do ojca Tomesza; tam też leczy swoje mocno nadwątlone zdrowie. Poznaje także Anusię, córkę doktora Tomesza, i zakochuje się w niej. Pewnego dnia znajduje w gazecie adresowane do siebie ogłoszenie.
Nadawcą ogłoszenia okazał się inżynier Carson z zakładów w Balttin, produkujących materiały wybuchowe. Prokop wyjeżdża tam (przede wszystkim w poszukiwaniu Tomesza, który jest w kontakcie z Carsonem) i otrzymuje do dyspozycji laboratorium i wszystkie wygody. Zapoznaje się także z księżniczką Wilhelminą Adelajdą Maud, mieszkającą w zamku w okolicach fabryki. Prokop i księżniczka powoli zbliżają się do siebie, ale Prokop wciąż pragnie tylko odnalezienia Tomesza lub tamtej dziewczyny. Księżniczka pomaga mu w ucieczce. Po jej odejściu spotyka się z dyplomatą d'Hemonem, który każe siebie nazywać towarzyszem Daimonem i prowadzi go na zebranie grupy ludzi, posiadających radiostację (nadawane przez nią sygnały powodują eksplodowanie Krakatitu). Na zebraniu wybucha awantura, która kończy się rozsypaniem Krakatitu oraz odejściem Daimona i Prokopa. Obaj jadą do miejsca, gdzie znajduje się wspomniana stacja. Daimon uruchomił ją, co spowodowało śmierć grupy ludzi, znajdujących się w zasięgu Krakatitu. Niedługo potem wylatuje w powietrze fabryka w Grottup, gdzie Tomeszowi udało się samemu stworzyć Krakatit.
Film.
W 1948 na podstawie książki nakręcono film; reżyserował Otakar Vávra, scenariusz stworzył Otakar i Jaroslav Vávra. W rolę Prokopa wcielił się Karel Höger.
W 1980 roku powstał ramake filmu pod tytułem „Ciemne słońce” („Temne Sunce”, „Dark Sun”)

</doc>
<doc id="566391" url="https://pl.wikipedia.org/wiki?curid=566391" title="Panic! at the Disco">
Panic! at the Disco

Panic! at the Disco – amerykański zespół popowy pochodzący z Las Vegas.
Historia.
2004–2005: "Początki".
Początki teraźniejszego Panic! At The Disco, a ówczesnego The Summer League miały miejsce na przedmieściach Las Vegas. Ryan i Spencer od 1997 roku grali razem covery piosenek grupy Blink 182. Po krótkim czasie grania w duecie Spencer ściągnął do zespołu dwóch kolejnych członków – Brenta Wilsona i Trevora (którego nazwisko nie jest znane). Wtedy The Summer League 'zmieniło się' w Pet Salamander. Jednak i ten skład nie przetrwał długo, bo Trevor (nie wiadomo po jakim dokładnie czasie) został zastąpiony przez Brendona Urie. Wtedy też zaczęła funkcjonować nazwa Panic! At The Disco. Po kilku miesiącach grania, Ryan w celu rozpowszechnienia swojej muzyki skontaktował się przez LiveJournal z basistą Fall Out Boy Pete’em Wentzem, wysyłając mu link do demo nagranych utworów. Wentz był pod wrażeniem i postanowił odbyć podróż do Las Vegas, aby zobaczyć się z zespołem. Po spotkaniu, na którym zespół grał w garażu, zaprosił ich do wydania swojej własnej płyty w jego wytwórni Decaydance Records.
2005–2007: "A Fever You Can’t Sweat Out".
W 2005 roku ukazała się płyta "A Fever You Can’t Sweat Out", a rok później teledysk do piosenki „I Write Sins Not Tragedies”. Teledysk ten zdobył również nagrodę VMA w kategorii „Teledysk roku 2006". Drugim teledyskiem zespołu był singel „But It’s Better If You Do”. „Nasz nowy teledysk ma pokazać fanom ciemną stronę i specyficzny styl zespołu” – mówił Brendon Urie. Singel został wydany 1 maja 2006. W tym także miesiącu zespół grał na wielu koncertach w Europie. Później zespół wyjechał na dwumiesięczne tournée po Ameryce Północnej, koncerty były urozmaicone występami The Hush Sound, OK Go, The Dresden Dolls.
W lipcu zespół opublikował trzeci teledysk "Lying Is the Most Fun a Girl Can Have Without Taking Her Clothes Off".
Podczas koncertu Panic! 25 sierpnia 2007 na "Carling Weekend: Reading Festival" jeden z widzów rzucił butelkę na scenę, która uderzyła Brendona Urie, zmuszając zespół do zaprzestania gry. Po kilku minutach wokalista podniósł się i kontynuował koncert.
Panic! At The Disco pod koniec roku 2006 rozpoczęli światową trasę koncertową. Obejmowała koncerty w Australii, Nowej Zelandii i Europie.
Na początku 2007 roku wyszedł czwarty już klip zespołu do piosenki "Build God Then We'll Talk". Nie wzięli oni jednak udziału w jego nagrywaniu.
2008: "Pretty.Odd i ...Live from Chicago".
Od stycznia 2008 nazwa zespołu zmieniła się z „Panic! at the Disco” na „Panic at the Disco”, wykrzyknik wyrzucono ze wszystkich stron oficjalnie reprezentujących grupę. Zespół komentuje: „To nigdy nie było dla nas częścią nazwy”
9 stycznia premierę internetową miała piosenka „Nine in the Afternoon” z nadchodzącego albumu "Pretty. Odd.". 25 marca 2008 roku „Pretty. Odd.” miała swoją oficjalną premierę. Singiel do „Nine In The Afternoon” w internecie opublikowany został 3 marca, zaś jego rzeczywista premiera odbyła się 10 marca. W maju 2008 roku ukazał się kolejny teledysk zespołu do piosenki „That Green Gentelman (Things Have Changed)”. 30 października 2008 roku swoją premierę miał teledysk do piosenki „Northern Downpour”, która jest kolejnym singlem zespołu.
Album "Pretty. Odd." przez większość fanów i specjalistów uważany jest za kontynuację debiutu sprzed trzech lat. Możemy na nim znaleźć dużo nawiązań do twórczości The Beatles.
2009–2013: "Zmiany w zespole i Vices &amp; Virtues".
6 lipca 2009 Ryan Ross i Jon Walker ogłosili swoje odejście z zespołu. Za przyczynę tej decyzji podali różnice w kierunkach muzycznych jakimi chcą podążać. Ryan i Jon założyli nowy zespół The Young Veins.
Brendon Urie i Spencer Smith kontynuują karierę jako Panic! at the Disco.
Zespół przywrócił wykrzyknik w swojej nazwie, który wyrzucił w 2008 roku.
10 lipca, Spencer Smith umieścił na stronie zespołu informacje, iż oboje z Brendonem ciężko pracują nad nowymi piosenkami do trzeciego albumu. Zamieścił także demo nowej piosenki, wstępnie nazwanej „Oh Glory”
26 lipca 2009, na ich profilu myspace ukazał się nowy singiel „New Perspective”, który brzmi jak naturalne następstwo po „A Fever You Can’t Sweat Out”.
Spencer Smith w wywiadzie dla MTV podał nazwiska dwóch muzyków, którzy zastąpili Rossa i Walkera podczas zbliżającej się trasy. Byli to Ian Crawford z „The Cab” i Dallon Weekes z „The Brobecks”.
17 stycznia 2011 roku na oficjalnym kanale youtube wytwórni Fueled by Ramen pojawił się 30 sekundowy fragment piosenki „The Ballad Of Mona Lisa”, pochodzącej z nowej płyty Panic! at the Disco zatytułowanej Vices &amp; Virtues.
22 marca 2011 została oficjalnie wydana trzecia płyta studyjna Panic! at the Disco – "Vices &amp; Virtues".11 maja 2011 zespół nagrał piosenkę z grupą fun. pt. „C’mon”. Wydali również piosenkę „Mercenary”, która znalazła się na ścieżce dźwiękowej gry wideo "Batman: Arkham City".
2013–2014: "Too Weird To Live, Too Rare To Die i kolejne zmiany".
2 kwietnia z zespołu odchodzi Spencer Smith, przyznając się w sieci do swoich problemów z alkoholem oraz narkotykami, a w tym samym czasie Panic! przygotowują się do wydania kolejnego studyjnego albumu, zatytułowanego „Too Weird To LIve, Too Rare To Die”. Pierwszą piosenką na płycie jest „This Is Gospel”, której tekst zadedykowany jest dla samego Spencera, o czym Brendon Urie sam się wypowiadał. Smith opowiadał o wsparciu, jakie dawali mu członkowie Panic! i jak wiele im zawdzięcza.
Dallon Weekes zostaje oficjalnie uznany za członka zespołu, a na miejsce Spencera trafia Daniel Pawlovich. Również poprzedni muzyk sesyjny, Ian Crawford, odchodzi, za to jego rolę przejmuje Kenneth Harris.
8 października to data wydania czwartego studyjnego albumu zespołu. Wzbudza on niemałe poruszenie wśród fanów – różni się od poprzednich trzech płyt, przez co wystawia się na ogromną krytykę, ale jednocześnie sprawia, że Panic! At The Disco zyskuję rozgłos i masę nowych zainteresowanych.
2015–2017: "Death of a Bachelor".
2 kwietnia 2015 roku Spencer Smith ogłosił oficjalnie, że odszedł z zespołu. W tym samym miesiącu Urie ujawnił w wywiadzie dla "Kerrang!" że pracuje nad nowym materiałem na piąty studyjny album zespołu. 20 kwietnia bez żadnych wcześniejszych zapowiedzi, został wydany singiel „Hallelujah”. Utwór zadebiutował na czterdziestym miejscu notowania "Billboard Hot 100", co było najlepszym wynikiem od czasu wydania „I Write Sins Not Tragedies”. Kolejnym utworem zapowiadającym nowy album został wydany pod koniec września „Victorious”. 22 października Urie zapowiedział, że kolejny krążek zespołu będzie nazywać się "Death of a Bachelor", a jego premiera zaplanowana jest na 15 stycznia 2016 roku. Album osiągnął status platynowej płyty w Stanach Zjednoczonych za sprzedaż ponad miliona egzemplarzy.
15 grudnia 2017 roku ukazał się czwarty album koncertowy pt. "All My Friends We’re Glorious" będący zapisem trasy promującej krążek "Death of Bachelor".
2018: "Pray for the Wicked i kolejne zmiany".
27 grudnia 2017 roku basista Dallon Weekes oficjalnie ogłosił odejście z Panic! na Disco po ponad ośmiu latach występów w zespole. 19 marca 2018 roku zespół zagrał niespodziewany koncert w Cleveland z nową basistką koncertową Nicole Row. 21 marca 2018 roku ukazał się singiel „Say Amen (Saturday Night)” zwiastujący szósty album zespołu. W ramach dalszej promocji nadchodzącego albumu wydano kolejny utwór pt. „High Hopes”. Piosenka osiągnęła czwartą pozycję na liście "Billboard Hot 100", stając się najwyżej notowanym utworem zespołu w Stanach Zjednoczonych. Singiel stał się bardzo popularny na całym świecie osiągając top 10 w większości notowań. W Polsce dotarł na szczyt notowania AirPlay – Top, spędzając tam łącznie trzy tygodnie.
22 czerwca 2018 roku ukazał się album "Pray for the Wicked".
22 września 2018 roku zespół ogłosił, że długoletni gitarzysta koncertowy Kenneth Harris zostanie zwolniony z powodu wielokrotnych zarzutów o niewłaściwe zachowanie seksualne z udziałem małoletnich fanów.
2023: Nagłe rozwiązanie zespołu.
24 stycznia 2023 Brendon Urie poinformował w mediach społecznościowych o rozwiązaniu zespołu, z powodu chęci skupienia się na życiu osobistym
Muzycy.
Obecni muzycy sesyjni

</doc>
<doc id="566394" url="https://pl.wikipedia.org/wiki?curid=566394" title="Trzcianka (stacja kolejowa)">
Trzcianka (stacja kolejowa)

Trzcianka – stacja kolejowa w Trzciance, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.

</doc>
<doc id="566395" url="https://pl.wikipedia.org/wiki?curid=566395" title="Xerox Corporation">
Xerox Corporation



</doc>
<doc id="566399" url="https://pl.wikipedia.org/wiki?curid=566399" title="Kazimierz Bossy">
Kazimierz Bossy

Kazimierz Bossy (ur. 4 marca 1931 w Sierakowie, zm. 15 lutego 2002 w Gdyni) – kontradmirał i oficer pokładowy niszczycieli. W okresie od 1949 do 1993 roku służył w Marynarce Wojennej, będąc m.in. szefem Sztabu Głównego Marynarki Wojennej oraz komendantem Akademii Marynarki Wojennej.
Wykształcenie.
Kazimierz Bossy urodził się 4 marca 1931 w Sierakowie. Był synem Wincentego i Franciszki z Waligórów. W roku 1949 został przyjęty na Wydział Pokładowy w Oficerskiej Szkole Marynarki Wojennej. Po ukończeniu szkoły w 1953 roku otrzymał promocję oficerską i w drodze wyróżnienia stopień wojskowy porucznika marynarki. W roku 1956 odbył kurs oficerów broni podwodnej w Akademii Marynarki Wojennej ZSRR w Leningradzie. Był także absolwentem kursów: dowódczego (1961) i operacyjnego (1972) na tej uczelni. W 1966 roku ukończył kurs badań operacyjnych w Akademii Sztabu Generalnego w Warszawie.
Służba wojskowa.
Pierwsze stanowisko służbowe objął na niszczycielu ORP Błyskawica, gdzie pełnił funkcję oficera broni podwodnej. W roku 1954 został dowódcą działu III – broni podwodnej, a od 1956 służył jako zastępca dowódcy tego okrętu. Następnie był starszym inspektorem ds. broni podwodnej w Oddziale Operacyjno-Szkoleniowym Sztabu Głównego Marynarki Wojennej. W 1958 roku zajmował kolejno posady zastępcy dowódcy okrętu na niszczycielu ORP „Grom” oraz dowódcy okrętu na niszczycielu ORP „Wicher”. Po powrocie z kursu dowódczego piastował stanowisko szefa Sztabu – I zastępcy dowódcy 7 dywizjonu niszczycieli w Gdyni. W roku 1965 objął funkcję zastępcy kierownika Katedry Taktyki Sił Morskich na Wydziale Pokładowym Wyższej Szkoły Marynarki Wojennej.
W 1967 roku został przeniesiony do Oddziału Automatyzacji i Mechanizacji Dowodzenia Sztabu Głównego Marynarki Wojennej, gdzie był szefem Wydziału Automatyzacji Dowodzenia, a od 1968 szefem oddziału. W roku 1970 wyznaczono go szefem Sztabu – I zastępcą dowódcy 8. Flotylli Obrony Wybrzeża w Świnoujściu. Od 1971 do 1979 roku dowodził 8 Flotyllą Obrony Wybrzeża. Następnie powrócił do Gdyni na stanowisko szefa Sztabu Głównego – I zastępcy dowódcy Marynarki Wojennej. Od roku 1983 był zastępcą dowódcy Marynarki Wojennej ds. liniowych. W latach 1988–1993 sprawował funkcję komendanta-rektora Akademii Marynarki Wojennej. W 1993 roku został przeniesiony w stan spoczynku. W latach 1995–2002 był prezesem Zarządu Głównego Stowarzyszenia Oficerów Marynarki Wojennej Rzeczypospolitej Polskiej. Zmarł 15 lutego 2002 w Gdyni. Został pochowany na Cmentarzu Witomińskim (kwatera 50-10-13).
Był odznaczony Srebrnym (1958) i Złotym Krzyżem Zasługi (1968), Złotym Medalem Siły Zbrojne w Służbie Ojczyzny (1973), Złotym Medalem „Za zasługi dla obronności kraju” (1975) oraz Krzyżami: Kawalerskim (1973), Oficerskim (1980) i Komandorskim (1987) Orderu Odrodzenia Polski. W 1977 roku wpisany do „Honorowej Księgi Czynów Żołnierskich”.
Życie prywatne.
Mieszkał w Gdyni. Od 1958 żonaty z Teresą Kaźmierczak-Bossy (1933-2019), lekarzem neurologiem, absolwentką Wydziału Lekarskiego Akademii Medycznej w Poznaniu, pracownikiem Szpitala Miejskiego w Gdyni. Małżeństwo miało córkę.

</doc>
<doc id="566403" url="https://pl.wikipedia.org/wiki?curid=566403" title="Black Earth (album)">
Black Earth (album)

Black Earth – pierwszy studyjny album szwedzkiego zespołu muzycznego Arch Enemy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="566408" url="https://pl.wikipedia.org/wiki?curid=566408" title="Svartalfaheim">
Svartalfaheim



</doc>
<doc id="566410" url="https://pl.wikipedia.org/wiki?curid=566410" title="Morze Nowogwinejskie">
Morze Nowogwinejskie

Morze Nowogwinejskie albo Morze Bismarcka (ang. "New Guinea Sea", "Bismarck Sea") – morze międzywyspowe, część Oceanu Spokojnego, położone między Nową Gwineą a Archipelagiem Bismarcka.
Charakterystyka.
Jego powierzchnia wynosi około 310 tys. km², średnia głębokość – 1632 m, a maksymalna głębokość – 2665 m. Średnia temperatura wód powierzchniowych wynosi ponad 29 °C, a zasolenie – 34‰. Średnia wysokość pływów dobowych wynosi około 0,3-0,5 m.
Morze Nowogwinejskie jest położone w pobliżu równika, na północny wschód od Nowej Gwinei i południowy zachód od Archipelagu Bismarcka. Łączy się na północnym zachodzie z otwartym oceanem, a na południu i wschodzie z Morzem Salomona. Morze Nowogwinejskie wchodzi w skład wód terytorialnych Papui-Nowej Gwinei. Akwen jest podzielny grzbietem na dwa baseny: Nowoirlandzki i Nowogwinejski.
Na morzu znajdują się liczne wyspy (Karkar, Long Island, Witu) oraz podwodne szczyty górskie. Morze Nowogwinejskie to obszar aktywny wulkanicznie i sejsmicznie – zdarzają się tutaj tsunami.
Najważniejsze porty nad Morzem Bismarcka to Madang i Rabaul.
Historia.
W dniach 2–4 marca 1943 miała tu miejsce bitwa na Morzu Bismarcka.

</doc>
<doc id="566412" url="https://pl.wikipedia.org/wiki?curid=566412" title="Rzeki Australii">
Rzeki Australii



</doc>
<doc id="566416" url="https://pl.wikipedia.org/wiki?curid=566416" title="Polityczna Partia Protestantów">
Polityczna Partia Protestantów

Polityczna Partia Protestantów (niderl. "Staatkundig Gereformeerde Partij", SGP) – holenderska konserwatywna partia polityczna założona 24 kwietnia 1918. Skupia ona ortodoksyjnych kalwinistów. W wyborach do Parlamentu Europejskiego startowała w koalicji z ChristenUnie.
Program.
SGP sprzeciwiała się sufrażystkom, w związku z czym do 24 czerwca 2006 kobiety nie mogły być członkami partii. 
Kolejnym punktem programu jest ponowne wprowadzenie kary śmierci dla morderców. Chcą również likwidacji praw zezwalających na: zawieranie małżeństw homoseksualnych, dokonywanie aborcji, uprawianie prostytucji oraz dostęp do pornografii.

</doc>
<doc id="566417" url="https://pl.wikipedia.org/wiki?curid=566417" title="Szklarnia wieżowa w Wojewódzkim Parku Kultury i Wypoczynku">
Szklarnia wieżowa w Wojewódzkim Parku Kultury i Wypoczynku

Szklarnia wieżowa w Wojewódzkim Parku Kultury i Wypoczynku – szklarnia w Wojewódzkim Parku Kultury i Wypoczynku (obecnie Park Śląski) w Chorzowie, w postaci wieży hydroponicznej, która istniała w latach 1968–1983. 
Historia.
Szklarnia wieżowa w parku powstała w 1968 roku według projektu Othmara Ruthnera. Wieża w Chorzowie była poprzedzona podobną konstrukcją o wysokości 41 m tegoż projektanta, którą wybudowano na potrzeby Międzynarodowej Wystawy Ogrodniczej w Wiedniu w 1964 roku.
Otwarcie nastąpiło 23 czerwca 1968 roku z okazji Ogólnopolskiej Wystawy Ogrodniczej. Na otwarcie zjawili się m.in. Edward Gierek oraz Jerzy Ziętek. Konstrukcję szklarni wieżowej wykonała firma Konstal, natomiast firma Elektroprojekt Katowice opracowała zasilanie i sterowanie urządzeniami, w tym ogrzewaniem i klimatyzacją. 
W 1983 roku wieżę zdemontowała firma Mostostal. Głównym powodem rozebrania konstrukcji było ściemnienie z upływem lat poliestrowej powłoki, która była wykorzystywana zamiast szkła. Z tego to powodu do roślin docierało coraz mniej światła. Z konstrukcji wieży pozostały tylko fundamenty oraz metalowe słupy. Przed rozbiórką obiektu nie wykonano jego szczegółowej dokumentacji. Na miejscu szklarni rozpoczęto budowę Pawilonu Kultury Ogrodniczej w 1986 roku, tzw. szkieletora, który wyburzono około 2013 roku. Wizerunek wieży znajduje się na witrażu z 1994 roku w chorzowskim ratuszu.
Architektura.
Wieża miała średnicę 11 metrów, wznosiła się na wysokość 54 metrów, będąc najwyższym tego typu obiektem na świecie. Powierzchnia użytkowa szklarni wynosiła około 1000 m². Przy wieży wzniesiono pomieszczenia gospodarcze. W jednym z nich znajdowało się laboratorium zajmujące się badaniem gleby.
Rośliny w szklarni wieżowej były uprawiane hydroponicznie, znajdowały się na 285 półkach wprawianych w pionowy ruch w ten sposób, aby w ciągu doby wszystkie rośliny zostały równomiernie doświetlone i ogrzane. W trakcie pracy urządzeń rośliny były również nawożone. Cały system był zautomatyzowany i do obsługi wystarczyły dwie osoby. Zimą szklarnię ogrzewano gazem, natomiast latem pracowała klimatyzacja.

</doc>
<doc id="566418" url="https://pl.wikipedia.org/wiki?curid=566418" title="Leporicypraea mappa">
Leporicypraea mappa

Leporicypraea mappa – gatunek porcelanki. Osiąga od 50 do 100 mm, „typowy” osobnik mierzy około 70–80 mm. Pospolity i charakterystyczny gatunek. Ubarwienie muszli nie pozwala pomylić go z żadnym innym gatunkiem – specyficzny wzór na grzbiecie muszli przywołuje na myśl urywek kartograficznej mapy, ukazującej rzekę wraz z dopływami. Typowo wybarwiona muszla ma z wierzchu kolor brązowy z jaśniejszymi plamami i delikatnymi paskami oraz spód w kolorze od piaskowego, aż po różowy (w przypadku niektórych podgatunków).
Muszla "Leporicypraea mappa" jest jedną z najciekawiej wybarwionych wśród porcelanek, i dlatego też jest , mimo iż zalicza się ją do podstaw/„abc” kolekcjonerstwa konchiologicznego. Szczególnym zainteresowaniem cieszą się liczne ciekawe podgatunki:
Występowanie.
"Leporicypraea mappa" jest pospolitym gatunkiem, który wraz z licznymi podgatunkami zamieszkuje sporą część wód Indo-Pacyfiku oraz Morze Czerwone.

</doc>
<doc id="566419" url="https://pl.wikipedia.org/wiki?curid=566419" title="Herb Opoczna">
Herb Opoczna

Herb Opoczna – jeden z symboli miasta Opoczno i gminy Opoczno w postaci herbu. Pierwotnie w herbie Opoczna widniał Św. Bartłomiej. Pierwszy herb miasta został upamiętniony w herbie powiatu opoczyńskiego.
Wygląd i symbolika.
Herb przedstawia w polu czerwonym rogacinę roztłuczoną, srebrną. 
Rogacina to godło herbu szlacheckiego Odrowąż. Odrowążowie byli dzierżawcami starostwa opoczyńskiego w XV i XVI wieku. 

</doc>
<doc id="566420" url="https://pl.wikipedia.org/wiki?curid=566420" title="URE">
URE



</doc>
<doc id="566421" url="https://pl.wikipedia.org/wiki?curid=566421" title="Thanedd">
Thanedd



</doc>
<doc id="566423" url="https://pl.wikipedia.org/wiki?curid=566423" title="Stigmata (album)">
Stigmata (album)

Stigmata – drugi studyjny album szwedzkiego zespołu muzycznego Arch Enemy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="566427" url="https://pl.wikipedia.org/wiki?curid=566427" title="Twierdzenie Guldina">
Twierdzenie Guldina



</doc>
<doc id="566428" url="https://pl.wikipedia.org/wiki?curid=566428" title="Saehrimnir">
Saehrimnir



</doc>
<doc id="566429" url="https://pl.wikipedia.org/wiki?curid=566429" title="Reguła Guldina">
Reguła Guldina



</doc>
<doc id="566433" url="https://pl.wikipedia.org/wiki?curid=566433" title="Intermedyna">
Intermedyna



</doc>
<doc id="566434" url="https://pl.wikipedia.org/wiki?curid=566434" title="Stanisław Sołtys">
Stanisław Sołtys



</doc>
<doc id="566438" url="https://pl.wikipedia.org/wiki?curid=566438" title="Międzynarodowa Unia Radioamatorska">
Międzynarodowa Unia Radioamatorska

International Amateur Radio Union (IARU) – organizacja międzynarodowa ruchu krótkofalarskiego, założona w 1925 roku w Paryżu. Do 1992 roku Międzynarodowy Związek Krótkofalowców, obecnie Międzynarodowa Unia Radioamatorska.
Przedstawicielstwa IARU działają niezależnie w poszczególnych regionach, na które podzielony jest świat. W regionach tych obowiązują odrębne przepisy i różny podział częstotliwości.

</doc>
<doc id="566441" url="https://pl.wikipedia.org/wiki?curid=566441" title="Kobra egipska">
Kobra egipska

Kobra egipska, wąż Kleopatry ("Naja haje") – gatunek jadowitego węża z rodziny zdradnicowatych. Występuje na obszarze Afryki Centralnej i Północnej, a także na Półwyspie Arabskim.Czasami spotykana na przedmieściach Kairu. Dorasta przeważnie do 2 m, maksymalnie do 3 m. Ubarwienie brązowe, żółtawe lub oliwkowe. W razie zagrożenia, podobnie jak wszystkie kobry, błyskawicznie unosi przód ciała rozszerzając jego szyjny odcinek na kształt kaptura. Żywi się drobnymi kręgowcami, takimi jak żaby, ropuchy, jaszczurki, węże, ptaki oraz ssaki.
Kobra egipska stanowiła symbol władzy faraonów w starożytnym Egipcie. Obecnie jest często używana do pokazów w północnych rejonach Afryki. Kobra egipska jest jednym z najbardziej jadowitych węży na świecie. Jej ukąszenie jest śmiertelne. 
 

</doc>
<doc id="566442" url="https://pl.wikipedia.org/wiki?curid=566442" title="Jasień (jezioro na Pojezierzu Bytowskim)">
Jasień (jezioro na Pojezierzu Bytowskim)

Jasień (Jezioro Jasieńskie) (kaszb. "Jezero Jaséńsczé", niem. "Jassener See") – jezioro rynnowe o powierzchni 577,2 ha o urozmaiconej linii brzegowej z siedmioma wyspami. Leży na obszarze Parku Krajobrazowego Dolina Słupi na Pojezierzu Bytowskim w powiecie bytowskim (województwo pomorskie). Z jeziora wypływa rzeka Łupawa.
Dzieli się w sposób naturalny na dwa akweny (Jasień Północny i Jasień Południowy) połączone wąską cieśniną, przez którą przebiega most drogowy, którego przęsło znajduje się nieco ponad 1m nad lustrem wody. Oznacza to, że łódź żaglowa musi położyć maszt, aby przepłynąć tę cieśninę. Na północnym krańcu jeziora w Zawiatach zlokalizowany jest ośrodek wypoczynkowy z wypożyczalnią sprzętu wodnego. Północno-wschodni kraniec jeziora łączy się poprzez dostępne dla kajaków, kanadyjek i lekkich łodzi płytkie zarośnięte szuwarami przejście z niewielkim Jeziorem Otnoga, którego długość nie przekracza 1 km. Na wschodnim brzegu J. Otnoga znajduje się dogodna do biwakowania polana z małym pomostem.
W rejonie cieśniny łączącej dwie główne części Jeziora Jasień (Północną i Południową) położona jest wioska rybacka. Przy jednej z wysp Jasienia Południowego na głębokości ok. 1–1,5m spoczywa drewniany wrak kutra długości ok. 12 m, który wyraźnie wystaje ponad wodę. Południowo-zachodni brzeg Jasienia Południowego zajmuje miejscowość Łupawsko z dwoma ośrodkami wczasowymi wyposażonymi w spore pomosty, kąpieliska i wypożyczalnie sprzętu wodnego.
Południowy kraniec Jasienia Południowego posiada „wyjście” ciekiem wodnym o słabym nurcie w stronę Jeziora Obrowo. Struga ta, choć płytka, ma długość ok. 300 m i jest dostępna dla kajaków, kanadyjek, a nawet lekkich płaskodennych łodzi wiosłowych. Trzeba jednak kalkulować przepychanie łodzi przez płycizny, niską kładkę nad strugą (prześwit ok. 1m) oraz przebiegający pod ulicą betonowy tunel o długości ok. 20 m i szerokości 1,3 m przy lustrze wody (ok. 30 cm powyżej lustra tunel jest szerszy, co umożliwia przepłynięcie łódki szerszej, niż 1,3 m zakładając przechylenie jej na burtę. Wyjście na J. Obrowo jest zarośnięte szuwarami. J. Obrowo jest malownicze, zalesione, przekracza długość 1km, a w swym północno-zachodnim krańcu posiada łąkę z ławami biesiadnymi oraz dogodnym miejscem do biwakowania i wodowania łodzi (bezpośredni dostęp do ulicy). Pomiędzy Jeziorem Jasień a J. Obrowo, przy drodze zlokalizowana jest leśniczówka.
Literatura: Atlas Jezior Polski, Jańczak 1998,

</doc>
<doc id="566443" url="https://pl.wikipedia.org/wiki?curid=566443" title="Jasień (jezioro)">
Jasień (jezioro)



</doc>
<doc id="566445" url="https://pl.wikipedia.org/wiki?curid=566445" title="Mauritia mauritiana">
Mauritia mauritiana

Mauritia mauritiana – gatunek porcelanki. Osiąga od 43 do 130 mm, „typowy” osobnik mierzy około 70–90 mm. Jeden z pospolitszych i bardziej charakterystycznych gatunków. Budowa muszli tego ślimaka jest specyficzna i ciężko pomylić go z innych gatunkiem. "Mauritia mauritiana" buduje spłaszczone, a wręcz wklęsłe od spodu, masywne muszle (gdy większość gatunków porcelanek ma wypukłe spody muszli) w kolorze ciemnobrązowym (przywołującym skojarzenie z kolorem czekolady → stąd nazwa). Wierzch muszli zdobią dodatkowo pięknie wyglądające plamki koloru bursztynu.
Mimo swej pospolitości, muszla porcelanki czekoladowej jest lubiana przez kolekcjonerów i stanowi cieszący oko akcent w każdej kolekcji konchiologicznej. Żywe ślimaki tego gatunku dość często spotyka się w akwariach oceanariów.
Występowanie.
"Mauritia mauritiana" występuje w wodach rejonu indopacyficznego.

</doc>
<doc id="566448" url="https://pl.wikipedia.org/wiki?curid=566448" title="Imagine (singel Johna Lennona)">
Imagine (singel Johna Lennona)

Imagine – ballada rockowa napisana i nagrana przez Johna Lennona, która pochodzi z albumu o tym samym tytule. Singiel wydany został w 1971 roku. Utopijna piosenka napisana przez Lennona jest antyreligijna, antynacjonalistyczna, niekonwencjonalna i antykapitalistyczna, jednak została zaakceptowana z powodu wartości artystycznych. W 2004 roku utwór został sklasyfikowany na 3. miejscu listy 500 utworów wszech czasów czasopisma „Rolling Stone”. John Lennon o utworze:
Cytat z piosenki – „Nad nami tylko niebo” – stał się mottem Portu lotniczego Liverpool-John Lennon.
Do tekstu piosenki nawiązuje powstały w 2007 roku pomnik Imagine Peace Tower na islandzkiej wyspie Viðey w pobliżu Reykjavíku, zaprojektowany przez Yoko Ono.

</doc>
<doc id="566453" url="https://pl.wikipedia.org/wiki?curid=566453" title="Republika Rifu">
Republika Rifu

Republika Rifu (Skonfederowana Republika Plemion Rifu, arab. جمهورية الريف – "Dawlat al-Jumhuriyya ar-Rifiyya", rif. "Tagduda n Arif") – państwo powstałe 18 sierpnia 1921 roku po rewolcie berberyjskiej ludności zamieszkującej Rif (Rifenów) w Maroku Hiszpańskim.
Stolicą państwa było Adżdir, zamieszkiwało je 18 350 ludzi. 1 lutego 1923 roku przyjęto konstytucję. Prezydentem kraju został Muhammad Abd el-Krim, premierem Hajj Hatmi.
Pod koniec 1925 roku liczące 50 tysięcy żołnierzy połączone siły Hiszpanii i Francji zaatakowały republikę. Kraj upadł 27 maja następnego roku. Walki partyzanckie trwały jeszcze do końca 1927 roku.
Powstanie Rifenów wojska hiszpańskie tłumiły przy pomocy broni gazowej – iperytu – zamówienie złożono u niemieckiego profesora chemii żydowskiego pochodzenia, Fritza Habera, twórcy gazów bojowych z czasów I wojny światowej, noblisty i późniejszego twórcy cyklonu B.

</doc>
<doc id="566454" url="https://pl.wikipedia.org/wiki?curid=566454" title="Product Red">
Product Red

Projekt (PRODUCT)RED – inicjatywa mająca na celu zebrania pieniędzy na walkę z AIDS, gruźlicą i malarią dla Global Fund, powstała w styczniu 2006 roku w czasie trwania Światowego Forum Gospodarczego. Jej inicjatorem był m.in. Bono, wokalista irlandzkiego zespołu U2 (znany z wielu społecznych kampanii) oraz Bobby Shriver. 
Poparcia inicjatywie udzieliły firmy z branży telefonii komórkowej tacy jak: BT Mobile, Carphone Warehouse, Fresh, O2, Orange, Tesco Mobile, T-Mobile, Virgin Mobile oraz Vodafone; a także firmy: American Express, Armani, Converse oraz Gap. Do akcji przyłączyła się także firma Apple Inc., oferując fanom iPodów specjalną, czerwoną wersję kolorystyczną iPoda nano oraz iPoda shuffle, a także czerwone smartfony iPhone (7 oraz nowsze). 22 stycznia 2008 podano oficjalne informacje potwierdzające wcześniejsze plotki, jakoby do inicjatywy włączyły się wspólnie Microsoft i Dell, oferując komputery wyposażone w specjalną edycję systemu Windows Vista Ultimate, zawierającą tapety, wideotapety i gadżety do Paska bocznego systemu Windows. Motorola biorąca udział w projekcie wydała kilka czerwonych wersji swych kultowych modeli, m.in. RAZR V3 oraz SLVR L7. W październiku 2011 do akcji dołączyła firma Nanda Home Inc., wprowadzając specjalne edycje czerwonych budzików Clocky i Tocky Product (RED). Każda firma biorąca udział w akcji zobowiązuje się sprzedawać produkt z logo Product Red i przekazać minimum 1% zysku ze sprzedaży takiego produktu dla Global Fund.

</doc>
<doc id="566455" url="https://pl.wikipedia.org/wiki?curid=566455" title="Równanie funkcyjne">
Równanie funkcyjne

Równanie funkcyjne – równanie, w którym niewiadomą jest funkcja.
Równanie Cauchy’ego.
Ważnym przykładem równania funkcyjnego jest równanie Cauchy’ego formula_17 Cauchy rozwiązał następujące równania funkcyjne w dziedzinie funkcji ciągłych.
Twierdzenie Cauchy’ego o rozwiązaniach ciągłych równania formula_18 Jedynymi ciągłymi rozwiązaniami równania formula_2 są funkcje liniowe formula_20
Dowód. Na początek zauważmy dwie rzeczy. Stosując prostą indukcję można pokazać, że formula_21 Zauważmy dalej, że formula_22 czyli formula_9
Niech teraz formula_24 Pokażemy, że równość formula_25 zachodzi, gdy formula_26 jest liczbą naturalną, całkowitą, wymierną, a w końcu rzeczywistą. Mamy
dla każdego formula_28
Dalej formula_29 czyli formula_30 To oznacza, że formula_25 dla każdego formula_32 gdzie formula_33 oznacza zbiór liczb całkowitych.
Dalej mamy
co daje formula_35 Niech teraz formula_36 będzie dowolną liczbą wymierną.
Wówczas
Zatem równość formula_25 została pokazana dla każdej liczby wymiernej formula_39
Z ciągłości funkcji formula_40 wynika równość formula_25 dla każdej liczby rzeczywistej formula_42
Twierdzenie Cauchy’ego o rozwiązaniach ciągłych równania formula_43 Jedynymi niezerowymi ciągłymi rozwiązaniami równania formula_44 są funkcje wykładnicze formula_45
Twierdzenie Cauchy’ego o rozwiązaniach ciągłych równania formula_46 Jedynymi niezerowymi ciągłymi rozwiązaniami równania formula_47 są funkcje logarytmiczne formula_48
Twierdzenie Cauchy’ego o rozwiązaniach ciągłych równania formula_49 Jedynymi niezerowymi ciągłymi rozwiązaniami równania formula_50 są funkcje potęgowe formula_51
Twierdzenie Cauchy’ego o rozwiązaniach ciągłych równania formula_52 Jedynymi niezerowymi ciągłymi rozwiązaniami równania formula_53 są funkcje cosinus formula_54 i cosinus hiperboliczny formula_55

</doc>
<doc id="566456" url="https://pl.wikipedia.org/wiki?curid=566456" title="Kwas migdałowy">
Kwas migdałowy

Kwas migdałowy – organiczny związek chemiczny; aromatyczny hydroksykwas karboksylowy. Jest związkiem chiralnym i ma dwa enancjomery:
Kwas migdałowy można otrzymać w wyniku hydrolizy cyjanohydryny powstałej z aldehydu benzoesowego: 
Jest stosowany w kosmetyce i terapii.

</doc>
<doc id="566462" url="https://pl.wikipedia.org/wiki?curid=566462" title="Złota Uliczka w Pradze">
Złota Uliczka w Pradze



</doc>
<doc id="566466" url="https://pl.wikipedia.org/wiki?curid=566466" title="Ironoquia">
Ironoquia

Ironoquia – owad wodny z rzędu chruścików "Trichoptera", z rodziny "Limnephilidae". Larwy budują przenośne, lekko zagięte domki, zbudowane z detrytusu, zespojonego jedwabną przędzą. Reofil związany z ciekami okresowo wysychającymi. Przepoczwarczenie dokonuje się już w środowisku lądowym. Gatunki z tego rodzaju należą do nielicznych chruścików zasiedlających płynące wody okresowe (w Polsce tego typu siedlisko zamieszkują także chruściki z rodzaju "Micropterna" i "Stenophylax").
Współcześnie gatunki z tego rodzaju występują w Europie i na Syberii ("Ironoquia dubia") oraz w Ameryce Północnej. Za centrum powstania tego rodzaju uważa się Beringię – obszar obejmujący współczesną Syberię i Alaskę, w przeszłości stanowiący jeden kontynent.

</doc>
<doc id="566467" url="https://pl.wikipedia.org/wiki?curid=566467" title="Cassandra Wilson">
Cassandra Wilson

Cassandra Wilson (ur. 4 grudnia 1955 w Jackson w stanie Missisipi) – amerykańska piosenkarka jazzowa i zdobywczyni nagrody Grammy.
Wychowywali ją rodzice – muzyk i wychowawca szkolny. Przez 13 lat uczyła się gry na fortepianie. W 1981 przeprowadziła się do Nowego Orleanu, gdzie występowała razem z Earlem Turbintonem i Ellisem Marsalisem. W 1982 zamieszkała w East Orange, New Jersey, gdzie podjęła decyzję o wypróbowaniu swoich szans na nowojorskiej scenie jazzowej. Wkrótce zaczęła nagrywać własne utwory.

</doc>
<doc id="566468" url="https://pl.wikipedia.org/wiki?curid=566468" title="Kolaps grawitacyjny">
Kolaps grawitacyjny



</doc>
<doc id="566469" url="https://pl.wikipedia.org/wiki?curid=566469" title="Berberzy">
Berberzy



</doc>
<doc id="566473" url="https://pl.wikipedia.org/wiki?curid=566473" title="Międzynarodowa Olimpiada Matematyczna">
Międzynarodowa Olimpiada Matematyczna

Międzynarodowa Olimpiada Matematyczna (ang. "International Mathematical Olympiad", "IMO") – coroczny konkurs matematyczny dla uczniów szkół średnich. Jest najstarszą międzynarodową olimpiadą przedmiotową.
Pierwsze zawody odbyły się w Rumunii w 1959 roku.
Zawody trwają dwa dni. Uczestnicy otrzymują sześć zadań (po trzy każdego dnia), ocenianych w skali 0-7. Zadania dotyczą algebry, teorii liczb, geometrii i kombinatoryki. Do ich rozwiązania nie jest potrzebna znajomość matematyki wyższej.

</doc>
<doc id="566477" url="https://pl.wikipedia.org/wiki?curid=566477" title="Kwas cynamonowy">
Kwas cynamonowy

Kwas cynamonowy – organiczny związek chemiczny, kwas karboksylowy zawierający pierścień benzenowy oraz wiązanie podwójne. Jest stosowany w kosmetyce i medycynie jako środek przeciwbakteryjny.
Występowanie.
Występuje w balsamie peruwiańskim.
Otrzymywanie.
Otrzymywany syntetycznie z aldehydu benzoesowego w reakcji Perkina przez ogrzewanie benzaldehydu w obecności bezwodnika octowego:
Biochemia.
Kwas cynamonowy jest związkiem pośrednim w biosyntezie fenylopropanoidów z kwasu szikimowego. Kwas szikimowy jest prekursorem wielu alkaloidów, kwasów aromatycznych i pochodnych indolowych. Fenylopropanoidy to klasa metabolitów pochodzących od fenyloalaniny. Są szeroko rozpowszechnione w roślinach pełniąc wiele funkcji w mechanizmach obronnych, pigmentyzacyjnych, czy przekazywania sygnałów. Fenyloalanina zostaje najpierw przekształcona w cynamoniany, a następnie w kumaryniany, kawowiany, feruliany, synapiniany. Kwas cynamonowy jest więc prekursorem tych kwasów.
Zastosowanie.
Estry metylowe, etylowe i benzylowe kwasu cynamonowego wykorzystuje się komercyjnie w przemyśle perfumeryjnym. Kwas cynamonowy i jego pochodne zawierające ugrupowania estrowe, bądź karboksylowe są wykorzystywane jako istotne składniki substancji aromatycznych, perfum, wyrobu syntetycznego indygo i farmaceutyków oraz barwników.
Kwas cynamonowy może działać jako filtr optyczny lub dezaktywować cząsteczki, które zostały wzbudzone przez światło w celu ochrony polimerów i substancji organicznych. W kosmetyce cynamoniany są używane jako środki przeciwsłoneczne do ochrony skóry przeciw promieniowaniem UV (UV-A i UV-B).

</doc>
<doc id="566478" url="https://pl.wikipedia.org/wiki?curid=566478" title="Instytut Pere Mata">
Instytut Pere Mata

Instytut Pere Mata to szpital psychiatryczny w Reus w Katalonii, mieszczący się w kompleksie zaprojektowanym przez Lluísa Domènecha i Montanera, utrzymany w typowym dla tego architekta stylu katalońskiej secesji. Zbudowany w latach 1897-1912.

</doc>
<doc id="566479" url="https://pl.wikipedia.org/wiki?curid=566479" title="Chór Ex Animo">
Chór Ex Animo

Ex Animo – chór powstały w 1993 przy parafii NSPJ w Świętochłowicach. Jego założycielem, a zarazem dyrygentem jest Marek Gremlowski.
Skład chóru początkowo wynosił 16 osób, ale aktualnie już jest to ponad 40 osób. W 1995 wstąpił do Polskiego Związku Chórów i Orkiestr.

</doc>
<doc id="566480" url="https://pl.wikipedia.org/wiki?curid=566480" title="Chelycypraea testudinaria">
Chelycypraea testudinaria

Chelycypraea testudinaria – gatunek porcelanki, jedyny przedstawiciel rodzaju Chelycypraea. Osiąga od 75 do 150 mm, „typowy” osobnik mierzy około 90–120 mm. Stosunkowo pospolita porcelanka – chociaż na skutek zbyt intensywnych połowów ciężko o osobnika przekraczającego 10–11 cm. Ślimak ten charakteryzuje się, dość rzadko spotykaną u porcelanek, podłużną muszlą – większość przedstawicieli tej rodziny buduje muszle kształtem przypominające połówkę kurzego jaja. Powierzchnia muszli ma dość specyficzny wygląd, chociaż występuje niesamowita różnorodność wzorów. Paleta barw szkliwa rozciąga się od jasnego beżu aż po ciemny brąz – szkliwo "C. testudinaria" jest usiane drobnymi kropeczkami koloru perłowego, które dodatkowo zdobią muszlę tego ślimaka.
Występowanie.
"Chelycypraea testudinaria", jak większość pospolitych gatunków porcelanek, występuje w wodach rejonu indopacyficznego.

</doc>
<doc id="566483" url="https://pl.wikipedia.org/wiki?curid=566483" title="Holocentropus">
Holocentropus

Holocentropus – chruścik ("Insecta: Trichoptera") z rodziny "Polycentropodidae". Larwy żyją w jeziorach (limnal) w strefie elodeidowej, najliczniej w jeziorach dystroficznych i jeziorach śródleśnych. Tylko Holocentropus stagnalis zasiedla drobne zbiorniki okresowo wysychające. Biologia rzadkiego Holocentropus insignis jest słabo poznana.
Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.
W podobnym siedlisku (jeziora, strefa elodeidów) zamieszkują także larwy z rodzaju Cyrnus, w pokroju zewnętrznym bardzo podobne do larw z rodzaju Holocentropus, różnią się ubarwieniem głowy oraz haczykowatymi zadziorami na pazurkach odnóży analnych.
W Polsce występują następujące gatunki:

</doc>
<doc id="566485" url="https://pl.wikipedia.org/wiki?curid=566485" title="Jacky Terrasson">
Jacky Terrasson

Jacky Terrasson, właśc. Jacques-Laurent Terrasson (ur. 27 listopada 1966 w Berlinie) – francuski pianista jazzowy, zamieszkały w Stanach Zjednoczonych.
Urodził się w Niemczech, jego matka była Francuzką, a ojciec Amerykaninem. Naukę gry na fortepianie rozpoczął mając pięć lat.
Dzieciństwo i lata młodzieńcze spędził w Paryżu. W wieku 15 lat uczęszczał do paryskiej szkoły kształcącej w kierunkach
artystycznych - Lycée Lamartine. Potem wyjechał na studia do bostońskiej Berklee College of Music, gdzie uczył się m.in. razem z pianistą Danilo Pérezem. Wkrótce potem (za zezwoleniem rodziców, bo nie był jeszcze pełnoletni) grał w klubie Blondie's w Chicago. W 1988 musiał wrócić do Francji (roczna służba wojskowa), potem przez dłuższy czas szukał zajęcia związanego z graniem muzyki. Po niemal roku zaczął grać w różnych klubach, akompaniował wokalistkom: Dee Dee Bridgewater i Abbey Lincoln.
W 1990 wyjechał do Stanów Zjednoczonych i zamieszkał w Nowym Jorku. W 1993 wygrał konkurs pianistyczny – Thelonious Monk Piano Competition, po czym niemal rok spędził w trasie akompaniując amerykańskiej wokalistce jazzowej Betty Carter. Przez półtora roku był też członkiem zespołu perkusisty Arta Taylora.
Koncertował i nagrywał z wieloma znanymi muzykami, m.in. z Cassandrą Wilson, Michaelem Breckerem, Mino Cinelu, Dianne Reeves, Jimmym Scottem, Charles’em Aznavourem czy Ry'em Cooderem.

</doc>
<doc id="566489" url="https://pl.wikipedia.org/wiki?curid=566489" title="Godło Mari El">
Godło Mari El

Godło Mari El – jeden z symboli Republiki Mari El wchodzącej w skład Federacji Rosyjskiej.
Opis.
Od 2011 herb Republiki Mari El stanowi tarcza, na srebrnym polu której widnieje stojący szkarłatny niedźwiedź ze złotymi pazurami, zębami i czarno-srebrnymi oczami. W prawej łapie niedźwiedzia widnieje skierowany ku dołowi miecz w lazurowej pochwie ze złotymi okuciami oraz złoty młot ze srebrnym trzonkiem. W lewej łapie – lazurowa tarcza ze złotym obramowaniem z wizerunkiem złotego skośnego maryjskiego krzyża z rombem pośrodku. Tarcza herbowa zwieńczona jest koroną miejską z trzema blankami, stylizowanymi pod maryjski ornament, z trzema umiejscowionymi nad nią rombami.
Godło w tej wersji zostało oficjalnie przyjęte 7 czerwca 2011, z mocą obowiązującą od 8 czerwca 2011.
Maryjski skośny krzyż oznacza słoneczne ciepło i bogactwo, a znajdujący się w jego centrum romb jest kultowym znakiem ochronnym. Trzymany przez niedźwiedzia miecz jest symbolem władzy i gotowości do obrony własnych interesów. Jego położenie ostrzem w kierunku ziemi symbolizuje pokojowy charakter Maryjczyków. Młot jest tradycyjnym symbolem rzemiosła, mówiącym o pracowitości narodu republiki. Korona wieńcząca tarczę herbową oznacza władzę państwową i unikalność regionu. W kształcie korony widoczna jest stylizowana litera „m” oraz maryjski ornament. Umieszczone nad koroną trzy romby symbolizują trzy miasta republiki. 
Nowy herb republiki nie został zaaprobowany przez "Gieraldiczeskij sowiet pri priezidientie RF", konsultacyjny organ heraldyczny Federacji Rosyjskiej. W postanowieniu tej instytucji zarekomendowano powrót do symboliki z 2006. Za błąd uznano szczególnie umiejscowienie nad tarczą herbową korony. Uznano także, iż stanowiący godło heraldyczne niedźwiedź uzbrojony w aż trzy narzędzia walki niepotrzebnie kojarzy się z wojowniczością i agresją. Mimo niewniesienia projektu do oficjalnego państwowego rejestru heraldycznego herb pozostaje jednak w użyciu na terenie Mari El. 
Godło w latach 2006-2011.
W latach 2006-2011 ówcześnie obowiązujące godło przedstawiało złotą tarczę heraldyczną z centralnie umieszczonym czerwonym symbolem solarnym, obecnym także we współcześnie obowiązującym godle. Złoty kolor tarczy symbolizować miał dobrobyt. Pod tarczą umieszczone były wstęgi w barwach ówczesnej flagi narodowej.
Autorem godła był maryjski artysta Ismaił Jefimow, a zostało ono zostało przyjęte 28 listopada 2006 r.
Godło Mari El z lat 1993-2006.
Wcześniejsze godło tej rosyjskiej republiki także przedstawiało także złotą tarczę z czerwonym solarnym, jednak symbol ten miał nieco inny wygląd, a ponadto w godle występowały też inne elementy: pod znakiem solarnym znajdowała się nazwa kraju zapisana w języku mari (cyrylicą). Poniżej tarczy z godłem znajduje się szarfa w barwach zawiera w centralnej części tarczę z symbolem solarnym, często występującym w godłach rosyjskich republik leżących w rejonie Syberii (m.in. Czuwaszja, Mordwa, Udmurcja). Symbol ten ma w tym rejonie świata i w północnej Azji pozytywne konotacje związane ze szczęściem, powodzeniem, ciepłem, ochroną przed złem itd. Pod symbolem tym znajduje się nazwa kraju zapisana w języku mari (cyrylicą). Poniżej tarczy z godłem znajdowała się szarfa w barwach flagi Mari El, jednak jej wielkość i układ był inny niż w kolejnym herbie Mari El, przyjętym w 2006. Godło otaczały kłosy zboża, symbolizujące rolnictwo i liście drzew, podkreślające znaczenie lasu w życiu republiki. Godło to obowiązywało w latach 1993-2006.
Godło Mari El w okresie Związku Radzieckiego.
Obowiązujący za czasów Związku Radzieckiego symbol Mari El tj. ówczesnej Maryjskiej ASRR w żaden sposób nie nawiązywał do specyfiki kraju. Był on nieznacznie zmienionym godłem Rosyjskiej FSRR, której część stanowiła Maryjska ASRR. Godło to zawierało typowe elementy godeł republik związkowych ZSRR. W centralnym miejscu umieszczona była czerwona tarcza a na niej – złoty sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a pod nimi – wschodzące słońce – mające wyrażać świt, początek nowej ery w życiu kraju. W górnej części tarczy znajdowały się litery PCФCP (skrót od "Российская Советская Федеративная Социалистическая Республика" – "Rosyjska Federacyjna Socjalistyczna Republika Radziecka"). Całość otoczona była przez wieniec złożony z 14 kłosów zboża. Umieszczenie symbolu zboża w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata, natomiast u dołu, na czerwonej wstędze znajdowało się wezwanie do jedności proletariatu.Modyfikacja ówczesnego maryjskiego godła w stosunku do symbolu Rosyjskiej FSRR polegała na umieszczeniu na nim dwujęzycznego (rosyjskiego i maryjskiego) napisu z częściowo skróconą nazwą maryjskiej autonomii oraz dwujęzycznym wezwaniu do jedności proletariatu – "Proletariusze wszystkich krajów, łączcie się!" (w godle Rosyjskiej FSRR napis ten był tylko w wersji rosyjskojęzycznej).

</doc>
<doc id="566496" url="https://pl.wikipedia.org/wiki?curid=566496" title="Henryk Orleański">
Henryk Orleański



</doc>
<doc id="566498" url="https://pl.wikipedia.org/wiki?curid=566498" title="Ginka Zagorczewa">
Ginka Zagorczewa

Ginka Serafimowa Zagorczewa, później Bojczewa (buł. Гинка Серафимова Загорчева (Бойчева), ur. 12 kwietnia 1958 w Rakowskim) – bułgarska lekkoatletka, płotkarka biegająca na krótkich dystansach, rekordzistka świata w biegu na 100 m przez płotki w latach 1987-1988, olimpijka. 
Kariera sportowa.
Jej pierwsze duże osiągnięcie to brązowy medal w biegu na 100 m przez płotki na mistrzostwach świata w 1983. W 1987 zdobyła tytuł mistrzyni świata. W tym samym roku 8 sierpnia w greckim mieście Drama pobiła rekord świata czasem 12,25 s (3. wynik w historii światowej lekkoatletyki). Poprawiła tym samym najlepszy rezultat swojej rodaczki Jordanki Donkowej. Rok później Donkowa odebrała jednak Zagorczewej rekord czasem 12,21 s.

</doc>
<doc id="566499" url="https://pl.wikipedia.org/wiki?curid=566499" title="Tom Harrell">
Tom Harrell

Tom Harrell (ur. 16 czerwca 1946 w Urbanie, Illinois) – amerykański trębacz i kompozytor jazzowy.
Naukę gry na trąbce rozpoczął w wieku ośmiu lat. Wkrótce przeprowadził się do San Francisco Bay Area, gdzie w wieku 13 lat związał się z miejscowym zespołem.
W 1969 ukończył kompozycję na Stanford University i wstąpił do Stan Kenton’s Orchestra z którą występował i nagrywał do roku 1969. Po opuszczeniu Kentona grał z bandem Woody’ego Hermana (1970–1971), Azteca (1972), Horace Silver Quintet (1973–1977), Sam Jones big band, Lee Konitz Nonet (1979–1981), George Russellem, Mel Lewis Orchestra (1981) i z Charlie Haden’s Liberation Orchestra.
Nagrywał z takimi muzykami jak: Bill Evans, Dizzy Gillespie, Ronnie Cuber, Bob Brookmeyer, Lionel Hampton, Bob Berg, Bobby Shew i wieloma innymi. W latach 1983–1989 był najważniejszym członkiem Phil Woods Quintet z którym koncertował na całym świecie, a także zrealizował wiele nagrań.
Od 1989 kieruje własnymi zespołami – najczęściej kwintetami, lecz także niekiedy big bandami. Pojawia się we wszystkich ważniejszych klubach jazzowych i na festiwalach oraz nagrywa pod własnym nazwiskiem dla takich wytwórni jak: Pinnacle, Blackhawk, Criss Cross, SteepleChase, Contemporary Records, Chesky, and RCA.
Cierpi na schizofrenię paranoidalną.

</doc>
<doc id="566500" url="https://pl.wikipedia.org/wiki?curid=566500" title="Derlei">
Derlei

Vanderlei Fernandes Silva „Derlei” (ur. 14 lipca 1975 w São Bernardo do Campo) – brazylijski piłkarz występujący na pozycji napastnika, posiada również obywatelstwo portugalskie. Obecnie nie gra w żadnym klubie.
Derlei piłkarską karierę rozpoczynał w 1994 w América Natal. Następnie grał w Guarani FC, Madureira Rio de Janeiro i União Leiria, po czym w 2002 trafił do FC Porto. W 2003 wywalczył z klubem Puchar UEFA, a w finałowym pojedynku z Celtikiem Glasgow zdobył dwie bramki. W 2004 wywalczył Puchar Mistrzów i mistrzostwo Portugalii. W styczniu 2005, po problemach z dyscypliną Derlei został sprzedany za 7 mln euro do Dynama Moskwa. Dwa lata później, w styczniu 2007 wrócił do Portugalii, gdzie został wypożyczony do Benfiki Lizbona. Po zakończeniu ligowych rozgrywek trafił do Sportingu. W 2009 został wolnym zawodnikiem.

</doc>
<doc id="566503" url="https://pl.wikipedia.org/wiki?curid=566503" title="Muzeum Lotnictwa i Astronautyki">
Muzeum Lotnictwa i Astronautyki



</doc>
