<doc id="566506" url="https://pl.wikipedia.org/wiki?curid=566506" title="Chlodwig zu Hohenlohe-Schillingsfürst">
Chlodwig zu Hohenlohe-Schillingsfürst

Chlodwig Karl Victor, Hohenlohe-Schillingsfürst, książę Raciborza i Corvey (Westfalia) (ur. 31 marca 1819, zm. 6 lipca 1901) – niemiecki polityk, kanclerz Rzeszy i premier Prus. Członek rodu Hohenlohe.
Życiorys.
Urodził się w Schillingsfürst w Bawarii. Pochodził z mieszanej rodziny katolicko-protestanckiej (ojciec był katolikiem, a matka protestantką), ale został wychowany w religii katolickiej. Karierę zaczął od pruskiej służby dyplomatycznej – przebywał m.in. we Francji, Szwajcarii oraz we Włoszech.
W 1845 r. został dziedzicznym członkiem Izby Wyższej bawarskiego Parlamentu, taka pozycja stała w kolizji z jego pruską karierą urzędniczą. Dlatego też wystąpił ze służby pruskiej w 1846 r.
W czasie rewolucji 1848 r. sympatyzował z liberałami; popierał ideę zjednoczenia Niemiec. Dlatego też podjął się zadania ogłoszenia dworom: rzymskiemu, florenckiemu i ateńskiemu objęcia przez arcyksięcia austriackiego Jana godności regenta zjednoczonych Niemiec.
W tym okresie Hohenlohe skupiał się głównie na zarządzaniu swymi posiadłościami. W 1859 r. odwiedził Rzym oraz Berlin i Anglię.
Po wojnie prusko-austriackiej opowiadał się za ściślejszą unią z Prusami. Król Ludwik II był jednak przeciwny jakiemukolwiek uszczupleniu swej władzy; zdanie zmienił dopiero po tym, jak Bismarck spłacił jego długi i wsparł go nowymi funduszami. 31 grudnia 1866 r. książę został mianowany ministrem ds. dworu królewskiego oraz spraw zagranicznych i szefem rady ministrów.
Jako głowa bawarskiego rządu czuwał nad scaleniem państw południowoniemieckich z resztą kraju, stając się po Bismarcku jedną z najważniejszych osób w państwach niemieckich. Zajmował się też reorganizacją armii bawarskiej na wzór pruski, przyczynił się do utworzenia Parlamentu Ceł (Zollparlament), w którym został wiceprezydentem. Na początku 1870 r. został zmuszony do odejścia przez koalicję antypruską.
Mimo że nie pełnił wówczas żadnej znaczniejszej funkcji, nadal wywierał osobisty wpływ na dwory w Monachium i w Berlinie. Po zjednoczeniu Niemiec został wybrany do Reichstagu, w którym został wicemarszałkiem. Brał udział w utworzeniu nowej partii o nazwie Liberalna Partia Cesarska, która skupiała się na wspieraniu instytucji cesarstwa oraz na opozycji wobec katolickiej Partii Centrum. Hohenlohe popierał Bismarcka w jego polityce antypapieskiej (Kulturkampf), podsunął mu także myśl zakazania działalności Towarzystwa Jezusowego. W 1872 r. Bismarck chciał, aby Hohenlohe został cesarskim posłem do Watykanu, papież odmówił jednak jego przyjęcia. W 1873 r. książę rozpoczął pracę jako ambasador w Paryżu, gdzie pozostawał przez 7 lat. W 1878 r. był członkiem delegacji niemieckiej na Kongresie Berlińskim. W 1880 r. po śmierci Bernharda Ernesta von Bülowa – ministra spraw zagranicznych, potem po dymisji Józefa Marii von Radowitza został wezwany do Berlina, aby tymczasowo (od kwietnia do sierpnia) 1880 pełnić funkcję szefa resortu spraw zagranicznych oraz zastępować Bismarcka podczas jego nieobecności spowodowanej chorobą.
W 1885 r. został gubernatorem Alzacji i Lotaryngii, przyczynił się do pewnego załagodzenia postawy miejscowej ludności wobec władzy niemieckiej. Pozostawał w Strasburgu do października 1894 roku, kiedy to objął stanowisko kanclerza. W czasie sprawowania urzędu nie był zbyt aktywnym politykiem, rzadko zabierał głos w parlamencie, a większą część pracy wykonywali jego ministrowie. 17 października 1900 r. Hohenlohe zrezygnował ze stanowiska. Zmarł 6 lipca 1901 w Bad Ragaz, w kantonie St. Gallen w Szwajcarii.

</doc>
<doc id="566508" url="https://pl.wikipedia.org/wiki?curid=566508" title="Frank Fredericks">
Frank Fredericks



</doc>
<doc id="566510" url="https://pl.wikipedia.org/wiki?curid=566510" title="Lonely Is an Eyesore">
Lonely Is an Eyesore

Lonely Is an Eyesore – kompilacja, na którą złożyły się utwory najlepszych artystów z 4AD z połowy lat osiemdziesiątych. Wszystkie utwory zostały specjalne skomponowane, bądź nagrane na tę płytę, oprócz "Frontier" Dead Can Dance, które jest oryginalnym demem nagranym na czterech ścieżkach. Pierwotnie płyta została wydana w 1987 na płycie gramofonowej, jednak w 1992 doczekała się reedycji na płycie CD. Istnieje także kaseta VHS z teledyskami. W Polsce płyta została wydana (na licencji 4AD) przez Tonpress.
Tytuł płyty to fragment tekstu utworu "Fish" zespołu Throwing Muses. Za projekt okładki odpowiada 23 Envelope. 
Sample w utworze "Hot Doggie" pochodzą z filmów "Siła witalna", "Martwe zło", "Ostatni gwiezdny wojownik" oraz "Dwa tysiące maniaków".
Wydania.
Według numerów katalogowych 4AD.
CAD 703.
Podstawowe wydanie albumu - na płycie gramofonowej. Pierwsze egzemplarze zawierały składaną "na trzy" wewnętrzną okładkę - późniejsze kopie miały ją w formie "kopertowej".
CADD 703.
Edycja limitowana do 1,000 kopii. Album pakowany był w zwykłą, "kopertową" okładkę, wewnątrz której znajdowała się druga, składana "na trzy" oraz 24-stronicowa książeczka.
CADX 703.
Limitowana edycja specjalna w drewnianym pudełku. Istnieje ich zaledwie 100, a w sprzedaży dostępnych było jedynie 30 (po £200, tylko bezpośrednio u 4AD) - pozostałe 70 zostało rozdane zespołom, dystrybutorom materiałów 4AD itp. Zawiera wszystkie wydania "Lonely Is an Eyesore" (płyta gramofonowa, kaseta, CD oraz VHS) oraz dwa rysunki. Pierwszy z nich to kwasoryt wykonany przez Jinny'ego m'Garrity o rozmiarach 15x20cm (każdy z nich różni się detalami), drugi, większy, bo 100x200cm, którego autorem jest Terry Dowling, był drukowany na papierze ryżowym. Te dodatki były dość drogie podnosząc koszt produkcji jednego pudełka do 500 funtów.
CADC 703.
Edycja na kasecie magnetofonowej.
VAD 703.
Kaseta VHS z teledyskami do utworów składających się na "Lonely Is an Eyesore". Reżyserem jest Nigel Grierson z 23 Envelope, poza "Fish", które zostało wyreżyserowane przez Danger Video. Wersja "Fish" jest inna, niż na pozostałych wydaniach. Wideo kończy się instrumentalną wersją "Oomingmak" Cocteau Twins.
CAD 703CD, GAD 703CD.
Reedycje na płytach CD.
EAD 703A.
Edycja cyfrowa, w formacie AAC.

</doc>
<doc id="566511" url="https://pl.wikipedia.org/wiki?curid=566511" title="Arielle Dombasle">
Arielle Dombasle

Arielle Dombasle, właściwie "Arielle Sonnery de Fromental" (ur. 27 kwietnia 1953 w Norwich (Connecticut), USA) – francuska aktorka, scenarzystka, reżyserka, kompozytorka i piosenkarka. Jej mężem jest filozof Bernard-Henri Lévy. W 1999 roku była nominowana do nagrody filmowej Cesar za najlepszą aktorkę drugoplanową w filmie "Nuda".

</doc>
<doc id="566513" url="https://pl.wikipedia.org/wiki?curid=566513" title="Słone (Kudowa-Zdrój)">
Słone (Kudowa-Zdrój)

Słone (niem. "Schlaney", 1937-1945 "Schnellau", czes. "Slané" albo dawniej "Slaney") – dzielnica Kudowy-Zdroju z byłym przejściem granicznym z Czechami. Dawniej była samodzielną wsią, od 1962 roku jest częścią Kudowy-Zdroju.
Historia.
Pierwsza wzmianka o Słonem pochodzi z 1403 roku. Od początku XV wieku Słone wraz z pobliskim Brzozowiem należało do miasta Náchod. Po wojnach śląskich został oddzielony od miasta granicą prusko-czeską (habsburską), a po I wojnie światowej niemiecko-czechosłowacką. Nie stwarzało to jednak przeszkód, aby Náchod mógł ze swojej własności korzystać (składało się na niego 47 ha gruntów ornych, 58 ha łąk i 57 ha lasu). W roku 1840 w miejscowości było 108 domów, w których pracowało 88 krosien bawełnianych. 
Po II wojnie światowej Słone znalazło się w granicach Polski, ale Náchod nie zamierzał zrezygnować z praw własności do majątku (analogiczna sytuacja była w Paczkowie, gdzie polskie miasto posiadało las na terenie Czechosłowacji). Ponieważ Polska zajęła Słone i majątek jako własność poniemiecką (co Czesi odrzucali, wskazując, że przez 350 lat było w posiadaniu w rękach miejskich, a w Słonem przeważała ludność czeskojęzyczna) padały różne propozycje - od odszkodowania dla Czechów, poprzez wzajemną umowę o dalszym korzystaniu przez Náchod z owych terenów, a na korekcie granicznej skończywszy (Słone znalazło się w orbicie czeskich żądań terytorialnych; wiązało się to z wysiedleniem Polaków, którzy już zdążyli tam zamieszkać). 
Ostatecznie w 1949 roku potwierdzono, że była własność Náchodu przeszła na własność Skarbu Państwa.
Zabytki.
W Słonem znajdują się następujące zabytki:

</doc>
<doc id="566515" url="https://pl.wikipedia.org/wiki?curid=566515" title="Ken MacLeod">
Ken MacLeod

Ken MacLeod (ur. 2 sierpnia 1954 w Stornoway) – szkocki pisarz science fiction, mieszkający niedaleko Edynburga. Ukończył studia na Uniwersytecie w Glasgow z tytułem zoologa. Pracował jako programista komputerowy.
W swoich powieściach często eksploruje tematykę socjalizmu, komunizmu i anarchizmu. Jest przedstawicielem nowego pokolenia brytyjskich pisarzy science fiction, skupionych na hard science fiction i space operach.
Publikacje.
Cykl Fall Revolution.
Cykl został wydany jako dwa tomy:

</doc>
<doc id="566516" url="https://pl.wikipedia.org/wiki?curid=566516" title="Cypraea tigris">
Cypraea tigris

Cypraea tigris – gatunek porcelanki. Osiąga od 42 do 143 mm, „typowy” osobnik mierzy około 60–100 mm. Bardzo pospolita porcelanka (obok "Monetaria moneta", "M. caputserpentis" i "M. annulus" najbardziej pospolita). Muszla tej porcelanki ma specyficzne ubarwienie – ciemniejsze, niekoniecznie regularne kropki na jaśniejszym tle; zmienność kolorystyczna jest ogromna od form albinotycznych (prawie zupełnie białych), poprzez typowe dość jasne formy z brązowymi/czarnymi kropkami, aż po formy melaniczne (bardzo ciemne, bez wyraźnego wzoru). Ogromna różnorodność w obrębie tego gatunku sprawiła, iż mimo zaliczania do najpospolitszych, „tygryski” są nader chętnie kolekcjonowane.
Ślimak ten, z uwagi na ogromną liczebność populacji, jest ofiarą wręcz przemysłowych połowów, co doprowadziło do sytuacji, w której coraz ciężej o osobniki powyżej 11 cm. Muszlę "C. tigris" można uznać za „encyklopedyczną” pamiątkę znad morza – jest wszechobecna na straganach i w sklepach z pamiątkami. Wyrabia się z niej również biżuterię; na wierzchu muszli, wskutek obróbki, powstają znaki zodiaku, imiona i różne symbole.
Ślimak "C. tigris", ze względu na swoją niewybredność i wyjątkową wytrzymałość, jest bardzo często spotykany w akwariach – należących zarówno do oceanariów, jak i do osób prywatnych. Żywe ślimaki można nawet spotkać w lepiej zaopatrzonych sklepach zoologicznych.
Porcelanka tygrysia posiada wiele interesujących podgatunków: 
Występowanie.
"Cypraea tigris" zamieszkuje wody Indo-Pacyfiku od wschodnich wybrzeży Afryki, aż po Hawaje, więc jest jednym z najbardziej rozprzestrzenionych gatunków porcelanek.

</doc>
<doc id="566517" url="https://pl.wikipedia.org/wiki?curid=566517" title="Olsztyn Zachodni">
Olsztyn Zachodni

Olsztyn Zachodni – kolejowy przystanek osobowy w Olsztynie. Usytuowany jest przy ulicy M. Konopnickiej (na terenie Osiedla Grunwaldzkiego). Według klasyfikacji PKP ma kategorię dworca aglomeracyjnego. Posiada 3 niezadaszone perony i 4 tory (jest to druga co do wielkości stacja w Olsztynie). W budynku dworca znajdują się kasy biletowe, kiosk, oraz bar. Perony połączone są przejściem podziemnym. W ramach przebudowy ul. Artyleryjskiej zbudowano przedłużenie tunelu do modernizowanej drogi. Nowy tunel ma długość 113 m, z czego 33 m stanowi stare, zmodernizowane, przejście istniejące od 1903 roku. Długość tunelu pod nowo wybudowaną ulicą Artyleryjską wynosi 67 metrów. Reszta prowadzi do ulicy Jagiełły. W ramach modernizacji tunelu wyremontowano zejścia na perony.
Historia.
Dworzec Olsztyn Zachodni zbudowany został w latach 1890–1893 w miejscu istniejącego od 1883 roku przystanku kolejowego Olsztyn Przedmieście. Do 1945 roku, Olsztyn Zachodni nosił nazwę Olsztyn Przedmieście.
28 lipca 2016 PKP podpisało z konsorcjum firm SKB Development oraz SKB Budownictwo umowę na remont generalny dworca. 13 czerwca 2017 nowy dworzec został uroczyście otwarty.
Komunikacja miejska.
Z dworca kolejowego "Olsztyn Zachodni" można dojechać autobusami miejskimi z pobliskich przystanków do:

</doc>
<doc id="566518" url="https://pl.wikipedia.org/wiki?curid=566518" title="Bernhard von Bülow">
Bernhard von Bülow

Książę Bernhard Heinrich Karl Martin von Bülow (ur. 3 maja 1849, zm. 28 października 1929 w Rzymie) – niemiecki polityk, dyplomata, kanclerz II Rzeszy oraz premier Prus w latach 1900-1909.
W czasie swojego urzędowania skupiał się głównie na sprawach zagranicznych. Prowadził politykę imperialną i mocarstwową, którą znaczyły m.in.: interwencja w Chinach i dalsza rozbudowa floty. Po ustąpieniu z urzędu kanclerza był ambasadorem we Włoszech w latach 1914-1915.
W roku 1887 wyraził nadzieję, iż przyszły konflikt zbrojny pozwoli na wypędzenie Polaków z polskich ziem zagarniętych przez Niemcy.

</doc>
<doc id="566519" url="https://pl.wikipedia.org/wiki?curid=566519" title="Herb Wysp Owczych">
Herb Wysp Owczych

Herb Wysp Owczych, duńskiego terytorium zależnego, posiadającego szeroką autonomię, które leży na Morzu Norweskim, mniej więcej w połowie drogi między Islandią a Wielką Brytanią.
Historia.
Pierwszy raz baran, jako symbol Wysp Owczych pojawił się w XV wieku na średniowiecznych krzesłach z Kirkjubøur, miejscowości stanowiącej centrum polityczne i duchowne archipelagu w tamtych czasach. Później symbol ten używany był przez członków lokalnego parlamentu Løgting.
Baran, jako symbol Wysp Owczych przestał być używany w roku 1816, kiedy Dania odebrała Wyspom Owczym ich szeroką samorządność. Nawet wtedy, gdy autonomia została przywrócona, w 1852, oraz w okresie II wojny światowej, gdy Wyspy Owcze w praktyce stały się samorządne (III Rzesza zajęła Danię), nie został przywrócony.
Zasada Samostanowienia z 31 marca 1948 roku ustanowiła dopiero barana, jako herb, ale nie całego archipelagu Wysp Owczych, tylko pierwszego, farerskiego rządu – Landsstýri. Było to spowodowane tym, że przywrócona funkcja premiera odwoływała się do przewodniczącego rządu, a nie tak, jak wcześniej, parlamentu.
1 kwietnia 2004 roku Biuro Premiera Wysp Owczych ustanowiło, że od tamtej pory symbolem premiera będzie nowy herb, obowiązujący do dnia dzisiejszego. Miał on bazować na symbolach znalezionych na krzesłach w Kirkjubøur. Herb ten może być używany zarówno przez rząd, jak i innych reprezentantów Wysp Owczych na świecie. Niektóre urzędy na Wyspach posługują się jeszcze starym godłem.
Symbolika.
Podobnie, jak w przypadku innych herbów, elementy herbu Wysp Owczych posiadają znaczenie symboliczne. Kolorystyka inspirowana była barwami flagi Wysp Owczych (far. "Merkið"). Biały, niebieski i czerwony są narodowymi kolorami Wysp Owczych, złoty na rogach jest elementem dodanym. Tarcza i postawa przedstawionego barana, symbolizują gotowość Farerczyków do obrony swego kraju.

</doc>
<doc id="566520" url="https://pl.wikipedia.org/wiki?curid=566520" title="Stephon Harris">
Stephon Harris

Stephon Harris "(Stefon Harris)" – (ur. 23 marca 1973) – amerykański muzyk jazzowy, wibrafonista.
Występował na wielu światowych halach koncertowych, m.in. Lincoln Center's Alice Tully Hall, The Kennedy Center, San Francisco's Herbst Theater, UCLA's Royce Hall, Chicago's Symphony Center, Detroit's Orchestra Hall, The Sydney Opera House. Poza tym występował na North Sea Jazz Festival, Istanbul Jazz Festival, the Umbria Jazz Festival, nie licząc wielu innych prestiżowych festiwali.
Linki zewnętrzne.
Oficjalna strona artysty

</doc>
<doc id="566521" url="https://pl.wikipedia.org/wiki?curid=566521" title="Athena Chu">
Athena Chu

Athena Chu (chiń.: 朱茵, pinyin "Zhū Yīn") (ur. 25 października 1971 w Hongkongu) – chińska aktorka.

</doc>
<doc id="566523" url="https://pl.wikipedia.org/wiki?curid=566523" title="Stefon Harris">
Stefon Harris



</doc>
<doc id="566529" url="https://pl.wikipedia.org/wiki?curid=566529" title="Earl Turbinton">
Earl Turbinton

Earl Turbinton (ur. 23 września 1941 w Nowym Orleanie, zm. 3 sierpnia 2007 w Baton Rouge) – amerykański muzyk jazzowy, saksofonista, brat wokalisty jazzowego Williego Tee.

</doc>
<doc id="566530" url="https://pl.wikipedia.org/wiki?curid=566530" title="Felietonista">
Felietonista



</doc>
<doc id="566531" url="https://pl.wikipedia.org/wiki?curid=566531" title="Candlelight Records">
Candlelight Records

Candlelight Records - wytwórnia płytowa, z siedzibami w USA i Wielkiej Brytanii. 
Candlelight specjalizuje się w muzyce heavy metal oraz pochodnych. Nakładem wytwórni ukazały się albumy takich wykonawców jak: Insomnium, Opeth, Vader, Emperor, 1349, Wolverine, Zyklon, Stonegard, Subterranean Masquerade, Thine Eyes Bleed, To-Mera Paganize, Seventh Cross, Sigh, Starkweather, Abigail Williams, Age of Silence, Audrey Horne, Blut Aus Nord oraz Crowbar.
W 2016 roku wytwórnię nabyła fińska firma Spinefarm Records.

</doc>
<doc id="566536" url="https://pl.wikipedia.org/wiki?curid=566536" title="Pstrąg źródlany">
Pstrąg źródlany

Pstrąg źródlany ("Salvelinus fontinalis") – gatunek słodkowodnej ryby z rodziny łososiowatych (Salmonidae).
Występowanie.
Naturalnie występuje w Ameryce Północnej, w zlewni Atlantyku. Sprowadzony do Europy (w tym Polski) oraz innych części świata w końcu XIX wieku. W Polsce od 1890 roku, nielicznie występuje w niektórych rzekach górskich, pochodząc z zarybień bądź uciekając z hodowli. Zasiedla zimne potoki i rzeki o bystrym prądzie. Jest rybą osiadłą.
Opis.
Osiąga zwykle 20–35 (maksymalnie 50) cm i masę ciała do 3 kg. Ciało wydłużone, lekko bocznie ścieśnione. Otwór gębowy sięga za tylną krawędź oka. Grzbiet zielonobrązowy. Na zielonożółtych bokach charakterystyczny marmurkowy wzorek oraz zielone, czerwone i żółte plamki. Płetwy ogonowa i grzbietowa są jasnooliwkowe, ta pierwsza nakrapiana czarnymi plamkami. Płetwy piersiowe, brzuszne i odbytowa są pomarańczowe, ich białe krawędzie mają czarną obwódkę. Samce w okresie rozrodu mają jaskrawopomarańczowe podbrzusze. Drobne łuski cykloidalne.
Odżywianie.
Odżywia się głównie owadami i ich larwami, skorupiakami oraz rybami.
Rozród.
Tarło od października do stycznia. Samica składa od 1000–2000 ziaren ikry do półmiskowatego kształtu jamek, które wykopuje w płytkich wodach, górnych partiach rzek na dnie żwirowym, w szybkim prądzie. Może krzyżować się z palią jeziorową i pstrągiem potokowym.

</doc>
<doc id="566537" url="https://pl.wikipedia.org/wiki?curid=566537" title="Cumhal">
Cumhal

Cumhal, Cumal, niekiedy Coul, Cool – w mitologii irlandzkiej wybitny wódz zastępu Fianna i naczelnik klanu Baiscne, ojciec feniańskiego bohatera Fionna. 
Według najbardziej znanej wersji legendy, Cumhal starał się o rękę córki druida Tadga mac Nuadata – Muirne, lecz bez skutku. Uprowadził więc dziewczynę, a Tadg odwołał się w tej sprawie do Wysokiego Króla, Conna Stu Bitew, który wydał wojnę Cumhalowi. Cumhal zginął w bitwie zabity przez Golla mac Morna, lecz Muirne była już w ciąży i wkrótce miał narodzić się Finn.

</doc>
<doc id="566538" url="https://pl.wikipedia.org/wiki?curid=566538" title="Maciek Miernik">
Maciek Miernik



</doc>
<doc id="566541" url="https://pl.wikipedia.org/wiki?curid=566541" title="Pittakos z Mityleny">
Pittakos z Mityleny

Pittakos z Mityleny (ur. ok. 648 p.n.e., zm. ok. 569 p.n.e.) – władca Mityleny, jeden z siedmiu mędrców. 
Diogenes Laertios podaje, że urodził się w Mitylenie z ojca Hyrradiosa. Uczestniczył w walkach o władzę w Mitylenie – razem z Alkajosem i jego braćmi obalił popieranego przez lud tyrana Melanchrosa (612 p.n.e.). Po obaleniu Melanchrosa władzę w Mitylenie przejął popierany przez Pittakosa tyran Myrsilos. Po śmierci Myrsilosa Pittakos przejął władzę w Mitylenie jako ajsymneta (rozjemca między ludem a arystokratami), choć przez arystokratów uznawany był za tyrana. Władzę miał uzyskać dzięki zwycięstwu nad Ateńczykami, gdy dowodził flotą mityleńską w konflikcie mityleńsko-ateńskim o terytorium Achilleidy. Ze względu na konflikty skazał na wygnanie popierających arystokrację Alkajosa i Safonę, po kilku latach ogłosił jednak amnestię. Po 10 latach rządów w Mitylenie (589–579) zrzekł się władzy. Jest autorem wielu powiedzeń o charakterze moralno-mądrościowym, które przyniosły mu sławę mędrca. Diogenes Laertios podaje, że napisał ok. 600 elegii oraz pismo o prawach. 

</doc>
<doc id="566542" url="https://pl.wikipedia.org/wiki?curid=566542" title="Bitwa o Fort Carillon">
Bitwa o Fort Carillon

Bitwa o Fort Carillon (później znany jako Fort Ticonderoga, położony u wybrzeża jeziora Champlain na terenie obecnego stanu Nowy Jork) – starcie zbrojne, które miało miejsce w dniach 7–8 lipca 1758 roku podczas wojny o kolonie amerykańskie stanowiącej północnoamerykański front wojny siedmioletniej. Zakończyło się zwycięstwem Francuzów pod dowództwem Louisa-Josepha de Montcalm nad przeważającymi liczebnie siłami brytyjskimi generała Jamesa Abercrombie. Niektórzy wojskowi historycy uważają bitwę o Fort Carillon za klasyczny przykład wojskowej niekompetencji. Abercrombie, pewny szybkiego zwycięstwa, zignorował kilka możliwości na odniesienie sukcesu jak oflankowanie nieprzyjaciela, zaczekanie na ciężką artylerię, odcięcie fortu od zaopatrzenia. Zamiast tego zdecydował się na czołowy atak.
Wstęp.
Fort umieszczany przesmyku między jeziorami Champlain i George, był strategicznym punktem w konflikcie. Umożliwiał on Francuzom marsz na południe od Quebecu i doliny Rzeki Świętego Wawrzyńca wzdłuż jeziora Champlain w kierunku do doliny rzeki Hudson. Ukształtowanie terenu sprzyjało obrońcom. Fort z trzech stron otoczony był wodą, zaś na połowie czwartej – przez bagno. Pozostała część została mocno umocniona wysokimi wałami, wspartymi i flankowanymi przez trzy baterie, zaś od czoła fort chroniony był przez ostrokół z zaostrzonymi końcami zwróconymi na zewnątrz. Fort kontrolował południowy kraniec jeziora Champlain i dostęp do doliny rzeki Hudson.
Brytyjska armia skierowana do zdobycia fortu liczyła łącznie 16 000 ludzi. Była to największa siła jaką do tej pory skoncentrowano w Ameryce Północnej. Spośród nich, 6000 żołnierzy należało do sił regularnych. 6 lipca siły te ruszyły w kolumnach na fort, osłaniane na skrzydłach przez Rangersów Rogersa.
Bitwa.
7 lipca.
7 lipca Abercrombie wznowił pochód na fort. Droga nie była jednak przystosowana dla tak wielkiej armii i wkrótce wojsko rozciągnęło się na wielkim obszarze. Rangersi Rogersa zostali posłani do przodu jako przednia straż, aby uniemożliwić przeciwnikowi frontalny atak.
Lekka piechota lorda Howe, która przejęła ochronę eksponowanej flanki zaangażowała się w małą strzelaninę z francuskimi patrolami. Ta strzelanina pomimo taktycznego sukcesu zakończyła się śmiercią Lorda Howe podczas gdy ścigał wycofujących Francuzów.
Przypuszcza się, iż śmierć Howe doprowadziła do brytyjskiej klęski, ponieważ spowodowała, iż Abercrombie wysunął naprzód swe działa. Wieczorem jednak wycofał je ponownie na tyły co doprowadziło do zmęczenia ludzi i zwierząt.
Wieczorem 7 lipca Abercrombie otrzymał informację, iż 3 000 francuskich posiłków jest w drodze i wkrótce przybędzie.
8 lipca.
Rankiem 8 lipca Abercrombie był zdeterminowany wykorzystać swą liczebną przewagę, zanim ją straci po przybyciu posiłków francuskich. Brytyjczycy stanęli wobec silnie umocnionych francuskich pozycji. Podczas gdy fort wciąż znajdował się w budowie, Francuzi wznieśli wysokie wały, wzmocnione przez trzy baterie. Ukształtowanie terenu dawało Brytyjczykom tylko jeden wyraźny kierunek ataku, który był zablokowany umocnieniami wzmocnionymi zaostrzonymi palami. Abercrombie pośpiesznie rozwinął armię na pozycjach, nie czekając na działa wciąż znajdujące się w drodze.
Bitwa została rozpoczęta przez Rangersów Rogersa, którzy wysłali zwiadowców pod wały. Rangersi potem usunęli się z drogi regularnych sił. Pierwszy uderzył Regiment Highlanders (bez rozkazu), wyprzedzając resztę z armii. Francuskie pozycje były takiego rodzaju, iż umożliwiały prowadzenie miażdżącego ognia na atakujących Brytyjczyków, więc wkrótce uderzenie załamało się. Abercrombie był zmuszony nakazać odwrót. Highlanderzy, mimo że zaatakowali pierwsi, jako ostatni się wycofali i to oni ponieśli największe straty.

</doc>
<doc id="566545" url="https://pl.wikipedia.org/wiki?curid=566545" title="Zaburzenie identyfikacji płciowej">
Zaburzenie identyfikacji płciowej



</doc>
<doc id="566549" url="https://pl.wikipedia.org/wiki?curid=566549" title="Test dla wariancji">
Test dla wariancji

Test dla wariancji – test statystyczny służący do weryfikacji hipotez statystycznych dotyczących wartości wariancji w populacji generalnej lub też do porównania wartości wariancji w dwóch lub kilku populacjach – na podstawie znajomości wartości badanej cechy w losowej próbie (lub w kilku próbach).
Rozstrzygnięcie pytań dotyczących wariancji jest ważne m.in. dlatego, że wiele testów służących do porównania wartości średnich w dwóch lub kilku populacjach wymaga przyjęcia założenia o równości wariancji w tych populacjach (tak zwane założenie o jednorodności wariancji). Ponadto wariancja może być miernikiem dokładności w procesie pomiarowym lub produkcyjnym (zbyt duża wariancja wyników pomiaru może na przykład świadczyć o uszkodzeniu lub rozregulowaniu aparatury lub urządzeń).
Struktura i podział testów.
Hipotezy dotyczące wariancji testuje się zgodnie z ogólnymi zasadami testowania hipotez statystycznych: formułujemy hipotezy, zakładamy poziom istotności formula_1 – dopuszczalną wartość błędu pierwszego rodzaju (tj. prawdopodobieństwo odrzucenia prawdziwej hipotezy zerowej) i na podstawie danych z próby wyznaczamy wartość statystyki testowej, po czym porównujemy ją z wartościami krytycznymi odczytanymi z tablic odpowiedniego rozkładu teoretycznego. Przy konstrukcji wszystkich omawianych niżej testów przyjmowane jest założenie, że badane cechy mają w populacjach generalnych rozkład normalny.
Poniżej przedstawiono w skrócie kilka testów najczęściej stosowanych w poszczególnych sytuacjach.
Testy dla jednej wariancji.
Porównujemy wariancję w populacji z „wzorcową” wartością formula_3
Hipotezy mają postać:
albo
albo też
Postać statystyki i dalszy przebieg testu zależy od rozmiaru próby.
Próby małe.
Wyznaczamy wartość statystyki
gdzie:
Statystyka ta ma przy założeniu prawdziwości hipotezy zerowej rozkład chi-kwadrat z formula_9 stopniami swobody. Wartość krytyczną formula_10 odczytujemy z tablic rozkładu chi-kwadrat dla formula_11 stopni swobody oraz:
Obszar krytyczny:
Jeżeli wyznaczona wartość statystyki formula_24 nie należy do obszaru krytycznego formula_25 to nie ma podstaw do odrzucenia hipotezy zerowej.
Jeżeli wyznaczona wartość statystyki formula_24 należy do obszaru krytycznego formula_25 to hipotezę zerową odrzucamy na korzyść hipotezy alternatywnej.
Próby duże.
Dla liczebności próby formula_28 możemy przekształcić wyznaczoną w poprzednim punkcie statystykę chi-kwadrat w statystykę formula_29 o rozkładzie normalnym obliczając:
Nie oznacza to, że nie można stosować nadal statystyk dla małych prób. Są one nadal dokładniejsze, wymagają jednak komputerowego obliczania rozkładu, gdyż tablice na ogół nie sięgają tak daleko.
W powyższym wzorze formula_24 oraz formula_32 oznaczają statystykę chi-kwadrat i jej liczbę stopni swobody wyznaczone tak, jak w poprzednim paragrafie (dla prób małych).
Wartości krytyczne znajdujemy z tablic dystrybuanty rozkładu normalnego. Jeżeli formula_33 jest dystrybuantą standardowego rozkładu normalnego, a formula_34 – funkcją odwrotną do dystrybuanty, natomiast formula_1 – założonym poziomem istotności – to odczytujemy:
Dalszy przebieg testu i wnioski – jak poprzednio.
Testy dla dwóch wariancji.
Mamy tu do czynienia z dwiema próbami o liczebnościach formula_40 i formula_41 znamy też „wariancje z próby” (estymatory wariancji) formula_42 i formula_43 – testujemy hipotezę, że próby te pochodzą z populacji o jednakowych wariancjach. Postać hipotez:
albo
albo też
Testy dla dwóch prób niezależnych.
Próby małe.
W tym przypadku można wykorzystać kilka testów:
Test "F" (Fishera).
Niech formula_46 i formula_47 będą próbami statystycznymi z rozkładu normalnego (test nie jest odporny na naruszenia tego założenia), ze średnimi próbkowymi odpowiednio:
Niech
będą wariancjami próbkowymi. Wtedy test statystyczny
ma rozkład F Snedecora z formula_51 stopniami swobody jeśli hipoteza zerowa o równości wariancji jest prawdziwa. Z tablic tego rozkładu, dla testu prawostronnego, odczytuje się wartość krytyczną:
Jeżeli stosuje się test lewostronny, to najprościej jest zamienić miejscami próby 1 i 2.
W przypadku testu obustronnego wyznacza się
oraz drugą wartość graniczną ze wzoru:
Test t-Studenta.
Stosujemy statystykę
(formula_8 jest tutaj wspólną liczebnością obu prób).
Statystyka ta ma rozkład Studenta o formula_11 stopniach swobody.
Test t-Studenta stosujemy w przypadku, gdy próby pochodzą z populacji o rozkładzie normalnym i gdy nie znamy wariancji.
Test Linka.
Gdy znane są jedynie rozstępy formula_58 i formula_59 obu prób, wtedy wyznaczamy statystykę
przy czym w liczniku powinna być większa wartość (hipoteza formula_13 ma postać ). Statystykę tę porównujemy z wartością krytyczną odczytaną ze specjalnych tablic dla testu Linka – patrz np. (Zieliński, 1972).
Próby duże.
W tym przypadku można wykorzystać statystykę z o rozkładzie normalnym:
i porównać jej wartość z wartościami granicznymi wyznaczonymi z tablicy standaryzowanego rozkładu normalnego w dokładnie taki sam sposób, jak opisano to dla testu dla jednej wariancji i dużej próby.
Tak jak poprzednio, nie oznacza to, że nie można stosować nadal statystyk dla małych prób. Są one nadal dokładniejsze, wymagają jednak komputerowego obliczania rozkładu, gdyż tablice na ogół nie sięgają tak daleko.
Testy dla dwóch prób zależnych.
Przypadek taki zachodzi np. gdy badamy ten sam zbiór obiektów w dwóch różnych sytuacjach (w różnych warunkach) – wtedy na ogół liczebności prób są jednakowe formula_64
Test Morgana dla prób małych.
Wyznaczamy statystykę o rozkładzie t-Studenta:
gdzie formula_8 jest wspólną liczebnością prób, a formula_67 – współczynnikiem korelacji Pearsona, który jest miarą korelacji pomiędzy wynikami w próbie 1 i próbie 2. Tę wartość statystyki t porównujemy z wartością krytyczną (lub 2 wartościami krytycznymi) odczytanymi z tablic rozkładu t-Studenta dla formula_68 stopni swobody.
Test Morgana dla prób dużych.
Test przebiega podobnie, z tą różnicą, że wartości graniczne można odczytać z tablicy rozkładu normalnego (bo dla dużych wartości stopni swobody rozkład t-Studenta zmierza asymptotycznie do rozkładu normalnego).
Testy dla wielu wariancji.
Mamy k prób. Hipotezy mają postać:
Próby niezależne.
Test Bartletta.
Gdy liczebności prób są różne – stosujemy test Bartletta, oparty na statystyce chi-kwadrat:
przy czym we wzorze tym:
Obliczona wartość formula_24 jest porównywana z wartością krytyczną wyznaczoną z tablic rozkładu chi-kwadrat dla formula_80 stopni swobody. Obszar krytyczny jest zawsze prawostronny (zbyt duże wartości statystyki świadczą o niejednorodności wariancji).
Aby można było stosować test Bartletta – musi być spełnione założenie, że liczebności prób nie są skrajnie małe, tzn. że formula_81 dla każdego formula_82
Gdy mamy k prób równolicznych, każda o liczebności "n" – możemy stosować też inne testy (prostsze rachunkowo):
Test Hartleya.
Mamy formula_83 prób o jednakowej liczebności formula_84 Obliczamy wartość statystyki formula_85 zgodnie ze wzorem:
gdzie:
Wartość statystyki formula_85 musi być porównywana z wartościami krytycznymi odczytywanymi z tablic specjalnie skonstruowanych dla tego testu (p. Zieliński 1972). Test Hartleya ma zawsze prawostronny obszar krytyczny.
Test Cadwella.
Jest to test do badania hipotezy o jednorodności wariancji dla k prób niezależnych i równolicznych (o liczebności n każda). Test ten jest oparty na wartości rozstępów, wyznaczamy mianowicie wartość statystyki:
(stosunek największego do najmniejszego rozstępu w badanych próbach) i porównujemy tę wartość z wartością krytyczną odczytaną z tablic specjalnie dostosowanych do tego testu, która zależy od poziomu istotności formula_95 liczby prób k i ich liczebności n.
Test ten, tak jak poprzednie, jest zawsze prawostronny.
Próby zależne.
Test Patnaika.
Mamy formula_83 prób zależnych o liczebności formula_8 każda. Liczebności powinny spełniać warunek formula_98 Test oparty jest na wartościach rozstępów poszczególnych prób. Wyznaczamy dwie wartości:
po czym porównujemy wartość stosunku formula_101 z odpowiednią wartością krytyczną formula_102 Zarówno ta wartość krytyczna, jak i stała formula_103 musi być odczytana z tablic specjalnie przygotowanych dla tego testu. Obszar krytyczny testu jest prawostronny, tj. gdy formula_104 – wnioskujemy, że wariancje w porównywanych populacjach nie są jednorodne. W takim przypadku – można stosować ten test sekwencyjnie (w kolejnych podgrupach).

</doc>
<doc id="566550" url="https://pl.wikipedia.org/wiki?curid=566550" title="Kwas hipurowy">
Kwas hipurowy

Kwas hipurowy ("N"-benzoiloglicyna), – organiczny związek chemiczny, amid kwasu benzoesowego i glicyny. Występuje w moczu jako produkt metabolizmu związków aromatycznych zbudowanych z benzenu podstawionego jednowęglową grupą funkcyjną, np. toluenu (), benzoesanów () lub benzaldehydu ().
Zastosowanie w medycynie.
Jego obecność w moczu jest często spotykana i nie ma znaczenia diagnostycznego i może być związana ze spożyciem benzoesanu sodu, obecnego w żywności jako konserwant. Benzoesan sodu podaje się też w trakcie leczenia hiperamonemii, w celu eliminacji nadmiaru amoniaku z organizmu w postaci kwasu hipurowego.

</doc>
<doc id="566552" url="https://pl.wikipedia.org/wiki?curid=566552" title="Muzeum Łodzi Wikingów w Roskilde">
Muzeum Łodzi Wikingów w Roskilde

Muzeum Łodzi Wikingów w Roskilde ("Vikingeskibsmuseet i Roskilde") – duńskie muzeum jednostek pływających oraz podróży morskich z okresu starożytności i średniowiecza mieszczące się w Roskilde pod Kopenhagą.
Historia.
Muzeum powstało w celu ekspozycji 5 łodzi wydobytych z dna zatoki 15 km od brzegów Roskilde – dawnej stolicy Królestwa Danii, gdzie zostały zatopione, aby bronić dostępu do portu nieprzyjacielskim siłom. Dzisiejsza ekspozycja jest efektem 25-letniej pracy nad wydobytymi fragmentami łodzi. W roku 1997 podczas budowy portu na terenie muzeum odkryto kolejne 9 łodzi – obecnie trwają prace renowacyjne, w celu udostępnienia ich publiczności.
Atrakcje turystyczne.
Muzeum oferuje zwiedzającym wiele atrakcji:
Współpraca.
Współpracuje z innymi duńskimi muzeami przy znaleziskach okrętowych oraz przy innych marynistycznych znaleziskach znajdujących się na wybrzeżu jak i w pracach prowadzonych na dużych głębokościach wód.

</doc>
<doc id="566553" url="https://pl.wikipedia.org/wiki?curid=566553" title="Karol Tarło (zm. 1702)">
Karol Tarło (zm. 1702)

Karol Tarło herbu Topór (zm. w 1702 roku) – kanclerz wielki koronny w 1702 roku, podkanclerzy koronny w latach 1689–1702, wojewoda lubelski w latach 1685–1689, starosta stężycki w latach 1668–1686 i 1693–1695, marszałek kapturowy sandomierski w 1674 roku, marszałek sandomierskich sądów skarbowych w 1671 roku.
Życiorys.
Jego ojcem był Aleksander Piotr Tarło, kasztelan lubelski, a matką Jadwiga Lanckorońska.
Jego żoną została (przed 1674) Zofia Pszonka z Babina. Jego synem był Adam Piotr Tarło (zm. 1719) – stolnik królewski, wojewoda i starosta lubelski, janowski.
Miał też córki, którymi były: Jadwiga Tarło – żona kasztelan radomskiego Jana Kazimierza Lanckorońskiego, Teresa Magdalena Tarło i Dorota Tarło.
Na sejmie abdykacyjnym jako poseł województwa sandomierskiego 16 września 1668 roku podpisał akt potwierdzający abdykację Jana II Kazimierza Wazy.
W 1669 roku był elektorem Michała Korybuta Wiśniowieckiego z województwa sandomierskiego.
Elektor Jana III Sobieskiego z województwa sandomierskiego w 1674 roku.
Był elektorem Augusta II Mocnego z województwa lubelskiego i z województwa sandomierskiego w 1697 roku.
W styczniu 1702 roku podpisał akt pacyfikacji Wielkiego Księstwa Litewskiego.

</doc>
<doc id="566558" url="https://pl.wikipedia.org/wiki?curid=566558" title="COSAFA Cup 1997">
COSAFA Cup 1997

COSAFA Cup 1997 – mecze turnieju były rozgrywane w dniach od 1 marca do 31 sierpnia 1997 roku. W pucharze wystartowało 9 drużyn narodowych:
Zwycięzcą turnieju została .
Runda kwalifikacyjna.
"Tanzania do rundy finałowej awansowała automatycznie."
Tabela końcowa.
 
ZWYCIĘZCA COSAFA CUP 1997
ZAMBIA PIERWSZY TYTUŁ

</doc>
<doc id="566564" url="https://pl.wikipedia.org/wiki?curid=566564" title="Ellis Marsalis">
Ellis Marsalis

Elis Marsalis (ur. 14 listopada 1934 w Nowym Orleanie, zm. 1 kwietnia 2020 tamże) – amerykański pianista, muzyk jazzowy, przedstawiciel jazzu nowoczesnego. Laureat NEA Jazz Masters Award w 2011.
Życiorys.
Po studiach na Dillard University i służbie w Marine Corps (korpusie piechoty morskiej) wybrał drogę muzyka jazzowego w Nowym Orleanie. W 1974 został dyrektorem Jazz Studies at the New Orleans Center for Creative Arts, artystycznej szkoły dla młodych ludzi uzdolnionych muzycznie z całego miasta. Razem ze swoją żoną Dolores miał sześciu synów.
Zmarł 1 kwietnia 2020 na COVID-19.

</doc>
<doc id="566568" url="https://pl.wikipedia.org/wiki?curid=566568" title="Gordon seter">
Gordon seter



</doc>
<doc id="566573" url="https://pl.wikipedia.org/wiki?curid=566573" title="Tatjana Łysienko">
Tatjana Łysienko

Tatjana Wiktorowna Łysienko, Biełoborodowa (; ur. 9 października 1983 w Batajsku) – rosyjska lekkoatletka specjalizująca się w rzucie młotem, uczestniczka igrzysk olimpijskich w Londynie, mistrzyni świata, była rekordzistka świata.
W 2004 roku odpadła w eliminacjach podczas igrzysk olimpijskich w Atenach. Łysienko przebiła się do czołówki zawodniczek w rzucie młotem latem 2005 roku. 15 lipca 2005 pobiła rekord świata Rumunki Mihaeli Melinte wynikiem 77,06 m. Miesiąc później musiała jednak zadowolić się tylko brązowym medalem mistrzostw świata. 12 czerwca 2006 rekord świata odebrała jej koleżanka z reprezentacji Gulfija Chanafiejewa. Niecałe dwa tygodnie później Łysienko znowu rzuciła najdalej – 77,80. Nowy rekord uzyskała w maju 2007 w Soczi – 78,61. Rezultat ten został jednak później anulowany z powodu stosowania niedozwolonych środków i rekordem świata był wówczas rezultat Łysienko z Tallinna (77,80). W 2006 zdobyła tytuł mistrzyni Europy wynikiem 76,67 m pokonując Chanafiejewą i Kamilę Skolimowską.
9 maja 2007 roku w Moskwie podczas badania poza zawodami wykryto u niej stosowanie środków dopingujących. Łysienko zrezygnowała z badania próbki B, co według przepisów oznacza przyznanie się do winy. Szef komisji antydopingowej rosyjskiego komitetu olimpijskiego stwierdził, że substancji nazwanej przez prasę S4 i blokującej produkcję żeńskich hormonów w organizmie, nie ma na liście zakazanych środków. Młociarka została zdyskwalifikowana na okres dwóch lat (15.7.2007 – 14.7.2009), a także anulowano wszystkie jej rezultaty uzyskane od dnia wykrycia dopingu w jej organizmie.
W 2010 zdobyła srebro mistrzostw Europy, a rok później została mistrzynią świata. Zdobyła złoto igrzysk olimpijskich w Londynie, ustanawiając nowy rekord olimpijski (78,18).
W 2013 roku podczas mistrzostw świata w Moskwie obroniła mistrzowski tytuł ustanawiając rekord Rosji 78,80 m, lecz medal został jej odebrany w 2019 roku przez stosowanie przez nią dopingu w latach 16.07.2012-02.07.2016 i przyznany wicemistrzyni świata z tamtego konkursu Anicie Włodarczyk.
W październiku 2016 roku w oficjalnym raporcie MKOl pozbawiono ją złotego medalu Igrzysk w Londynie za stosowanie niedozwolonego środka – turinabolu.
Rekord życiowy: 78,51 (6 lipca 2012, Czeboksary), 5. wynik w historii światowej lekkoatletyki.
Zamężna ze swoim trenerem Nikołajem Biełoborodowem. 14 lutego 2015 urodziła syna Makarija.

</doc>
<doc id="566574" url="https://pl.wikipedia.org/wiki?curid=566574" title="Resistencia">
Resistencia

Resistencia – miasto w północnej Argentynie, w pobliżu granicy z Paragwajem, przy Drodze Panamerykańskiej, stolica prowincji Chaco. Około 404 tys. mieszkańców.

</doc>
<doc id="566575" url="https://pl.wikipedia.org/wiki?curid=566575" title="Tabor (rzeka)">
Tabor (rzeka)

Tabor (dawniej: "Morbach", "Mormawa", od końca XVII wieku "Taba", następnie od XIX jako "Tabor" i w dolnym biegu jako "Morwawa". – rzeka w województwie podkarpackim, lewy dopływ Wisłoka. Jej długość wynosi 27,9 km, a powierzchnia dorzecza 109,2 km².
Górna część biegu w Beskidzie Niskim. Źródła na wysokości ok. 570 m n.p.m., na północnym skłonie Przełęczy Szklarskiej. Spływa początkowo w kierunku północno-północno-wschodnim. Pomiędzy Desznem a Rymanowem przecina Wzgórza Rymanowskie, po czym zmienia kierunek na północny i meandrując płynie przez tereny Dołów Jasielsko-Sanockich. Na wysokości Haczowa (przysiółek Morawa) skręca ku północnemu zachodowi i w zachodniej części wsi Iskrzynia, na wysokości około 268 m n.p.m., uchodzi do Wisłoka. W uzdrowisku Rymanów-Zdrój bieg rzeki jest uregulowany.
Średni wieloletni stan wody w pobliżu ujścia (Iskrzynia) wynosi 227 cm przy przepływie około 1,8 m³/s, najniższy zanotowany: 188 cm, najwyższy zanotowany: 643 cm.
Jak pisał znany krajoznawca Mieczysław Orłowicz, którego rodzice w latach 1895-1904 mieszkali w Rymanowie i który tam spędzał w tym czasie wszystkie wakacje, "Rzeczka była mała, w dniach letnich toczyła niewielką ilość wody, i to zanieczyszczonej często ropą naftową ze źródeł naftowych w górnym biegu Taby. Dno było kamieniste, nieprzyjemne do kąpieli. W okresie letnich ulew, które często przybierają postać oberwania się chmury, Taba stawała się na kilka godzin nawet groźna i niebezpieczna. Zalewała i obrywała brzegi, znosiła chaty wiejskie i stodoły, zabierała z przybrzeżnych łąk sterty siana, zrywała mostki. Wyrządzała więc duże szkody nie tylko w Rymanowie, mieście położonym na górze, ale w jego obydwu przedmieściach, które leżały wzdłuż Taby na południe i na północ od Rymanowa."
Najstarsze źródła wymieniają rzekę pod następującymi nazwami: "in fluviis dictis Morbach et Redisschow" - 1376, "in fluviis Morbach" - 1388, "fluvii Murmawa" - 1389 

</doc>
<doc id="566578" url="https://pl.wikipedia.org/wiki?curid=566578" title="Santiago del Estero (miasto)">
Santiago del Estero (miasto)

Santiago del Estero – miasto w północno-zachodniej Argentynie, na prawym brzegu rzeki Dulce, stolica prowincji Santiago del Estero. Około 378 tys. mieszkańców.
W mieście rozwinął się przemysł włókienniczy, skórzany oraz spożywczy.

</doc>
<doc id="566579" url="https://pl.wikipedia.org/wiki?curid=566579" title="Seter irlandzki mahoniowy">
Seter irlandzki mahoniowy



</doc>
<doc id="566580" url="https://pl.wikipedia.org/wiki?curid=566580" title="Posadas">
Posadas

Posadas – miasto w północno-wschodniej Argentynie, na lewym brzegu rzeki Parana, naprzeciw paragwajskiego miasta Encarnación, stolica prowincji Misiones. Około 235,9 tys. mieszkańców.
Największe miasto w prowincji Misiones i jego centrum administracyjne, handlowe i kulturalne. Powstało wokół portu na rzece Parana.
Miasto połączone jest z położonym na drugim brzegu rzeki paragwajskim miastem Encarnación mostem Puente San Roque González de la Santa Cruz.
Miasto jest siedzibą klubu piłkarskiego Guaraní Antonio Franco. 
Nad brzegiem Parany wzniesiony jest 7-metrowy pomnik Jana Pawła II, autorstwa Czesława Dźwigaja.

</doc>
<doc id="566581" url="https://pl.wikipedia.org/wiki?curid=566581" title="Bajki Ezopa">
Bajki Ezopa

 
Bajki Ezopa lub Aesopica – zbiór dzieł Ezopa, bajkopisarza greckiego, niewolnika żyjącego w VI wieku p.n.e. Jego bajki są do dziś popularne. Bohaterami są zwykle zwierzęta posiadające cechy ludzkie. Bajki Ezopa napisane są głównie w formie opowieści moralizującej bądź satyrycznej. Znaczna ich część jest znana na całym świecie i została przetłumaczona na wiele języków.
Poniżej lista najbardziej znanych bajek:

</doc>
<doc id="566582" url="https://pl.wikipedia.org/wiki?curid=566582" title="Formosa (miasto)">
Formosa (miasto)

Formosa – miasto w północnej Argentynie, nad rzeką Paragwaj, przy granicy z Paragwajem, stolica prowincji Formosa. Około 209,8 tys. mieszkańców.
Miasto jest siedzibą klubów Patria i Sol de América.

</doc>
<doc id="566583" url="https://pl.wikipedia.org/wiki?curid=566583" title="Napięcie dotykowe">
Napięcie dotykowe

Napięcie dotykowe – napięcie między dwoma punktami jednocześnie dostępnymi nie należącymi do obwodu elektrycznego, które można dotknąć dwiema częściami ciała, np. dwoma rękoma lub ręką i stopą. 
Wartość napięcia dotykowego zależy od wartości napięcia roboczego oraz od rezystancji między obudową urządzenia a ziemią. Napięcie dotykowe jest zwykle mniejsze od napięcia roboczego, a jego wartość jest tym mniejsza, im mniejsza jest wartość rezystancji uziemienia obudowy uszkodzonego urządzenia. Jeśli natomiast urządzenie, w którym nastąpiło uszkodzenie izolacji roboczej, jest odizolowane od ziemi, to napięcie dotykowe może osiągnąć wartość równą napięciu roboczemu. 

</doc>
<doc id="566586" url="https://pl.wikipedia.org/wiki?curid=566586" title="Krzysztof Stroiński (aktor)">
Krzysztof Stroiński (aktor)

Krzysztof Stroiński (ur. 9 października 1950 w Pszczynie) – polski aktor teatralny, filmowy i telewizyjny.
Życiorys.
W roku 1972 ukończył studia na wydziale aktorskim Państwowej Wyższej Szkoły Filmowej, Telewizyjnej i Teatralnej w Łodzi. Pierwszym teatrem, z którym w latach 1972–1973 podjął współpracę, był Teatr im. Ludwika Solskiego w Tarnowie. Następnie, do roku 1978, występował w łódzkim Teatrze im. Stefana Jaracza. Od roku 1979 jest aktorem teatrów warszawskich: Komedii (1979–1981), Dramatycznego (1981–1984), Nowego (1988–1989), Powszechnego (od 1990) oraz Studio (gościnnie).
Dużą popularność zyskał rolami w serialach telewizyjnych, przede wszystkim Leszka Góreckiego w "Daleko od szosy", Michała Lindnera w "Matkach, żonach i kochankach" oraz „Metyla” w "Pitbullu".
W roku 1977 na Festiwalu Polskiej Twórczości Telewizyjnej w Olsztynie otrzymał nagrodę „Za stworzenie popularnych postaci telewizyjnych” (w serialu "Daleko od szosy").
W latach 1992–1994 był aktorem Kabaretu Olgi Lipińskiej, gdzie wcielił się w rolę szefa instytucji „KABA 3”.

</doc>
<doc id="566587" url="https://pl.wikipedia.org/wiki?curid=566587" title="Philips van Almonde">
Philips van Almonde

Philips van Almonde (ur. 29 grudnia 1646 w Briel, zm. 6 stycznia 1711 w Lejdzie), admirał holenderski, służący w holenderskiej marynarce na przełomie XVII/XVIII wieku.
Początki kariery.
Philips był synem Pietera Jansza van Almonde, zamożnego mieszczanina, zatem marynarskiej profesji uczył się od swego wuja, dowódcy fregaty Jacoba Cleidijcka, stając się w roku 1661 kadetem na jego okręcie "Wapen van Dordrecht". W 1664 został porucznikiem. Podczas bitwy pod Lowestoft w wojnie angielsko-holenderskiej w 1665 przejął dowództwo od swego wuja a 14 sierpnia otrzymał potwierdzenie swego dowództwa nad okrętem. Wyróżnił się w czterodniowej bitwie 11 lipca-14 lipca 1666, gdzie admirał-porucznik Michiel de Ruyter pobił angielską flotę Moncka.
Dowódca okrętu.
W 1667 został pełnym kapitanem. W 1671 został dowódcą okrętu "Harderwijk". Dnia 6 października 1673 podczas trzeciej wojny holenderskiej, został admirałem po tym, jak wyróżnił się jako kapitan okrętu "Wassenaer" w bitwie pod Solebay i jako kapitan okrętu "Delft" podczas bitwy pod Schooneveld i Texel.
W 1674 Almonde na okręcie "Ridderschap van Holland" prowadził działania w okolicach francuskiego zachodniego wyrzeża. W następnym roku towarzyszył eskadrze Trompa na Morzu Śródziemnym. Dnia 4 czerwca 1676 towarzysząc Trompowi na okręcie "Delft" pomagał Duńczykom w walce ze szwedzką flotą na Bałtyku. W 1676 po śmierci de Ruytera Almonde przejął dowództwo nad flotą holenderską na Morzu Śródziemnym i wrócił z nią do Holandii. Dnia 5 kwietnia 1684 Admiralicja Amsterdamu wyznaczyła go na swojego wiceadmirała.
Wojna palatynacka.
Jednak swą wielką sławę osiągnął dopiero w wojnie palatynackiej, w której Holandia i jej sprzymierzeńcy zmierzyli się z królem Francji Ludwikiem XIV.
Dnia 28 marca 1692 został admirałem-porucznkiem. Almonde na okręcie "De Prins" dowodził eskadrą podczas bitwy pod La Houge (znanej także jako bitwa pod Barfleur) 29 maja 1692.
Tam znacznie przyczynił się do klęski floty francuskiej admirała Tourville'a przez pomysł z długimi łodziami wysłanymi przeciwko złapanym w pułapkę Francuzom. Pomysł ten stanowił ulubioną taktykę stosowaną przez Holendrów.
Hiszpańska wojna sukcesyjna.
W 1702 podczas hiszpańskiej wojny sukcesyjnej, Almonde stał za planem zdobycia bogato obładowanej hiszpańskiej floty skarbów płynącej z Indii Zachodnich. Dnia 23 października przekonał angielskiego admirała George'a Rooke'a by zaatakować obładowane złotem statki nie zważając na późną porę roku i fakt ochrony konwoju przez francuskie okręty liniowe. Flota holendersko-angielska zniszczyła flotę nieprzyjacielską w zatoce Vigo. Anglicy zdobyli 4 liniowce i 6 galeonów, podczas gdy Holendrzy wzięli 6 okrętów i 5 obładowanych skarbami galeonów.
Ostatnie lata.
Na wieść o tym, że ma być podwładnym angielskiego wiceadmirała, w 1706 zrzekł się dowodzenia flotą holenderską zmierzającą do Portugalii. Dnia 20 grudnia 1708 został przeniesiony do swej poprzedniej Admiralicji w Rotterdamie. Almonde później wrócił później do swojej posiadłości Haaswyk koło Lejdy, gdzie zmarł 6 stycznia 1711.

</doc>
<doc id="566588" url="https://pl.wikipedia.org/wiki?curid=566588" title="Alen Islamović">
Alen Islamović

Alen Islamović, właśc. Alija Islamović (ur. 17 sierpnia 1957 w Bihaciu) – bośniacki muzyk. Gitarzysta oraz wokalista, był członkiem zespołów Divlje jagode, Bijelo dugme, 4 asa i Srčani Udar.
Życiorys.
Islamović wczesne dzieciństwo spędził we wsi Sokolac, położonej 5 km od Bihacia. Gdy miał dwa i pół roku, jego ojciec znalazł pracę w Bihaciu i tak cała rodzina Islamoviciów przeprowadziła się do tej miejscowości. Młody Alen uczył się gry na gitarze, a jako nastolatek trenował piłkę nożną w lokalnym klubie NK Jedinstvo Bihać. Założył również grupę muzyczną "Bag". W 1981 został gitarzystą basowym i wokalistą w metalowym zespole Divlje jagode. W 1986 przeszedł do Bijelo dugme, gdzie jako wokalista zastąpił Tifę. Podczas gdy Islamović był pierwszym wokalistą zespołu, grupa tworzyła folk rock. Członkowie zespołu, mocno inspirowali się ruchem jugosłowiańskim, tworząc melodyjne kompozycje rockowe, z mocnymi wpływami utworów oraz instrumentów ludowych. Po odejściu z Bijelo dugme, w marcu 1989, rozpoczął karierę solową. Początkowo wykonywał utwory Divlje Jagode, Bijelo dugme i Ribljej čorby w nowych aranżacjach. Na album "Haj, nek se čuje, čuje, haj, nek se zna" przygotował już autorskie kompozycje. Nagranie drugiego albumu przerwała wojna w Jugosławii. Islamović w Bihaciu komponował patriotyczne piosenki "Srce od Bosne", "Ne daj na se"m, które znalazły się na płycie "Gdje je mój rođeni brat", wydanej przez chorwacki "Euroton". Wydania płyty na Europę podjęła się szwajcarska wytwórnia płytowa "Mam". W Niemczech wydana została kolejna jego solowa płyta "Bauštelac". W Zagrzebiu wydał album "Nema meni bez tebe". Później nagrał płytę koncertową, "Live Eurotour 95-96" z koncertów w Słowenii, Chorwacji, Niemczech, Austrii i innych państw. Przeważały na niej piosenki Bijelo dugme i Divlje jagode. W 1999 z utworem „Najlepša”, wystartował na festiwalu w Bihaciu, który wygrał. W 2005 wystąpił z pozostałymi wokalistami Bijelo dugme w koncertach w Sarajewie, Zagrzebiu i Belgradzie. Napisał książkę autobiograficzną „Moje doline sjećanja” (Moja dolina wspomnień). W 2002 sformował razem z innymi muzykami z lat 70. oraz 80. (Vlado Kalember ex "Srebrna krila", Pišta – ex "Telefon Blues Bend", Rajko Dujmić ex Novi fosili) zespół 4 asa.
Życie prywatne.
Żonaty z Marijaną, z którą ma dwie córki – Unę i Larę.
Jest założycielem i prezesem klubu tenisowego Una-Gem Bihać.
W latach 2008–2012 był radnym Bihacia, z ramienia SDP. Po czteroletniej kadencji radnego w 2012 Islamović ponownie został wybrany do Rady Miejskiej, z ramienia SDP, jednak ponieważ SDP i ich ówczesny kandydat na burmistrza Albin Muslić przegrali wybory i dołączyli do opozycji, Islamović opuścił SDP na pierwszej sesji i opowiedział się po stronie rządzącej większości, kierowanej przez burmistrza Emdžad Galijaševicia i partii SDA, w latach 2012–2016.
Dyskografia.
Albumy solowe.
Na podstawie Discogs:
Albumy z Divlje jagode.
Na podstawie Discogs:
Albumy z Bijelo dugme.
Na podstawie Discogs:
Albumy z 4 asa.
Na podstawie Discogs:

</doc>
<doc id="566592" url="https://pl.wikipedia.org/wiki?curid=566592" title="Wróblewscy">
Wróblewscy



</doc>
<doc id="566593" url="https://pl.wikipedia.org/wiki?curid=566593" title="Catamarca (miasto)">
Catamarca (miasto)

Catamarca (lub San Fernando del Valle de Catamarca) − miasto w północno-zachodniej Argentynie, u podnóża Sierra de Ambato (Andy), nad rzeką Río del Valle, stolica prowincji Catamarca. Około 141,3 tys. mieszkańców.
Miasto jest siedzibą klubu piłkarskiego Atlético Policial.
W mieście rozwinął się przemysł spożywczy, skórzany, drzewny oraz tkacki. w Catamarca znajduje się uzdrowisko z źródłami mineralnymi.

</doc>
<doc id="566595" url="https://pl.wikipedia.org/wiki?curid=566595" title="San Luis (miasto w Argentynie)">
San Luis (miasto w Argentynie)

San Luis – miasto w środkowej Argentynie, przy Drodze Panamerykańskiej, stolica prowincji San Luis.
W mieście zginął generał Teofil Iwanowski (1874).
W mieście rozwinął się przemysł spożywczy, włókienniczy oraz odzieżowy.

</doc>
<doc id="566596" url="https://pl.wikipedia.org/wiki?curid=566596" title="Teatr Dramatyczny im. Jerzego Szaniawskiego w Wałbrzychu">
Teatr Dramatyczny im. Jerzego Szaniawskiego w Wałbrzychu

Teatr Dramatyczny im. Jerzego Szaniawskiego w Wałbrzychu – instytucja kulturalna Wałbrzycha.
Historia teatru.
Teatr Dramatyczny im. Jerzego Szaniawskiego w Wałbrzychu powstał jako miejski teatr w 1957 roku. Zalążkiem dzisiejszego teatru była założona w 1947 roku sala teatralna im. Aleksandra Fredry, która występowała dla nielicznej jeszcze wówczas ludności polskiej (około 7 tysięcy). Współpracowano również wtedy z już istniejącym teatrem jeleniogórskim. Jednak wałbrzyska scena nie była samodzielna i nie posiadała stałego miejsca występów. Powodów tego było dużo, ale najważniejszym był brak wolnego budynku. Scena wałbrzyska została uroczyście otwarta dopiero w 1956 roku kiedy utworzono tutaj scenę filialną Państwowych Teatrów Dolnośląskich w Jeleniej Górze.
Początki teatru nie były łatwe. Mierny zespół aktorski, zupełnie przypadkowy repertuar nie dawały efektów jeśli chodzi o rozwój teatru. Dążenia i cele także były różne. Jeleniogórzanie dążyli do ekspansji swojego teatru, natomiast wałbrzyszanie dążyli do utworzenia samodzielnej placówki teatralnej. Rezultatem tego były niesnaski i niezadowolenie obu stron. Lata 1957–1960 to okres dyrektorowania Jana Orszy i okres dalszego pogarszania sytuacji wałbrzyskiej placówki. Mimo że repertuar jest dosyć bogaty, wystawiano m.in. „Szelmostwa Skapena” Moliera, „Most” Szaniawskiego, „Niezwykła historia” Goldoniego, czy „Puchacze” Barnasia to nadal jest on przypadkowy i nie ma konkretnie obranego celu. Sezon 1960–1961 to okres gdzie kierowania teatru podjął się Bronisław Orlicz. Wystawił on kilka nowych spektakli, m.in. „Taką miłość” Kohuta, czy „Igraszki trafu i miłości” Pierre’a de Marivaux.
W latach następnych z wałbrzyską sceną było różnie. Raz miała kierownictwo, innym zaś razem służyła tylko jako scena do grania dla gościnnych teatrów. Pogarszający się konflikt, niemożność załatwienia sprawy i powstania teatru miejskiego było dosyć wnikliwie badane i przytaczane przez lokalne tygodniki i dzienniki, m.in. przez „Trybunę Wałbrzyską” czy też wrocławski tygodnik „Odra”. Miejska Rada Narodowa w 1960 roku podjęła uchwałę zobowiązującą miasto Wałbrzych do wszczęcia postępowania dla powołania teatru dramatycznego. 1 października 1964 roku w Wałbrzychu powołano Teatr Dramatyczny. Dyrektorem nowego teatru pozostał B. Orlicz, a placówka działalność artystyczną rozpoczęła 23 listopada 1964 roku premierą „Zemsty” Fredry.
Wałbrzyski teatr w ciągu pierwszego sezonu dał 7 spektakli premierowych i 285 widowisk które obejrzało ponad 100 tysięcy widzów. O działalności wałbrzyskiego teatru pisało wiele czasopism i gazet m.in. „Trybuna Wałbrzyska”, „Słowo Ludu”, „Gazeta Robotnicza”, „Życie Literackie”, czy „Teatr”. Sezon 1967–1968 odbył się już pod nowym kierownictwem Krystyny Tyszarskiej. Zaprezentowano „Hamleta”, „Żeglarza” Szaniawskiego czy „Dwaj” Juliusa Barč-Ivana. Malała dość znacznie liczba widzów która spadła z liczby prawie 140 tysięcy w sezonie 1966/1967 do liczby 81 tysięcy widzów w sezonie 1967/1968. Lata 1969–1971 to okres powolnej stagnacji teatru. W 1971 dyrektorem teatru wałbrzyskiego został aktor Adolf Chronicki. Za jego kadencji dokonano udanej inscenizacji „Pigmaliona”, „Antygony”, „Ślubów Panieńskich”, Szkoda wąsów”, „Zakładników” i wielu innych. Do ważniejszych osiągnięć Chronickiego było zorganizowanie sesji popularnonaukowej dotykającej problemów dramaturgii radzieckiej. Zorganizowana ona została 17 października i 18 października 1973 roku przy wydatnej pomocy Dolnośląskiego Towarzystwa Krzewienia Kultury Teatralnej.
Lata 1975–1977 to okres intensywnej pracy teatru, co zaowocowało licznymi spektaklami nagrodzonymi na ogólnopolskich i światowych festiwalach i konkursach m.in. uzyskano Statuetkę Orfeusza na I Opolskich Konfrontacjach za przedstawienie pt. „Jan Karol Maciej Wścieklica”. W 1977 Aleksander Strokowski utworzył filię teatru w Książu. Po odejściu Strokowskiego (1 stycznia 1977) stanowisko dyrektora objął młody i ambitny reżyser Andrzej Maria Marczewski. Z jego inicjatywy 12 listopada 1979 roku zadebiutował Ogólnopolski Festiwal Sztuk Dziecięcych i Młodzieżowych, który stał się inspiracją dla twórców tematyką młodych pokoleń. Teatr do 1991 roku wystawił 190 premier m 8182 przedstawienia które obejrzało ponad 2 miliony widzów.
Przemiany ustrojowe w 1989 dały plon w postaci spektaklu „Noce dziadów” W. Jesionki. Jednak frekwencja w latach osiemdziesiątych i dziewięćdziesiątych nie przekroczyła progów z lat sześćdziesiątych i siedemdziesiątych. Obecnie widzowie teatru to publiczność młodzieżowa, szkolna i indywidualna, natomiast w latach 70. była to publika organizowana, ponieważ zakłady pracy finansowały pracownikom wyjścia do teatru. Za największy sukces teatru, można uznać, iż w 1992 roku widownia w przewadze była widownią młodzieżową w proporcji 60% do 40%.
Aktorzy.
Angelika Cegielska, Sara Celler–Jezierska, Aleksandra Cybulska, Karolina Krawiec, Joanna Łaganowska, Rozalia Mierzicka, Irena Sierakowska, Irena Wójcik, Mirosława Żak, Michał Kosela, Rafał Kosowski, Piotr Mokrzycki, Filip Perkowski, Dariusz Skowroński, Czesław Skwarek, Piotr Tokarz, Ryszard Węgrzyn
Reżyserzy współpracujący.
Katarzyna Raduszyńska, Monika Strzępka, Weronika Szczawińska, Michał Borczuch, Łukasz Chotkowski, Bartosz Frąckowiak, Awiszaj Hadari, Krzysztof Garbaczewski, Marcin Liber, Sebastian Majewski, Jakub Porcari, Piotr Ratajczak, Wiktor Rubin, Radosław Rychcik.
Zdobyte nagrody.
Dyrektorzy Teatru.
Pierwszym dyrektorem został Bronisław Orlicz – trzykrotny kierownik artystyczny wałbrzyskiej filii Państwowych Teatrów Dolnośląskich, wiodący z dyrekcją tejże instytucji permanentny spór o granice autonomii podlegającej mu sceny.
1 września 2002 roku nastąpiła zmiana kierownictwa Teatru Dramatycznego w Wałbrzychu. Danuta Marosz otrzymując nominację dyrektorską, zaproponowała szerszą formułę działań. Wspólnie z Piotrem Kruszczyńskim, który z początku objął stanowisko konsultanta artystycznego, zadeklarowali powrót Teatru Dramatycznego do życia „po chwilowej zapaści.”

</doc>
<doc id="566600" url="https://pl.wikipedia.org/wiki?curid=566600" title="João Carlos de Oliveira">
João Carlos de Oliveira

João Carlos de Oliveira (ur. 28 maja 1954 w Pindamonhangaba, zm. 29 maja 1999 w São Paulo) – brazylijski lekkoatleta, trójskoczek, medalista olimpijski, rekordzista świata w latach 1975-1985, podporucznik armii brazylijskiej.
15 października 1975 podczas Igrzysk Panamerykańskich w Meksyku pobił rekord świata w trójskoku wynikiem 17,89 m. Poprzedni rekord radzieckiego zawodnika Wiktora Saniejewa był gorszy aż o 45 cm. Rekord Oliveiry przetrwał 10 lat, kiedy został pobity przez Amerykanina Williego Banksa.
João Carlos de Oliveira zdobył dwa brązowe medale olimpijskie w 1976 i 1980.
Jego karierę przerwał 22 grudnia 1981 wypadek samochodowy pod São Paulo, w wyniku którego miał amputowaną prawą nogę. Ostatnie lata życia spędził w biedzie, nękała go depresja i alkoholizm. Przyczyną śmierci było zakażenie i marskość wątroby.

</doc>
<doc id="566601" url="https://pl.wikipedia.org/wiki?curid=566601" title="La Rioja (miasto)">
La Rioja (miasto)

La Rioja – miasto w zachodniej Argentynie, u podnóża gór Sierr de Velasco (Andy), stolica prowincji La Rioja. Około 190 tys. mieszkańców. W mieście urodziła się Isabel Perón - Prezydent Argentyny.
Miasto jest siedzibą klubów piłkarskich Andino i Independiente.
W mieście rozwinął się przemysł włókienniczy, drzewny oraz spożywczy.

</doc>
<doc id="566603" url="https://pl.wikipedia.org/wiki?curid=566603" title="Joao Carlos de Oliveira">
Joao Carlos de Oliveira



</doc>
<doc id="566605" url="https://pl.wikipedia.org/wiki?curid=566605" title="Concordia (miasto)">
Concordia (miasto)

Concordia – miasto we wschodniej Argentynie, w prowincji Entre Ríos, port nad rzeką Urugwaj, naprzeciw urugwajskiego miasta Salto. Około 158 tys. mieszkańców.
W mieście rozwinął się przemysł spożywczy oraz drzewny.

</doc>
<doc id="566606" url="https://pl.wikipedia.org/wiki?curid=566606" title="Grzegorz Jaczyński">
Grzegorz Jaczyński

Grzegorz Jaczyński (ur. 1955) – w momencie ogłoszenia stanu wojennego student Wydziału Mechanicznego Energetyki i Lotnictwa Politechniki Warszawskiej.
W 1980 roku był jednym z założycieli Niezależnego Zrzeszenia Studentów na Politechnice Warszawskiej. Kierował Sekcją Informacji NZS PW; był współwydawcą pisma „Idzie Nowe”. Brał udział w strajku studenckim w Łodzi. Uczestniczył w pracach Biura Prasowego Strajku.
13 grudnia 1981 roku brał udział w strajku na Politechnice Warszawskiej. Po rozbiciu strajku ukrywał się. Od wiosny 1982 roku członek kierownictwa Grup Oporu „Solidarni”, kierowanych przez Teodora Klincewicza ps. „Rafał”. W sekcji technicznej odpowiadał za chemię (materiały pirotechniczne, farby drukarskie, atramenty sympatyczne itp.).
Po rozmowach Okrągłego Stołu i legalizacji NSZZ „Solidarność” został redaktorem „Kuriera Mazowsza” – pisma Regionu Mazowsze NSZZ „Solidarność”.
W latach 1990–1992 delegat na kolejne Zebrania Delegatów Regionu Mazowsze, członek Zarządu Regionu; 1992-1993 Członek Komisji Krajowej NSZZ „Solidarność” i jej rzecznik prasowy; 1993-1994 współzałożyciel i działacz stowarzyszenia Centrum Demokratyczne, 1994-2002 działacz UD i UW, m.in. p.o. przewodniczącego Prezydium Warszawskiego UW. W 1997 bezskutecznie kandydował z list UW do Sejmu w okręgu warszawskim.
Od 1998 do 2002 radny Gminy Warszawa-Ursynów, wiceprzewodniczący Rady Gminy i przewodniczący Komisji Bezpieczeństwa.
W 2009 został odznaczony Krzyżem Kawalerskim Orderu Odrodzenia Polski.

</doc>
<doc id="566607" url="https://pl.wikipedia.org/wiki?curid=566607" title="Medal 3 Maja">
Medal 3 Maja

Medal 3-go Maja – odznaczenie państwowe nadawane w II Rzeczypospolitej.
Historia.
Medal został ustanowiony uchwałą Prezydium Rady Ministrów RP 25 kwietnia 1925 jako zaszczytne wyróżnienie za rezultaty osiągane w pracy przez obywateli RP, zachęta do szlachetnej rywalizacji wśród społeczeństwa i pobudzenie w nim zmysłu państwowego.
Ponieważ nie został zatwierdzony przez Sejm odpowiednią ustawą, nadany został tylko raz – w 1925.
Opis oznaki.
Oznakę odznaczenia stanowi dwustronny medal o średnicy 30 mm, wybity w srebrze. Na awersie umieszczony został wizerunek orła państwowego, takiego samego jaki znajdował się na ówczesnych monetach o wartości 1 oraz 2 zł. Poniżej szponów orła umieszczono dwa romby, a w otoku napis: „RZECZPOSPOLITA POLSKA”. Na rewersie medalu natomiast znajduje się dwuwierszowa inskrypcja: „3 MAJ 1925”, a pod nią – liczba porządkowa z numerem nadania. Medal noszony był na wstążce szerokości 38 mm (trójkątnej lub podłużnej) z poprzecznymi biało-czerwonymi paskami.
Odznaczeni.
Medal otrzymali przede wszystkim wojskowi, głównie podoficerowie z garnizonu warszawskiego, a także oficerowie, m.in.:

</doc>
<doc id="566608" url="https://pl.wikipedia.org/wiki?curid=566608" title="APRS">
APRS



</doc>
<doc id="566613" url="https://pl.wikipedia.org/wiki?curid=566613" title="Colditz">
Colditz

Colditz – miasto w środkowowschodnich Niemczech, w kraju związkowym Saksonia, w okręgu administracyjnym i powiecie Lipsk, nad Muldą Ćwikowską. W skali ponadregionalnej znane przede wszystkim dzięki renesansowemu zamkowi, w murach którego w czasie II wojny światowej powstał obóz jeniecki.
Geografia.
Sąsiednie miejscowości.
Z Colditz sąsiadują miasta powiatu Lipsk: Bad Lausick od zachodu i Grimma od północy oraz miejscowości powiatu Mittelsachsen: miasta Leisnig, Hartha (oba od wschodu) i Geringswalde (od południowego wschodu) oraz wsie Zettlitz i Königsfeld (obie od południa).
Według danych ze stycznia 2011 na 83,55 km² powierzchni miasta mieszka 9 350 osób, co daje gęstość zaludnienia równą 112 os./km².
Historia.
Region Colditz wzmiankowany jest po raz pierwszy w 1046 r. jako burgward "Choliditscha". W XII wieku powstała tu osada targowa z kościołem św. Mikołaja. Pierwsza wzmianka o mieście ("civitas") Colditz pochodzi z roku 1265. W 1404 r. zostało ono nabyte przez Wettynów, którzy włączyli je do Marchii Miśnieńskiej.
W 1504 r. Colditz spustoszył wielki pożar. Zniszczył on między innymi zamek obronny odbudowany potem w stylu renesansowym, który to kształt zachował do dnia dzisiejszego. Wiek XVI to okres rozkwitu rzemiosła sukienniczego i tkackiego.
W latach 1578-1591 zamek był rezydencją myśliwską saskich władców, a w latach 1602-1622 mieszkała tu owdowiała Zofia Hohenzollern (1568-1622). Na początku XVIII wieku zaczęto wykorzystywać glinę z okolic Colditz do wyrobu porcelany miśnieńskiej. W latach 1800-1803 zamek służył jako przytułek dla ubogich, potem mieszkali w nim robotnicy rolni, a w 1829 r. otwarto tam szpital dla umysłowo chorych. W 1804 r. założono w Colditz fabrykę fajansu "Thomsberger &amp; Hermann", rozpoczynając tym samym historię przemysłu ceramicznego w mieście.
W 1933 r. na zamku w Colditz powstał obóz koncentracyjny, w którym umieszczono około 600 działaczy antynazistowiskich, przekształcony w 1936 r. w obóz Służby Pracy Rzeszy, a w 1940 r. obóz jeniecki dla oficerów Oflag IV C. W listopadzie 1944 r. na terenie Zakładu Południowego Fabryki Fajansu utworzono podobóz KL Buchenwald, w którym przebywało około 450 żydowskich więźniów pracujących dla zakładów zbrojeniowych HASAG.
W 1958 r. zbudowano w Colditz fabrykę porcelany "VEB Colditzer Porzellanwerk". Pochodzące stąd wyroby, oznaczane logiem "cp", zaopatrywały w dużej mierze przedsiębiorstwo Mitropa.
Miasto znacznie ucierpiało w wyniku powodzi z 2002 roku.
1 stycznia 2011 r. do Colditz włączono gminę Zschadraß oraz wsie Leisenau, Sermuth, Zschetzsch i Schönbach ze zlikwidowanej gminy Großbothen.
Zmiany liczby ludności.
Liczba ludności na przestrzeni lat :
Współpraca.
Miejscowości partnerskie:

</doc>
<doc id="566614" url="https://pl.wikipedia.org/wiki?curid=566614" title="Doktorzy honoris causa Szkoły Głównej Handlowej">
Doktorzy honoris causa Szkoły Głównej Handlowej

Doktorzy "honoris causa" Szkoły Głównej Handlowej:

</doc>
<doc id="566616" url="https://pl.wikipedia.org/wiki?curid=566616" title="Poniedziałek (film)">
Poniedziałek (film)



</doc>
<doc id="566618" url="https://pl.wikipedia.org/wiki?curid=566618" title="Koleopterolog">
Koleopterolog

Koleopterolog - naukowiec, entomolog zajmujący się badaniem chrząszczy ("Insecta: Coleoptera"). Żargonowo wśród entomologów nazywany bywa "chrząszczarzem". W szerszym rozumieniu to także osoba interesująca się (amatorsko, hobbystycznie) tą grupą owadów, choć nie prowadząca samodzielnie badań naukowych. Ze względu na dużą liczbę gatunków, atrakcyjny wygląd wielu gatunków chrząszczy a także długą tradycję kolekcjonerstwa entomologicznego, grupa koleopterologów (zwłaszcza koleopterologów-amatorów) w Polsce i na świecie jest bardzo liczna.
W badaniach terenowych koleopterolog posługuje się typowym sprzętem entomologicznym: siatką entomologiczną, czerpakiem entomologicznym, parasolem entomologicznym, sitem entomologicznym, czerpakiem hydrobiologicznym (chrząszcze wodne), a także aparatem fotograficznym, dyktafonem. W badaniach laboratoryjnych koleopterolog wykorzystuje typową aparaturę: mikroskop, mikroskop stereoskopowy. Koleopterolodzy wykorzystują także laboratoryjne hodowle i eksperymenty.

</doc>
<doc id="566619" url="https://pl.wikipedia.org/wiki?curid=566619" title="Dassault Mirage 4000">
Dassault Mirage 4000

Dassault Mirage 4000 – prototypowy myśliwiec francuski opracowany przez Dassault Aviation jako powiększona dwusilnikowa wersja samolotu Mirage 2000.
Historia rozwoju.
We wrześniu 1975 roku firma Dassault rozpoczęła projektowanie powiększonej wersji samolotu Mirage 2000. Prace były finansowane przez Arabię Saudyjską. Początkowo projekt był oznaczony jako Super Mirage Delta, ale później zmieniono nazwę na Super Mirage 4000. Przeznaczeniem nowej maszyny miało być przechwytywanie celów powietrznych, oraz przenikanie na terytorium wroga na bardzo niskich pułapach. Prototyp został oblatany 9 marca 1979 roku w bazie w Istres osiągając w pierwszym locie prędkość 1,2 Ma, w kolejnym 1,6 Ma, a 11 kwietnia prędkość maksymalną 2,04 Macha. Maszyna była o 74% cięższa niż Mirage 2000 i docelowo planowano, że będzie w stanie przenosić 8 ton uzbrojenia na 11 węzłach. Zbiornik dodatkowy miał zapewnić maszynie zasięg około 2000 km. Początkowo maszyna była napędzana silnikami SNECMA M53-2, ale w 1981 zmieniono je na nowocześniejsze SNECMA M53-5. Uzbrojenie strzeleckie tak jak we wszystkich maszynach serii Mirage stanowiły dwa działka DEFA kalibru 30 mm zainstalowane po obu stronach kadłuba w osłonach wlotu powietrza.
Po raz pierwszy Mirage 4000 został zaprezentowany publicznie podczas pokazów lotniczych w Farnborough.
Konstrukcja samolotu Mirage 4000.
Mirage 4000 został zbudowany w konfiguracji bezogonowej ze skrzydłami typu delta, a sterowanie maszyną odbywa się przy pomocy komputerowego układy fly by wire. Samolot został zaprojektowany w taki sposób, aby mógł być w łatwy sposób obsługiwany w warunkach lotnisk polowych. Kadłub i skrzydła wykonano w dużym stopniu z materiałów kompozytowych zwłaszcza włókien węglowych. Dzięki takiej konstrukcji zbiorniki paliwa zostały oprócz kadłuba i skrzydeł umieszczone również w stateczniku pionowym, co wydłużyło długotrwałość lotu maszyny o 3 godziny w stosunku do Mirage’a 2000. Na wlotach powietrza zainstalowano dwa duże hamulce aerodynamiczne. W założeniach Mirage 4000 miał być odpowiednikiem amerykańskiego myśliwca F-15 Eagle i radzieckiego Su-27 i posiadał zbliżone do nich wymiary zewnętrzne.
Większość urządzeń awionicznych pochodziła z samolotu Mirage 2000, ale zastosowano również wiele nowocześniejszych systemów takich jak szklany kokpit, komputer pokładowy, automatyczny pilot, oraz pomocniczy zespół napędowy APU w postaci turbiny gazowej Turboméca Palouste, umożliwiający wystartowanie głównych silników maszyny bez pomocy zewnętrznych urządzeń rozruchowych.
Dalsze losy samolotu Mirage 4000.
Projekt był finansowany przez Arabię Saudyjską i po 1980 roku planowano wprowadzić na uzbrojenie tego kraju 50 egzemplarzy Mirage 4000, które miały zastąpić starsze myśliwce Lightning. Zainteresowanie wariantem uderzeniowym jako następcą bombowców Mirage IV przejawiały również rodzime siły powietrzne, ale ze względu na wysokie koszty w porównaniu do Mirage 2000 nie doszło do realizacji zamówienia. Od 1986 roku Mirage 4000 pełnił rolę platformy testowej dla nowego francuskiego samolotu wielozadaniowego Rafale. W 1987 roku maszyna została pokazana publicznie na salonie lotniczym w Paryżu, a w 1995 trafiła do Muzeum Lotnictwa i Astronautyki Le Bourget (Musée de l’Air et de l’Espace).
Pod koniec 2005 roku Siły Powietrzne Indii wykazały pewne zainteresowanie Miragem 4000, jako myśliwcem przewagi powietrznej. Obecnie Indie używają rosyjskich maszyn MiG-29 i Su-30 i zainteresowanie samolotem francuskim nie wynikło z jego lepszych parametrów, ale z chęci znalezienia alternatywnego dostawcy samolotów na wypadek trudności w dostawach części zamiennych z Rosji.

</doc>
<doc id="566625" url="https://pl.wikipedia.org/wiki?curid=566625" title="Ohmynews">
Ohmynews



</doc>
<doc id="566626" url="https://pl.wikipedia.org/wiki?curid=566626" title="Vilhjálmur Einarsson">
Vilhjálmur Einarsson

Vilhjálmur Einarsson (ur. 5 czerwca 1934 w Egilsstaðir, zm. 28 grudnia 2019) – islandzki lekkoatleta, trójskoczek, medalista olimpijski.
Vilhjálmur Einarsson był pierwszym islandzkim medalistą olimpijskim. Na igrzyskach olimpijskich w Melbourne w 1956 zdobył dość nieoczekiwanie srebrny medal. Dwa lata później zdobył również brązowy medal mistrzostw Europy. Najlepszy wynik w swojej karierze 16,70 m osiągnął w 1960 w Laugardalsvöllur na Islandii. Wynik ten jest aktualnym rekordem tego kraju.
Po zakończeniu kariery sportowej był nauczycielem i dyrektorem kilku szkół na Islandii. Był również znanym na Islandii malarzem pejzażystą.
Ojciec oszczepnika Einara Vilhjálmssona.

</doc>
<doc id="566627" url="https://pl.wikipedia.org/wiki?curid=566627" title="Atrocity">
Atrocity

Atrocity – niemiecka grupa muzyczna wykonująca do 1997 roku death metal, obecnie w muzyce obecne są również elementy nurtów gothic metal, industrialu oraz pobocznych. Zespół powstał w 1985 roku w Ludwigsburgu.
Wszyscy muzycy zespołu wraz z norweską wokalistką Liv Kristine współtworzą także grupę Leaves' Eyes.
Muzycy.
Źródło.

</doc>
<doc id="566628" url="https://pl.wikipedia.org/wiki?curid=566628" title="Vilhjalmur Einarsson">
Vilhjalmur Einarsson



</doc>
<doc id="566629" url="https://pl.wikipedia.org/wiki?curid=566629" title="Cheektowaga">
Cheektowaga

Cheektowaga – miasto w hrabstwie Erie w stanie Nowy Jork, liczy niecałe 100 tysięcy ludności. Cheektowaga posiada znaczną społeczność polskiego pochodzenia, sięgającą ok. 39,9% mieszkańców miasta. Miasto współpracuje z Łowiczem.
Historia.
Pierwsi osadnicy na tym terenie zaczęli się osiedlać na początku XIX wieku. Miasto Cheektowaga powstało w 1829 przez rozdzielanie miasta Amherst. Obszar miasta został zmniejszony w 1851 poprzez wydzielenie miast: Orchard Park, West Seneca oraz Hamburg.
Położenie.
Powierzchnia Cheektowaga wynosi ok. 76,5 km². Przez miasto przebiegają drogi stanowe nr 78, 240 oraz 277.

</doc>
<doc id="566631" url="https://pl.wikipedia.org/wiki?curid=566631" title="Volkswagen Eos">
Volkswagen Eos

Volkswagen Eos − samochód osobowy typu kompaktowe coupé-cabrio produkowany przez niemiecką markę Volkswagen w latach 2005 - 2015.
Historia i opis modelu.
Historia powstania pojazdu sięga roku 2004, kiedy to podczas targów motoryzacyjnych w Genewie zaprezentowano samochód koncepcyjny Volkswagen Concept C z elektrycznie otwieranym twardym dachem. Za design pojazdu odpowiedzialny był Słoweniec Robert Lešnik, a pieczę nad projektem trzymał Peter Schreyer. Rok później podczas targów motoryzacyjnych we Frankfurcie zaprezentowano wersję produkcyjną pojazdu pod nazwą Eos. Auto bazuje na płycie podłogowej PQ35, która wykorzystana została do budowy m.in. Golfa V oraz Audi A3. Dach pojazdu stanowi elektrycznie składana, 5-częściowa stalowo-szklana konstrukcja, która umożliwia oglądanie nieba także przy zamkniętym dachu. Przemiana z coupé w cabrio trwa 25 sekund. 
Pod koniec 2010 roku auto poddane zostało modernizacji. Pojazd upodobniony został do reszty gamy modelowej marki. Oficjalna prezentacja pojazdu miała miejsce podczas targów motoryzacyjnych w Los Angeles. Zmieniony został m.in. przód pojazdu, który upodobniono do przodu Golfa VI. Wykorzystano zupełnie nowe reflektory przednie zintegrowane z diodowymi światłami do jazdy dziennej, atrapę chłodnicy, zderzak, a także szersze wloty powietrza oraz światła przeciwmgłowe. Z tyłu pojazdu zmieniono m.in. lampy i zderzak. Delikatnie przeprojektowano także wnętrze pojazdu.
Na początku 2015 roku samochód wycofano z produkcji bez przewidzianego następcy.
Wyposażenie.
W zależności od wersji wyposażeniowej pojazdu, auto wyposażone mogło być m.in. w system ABS i ESP, elektryczne sterowanie szyb, elektryczne sterowanie lusterek, klimatyzację, wielofunkcyjną kierownicę, skórzaną tapicerkę oraz system nawigacji satelitarnej.
Opcjonalne wyposażenie pojazdu obejmuje m.in. 600-watowy system audio oraz biksenonowe reflektory z funkcją doświetlania zakrętów, a także sportowe fotele.

</doc>
<doc id="566635" url="https://pl.wikipedia.org/wiki?curid=566635" title="Automatic Packet Reporting System">
Automatic Packet Reporting System

Automatic Packet Reporting System (APRS) – amatorski taktyczny system służący ustalaniu pozycji ruchomych obiektów oparty na technice krótkofalarskiej – Packet Radio. Opracowany przez Boba Bruninga z United States Naval Academy posługującego się znakiem krótkofalarskim "WB4APR". Czasem mylnie określany jako "Automatic Position Reporting System".
W najprostszym wariancie system ten jest stosowany do ustalania pozycji obiektu lub osoby za pomocą nadajnika wysyłającego w czasie rzeczywistym radiowy sygnał cyfrowy na , zawierający raport o aktualnej pozycji obiektu, pobierany z urządzenia GPS. Taka idea bywa przez niektórych krytykowana, gdyż ramka zawierająca tylko pozycję, bez podanej częstotliwości nasłuchowej operatora, jest bezużyteczna z punktu widzenia sieci, ponieważ najprawdopodobniej służy ona tylko i wyłącznie do rejestrowania trasy i nie jest zgodna z główną ideą powstania APRS.
W bardziej złożonym wariancie system może wysyłać także automatyczne raporty o pogodzie, wiadomości do innych użytkowników (odpowiednik SMSów), dane telemetryczne i wiele innych. Raporty zebrane od grupy obiektów zaopatrzonych w nadajnik APRS mogą być następnie przetwarzane w dowolny sposób, np. nanoszone na mapę elektroniczną.
APRS, jako odmiana Packet Radio, wykorzystuje protokół AX.25 w celu przesyłu ramek przez sieć radiową. Ramki te jednak po odpowiednim przekonwertowaniu mogą zostać przesyłane także za pomocą Internetu oraz innych sieci.
Elementy sieci APRS.
W skład sieci APRS wchodzi wiele rodzajów stacji, w tym podstawowe:
APRS-IS.
APRS-IS (od "APRS-Internet Service") jest częścią sieci APRS działającą całkowicie w sieci Internet. Składa się ona z wielu serwerów:
A także: 
Częstotliwości.
APRS działa na częstotliwościach:
Użytkownicy CB radia także eksperymentują z siecią APRS w paśmie 11 metrów.
Nic nie stoi na przeszkodzie, aby używać systemu APRS także na innych częstotliwościach oraz z innymi rodzajami modulacji (musi się to jednak odbywać zgodnie z obowiązującym prawem). Przykładem jest użycie trybu Robust Packet do transmisji na falach krótkich.

</doc>
<doc id="566638" url="https://pl.wikipedia.org/wiki?curid=566638" title="Kościół Wszystkich Świętych w Bojszowie">
Kościół Wszystkich Świętych w Bojszowie

Kościół Wszystkich Świętych w Bojszowie – kościół z XVI wieku znajdujący się w Bojszowie (gmina Rudziniec, powiat gliwicki, województwo śląskie), w dekanacie Pławniowice, na terenie diecezji gliwickiej.
Kościół znajduje się na Szlaku Architektury Drewnianej województwa śląskiego na trasie głównej oraz w pętli gliwickiej. W pobliżu kościoła przebiega także zielony Szlak Stulecia Turystyki.
Historia.
Pierwsze wzmianki o parafii w Bojszowie pochodzą z 1376 roku. Kościół wymieniony jest także w 1447. Ostatnie badania dendrologiczne wskazują, że obecny kościół pochodzi z 1506 r. Fundatorem kościoła była rodzina Ozorowskich. 
Kościół był używany przez protestantów w okresie reformacji, odzyskany przez katolików w początku XVII wieku. Około 1598 Bojszów i Łączę połączono w jedną parafię, zaś około 1700 r. powiększono ją o Rachowice. Samodzielną parafią Bojszów stał się ponownie w 1959 r.
Kościół remontowano po wojnie trzydziestoletniej, a później także w XVIII wieku oraz w latach 1862, 1905 i 1964. 
Po 1982, ze względu na postawienie nowego kościoła, stara świątynia została kościołem filialnym, używanym okazjonalnie podczas ślubów i pogrzebów.
Architektura i wnętrze.
Świątynia o konstrukcji zrębowej z wieżą o konstrukcji słupowej z 1545 roku, na ceglanej podmurówce. Prezbiterium zamknięte trójbocznie, zwrócone w kierunku północno-wschodnim. Do prezbiterium przylega od północy zakrystia z 1509 r. Nawa kwadratowa, szersza i wyższa z kruchtą. Do nawy w 1545 r. dobudowano wieżę czołową. Wieża posiada ściany szalowane deskami i podwieszoną izbicę przykrytą stożkowym hełmem na rzucie ośmioboku. Dach kościoła gontowy, powyżej nawy, wieżyczka na sygnaturkę, szalowana deskami i przykryta daszkiem namiotowym. Wokół świątyni soboty, ściany powyżej sobót szalowane deskami i pobite gontem na absydzie prezbiterium. Od południa do nawy dobudowano tzw. babiniec (wejście dla kobiet).
Wnętrze głównie barokowe. Ołtarz główny z około 1700 roku z obrazem Zesłania Ducha Świętego. Ołtarz boczny lewy z XVIII wieku z barokowym obrazem Chrystusa Miłosiernego (z przełomu XVII wiek i XVIII wieku). Ołtarz boczny prawy z początku XVIII wieku z obrazem św. Józefa z Dzieciątkiem. Ambona barokowa, z XVII wieku, z baldachimem z XVIII wieku. Późnogotycka dębowa kropielnica z XVI wieku, wymieniona w protokole wizytacyjnym z 1679 roku. Późnogotyckie są również portale z początku XVI wieku. Wewnątrz kościoła współczesna polichromia patronowa na stropie z 1965. 
Otoczenie.
Wokół kościoła cmentarz otoczony współczesnym, drewnianym parkanem z bramką z 1728 r. o konstrukcji słupowej. W pobliżu znajduje się nowy, murowany kościół parafialny p.w. Nawiedzenia NMP.

</doc>
<doc id="566640" url="https://pl.wikipedia.org/wiki?curid=566640" title="Miasta Wysp Owczych">
Miasta Wysp Owczych

Według danych oficjalnych pochodzących z 2011 roku Wyspy Owcze posiadały 9 miast o ludności przekraczającej 1 000 mieszkańców. Stolica kraju Thorshavn jako jedyne miasto liczyło ponad 10 tys. mieszkańców; reszta miast poniżej 5 tys. mieszkańców.
Największe miasta na Wyspach Owczych.
Dziś miejscowości Wysp Owczych są umieszczone według dwóch typów gmin – większe zrzeszone są w Kommunusamskipan Føroya, można je porównać do polskich gmin miejsko-wiejskich oraz te należące do Føroya Kommunufelag, które są odpowiednikiem gmin wiejskich. Prócz miast do nich należących ponad 1000 mieszkańców mają jeszcze trzy osady. Poniższa tabela ilustruje zmiany demograficzne 22 największych miast i miejscowości od roku 1985.
Alfabetyczna lista miast i miejscowości na Wyspach Owczych.
Opisana tu lista miast i miejscowości na Wyspach Owczych zawiera dane na temat liczby ludności każdej z osad. Zawierają się tam również kody pocztowe, lata założenia, gminy i regiony, w których się znajdują, wyspy, a także współrzędne geograficzne. Całość ułożona alfabetycznie.
Dane zostały zaczerpnięte z oficjalnej witryny statystycznej Wysp Owczych na dzień 1 stycznia 2007 roku.
"Przejdź do:" 
Æ, A, Á B D E F G H I J K L M N Ø, O P R S T U V

</doc>
<doc id="566642" url="https://pl.wikipedia.org/wiki?curid=566642" title="Droga wojewódzka nr 113">
Droga wojewódzka nr 113

Droga wojewódzka nr 113 (DW113) – droga wojewódzka klasy G w północnej części woj. zachodniopomorskiego. Jej początek znajduje się na wschodniej obwodnicy Goleniowa koło miejscowości Żółwia Błoć (węzeł "Goleniów Lotnisko" z S6) skąd prowadzi do Maszewa, gdzie łączy się z drogą wojewódzką nr 106. Droga przebiega przez powiat goleniowski. Jej długość wynosi około 22 km. Trasa podlega Rejonowi Dróg Wojewódzkich w Stargardzie.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na drodze dopuszczalny był ruch pojazdów o nacisku na pojedynczą oś nie przekraczającym 8 ton.
Dawny przebieg trasy.
Obecny przebieg drogi wojewódzkiej nr 113 obowiązuje od 1 stycznia 2013 roku. Pierwotnie trasa zaczynała się w miejscowości Święta położoną nad Odrą-Domiążą skąd prowadziła przez centrum Goleniowa. Obecnie dawna trasa łączy się z nową na rondzie koło przysiółka Żółwia na wschód od Goleniowa i dalej prowadzi do Maszewa. Jej długość wynosiła 34,6 km.

</doc>
<doc id="566644" url="https://pl.wikipedia.org/wiki?curid=566644" title="DW113">
DW113



</doc>
<doc id="566645" url="https://pl.wikipedia.org/wiki?curid=566645" title="Region Kanto">
Region Kanto



</doc>
<doc id="566647" url="https://pl.wikipedia.org/wiki?curid=566647" title="Eustachy Seweryn Sapieha">
Eustachy Seweryn Sapieha

Książę Eustachy Seweryn Sapieha (ur. 7 sierpnia 1916 w Spuszy koło Grodna, zm. 2 marca 2004 w Nairobi) – zawodowy myśliwy, porucznik kawalerii Wojska Polskiego, historyk rodu Sapiehów.
Życiorys.
Był synem Eustachego Kajetana, bratem Jana Andrzeja, Lwa Jerzego i Elżbiety.
Po ukończeniu szkoły średniej w Pszczynie, gdzie był wychowankiem znanego Internatu prof. Wacława Iwanowskiego, 19 września 1934 r. wstąpił do Szkoły Podchorążych Rezerwy Kawalerii w Grudziądzu. Szkolenie zakończył 15 lipca 1935 r. w stopniu plutonowego podchorążego i otrzymał przydział do 2 pułku ułanów grochowskich w Suwałkach. Następnie podjął naukę Wyższej Szkole Handlowej w Antwerpii, a od 1938 tamże w Wyższej Szkole Kolonialnej.
Jako podporucznik kawalerii brał udział w kampanii wrześniowej w szeregach Suwalskiej Brygady Kawalerii. Walczył w bitwie pod Kockiem w barwach 2 pułku ułanów grochowskich. Został odznaczony Krzyżem Walecznych. W latach 1939–1945 przebywał w obozie jenieckim Oflag II C Woldenberg na terenie Niemiec, obecnie Dobiegniew. 
W ostatnich tygodniach wojny wraz z bratem Lwem rozpoczął ucieczkę przed wojskami sowieckimi – jako arystokrata i syn sanacyjnego polityka obawiał się uwięzienia. Dotarł do Grabau, gdzie za pomocą grupy polskich jeńców przejął kontrolę nad znajdującymi się tam stadninami, pośród których znajdowały się liczne konie zrabowane z Polski (między innymi ze słynnej stadniny arabów janowskich). Poznał tam i ożenił się z Antoniną Marią Siemieńską. W 1947 wyjechał do Kenii, gdzie zajmował się handlem złomem (głównie demobilem pozostałym po wyjeżdżających wojskach angielskich), następnie poszukiwaniem kamieni szlachetnych, i zawodowym myślistwem. Przez czterdzieści lat zbierał materiały do monografii rodu Sapiehów, wydanej w roku 1995 pod tytułem „Dom Sapieżyński”. Jest także autorem autobiografii „Tak było, czyli niedemokratyczne wspomnienia Eustachego Sapiehy” wydanej w 1999 r. oraz współautorem (wraz z Pawłem Kardaszem) „Safari. Polowania w Afryce Wschodniej i Południowej”, wydanej w roku 2000.
Pochowany został w Boćkach na Podlasiu. W 1999 opublikowano jego wspomnienia "Tak było: niedemokratyczne wspomnienia Eustachego Sapiehy".

</doc>
<doc id="566648" url="https://pl.wikipedia.org/wiki?curid=566648" title="Markwart">
Markwart

Markwart – imię męskie pochodzenia germańskiego, nadawane w Polsce już w średniowieczu. Pierwszy człon pochodzi bądź od słowa "marha" – "koń", bądź od "marco" – "granica, okręg graniczny", a drugi – od starowysokoniemieckiego "wart" – "stróż, strażnik". Patronem tego imienia jest św. Markwart, biskup z Hildesheim, jeden z męczenników z Ebsdorfu, żyjący w IX wieku.
Markwart imieniny obchodzi 2 lutego.
Znane osoby noszące to imię: 

</doc>
<doc id="566649" url="https://pl.wikipedia.org/wiki?curid=566649" title="Holy Mother">
Holy Mother

Holy Mother - amerykańska grupa muzyczna wykonująca heavy metal z wpływami power metalu. Powstała 1993 roku na Long Island w Nowym Jorku.

</doc>
<doc id="566652" url="https://pl.wikipedia.org/wiki?curid=566652" title="Kleomenes I">
Kleomenes I

Kleomenes I – król Sparty z dynastii Agiadów w latach 520–490 p.n.e., pierworodny syn Anaksandridasa II, ojciec Gorgo, późniejszej żony Leonidasa, znany przede wszystkim z obalenia ateńskiej tyranii Pizystratydów.

</doc>
<doc id="566655" url="https://pl.wikipedia.org/wiki?curid=566655" title="Jerzy Buczma">
Jerzy Buczma

Jerzy Buczma (ur. 25 lipca 1944 w Brzozowej, zm. 26 sierpnia 2004 w Gdyni) – polski kontradmirał i magister inżynier mechanik okrętowy. W okresie od 1963 do 1999 służył w Siłach Zbrojnych. Był m.in. szefem Logistyki – zastępcą dowódcy Marynarce Wojennej oraz dyrektorem Departamentu Dostaw Uzbrojenia i Sprzętu Wojskowego w Ministerstwie Obrony Narodowej.
Wykształcenie.
Jerzy Buczma urodził się 25 lipca 1944 w Brzozowej. W 1963 został przyjęty na Wydział Techniczny w Wyższej Szkole Marynarki Wojennej w Gdyni. Po ukończeniu nauki w 1968 otrzymał promocję oficerską i tytuł inżyniera mechanika okrętowego. Był również absolwentem studiów magisterskich (1978) na Wydziale Budowy Okrętów Politechniki Gdańskiej. Na tej uczelni ukończył także w 1981 studia podyplomowe z zakresu remontów jednostek pływających. W 1985 odbył kurs w Wojskowej Akademii Tyłów i Transportu Sił Zbrojnych ZSRR.
Służba wojskowa.
Po promocji oficerskiej został skierowany do Oddziału Zabezpieczenia Hydrograficznego w Gdyni na stanowisko II oficera mechanika okrętu hydrograficznego ORP „Bałtyk”. Od 1970 był I oficerem mechanikiem na tej jednostce. W 1971 przeszedł na ORP „Gryf”, okręt szkolny Wyższej Szkoły Marynarki Wojennej, gdzie w dziale VI – elektromechanicznym początkowo pełnił funkcję dowódcy grupy kotłów i drenażu, a następnie dowódcy działu. W 1976 został dowódcą działu VI – elektromechanicznego w pierwszej załodze okrętu szkolnego ORP „Wodnik”, wchodzącego w skład grupy okrętów szkolnych Wyższej Szkoły Marynarki Wojennej. Od 1978 do 1986 pracował w Szefostwie Służb Technicznych i Uzbrojenia Marynarki Wojennej w Gdyni. Był kolejno specjalistą i starszym specjalistą w Oddziale Eksploatacji Okrętów oraz szefem Oddziału Eksploatacji i Remontów. Następnie został szefem Służby Techniczno-Okrętowej.
W 1986 przeniesiono go do Warszawy na stanowisko zastępcy szefa Techniki Morskiej w Głównym Inspektoracie Techniki Wojska Polskiego. Od 1990 kierował Stocznią Marynarki Wojennej w Gdyni. W 1991 powrócił do Dowództwa Marynarki Wojennej i objął funkcję szefa Służb Technicznych i Zaopatrzenia – zastępcy dowódcy ds. techniki i zaopatrzenia. Po reorganizacji w 1994 temu stanowisku zmieniono nazwę na: szef Logistyki - zastępca dowódcy Marynarki Wojennej. Od 1998 był dyrektorem Departamentu Dostaw Uzbrojenia i Sprzętu Wojskowego w Ministerstwie Obrony Narodowej w Warszawie. W 1999 został przeniesiony do rezerwy z przyczyn zdrowotnych.
Zginął tragicznie w wypadku samochodowym 26 sierpnia 2004 w Gdyni. Został pochowany 30 sierpnia 2004 na Cmentarzu Marynarki Wojennej w Gdyni-Oksywiu.
Awansował kolejno na stopnie oficerskie:

</doc>
<doc id="566657" url="https://pl.wikipedia.org/wiki?curid=566657" title="Odznaka Honorowa Polskiego Związku Krótkofalowców">
Odznaka Honorowa Polskiego Związku Krótkofalowców

Odznaka Honorowa Polskiego Związku Krótkofalowców – wyraz uznania Polskiego Związku Krótkofalowców dla osób lub instytucji zasłużonych na polu realizacji zadań statutowych i rozwoju PZK. Nadawana jest przez Zarząd Główny PZK. Ma postać znaczka organizacyjnego w barwie naturalnej metalu otoczonego liśćmi laurowymi.
Posiadaczem odznaki z numerem 001 był prof. Janusz Groszkowski – pierwszy prezes PZK.
Członek Polskiego Związku Krótkofalowców szczególnie zasłużony w długoletniej, aktywnej działalności na rzecz PZK może zostać uhonorowany Złotą Odznaką Honorową PZK. Warunkiem jej nadania jest posiadanie Odznaki Honorowej PZK przez co najmniej 5 lat, a w przypadku członków PZK udokumentowany 30-letni nieprzerwany staż członkowski.

</doc>
<doc id="566659" url="https://pl.wikipedia.org/wiki?curid=566659" title="Bryły Catalana">
Bryły Catalana



</doc>
<doc id="566660" url="https://pl.wikipedia.org/wiki?curid=566660" title="Piekło jest we mnie">
Piekło jest we mnie

Piekło jest we mnie – powieść Joego Alexa (właśc. Macieja Słomczyńskiego), wydana po raz pierwszy w 1975 roku. W 1964 Teatr Sensacji Kobra wystawił sztukę Joego Alexa "Samolot do Londynu" opartą na tym samym scenariuszu. W roli głównej w spektaklu zagrał Mariusz Dmochowski.
Fabuła.
Joe Alex – główny bohater powieści, ceniony i znany na świecie autor powieści kryminalnych i współpracownik Scotland Yardu, wraca z Johannesburga, gdzie był gościem na uroczystości zorganizowanej przez Klub Południowoafrykańskich Miłośników Powieści Kryminalnej. Czeka na porcie lotniczym Jan Smuts, gdzie "przyczepia się" do niego Richard Knox – przedstawiciel kopalni diamentów. Samolotem, który spóźnił się ponad godzinę, leci zaledwie garstka osób. Jednak pan Knox zostaje zamordowany w dwie godziny po starcie samolotu. Joe Alex przeprowadza śledztwo wśród pasażerów i dzięki swojemu doświadczeniu, spostrzegawczości i inteligencji, kojarząc ze sobą fakty, przedstawia przebieg całego zdarzenia krok po kroku.
Motto.
"Gdziekolwiek zwrócę lot, tam czekać będzie"
"Gniew nieskończony, nieskończona rozpacz!"
"Gdziekolwiek zwrócę lot, tam wszędzie piekło."
"Piekło jest we mnie, a na dnie otchłani"
"Głębsza, ziejąca czeluść się otwarła,"
"Przy której piekło dręczące jest niebem."
"Zmiłuj się wreszcie! Czyż nie ma już miejsca"
"Dla mej pokuty i dla wybaczenia?"
"Nie ma, zostało jedynie poddanie"
"I lęk przed hańbą, która mnie okryje"
"Wśród duchów w dole..."
John Milton, Raj utracony, księga III.

</doc>
<doc id="566661" url="https://pl.wikipedia.org/wiki?curid=566661" title="Salčininkai">
Salčininkai



</doc>
<doc id="566662" url="https://pl.wikipedia.org/wiki?curid=566662" title="Salcininkai">
Salcininkai



</doc>
<doc id="566663" url="https://pl.wikipedia.org/wiki?curid=566663" title="Hugo Gernsback">
Hugo Gernsback

Hugo Gernsback (ur. 16 sierpnia 1884 w Luksemburgu, zm. 19 sierpnia 1967 w Nowym Jorku) – amerykański wydawca, pisarz science fiction oraz wynalazca, radiowiec i pionier rozwoju krótkofalarstwa i telewizji. Jako założyciel pierwszego pisma poświęconego science fiction i innych magazynów pulpowych zwany był „Ojcem fantastyki naukowej”. Od jego imienia pochodzi nazwa najważniejszej nagrody branży fantastycznej. Wydawał także pisma poświęcone nauce, krótkofalarstwu, radiu i wiele innych.
Życiorys.
Gernsback pochodził z rodziny żydowskiej mieszkającej w Luksemburgu. Wyemigrował do USA w 1905, następnie otrzymał amerykańskie obywatelstwo.
Przedsiębiorca i wynalazca.
Zanim został wydawcą i redaktorem science fiction, był przedsiębiorcą działającym w przemyśle elektronicznym, zajmował się też importowaniem elementów radioodbiorników i nadajników z Europy do USA i popularyzowaniem idei radiofonii. W 1909 stworzył czasopismo „Modern Electrics”, pierwsze na świecie wydawnictwo prasowe poświęcone elektronice i eksperymentom w dziedzinie radia amatorskiego. Wydawał m.in. takie pisma jak "Electrical Experimenter", "Everyday Mechanics" czy "Radio-Craft". W 1925 założył stację radiową WRNY, współpracował przy pierwszych w historii transmisjach telewizyjnych. W chwili śmierci był właścicielem ponad 80 patentów.
Wydawca.
Science fiction.
W 1911 napisał powieść "Ralph 124C 41+", uznawaną za jedną z najważniejszych powieści fantastyczno-naukowych swoich czasów.
Większy wpływ na fantastykę miał jednak jako wydawca. Był właścicielem, wydawcą i (zazwyczaj) redaktorem naczelnym kilkunastu pism pulpowych poświęconych fantastyce i powieściom przygodowym m.in.:
To na łamach magazynu „Amazing Stories” (1926), pierwszego czasopisma poświęconego SF oraz jego odmian, mutacji i kontynuacji, debiutowała większość najważniejszych pisarzy science fiction.
W 1929 Gernsback zbankrutował i stracił prawo własności wydawanych przez siebie tytułów prasowych. Założył wtedy konkurencyjny tytuł: „Science Wonder Stories”.
Stworzył podwaliny pod ruch fandomowy udostępniając miejsce na łamach swoich magazynów na strony poświęcone korespondencji z czytelnikami.
Od jego imienia pochodzi nazwa Nagrody Hugo.
Życie prywatne.
Był trzykrotnie żonaty.

</doc>
<doc id="566668" url="https://pl.wikipedia.org/wiki?curid=566668" title="Vikingeskibs Museet">
Vikingeskibs Museet



</doc>
<doc id="566669" url="https://pl.wikipedia.org/wiki?curid=566669" title="Candlelight">
Candlelight



</doc>
<doc id="566670" url="https://pl.wikipedia.org/wiki?curid=566670" title="Anaksandridas II">
Anaksandridas II

Anaksandridas II – król Sparty panujący w latach 555-520 p.n.e.
Zmuszany przez gerontów do poślubienia drugiej żony (pierwsza według nich nie była płodna), po długich wahaniach ugiął się przed nimi, poślubił ją, a ta zaraz po tym wydała na świat następcę tronu - Kleomenesa I, później zaś ku zdziwieniu spartańskiej geruzji, pierwsza żona urodziła trzech synów - Dorieusa, Leonidasa i najmłodszego Kleombrotosa. Za jego panowania powstała Symmachia Spartańska - związek polis lacedemońskich, później również peloponeskich. Znany również z uwolnienia od tyranów Fliuntu i Megary.

</doc>
<doc id="566674" url="https://pl.wikipedia.org/wiki?curid=566674" title="Park Narodowy Gór Skalistych">
Park Narodowy Gór Skalistych

Park Narodowy Gór Skalistych () – park narodowy w USA, w północno-zachodniej części stanu Kolorado. Znaczną część parku stanowią Góry Skaliste. Został utworzony w 1915 roku. W 1976 ustanowiono tu także rezerwat biosfery.
Opis parku.
Park Narodowy Gór Skalistych jest pełen pięknych krajobrazów, dzikich zwierząt, i różnych klimatów i środowisk. Tu znajdują się lasy iglaste jak i tundra wysokogórska. Park jest położony na północny zachód od Denver, w Górach Skalistych. Park włącza w swój obszar część dział wód Ameryki Północnej i górne dopływy rzeki Kolorado.
Przez park przechodzą trzy drogi, U.S. Highway 34, U.S. Highway 36, i Colorado State Highway 7. Highway 34 ("Autostrada nr 34") jest też zwana Trail Ridge Road ("Droga Szlakowego Grzbietu") - od nazwy grzbietu górskiego przez który prowadziła jedna z sezonowych ścieżek używanych przez Indian Ute - i jest najwyższą nieprzerwaną drogą w całych Stanach Zjednoczonych, sięgając w niektórych miejscach wysokości 3 713 m n.p.m. (12 183 stóp). Ze względu na wielkie opady śniegu droga jest zamknięta zimą (od października do maja) i nawet czasami latem.
Geografia.
Obszar parku wynosi 1078 km² (265 769 akrów) ziemi w północnym zachodnie stanie Kolorado. Park obejmuje część wododziału kontynentalnego Ameryki Północnej, z której przyczyny zachodnie i wschodnie części parku mają odmienny od siebie charakter. Część zachodnia jest bardziej sucha, i mieści wysokie góry i szczyty. Wschodnia część ma charakter mokry i bujny, i dominują tam głębokie lasy.
W parku można znaleźć 577 km szlaków, 150 jezior, i ponad 724 km strumieni. Ponad 60 wierzchołków gór w parku sięga wyżej niż 3 657 m (12 000 stóp), i jedna czwarta parku jest nad poziomem granicy drzew. Najwyższy szczyt w parku to Longs Peak (pol. "Szczyt Longa"), który wznosi się 4 346 m n.p.m.

</doc>
<doc id="566675" url="https://pl.wikipedia.org/wiki?curid=566675" title="Kwarta cztery razy zmniejszona">
Kwarta cztery razy zmniejszona



</doc>
<doc id="566676" url="https://pl.wikipedia.org/wiki?curid=566676" title="Kwarta trzy razy zmniejszona">
Kwarta trzy razy zmniejszona



</doc>
<doc id="566677" url="https://pl.wikipedia.org/wiki?curid=566677" title="Packet Radio">
Packet Radio

Packet radio (ang.) – rodzaj cyfrowej transmisji danych używany w krótkofalarstwie do konstruowania bezprzewodowych sieci komputerowych.
Sieci Packet Radio używają protokołu AX.25 przeznaczonym dla radioamatorów, wywodzącym się z protokołu X.25. Pozwalają na komunikowanie się w sposób bezpośredni metodą „komputer-komputer” lub pośredni, wykorzystując do tego węzły lub BBS-y, w których można pozostawić na przykład list.
Transmisja danych polega na ciągłej kontroli odbieranych pakietów, a w przypadku stwierdzenia błędów na wielokrotnym powtarzaniu przekazu, aż do uzyskania oczekiwanego efektu oraz pełnej zgodności. W efekcie transmisja jest całkowicie pozbawiona błędów, a odebrany tekst jest wiernie odzwierciedlony na maszynie odbiorcy. Wszelkie informacje, które mają zostać wysłane gromadzone są w kontrolerze (sprzętowym bądź programowym) punktu węzłowego ( lub "TNC") po czym wysyłane w postaci pogrupowanej (w pakietach). Pakiety posiadają znak adresata dla którego jest przeznaczony, znak stacji nadającej oraz, jeśli zachodzi taka potrzeba, oznaczoną trasę do adresata oraz sumę kontrolną. Istnieją także ramki nieadresowane. Pakiet może mieścić do 255 znaków i przesyłany jest z prędkościami 1200, 2400, 9600, 19200 bps lub większą. Pakiety wysyłane są w niewielkich odstępach czasowych w celu uniknięcia kolizji z pakietami innych maszyn pracujących na tej samej częstotliwości.
Sieć zbudowana jest w oparciu o węzły połączone linkami. Na węzłach instalowane są porty użytkownika, skrzynki pocztowe BBS, programy do konferencji "convers" – przypominający czat, DX-clustry służące do wymiany informacji DX-owych, przemienniki APRS przekazujące położenie stacji ruchomych, stacje pogodowe itp.
Sieć pakietowa ulega stopniowej redukcji, działa głównie w okręgach SP6 (m.in. Wałbrzych, Jelenia Góra), SP9 (m.in. Kraków, Katowice i Tarnów) i SP7 (m.in. Kielce, Starachowice, Radom).
Znaki stacji automatycznych Packet Radio w Polsce zaczynają się od prefiksu SR.
Sufiks często oznacza rodzaj stacji, np.:
Często też dla stacji o wielu usługach, rodzaj usługi rozróżnia się za pomocą tzw. SSID, np.:

</doc>
<doc id="566678" url="https://pl.wikipedia.org/wiki?curid=566678" title="Kwarta dwa razy zmniejszona">
Kwarta dwa razy zmniejszona



</doc>
<doc id="566679" url="https://pl.wikipedia.org/wiki?curid=566679" title="Kwarta zmniejszona">
Kwarta zmniejszona



</doc>
<doc id="566680" url="https://pl.wikipedia.org/wiki?curid=566680" title="Kwarta czysta">
Kwarta czysta



</doc>
<doc id="566681" url="https://pl.wikipedia.org/wiki?curid=566681" title="Kwarta zwiększona">
Kwarta zwiększona



</doc>
<doc id="566682" url="https://pl.wikipedia.org/wiki?curid=566682" title="Kwarta dwa razy zwiększona">
Kwarta dwa razy zwiększona



</doc>
<doc id="566683" url="https://pl.wikipedia.org/wiki?curid=566683" title="Kwarta trzy razy zwiększona">
Kwarta trzy razy zwiększona



</doc>
<doc id="566684" url="https://pl.wikipedia.org/wiki?curid=566684" title="Stan nieważkości">
Stan nieważkości



</doc>
<doc id="566685" url="https://pl.wikipedia.org/wiki?curid=566685" title="Kwarta cztery razy zwiększona">
Kwarta cztery razy zwiększona



</doc>
<doc id="566686" url="https://pl.wikipedia.org/wiki?curid=566686" title="Kantō">
Kantō



</doc>
<doc id="566687" url="https://pl.wikipedia.org/wiki?curid=566687" title="Hochschule Karlsruhe – Technik und Wirtschaft">
Hochschule Karlsruhe – Technik und Wirtschaft

Hochschule Karlsruhe – Technik und Wirtschaft – uczelnia o charakterze politechnicznym w badeńskim mieście Karlsruhe.
Uczelnia posiada około 6000 immatrykulowanych studentów, co czyni ją drugą co do wielkości uczelnią w Karlsruhe (po Karlsruher Institut für Technologie) oraz największą wyższą szkołą zawodową w Badenii-Wirtembergii.
Rektorem uczelni jest Karl-Heinz Meisel. Uczelnia zatrudnia około 800 pracowników naukowych.
Wydziały.
Na uczelni funkcjonuje 34 kierunków studiów (semestr zimowy 2006/2007).
Współpraca w zakresie badań stosowanych.
W ramach podprojektu efeuCampus, finansowanego przez UE i kraj związkowy Badenia-Wirtembergia, jako centrum innowacji dla autonomicznej i miejskiej logistyki transportu towarowego efeuCampus Bruchsal GmbH, Uniwersytet Nauk Stosowanych w Karlsruhe rozpoczął we wrześniu 2019 r. działalność efeuAcademy w Instytucie Efektywnej Energetycznie Mobilności (IEEM). Uczelnia rozwija bazę danych wiedzy, towarzyszy projektowi w sposób komunikatywny i jest odpowiedzialna za podnoszenie świadomości C02 w społeczeństwie.
Historia i nazwy uczelni.
Uczelnia została założona 6 listopada 1878 jako Wielkoksiążęca Badeńska Szkoła Budownictwa, mieściła się początkowo pod adresem Zirkel 22. W 1888 r. otwarto gmach przy Moltkestraße 9, stanowiący dziś najstarszy budynek kampusu, rozciągającego się na zachód od Parku Zamkowego i Federalnego Trybunału Konstytucyjnego. Od czasu założenia uczelnia rozszerzała zakres działalności i wielokrotnie zmieniała nazwę:
W 1960 otwarto na uczelni pierwszy w Niemczech tok studiów w dziedzinie inżynierii gospodarczej.

</doc>
<doc id="566688" url="https://pl.wikipedia.org/wiki?curid=566688" title="Madeleine Peyroux">
Madeleine Peyroux

Madeleine Peyroux (ur. 18 kwietnia 1974 w Athens w stanie Georgia) – amerykańska wokalistka jazzowa, gitarzystka i autorka utworów muzycznych. Śpiewa w charakterystycznym stylu, przypominającym Billie Holiday.
Życiorys.
Peyroux urodziła się w stanie Georgia, a dorastała w Kalifornii, Nowym Jorku i Paryżu. Zaczęła śpiewać w wieku piętnastu lat, po "odkryciu" muzyków ulicznych w Dzielnicy Łacińskiej w Paryżu. Przyłączyła się do grupy zwanej Riverboat Shufflers, najpierw chodząc wśród publiczności z kapeluszem na datki, a następnie śpiewając. W wieku szesnastu lat dołączyła do grupy Lost Wandering Blues and Jazz Band, wraz z którą jeździła po Europie wykonując utwory Fatsa Wallera, Billie Holiday, Elli Fitzgerald i innych, co stanowiło później bazę dla jej debiutanckiego albumu "Dreamland".
"Dreamland" wydany został w 1996 roku i zyskał szeroką popularność. Tygodnik "Time" określił go jako "najbardziej ekscytujące i przykuwające uwagę wykonanie wokalne artysty-debiutanta w tym roku". W nagraniach do albumu wzięła udział cała plejada doborowych muzyków, m.in. Cyrus Chestnut, Leon Parker, Vernon Reid, Marc Ribot i James Carter. Peyroux wkrótce zaczęła dawać występy poprzedzające koncerty Sarah McLachlan i Cesárii Évory, pojawiała się również na festiwalach jazzowych i podczas serii koncertów wokalistek pod nazwą Lilith Fair firmowanej przez Sarę McLachlan.
Kolejne sześć lat Peyroux spędziła muzykując na ulicach paryskich i niekiedy występując w Stanach Zjednoczonych w klubach, pędząc dość spokojne życie z dala od centrum uwagi. Nadal brała udział w nagraniach innych artystów, lecz w klubach pojawiała się rzadko pod własnym nazwiskiem. W maju 2002 roku przyłączyła się do multiinstrumentalisty Williama Galisona i wspólnie zaczęli koncertować. W 2003 roku nagrali wspólnie EPkę zatytułowaną "Got You on My Mind", którą sprzedawali podczas koncertów oraz w Internecie.
Następny firmowany własnym nazwiskiem album, "Careless Love" (zawierający z jednym wyjątkiem covery m.in. Cohena, Williamsa, Dylana), Peyroux nagrała dopiero w 2004 roku we wrześniu. Zyskał on również bardzo przychylne recenzje i sprzedał się w milionie egzemplarzy (do marca 2006). Pojawiła się również na wydanej w tym samym miesiącu, a wzbogaconej o cztery nagrania Galisona, wersji EP "Got You on My Mind".
We wrześniu 2006 wydała kolejny album pt. "Half the Perfect World".

</doc>
<doc id="566689" url="https://pl.wikipedia.org/wiki?curid=566689" title="Hochschule Karlsruhe - Technik und Wirtschaft">
Hochschule Karlsruhe - Technik und Wirtschaft



</doc>
<doc id="566693" url="https://pl.wikipedia.org/wiki?curid=566693" title="Język słowianoserbski">
Język słowianoserbski

Język słowianoserbski (славяносербскій, ) – język literacki używany na przełomie XVIII i XIX wieku przez wykształcone warstwy mieszczańskie w Wojwodinie oraz przez serbską diasporę w innych częściach monarchii habsburskiej. Język ten stanowił mieszankę cech dialektów serbskich oraz literackiego języka cerkiewnosłowiańskiego w redakcji ruskiej.
Oto przykładowe zdanie ze „Słowianoserbskiego czasopisma” (Славеносербски магазин): "Ves’ma by meni priskorbno bylo, ako bi ja kadgod čuo, čto ty, moj syne, upao u pyanstvo, roskoš', bezčinie, i nepotrebnoe žitie". Pojawiają się tu formy charakterystyczne dla języka rosyjskiego, np. używanie słowa "čto" zamiast serbskiego "što", pisanie "roskoš' " zamiast "raskoš" i "oni mogut’ " zamiast "oni mogu" itp.

</doc>
<doc id="566695" url="https://pl.wikipedia.org/wiki?curid=566695" title="Irwin Shaw">
Irwin Shaw

Irwin Shaw, właśc. Irwin Gilbert Shamforoff (ur. 27 lutego 1913, zm. 16 maja 1984 w Davos) – amerykański dramatopisarz, scenarzysta i autor powieści.
Życiorys.
Urodził się jako Irwin Shamforoff w południowym Bronksie, dzielnicy Nowego Jorku, w rodzinie żydowskich emigrantów z Rosji. Wkrótce po jego narodzinach Shamforoffowie przeprowadzili się do Brooklynu i zmienili nazwisko na Shaw. Tam spędził młodość i chodził do college’u, który ukończył w 1934. W szkole redagował szkolną gazetę.
Rozpoczął pisanie scenariuszy w 1935, kiedy miał 21 lat. W tym czasie napisał też kilka radiowych słuchowisk, a w tym "Dick Tracy", "The Gumps" i "Studio One". W 1936 napisał i wystawił pierwszą sztukę, "Bury the Dead" o żołnierzach poległych na wojnie. W latach 40. napisał kilka scenariuszy filmowych, w tym "Talk of the Town" (komedia o wolności jednostki), "The Commandos Strike at Dawn" (bazujący na opowiadaniu C.S. Forestera o komandosach w okupowanej Norwegii) i "Easy Living" (o piłkarzu, który nie mógł grać z powodu braku zdrowia).
Podczas II wojny światowej zaciągnął się do armii i służył jako "warrant officer" w Europie. Na podstawie tamtych doświadczeń napisał pierwszą powieść "Młode lwy", opublikowaną w 1948, która odniosła sukces i została sfilmowana w 1958 pod tym samym tytułem. Shaw był niezadowolony z ekranizacji.
Drugą powieścią była "The Troubled Air", kronika czasu maccartyzmu, wydana w 1951. Był jednym z tych, którzy podpisali petycję z prośbą do Sądu Najwyższego Stanów Zjednoczonych o rewizję wyroku dla pisarzy Johna Howarda Lawsona i Daltona Trumbo.
Fałszywie oskarżony o związki z komunizmem poprzez publikacje "Red Channels", znalazł się na "Czarnej liście Hollywood", osób sympatyzujących z Komunistyczną Partią Stanów Zjednoczonych. W 1951 opuścił USA i zamieszkał w Europie, gdzie spędził 25 lat, większość w Paryżu i Szwajcarii. W latach 50. napisał kilka scenariuszy, w tym "Desire Under the Elms" (na podstawie sztuki Eugene'a O’Neilla) i "Fire Down Below" (o włóczędze morskim na Karaibach).
Podczas pobytu w Europie napisał kilka bestsellerów, w tym "Lucy Crown" (1956), "Two Weeks in Another Town" (1960) i "Pogoda dla bogaczy" ("Rich Man, Poor Man", 1970), na podstawie którego został nakręcony miniserial w 1976.
Zasiadał w jury konkursu głównego na 27. MFF w Cannes (1974).
Za życia otrzymał kilka prestiżowych nagród, w tym dwie "O. Henry Awards", "National Institute of Arts and Letters" i trzy "Playboy Awards".

</doc>
<doc id="566697" url="https://pl.wikipedia.org/wiki?curid=566697" title="Devon Aoki">
Devon Aoki

Devon Edwenna Aoki (デヴォン青木) (ur. 10 sierpnia 1982 w Nowym Jorku) – amerykańsko-japońska modelka i aktorka.
Życiorys.
Córka Rocky’ego Aokiego, byłego reprezentanta Japonii w zapasach i właściciela sieci restauracji Benihana. To właśnie jemu zawdzięcza swoją wschodnią urodę. Jej matka, Pamela Hilburger jest pochodzenia brytyjsko-niemieckiego. Jej brat, Steve Aoki to znany kalifornijski DJ. Devon ma również siostrę.
Kariera.
Odkryta została w Nowym Jorku, a w wieku 14 lat przeprowadziła się z matką do Londynu. Tam dołączyła do Storm Model Management, reprezentującą między innymi Kate Moss, którą poznała jeszcze w dzieciństwie. To właśnie Kate Moss pomagała jej gdy dopiero zaczynała współpracę z agencją.
Dzięki orientalnej urodzie w krótkim czasie stała się jedną z najbardziej rozpoznawalnych młodych twarzy rynku mody. Na początku nie dawano jej dużych szans ze względu na jej wzrost – mierzyła tylko 165 cm. Sukces przyszedł jednak w 1998 roku, kiedy została twarzą i muzą Versace wygrywając m.in. z samą Naomi Campbell. Wtedy zaczęła dostawać wiele kontraktów (Lancôme), pokazów (Fendi, Chanel, Gaultier, Balenciaga) oraz sesji i zdjęć okładkowych (m.in. „Vogue”, „Elle”, „Nylon”).
Wystąpiła w teledyskach "Electric Barbarella" zespołu Duran Duran oraz "Act a Fool" rapera Ludacrisa. Piosenka ta pochodzi z filmu „2 Fast 2 Furious”. Była na okładkach wielu magazynów, takich jak niemieckie Vogue Deutsch, japońskie VOCE, Frau Magazine, koreańskie Cosmo Girl oraz innych: Vegas Magazine, Nylon Magazine, Harper’s Bazaar Malaysia, Trace Magazine, Fashion News, Dutch Magazine oraz Elle.
Od 2003 roku próbuje sił jako aktorka. W 2003 r. Devon zagrała w filmie „2 Fast 2 Furious” – i odtąd to właśnie aktorstwo jest jej największą pasją. Wystąpiła również w przeboju "."

</doc>
<doc id="566699" url="https://pl.wikipedia.org/wiki?curid=566699" title="Print Screen">
Print Screen

Print Screen – jeden z klawiszy specjalnych znajdujących się na standardowej klawiaturze m.in. w komputerach klasy PC. Oryginalnie klawisz Print Screen wywoływał przerwanie sprzętowe numer 5, którego obsługa w systemie DOS powodowała wydrukowanie na drukarce podłączonej do portu LPT1 zrzutu ekranu w trybie tekstowym. Nowsze programy zazwyczaj obsługują ten klawisz w zbliżony sposób, często wzbogacając funkcjonalność na przykład o obsługę trybów graficznych. W dzisiejszych czasach znaczenie tego klawisza jest różne. Pod systemami Microsoft Windows naciśnięcie jego powoduje zapis w schowku systemowym zawartości ekranu, którą można następnie wkleić w dowolnym programie graficznym, np. Microsoft Paint. W zrzucie nie zawsze pokazuje się kursor.
W systemach Microsoft Windows oraz wielu środowiskach graficznych innych systemów wciśnięty klawisz Alt ogranicza jego działanie do obszaru zajmowanego przez aktywne okno (np. dialogowe czy okno przeglądarki).

</doc>
<doc id="566703" url="https://pl.wikipedia.org/wiki?curid=566703" title="Kwinta cztery razy zmniejszona">
Kwinta cztery razy zmniejszona



</doc>
<doc id="566704" url="https://pl.wikipedia.org/wiki?curid=566704" title="Kwinta trzy razy zmniejszona">
Kwinta trzy razy zmniejszona



</doc>
<doc id="566706" url="https://pl.wikipedia.org/wiki?curid=566706" title="Kwinta dwa razy zmniejszona">
Kwinta dwa razy zmniejszona



</doc>
<doc id="566707" url="https://pl.wikipedia.org/wiki?curid=566707" title="Kwinta czysta">
Kwinta czysta



</doc>
<doc id="566709" url="https://pl.wikipedia.org/wiki?curid=566709" title="Kwinta zwiększona">
Kwinta zwiększona



</doc>
<doc id="566710" url="https://pl.wikipedia.org/wiki?curid=566710" title="Kwinta dwa razy zwiększona">
Kwinta dwa razy zwiększona



</doc>
<doc id="566711" url="https://pl.wikipedia.org/wiki?curid=566711" title="Media w Wałbrzychu">
Media w Wałbrzychu

Media w Wałbrzychu

</doc>
<doc id="566712" url="https://pl.wikipedia.org/wiki?curid=566712" title="Kwinta trzy razy zwiększona">
Kwinta trzy razy zwiększona



</doc>
<doc id="566713" url="https://pl.wikipedia.org/wiki?curid=566713" title="Kwinta cztery razy zwiększona">
Kwinta cztery razy zwiększona



</doc>
<doc id="566715" url="https://pl.wikipedia.org/wiki?curid=566715" title="Eustachy Kajetan Sapieha">
Eustachy Kajetan Sapieha

Książę Eustachy Kajetan Sapieha herbu Lis (ur. 7 sierpnia 1797 w Werkach pod Wilnem, zm. 16 listopada 1860 w Paryżu) – powstaniec listopadowy, emigrant.
Życiorys.
Był synem Franciszka Sapiehy. W młodości służył w carskiej kawalerii, po osiągnięciu pełnoletniości wystąpił z wojska rosyjskiego i wyjechał za granicę. Po wybuchu powstania zgłosił się do polskiego wojska i służył w randze podporucznika w sztabie Jana Zygmunta Skrzyneckiego. W październiku 1831 przekroczył, wraz z całym sztabem, granicę zaboru pruskiego, po czym wyemigrował do Francji. W listopadzie 1831 został odznaczony Złotym Krzyżem Virtuti Militari. Na emigracji związany był z obozem Hotelu Lambert.
Ze względu na niezłożenie przysięgi wiernopoddańczej carowi Mikołajowi I wszystkie dobra w kraju zostały mu skonfiskowane.
Był mężem Róży z Mostowskich (córki Tadeusza Mostowskiego), ojcem Jana Pawła Aleksandra i Eustachego Franciszka (1836–1909) oraz Marii Anieli (żony Władysława Michała Branickiego).
Pochowano go na cmentarzu Montmartre. 

</doc>
<doc id="566717" url="https://pl.wikipedia.org/wiki?curid=566717" title="DXCC">
DXCC



</doc>
<doc id="566720" url="https://pl.wikipedia.org/wiki?curid=566720" title="Cizeta">
Cizeta

Cizeta – włoski producent samochodów. Firma założona w połowie lat osiemdziesiątych XX wieku przez Claudio Zampollego i Giorgio Morodera. 
Jedynym modelem oferowanym przez firmę była Cizeta V-16, początkowo znana jako Cizeta Moroder V-16. Nazwa firmy to włoska wymowa inicjałów założyciela firmy. We wczesnych latach dziewięćdziesiątych firma napotkała trudności finansowe i w 1995 roku ogłoszono jej bankructwo. Claudio Zampolli po upadku firmy przeprowadził się do Kalifornii, tam założył firmę Cizeta Automobili USA. Firma ta oferuje legendarny supersamochód do dziś, produkcja prowadzona jest "na zamówienie" a najniższa cena jaką trzeba zapłacić za Cizetę V16T to 649 tys. dolarów.
Linki zewnętrzne.
Oficjalna strona Cizeta Automobili USA

</doc>
<doc id="566721" url="https://pl.wikipedia.org/wiki?curid=566721" title="Polonia w Stanach Zjednoczonych">
Polonia w Stanach Zjednoczonych

Polonia amerykańska – Polacy oraz Amerykanie pochodzenia polskiego mieszkający w Stanach Zjednoczonych.
Stany Zjednoczone to kraj z największą Polonią na świecie. Główne miejsca zamieszkiwania Polonii w USA to miasta: Chicago, Denver, Detroit, Los Angeles, Nowy Jork i Seattle. Szacuje się, że w Stanach Zjednoczonych mieszka blisko 10 mln osób pochodzenia polskiego, a około 600 tys. z nich używa języka polskiego na co dzień.
81% Polaków i Amerykanów polskiego pochodzenia mieszka w 15 stanach, przede wszystkim w stanach Nowy Jork, Illinois i Michigan. 37% (3,7 mln) zamieszkuje środkowy zachód, 33% (3,2 mln) północny zachód, 18% (1,8 mln) południe i 12% (1,1 mln) zachód kraju. 41,2% mieszka w dużych miastach, a 41% na przedmieściach tych miast; 13,1% zamieszkuje małe miasta i jedynie 4,7% na wsi. Urząd statystyczny (U.S. Census Bureau) oblicza, że 5,4% Amerykanów polskiego pochodzenia (537 605 osób) urodziło się poza granicami Stanów Zjednoczonych.
Historia.
Pierwsi polscy koloniści w Ameryce.
Pierwsi Polacy przybyli do Ameryki Północnej dwanaście lat przed tzw. „Pielgrzymami”, którzy dotarli do Massachusetts w 1620 roku. W dniu 1 października 1608 roku, rok po założeniu pierwszej osady kolonistów angielskich w Stanach Zjednoczonych o nazwie Jamestown, z inicjatywy kapitana Johna Smitha, przybyła tam na brytyjskim statku "Mary and Margaret" grupa polskich rzemieślników, specjalistów produkcji mydła, potażu oraz szkła. Znane są nazwiska kilku z nich, byli to: Michał Łowicki, Zbigniew Stefański, Jan Bogdan, Jan Mata, Stanisław Sadowski. Polacy uruchomili w Jamestown hutę szkła i manufaktury produkujące dziegieć, smołę, potaż i liny okrętowe. Dokumenty odnotowują, że w 1619 roku odmówiono Polakom prawa do głosowania, którzy w proteście zorganizowali strajk. Władze ugięły się pod naciskiem i przyznały im prawo wyborcze. Dla uczczenia pamięci polskich kolonistów w Ameryce Mennica Polska wybiła w 2008 roku pamiątkową srebrną monetę o nominale 10 złotych.
Fale imigracji.
Pod koniec XVIII wieku, w czasach rozbiorów Polski, niektórzy polscy patrioci, wśród nich Kazimierz Pułaski i Tadeusz Kościuszko, wyjechali do Ameryki żeby pomóc w walce o jej niepodległość.
Polacy zaczęli emigrować w większych liczbach do Stanów Zjednoczonych już w XIX wieku, po powstaniach narodowych. Głównie osiedlali się w stanach Nowej Anglii i w stanie Illinois. Kolejne duże fale emigracji z Polski do USA powstawały z powodów zarobkowych (od drugiej połowy XIX wieku aż do 1939 r., potem po roku 1980), z przyczyn politycznych (po II wojnie światowej) i z przyczyn ekonomicznych i politycznych (lata 80 XX wieku).
Chociaż pierwsi imigranci polscy przypłynęli do Ameryki już w 1608 r. do miasta Jamestown w stanie Wirginia, największa fala polskiej imigracji przypada na początek XX wieku. Według danych oficjalnych, ponad 2,2 miliona imigrantów polskich dotarło do USA między rokiem 1820 a 1914, z czego przez Ellis Island w Nowym Jorku w latach 1899–1918 przeszło 1,3 mln. Oficjalny spis ludności z 1940 r. podawał 993 479 Amerykanów urodzonych w Polsce oraz 2 416 320 tych, którzy w dzieciństwie używali języka polskiego. Odpowiednio spis z 1950 r. podawał 861 184 osoby urodzone w Polsce (w obu przypadkach Polacy urodzeni przed I wojną światową w zaborach, jak i urodzeni przed 1914 r. na terytoriach innych krajów zostali zapisani do grup narodowych tych krajów). W 1958 roku Kongres Polonii Amerykańskiej szacował liczbę Amerykanów pochodzenia polskiego na 6 mln 372 tysiące. Największy udział mieli oni wśród mieszkańców stanu Connecticut (11,1%), Illinois (9,6%) i Nowy Jork (8,3%).
Demografia.
Opierając się na danych z lat 2006–2007 podanych przez United States Census Bureau oraz badaniach własnych Piast Institute sporządził szczegółową analizę trendów rozwojowych w środowiskach polonijnych w USA.
Studium „Polish Amerricans Today: A Survey of Modern Polonia Leadership” daje pojęcie o wielkościach liczbowych obywateli i przybyszów. Swe wnioski Piast Institute opierał na danych zebranych przez US Census Bureau oraz ankietach własnych, na które odpowiedziało około 1400 przedstawicieli środowisk polonijnych z 44 stanów. Większość respondentów (70%) zamieszkuje stany Michigan, Illinois, Nowy Jork, Ohio, Wirginia i Pensylwania.
Według danych spisowych 11% mieszkańców USA urodziło się za granicą, z czego ponad połowa (52,3%) przybyła z Ameryki Łacińskiej, a tylko 14,7% z Europy. Analiza danych Biura wykazuje, że 3,3% społeczności USA uważa się za Polaków (9 962 334 osób). Dla porównania: do pochodzenia włoskiego przyznaje się 5,9%, a do irlandzkiego aż 12,2% społeczeństwa. 92,4% spośród tych, którzy ankiety wypełnili, posiada obywatelstwo amerykańskie.
W Chicago urodzeni za granicą stanowią 9,7% wszystkich mieszkańców (510 980 osób). W Chicago uważa się za Polaków 180 282 osoby, czyli 6,4% mieszkańców. W Stanie Illinois jest ich 911 253, co daje 7,4% populacji liczącej 12 279 027 osób.
Rozmieszczenie Polaków można prześledzić, badając dane z poszczególnych okręgów wyborczych. Południowo-zachodni chicagowski okręg wyborczy reprezentowany przez kongresmena Billa Lipińskiego posiada największy odsetek wyborców o polskich korzeniach – 17,1%. Nieco tylko mniej mieszka w 5 okręgu kongr. Rahma Emanuela (15,5%), w 13 okręgu kongr. Judy Biggert (13,4%), 4 okręgu kongr. Janice Schakowsky (13,2%), w 8 okręgu kongr. Philipa Crane'a (12,6%), 6 okręgu kongr. Henry'ego Hyde'a (11,4%) i 10 okręgu kongr. Marka S. Kirka (10,5%).
Największa procentowo większość deklarująca narodowość polską znajduje się w Pulawski Township w stanie Michigan. Według spisu z 2000 roku, 61,3% zadeklarowało polskie pochodzenie, co stanowi wyższy odsetek niż jakakolwiek inna lokalizacja w Stanach Zjednoczonych.
Hrabstwo Luzerne jest jedynym w Stanach Zjednoczonych z ludnością pochodzenia polskiego jako największą grupą etniczną. Amerykanie pochodzenia polskiego stanowią 22,2%, pochodzenia włoskiego 15,6%, irlandzkiego 13,8%, niemieckiego 12,1% i słowackiego 5,3% ludności według spisu z 2000 roku.
Polsko-amerykańskie społeczności.
Chicago.
W Chicago istnieją trzy głównie polskie dzielnice, z których najbardziej znana jest Polish Village. Do lat 80. XX wieku spora część Polaków w Chicago mieszkała w dzielnicy Polish Village, potocznie – od parafii i kościoła św. Jacka – nazywanej Jackowem. W następnych latach, pod naciskiem przesuwających się na północny zachód imigrantów latynoskich, Polacy zaczęli przemieszczać się – wzdłuż ulic Belmont Avenue, Irving Park Road, Milwaukee Avenue i Central Avenue na północ i na zachód; coraz większa ich liczba zamieszkuje bliższe i dalsze przedmieścia.
Chicago to wielkie centrum zorganizowanej Polonii. . Siedziba władz centralnych Kongresu Polonii Amerykańskiej (ang. "Polish American Congress" – PAC), Związku Narodowego Polskiego (ang. "Polish National Alliance" – PNA), Zjednoczenia Polskiego Rzymsko-Katolickiego (ang. "Polish Roman-Catholic Union" – PRCU), Związku Polek w Ameryce (ang. "Polish Women's Alliance of America" – PWAA), Związku Podhalan w Północnej Ameryce (ang. "Polish Highlanders Alliance of North America" – PHAA) i wielu innych organizacji.
PNA jest właścicielem stacji radiowej WPNA 1490 oraz wydawcą gazety codziennej "Dziennik Związkowy" ("Polish Daily News") założonej w roku 1908. Najstarszym polskim zabytkiem jest kościół św. Stanisława Kostki zbudowany ok. 1870, a przy Zjednoczeniu Polskim Rzymsko-Katolickim mieści się bogate w zbiory Muzeum Polskie w Ameryce.
Do dzisiejszego dnia Chicago jest powszechnie uznawane za wielki ośrodek Polonii amerykańskiej. W "Almanachu Polityki Amerykańskiej" (ang. "Almanac of American Politics") z roku 2004 napisano, że "Nawet dziś, w dzielnicy Archer Heights, ledwo można przejść jeden blok bez usłyszenia języka polskiego" (Archer Heights to dzielnica położona na południowym zachodzie miasta wzdłuż ulicy Archer Avenue, zamieszkana w większości przez imigrantów z Podhala; przy Archer Avenue mieści się Dom Podhalan. Polacy są najliczniejszą grupą etniczną wśród właścicieli nieruchomości w Chicago.
Denver.
Miasto Denver jest również jednym z miejsc w Stanach Zjednoczonych gdzie mieszka większa liczba Polaków. Znajduje się tam jedna z nielicznych parafii polskich w zachodniej części USA, parafia św. Józefa, istniejąca od 1902. Parafia św. Józefa stoi w dawnej polskiej dzielnicy Globeville, z której wyprowadziła się większość Polonii i która jest obecnie zamieszkana w większości przez emigrantów z Meksyku.
Jednak przez ostatnie 10 lat liczba Polaków mieszkających w Denver znacznie się zwiększyła. Wielu z tych 'nowych imigrantów' z Polski przeprowadza się do Denver z powodów zarobkowych, i żeby polepszyć stan życia dla siebie i swoich rodzin. Wskutek tego, szkoła polska ma coraz więcej uczniów, powstają nowe sklepy polskie i restauracje, a język polski można usłyszeć nawet w samym środku miasta.
Detroit.
Stan Michigan jest trzecim co do wielkości (za stanami Nowy Jork i Illinois) skupiskiem Polonii. Liczy ponad 850 tys. ludności pochodzenia polskiego, co stanowi 8,6% liczby mieszkańców tego stanu. Największym skupiskiem jest Detroit. Polacy zamieszkują tam w dzielnicach historycznie polskich, jak Poletown i Hamtramck. W północnej dzielnicy Orchard Lake została wybudowana "Narodowa Sportowa Izba Pamięci Polaków-Amerykanów" (ang. "National Polish-American Sports Hall of Fame"). Uhonorowano w niej polonijnych sportowców, takich jak Stan Musial czy Mike Krzyzewski.
Seattle.
Seattle jest popularnym miastem jeśli chodzi o studia. Rodowici Amerykanie w Seattle coraz częściej sięgają po polskie potrawy, takie jak np. pierogi czy bigos.
New Britain.
Pod koniec XIX wieku polscy imigranci zaczęli masowo przybywać do miasta New Britain w stanie Connecticut, aby rozpocząć nowe życie, pracując w licznych fabrykach miasta. Co powoduje, że do 1930 roku ćwierć mieszkańców miasta miała pochodzenie polskie. Większość z nich osiedliła się na Broad Street oraz w okolicach, przy kościele Sacred Heart, budując domy i przedsiębiorstwa, tworząc silną społeczność kulturową, wspólną i religijną. Ten obszar stał się znany mieszkańcom jako "Mała Polska".
W 2007 roku polska diaspora w New Britain razem z przedsiębiorcami stworzyła Polonia Business Association. W 2008 roku udało im się oficjalnie zmienić nazwę dzielnicy Broad Street na "Mała Polska".
Obecnie w New Britain mieszka najwięcej Polaków spośród wszystkich miast w stanie Connecticut. Ciekawe jest, że gdy w listopadzie 2013 roku The New York Times opublikował recenzję popularnej polskiej restauracji "Staropolska" na Broad Street, "Mała Polska" stała się nie tylko miejscem, które przyciąga turystów z całej Ameryki, ale również obiektem reportażu popularnego programu telewizyjnego "Taste of America with Mark Decarlo" na kanale The Travel Channel.
Rozmieszczenie Polonii według stanów.
W nawiasie liczba mieszkańców – Polaków i Amerykanów, którzy przyznali się do polskiego pochodzenia w czasie Spisu Powszechnego w 2010 roku:
Wszystkie dane za US Census Bureau.
Procentowy udział ludności polonijnej w populacji stanów.
Dane pochodzą z US Census Bureau.
Rozgłośnie radiowe i stacje telewizyjne.
W Stanach Zjednoczonych odbierane są cztery stacje telewizyjne nadające z terytorium Polski dla rodaków za granicą – TV TRWAM, TVN International, TVP Polonia i Polsat 1.
W Chicago działają dwie polskojęzyczne stacje telewizje – Polvision Waltera Kotaby (ograniczony zasięg lokalny) i Polish Television Chicago nadająca na platformie Polsatu 2 emitowany do Polski program „Oblicze Ameryki”.
Kościoły i związki wyznaniowe.
Dla Polonii, wiernych kościoła rzymskokatolickiego odbywają się w kościołach kilkudziesięciu miast msze w języku polskim. W Stanach Zjednoczonych działa Polski Narodowy Kościół Katolicki. W języku polskim odbywają się również spotkania religijne innych wyznań (m.in. Świadków Jehowy).

</doc>
<doc id="566722" url="https://pl.wikipedia.org/wiki?curid=566722" title="Siady">
Siady

Siady (lit. "Seda") – miasto na Litwie w rejonie możejskim, 24 km na południowy wschód od Możejek. 1260 mieszkańców (2005). Siedziba starostwa. Przez miasto płynie Warduwa, a na południowym obrzeżu miasta znajduje się Jezioro Sedskie. Istnieją też dwa kościoły: pw. Wniebowstąpienia Najświętszej Marii Panny i pw. Św. Jana Nepomucena.
W połowie XIX wieku funkcję kancelisty w Siadach pełnił znany później poeta litewski, bp Antanas Baranauskas zanim wstąpił do seminarium duchownego w Worniach (1856), w czym pomogła mu pierwsza poetka żmudzińska, Karolina Proniewska.

</doc>
<doc id="566723" url="https://pl.wikipedia.org/wiki?curid=566723" title="Étienne-François de Choiseul">
Étienne-François de Choiseul

Étienne-François, książę de Choiseul, markiz de Stainville (ur. 28 czerwca 1719 w Nancy, zm. 8 maja 1785 w Paryżu) – francuski dyplomata.
Życiorys.
Wstąpił do armii francuskiej i wziął udział w wojnie o sukcesję austriacką 1740–1748, w toku której został generałem-lejtnantem. Zyskał na dworze królewskim względy Madame Pompadour, która popierała jego karierę.
Został zarządcą kraju Wogezów, w 1753 mianowany ambasadorem w Rzymie, gdzie miał łagodzić niepokoje wywołane antyfrancuską bullą "Unigenitus" papieża Klemensa XI.
W 1757 został ambasadorem w Wiedniu i przyczynił się do zawarcia przymierza francusko-austriackiego. W latach 1758–1761 był ministrem spraw zagranicznych. Niemniej wpływ na politykę francuską zachował do 70. W 1761 doprowadził do podpisania Paktu Famili, formalnego związku dworów Burbonów. W uznaniu jego zasług król Ludwik XV uczynił go parem i diukiem Francji. W latach 1761–1766 był ministrem marynarki, w latach 1761–1770 ministrem wojny, 1766–1770 ponownie ministrem spraw zagranicznych.
Zgniecenie wpływów Rosji uważał za najważniejsze zadanie francuskiej dyplomacji. Był zwolennikiem popierania konfederacji barskiej przeciwko Rosji. Dzięki jego zabiegom Francja wysłała do Polski setki doradców wojskowych, wspartych funduszami z francuskiej kasy państwowej. W 1766, po śmierci Stanisława Leszczyńskiego, przyłączył do Francji Lotaryngię, w 1768 to samo zrobił z Korsyką. Zezwolił na druk wielkiej encyklopedii francuskiej.
W 1765 doprowadził do wygnania jezuitów i to właśnie m.in. doprowadziło do upadku jego wpływów w 1770, gdy popierająca jezuitów partia dewotów wsparła Madame du Barry, znienawidzoną przez ministra metresę Ludwika XV, która spowodowała pozbawienie Choiseula funkcji państwowych.

</doc>
<doc id="566726" url="https://pl.wikipedia.org/wiki?curid=566726" title="Słuchotki">
Słuchotki

Słuchotki (Haliotidae) – rodzina ślimaków morskich.
Słuchotki, nazywane też uchowcami, należą do jedynego rodzaju tej rodziny - "Haliotis". Liczy on około 100 gatunków. Muszle mają różne rozmiary - od małych do dużych, mogą być okrągłe lub owalne. Skrętka jest zredukowana i spłaszczona. Ostatni skręt jest duży, kształtu spodka lub małżowiny usznej. Powierzchnia zewnętrzna pokryta nierównymi osiowymi lub spiralnymi liniami, żeberkami albo fałdami. Wzdłuż lewego brzegu ostatniego skrętu ciągnie się rząd okrągłych lub owalnych otworów; niektóre, wcześniejsze z nich mogą ulec zasklepieniu. Wewnętrzna powierzchnia muszli wyłożona jest opalizującą masą perłową, często z umieszczoną centralnie szeroką blizną mięśniową (miejsce, do którego przytwierdza się noga ślimaka). Brzeg wrzeciona pogrubiony i spłaszczony. Brak wieczka. Indianie pacyficznych wybrzeży Ameryki Północnej cenili muszle uchowców ze względu na piękny kolor masy perłowej i stosowali je zarówno jako surowiec do wyrobu biżuterii, jak i do inkrustacji.
Wszystkie gatunki tej rodziny są roślinożerne. Żywią się głównie algami. Dorosłe osobniki praktycznie nie opuszczają raz wybranego miejsca. Żerują na tym samym obszarze przez całe życie. Bytują przytwierdzone do skalistego podłoża silną nogą, która jest cenionym przysmakiem kulinarnym (w kuchniach świata uchowce znane są jako tzw. abalony - wykwintna i droga potrawa). Po obu stronach potężnej nogi występuje fałd płaszczowy (epipodium), od którego odchodzi duża liczba brodawek czuciowych lub filamentów, dzięki którym ślimaki sprawiają wrażenie owłosionych. 
Występowanie i rozmnażanie.
Zamieszkują głównie płytkie wody, ale niektóre osobniki można spotkać na głębokości nawet 400 m. Są rozdzielnopłciowe, z gonadami żeńskimi barwy zielonej i męskimi - żółtawej. Rozwój można prześledzić na podstawie kalifornijskiego gatunku "Haliotis rufescens". Zapłodnione jaja powstają na wiosnę po wcześniejszym wyrzuceniu do wody niezapłodnionych komórek jajowych i spermy (zapłodnienie zewnętrzne). Dziesiątego dnia wolno pływająca larwa - weliger osiada na dno i po około 2 miesiącach rozwija się z niej miniaturka dorosłego osobnika. W wieku 1 roku ślimak osiąga wielkość około 2 cm, a po 4 latach uzyskuje dojrzałość płciową, mierząc około 12 cm. Wielkość konsumpcyjną osiągają po 15-20 latach. 

</doc>
<doc id="566727" url="https://pl.wikipedia.org/wiki?curid=566727" title="Gdynia Rzeźnia">
Gdynia Rzeźnia

Gdynia Rzeźnia - zlikwidowany przystanek PKP znajdujący się w Gdyni, w przemysłowej części dzielnicy Chylonia. Do 1994 na przystanku zatrzymywały się pociągi osobowe do stacji Gdynia Port Oksywie, obecnie na linii kursują tylko pociągi towarowe.
Infrastrukturę stanowi około stumetrowy betonowy próg, zarośnięty wysoką trawą.

</doc>
<doc id="566729" url="https://pl.wikipedia.org/wiki?curid=566729" title="DX Century Club">
DX Century Club

DX Century Club lub DXCC – dyplom oraz zarejestrowany znak towarowy ("trademark") Amerykańskiego Związku Krótkofalowców – ARRL – American Radio Relay League. Dyplom jest dostępny dla krótkofalowców na całym świecie. 
Dyplom nadawany jest tym radiooperatorom, którzy przeprowadzili kompletną łączność (dwustronna wymiana) z innymi radiostacjami położonymi w co najmniej 100 różnych krajach według listy DXCC. Lista ta nie zawsze pokrywa się z podziałem terytorialnym w rozumieniu państwa – np. oddzielnym krajem według listy DXCC jest Athos, a USA to 15 oddzielnych krajów. 
Przyznawane są także dalsze stopnie wyróżnienia: DXCC Honor Roll (za łączność z co najmniej 330 krajami z listy DXCC) oraz DXCC #1 Honor Roll (za łączność ze wszystkimi krajami z aktualnej listy). 
Podstawowe dyplomy.
DXCC posiada 16 rodzajów dyplomów, każdy zdobywany jest w ten sam sposób: przez przedstawienie dowodu dwustronnej łączności radiowej (QSL) przeprowadzonej na odpowiednim paśmie radiowym lub używając odpowiedniego rodzaju emisji wymaganych w przepisach.
Wyróżnia się następujące dyplomy:
Uzupełnienia.
Po osiągnięciu poziomu 100 krajów, dostępne są uznania (nalepki) ("endorsements") za każde kolejne 50 krajów zrobionych i potwierdzonych. Jeśli posiadacz dyplomu jest coraz bliższy "zrobienia wszystkich krajów", dostaje coraz mniej nalepek.
Szczytowym osiągnięciem jest zdobycie tytułu DXCC Honor Roll, przyznawanego tym, którzy zrobili wszystkie lub prawie wszystkie kraje.
5-band DXCC.
Dyplom 5-band DXCC przyznawany jest krótkofalowcom, którzy pomyślnie przeprowadzili i potwierdzili kompletną, dwustronną łączność ze 100 albo więcej krajami z aktualnej listy DXCC na każdym z pięciu podstawowych pasm radiowych (80 m, 40 m, 20 m, 15 m i 10 m).
Nalepki ("endorsements") przyznawane są za zrobienie i potwierdzenie 100 albo więcej krajów z aktualnej listy DXCC na którymś z pasm dodatkowych (160 m, 30 m, 17 m, 12 m, 6 m lub 2 m).
Można zakupić również plakietkę 5-band DXCC.
DXCC Honor Roll.
Krótkofalowcy, którzy potwierdzili łączność z 330 albo więcej krajami według listy DXCC są nominowani do wyróżnienia DXCC Honor Roll. Zakwalifikowani do Honor Roll otrzymują nalepkę na ich dyplomy DXCC i są upoważnieni do noszenia odznaki oraz plakietki. 
Wyróżnienie Honor Roll za rodzaj emisji obejmuje Mixed, Phone, CW i RTTY.
DXCC #1 Honor Roll.
Krótkofalowcy, którzy potwierdzili łączność ze wszystkimi (teraz 338) krajami według aktualnej listy DXCC są nominowani do wyróżnienia DXCC #1 Honor Roll.
Zakwalifikowani do #1 Honor Roll otrzymują nalepkę na ich dyplomy DXCC i są upoważnieni do noszenia odznaki] oraz plakietki.
Wyróżnienie #1 Honor Roll za rodzaj emisji obejmuje Mixed, Phone, CW i RTTY.
DXCC Challenge.
Dyplom DXCC Challenge przyznawany jest radioamatorom, którzy nawiązali łączność w sumie z co najmniej tysiącem krajów z aktualnej listy DXCC na dowolnych pasmach od 160 do 6 metrów. Pod koniec każdego roku, krótkofalowiec z najwyższą ilością łączności nagradzany jest pucharem Desoto Cup upamiętniającym Clintona B. DeSoto - W1CBD, który w roku 1935, w czasopiśmie QST napisał artykuł powołujący do życia program DXCC. Srebrne i brązowe medale przyznawane są za drugie i trzecie miejsce każdego roku. Złoty medal przyznawany jest zwycięzcy, który wygrał Desoto Cup w roku poprzednim.
QRP DXCC.
Dyplom QRP DXCC przyznawany jest radioamatorom, którzy zrobili przynajmniej 100 krajów z aktualnej listy DXCC używając nadajnika z mocą nie przekraczającą 5W. Zaliczane są łączności zrobione w dowolnym czasie w przeszłości, karty QSL nie są wymagane.
Milliwatt DXCC.
Dyplom przyznawany na zasadach QRP DXCC, jednak dla amatorów, którzy używają nadajnika z mocą nie przekraczającą 1 W.
Satellite DXCC.
Dyplom Satellite DXCC przyznawany jest radioamatorom, którzy zrobili przynajmniej 100 krajów DXCC przez amatorskiego satelitę.

</doc>
<doc id="566732" url="https://pl.wikipedia.org/wiki?curid=566732" title="Sarkolema">
Sarkolema

Sarkolema ("sarkolemma") – błona komórkowa miocytu.

</doc>
<doc id="566737" url="https://pl.wikipedia.org/wiki?curid=566737" title="Droga międzynarodowa E22 (Polska)">
Droga międzynarodowa E22 (Polska)

Droga międzynarodowa E22, nazywana także Wstęgą Południa – byłe oznaczenie drogi w Polsce w latach 1962–1985, prowadzącej od przejścia granicznego w Olszynie z NRD do przejścia granicznego w Medyce z ZSRR.
Droga E22 była częścią trasy europejskiej E22 o przebiegu: Berlin – Wrocław – Katowice – Kraków – Rzeszów – Przemyśl. Dalszy przebieg nie był ustalony, ponieważ ZSRR nie był sygnatariuszem umowy z 1950 r. regulującej przebieg i standard tras europejskich.
Na przełomie lat 70. i 80. XX w. wdrożono nowy system numeracji. Za następcę E22 można uznać E40, o w dużej części identycznym przebiegu w Polsce, jednak na zachodzie wydłużoną i obejmującą zasięgiem tereny Francji i Belgii oraz poprowadzoną przez Zgorzelec, zaś na wschodzie obejmującą zasięgiem Ukrainę, Rosję i Kazachstan. W 1985 Polska przyjęła nowy system numeracji dróg krajowych, a trasy europejskie otrzymały numery krajowe używane zamiennie (równolegle) z międzynarodowymi. Trasa E40 otrzymała numer 4, który co do podstawowej zasady obowiązuje do dziś.
Obecnie polski odcinek posiada następujące oznaczenia krajowe:
Historyczny przebieg E22.
Przebieg w Krakowie.
"odcinek wspólny z drogą międzynarodową E7"

</doc>
<doc id="566739" url="https://pl.wikipedia.org/wiki?curid=566739" title="Marcin Smoliński">
Marcin Smoliński

Marcin Smoliński (ur. 5 kwietnia 1985 w Warszawie) – polski piłkarz występujący na pozycji pomocnika w polskim klubie Huragan Wołomin. W trakcie swojej kariery reprezentował także barwy Legii Warszawa, Odry Wodzisław oraz ŁKS-u Łódź. Były reprezentant Polski do lat 21.
Statystyki klubowe.
"Aktualne na 31 sierpnia 2019:"

</doc>
<doc id="566744" url="https://pl.wikipedia.org/wiki?curid=566744" title="Jezioro Tahoe">
Jezioro Tahoe



</doc>
<doc id="566747" url="https://pl.wikipedia.org/wiki?curid=566747" title="Wręgi">
Wręgi

Wręgi (Harpidae) – rodzina ślimaków morskich.
W rodzinie wręg znanych jest około 20 gatunków należących do dwóch rodzajów. Muszle osiągają średnie i duże rozmiary. Krótka i spiczasta skrętka zakończona jest muszlą embrionalną złożoną z dwóch skrętów. Ostatni skręt duży i rozdęty. Charakterystyczne są promieniste, o ostrej krawędzi, ubarwione poprzecznymi prążkami i sterczące nad powierzchnię zewnętrzną żeberka (wręgi) lub fałdy, tworzące w części dowierzchołkowej zaostrzone krawędzie i kolce. Zarówno powierzchnia zewnętrzna jak i wewnętrzna jest połyskująca i pokryta regularnymi wzorami barwnymi, wśród których dominują barwy od łososiowej do brązowej. Duże ujście. Warga zewnętrzna pogrubiona i z zaokrągloną krawędzią, w części dosyfonowej z małym wcięciem syfonalnym. Gładkie wrzeciono pogrubione jest kallusem. Brak dołka osiowego, warstwy konchiolinowej i wieczka. U żywych okazów zwraca uwagę bardzo szeroka noga, która jest tak duża, że nie pozwala ślimakowi całkowicie schować się do wnętrza muszli. Noga ta z przodu jest półkoliście zakończona i szersza, a w tylnej części zaostrzona i wydłużona. Znane są przypadki odrzucania (autoamputacji) tylnego odcinka nogi w wyniku np. niepokojenia zwierzęcia. Głowę zdobią dwa długie, cienkie czułki. Plamki oczne znajdują się mniej więcej w jednej trzeciej długości czułków. Samice składają jaja w dyskokształtnych kapsułach rogowych, połączonych ze sobą w sznury.
Wręgi są mięsożercami, żerują nocą żywiąc się krabami i krewetkami. Życie spędzają w jamach wygrzebanych w piasku koralowym, od strefy litoralnej po głębokie wody. Występują w strefie klimatycznej subtropikalnej i tropikalnej, szczególnie w zachodnim Pacyfiku i Oceanie Indyjskim.

</doc>
<doc id="566749" url="https://pl.wikipedia.org/wiki?curid=566749" title="Ludwik I Badeński">
Ludwik I Badeński

Ludwik I Badeński (niem. "Ludwig I. Großherzog von Baden" (ur. 9 lutego 1763, zm. 30 marca 1830) – wielki książę Badenii od 8 grudnia 1818 do śmierci. Był stryjem swojego poprzednika, wielkiego księcia Karola Ludwika i po jego śmierci objął rządy jako ostatni przedstawiciel właściwej linii rodu Zähringen.
W 1820 sfinansował dalsze działanie Uniwersytetu we Fryburgu, który odtąd nosi jego imię. Ponadto założył w 1825 Politechnikę w Karlsruhe, najstarszą uczelnię techniczną w Niemczech.
Ze śmiercią Ludwika w 1830 wiązało się wiele pogłosek, gdyż wymarła wraz z nim główna linia Zähringerów, a władzę objęli potomkowie morganatycznego małżeństwa Karola Fryderyka z damą dworską Luise Karoline Geyer von Geyersberg. Otrzymała ona wprawdzie później na życzenie Karola Fryderyka od cesarza tytuł hrabiny Rzeszy von Hochberg, a w 1817 jej potomkowie otrzymali prawo dziedziczenia. Sam Ludwik był ponoć przed śmiercią przekonany, że ktoś próbuje go otruć.
Dalsze pogłoski wiążą się z postacią Kaspara Hausera, który rzekomo miałby być synem wielkiego księcia Karola Ludwika, ze względów dynastycznych podmienionym na umierające niemowlę.

</doc>
<doc id="566750" url="https://pl.wikipedia.org/wiki?curid=566750" title="Pogrom mławski">
Pogrom mławski

Pogrom mławski (26 i 27 czerwca 1991 roku w Mławie) – zbiorowy wybuch agresji części mławian skierowanej przeciwko mieniu najbogatszych przedstawicieli miejscowej ludności cygańskiej.
Przebieg zdarzeń.
Impulsem do wybuchu kilkudniowych zamieszek był wypadek samochodowy, który nastąpił 23 czerwca około godziny 23.00 na przejściu dla pieszych przy ulicy Piłsudskiego (róg Zuzanny Morawskiej). Wypadek spowodował siedemnastoletni Roman Paćkowski, należący do mniejszości romskiej. Wbrew obiegowym opiniom sprawca posiadał prawo jazdy. Sprawca zbiegł z miejsca wypadku nie udzielając pomocy ofiarom i ukrył się. W wypadku zostało poszkodowanych dwoje Polaków: przebywający na przepustce dwudziestojednoletni żołnierz, który w wyniku obrażeń kilka dni po wypadku zmarł i towarzysząca mu siedemnastoletnia dziewczyna, u której zdarzenie spowodowało uraz psychiczny. Społeczność romska w Mławie przez dwa dni ukrywała sprawcę wypadku, odmawiając wskazania miejsca jego pobytu organom ścigania. Do wydania sprawcy przyczynił się ówczesny zastępca komendanta policji, nadkom. Stanisław Czerwiński. W wyniku pertraktacji z wójtem społeczności romskiej 25 czerwca sprawca wypadku został przywieziony na komendę policji, a w dniu następnym 26 czerwca przyprowadzono samochód, którym spowodowano wypadek. Ze względu na rosnące napięcie społeczne policja rozplakatowała informację o pojmaniu i osadzeniu w areszcie poza obrębem miasta sprawcy wypadku, jednak to nie zdołało uspokoić nastrojów. 26 czerwca (dwa dni po wypadku) tłum Polaków przez dwa kolejne dni, w różnych odstępach czasu i z różnym nasileniem, dokonywał czynnych napaści na domostwa, własność i mienie Romów zlokalizowane w różnych częściach miasta, uchodzących od lat za „cygańskie”. Większość ludności romskiej w trakcie wydarzeń opuściła miasto, niewielki odsetek ukrywał się u Polaków. Nie doszło do fizycznej napaści na żadnego przedstawiciela mniejszości romskiej, a cała agresja tłumu skierowała się na niszczenie mienia. W wyniku zamieszek dokonano dużych zniszczeń w majątkach należących do Romów. W sumie zniszczono całkowicie siedemnaście domów, a częściowo (napastnicy nie zdołali się do nich wedrzeć) cztery, zdemolowano też dziewięć mieszkań. Do Mławy sprowadzono dodatkowe oddziały policji, wprowadzono godzinę policyjną. Premier Jan Krzysztof Bielecki powołał komisję specjalną, która oszacowała straty ludności romskiej poniesione w wyniku zamieszek na 4,8 mld złotych (wartość sprzed denominacji). Wydarzenia zostały nazwane przez media „pogromem mławskim”. Za udział w zajściach zarzuty postawiono 21 osobom, 17 osób zostało skazanych na kary pozbawienia wolności od pół roku do 2,5 roku oraz grzywny i nawiązki, 10 osobom sąd zawiesił wykonanie kary i dał dozór kuratora.
Geneza.
Wydarzenia w Mławie zostały jednoznacznie ocenione jako konflikt etniczny, wybuch nacjonalizmu. Jedynym szerzej znanym opracowaniem na ich temat jest raport "Cyganie i Polacy w Mławie, konflikt etniczny czy społeczny?", opracowany na zlecenie Centrum Badania Opinii Społecznej przez Annę Gizę-Poleszczuk i Jana Poleszczuka opublikowany w grudniu 1992 roku. Jego autorzy doszukują się przyczyn, które uruchomiły wybuch nacjonalizmu będący tylko wyrazem głębszych konfliktów o charakterze społecznym i politycznym, przeciwstawiając się jednocześnie prostej interpretacji wydarzeń w kategoriach wybuchu nacjonalizmu. Jako źródło konfliktu zostały wskazane:
Wypadek z dnia 23 czerwca stał się wśród mławian tematem domysłów, spekulacji i komentarzy. Mimo pojmania i osadzenia w areszcie sprawcy wypadku oraz akcji informacyjnej o tym fakcie przeprowadzonej przez policję, nie udało się uspokoić nastrojów. Romowie nie pojawiali się w miejscach publicznych świadomi napięcia i zagrożenia. Początek zamieszkom dało kilkunastu młodych mężczyzn zebranych w jednym z lokali niskiej kategorii. W czasie dwudniowych zamieszek nie zostały zaatakowane baraki biedoty romskiej, gniew został wyładowany na bogatych rezydencjach, a w drugim dniu zamieszek także na mieszkaniach należących do miejscowych Romów. Ten fakt jest przytaczany jako argument przeciwko nacjonalistycznemu charakterowi ataku, gdyż tłum obierał cele selektywnie, podczas gdy atak z pobudek czysto nacjonalistycznych dotknąłby wszystkich przedstawicieli Romów, bez względu na status majątkowy.

</doc>
<doc id="566756" url="https://pl.wikipedia.org/wiki?curid=566756" title="Flaga Korsyki">
Flaga Korsyki

Flaga Korsyki – flaga tego francuskiego regionu przedstawia na białym tle czarny wizerunek głowy owiniętej srebrną chustą. Wizerunek ten (zwany "la Tête de Maure") symbolizuje Araba i ma związek z faktem, iż w przeszłości (w IX wieku) wyspą władali właśnie Arabowie.
Nawiązuje też do XIV wiecznego herbu Aragonii.
Flaga została przyjęta w 1980 roku.

</doc>
<doc id="566757" url="https://pl.wikipedia.org/wiki?curid=566757" title="Kozłowa Ruda">
Kozłowa Ruda

Kozłowa Ruda () – litewskie miasto, w okręgu mariampolskim, 27 km na północ od Mariampolu. 7,3 tys. mieszkańców (2005). Siedziba gminy i starostwa.
Kolej, przejeżdżająca ze wschodu na zachód, dzieli je na dwie prawie równe części. W północnej części znajduje się wiele budynków użyteczności publicznej, Kościół pw. Serca Jezusowego, poczta, szpital, zaś w południowej: Muzeum Lasu i park. Rudę nieomal w połowie otaczają lasy.
Historia.
Pierwsze wzmianki o osadzie pochodzą z roku 1744. W 1950 r. otrzymała prawa miejskie, w latach 1950–1962 było siedzibą rejonu, a od 1999 r. jest siedzibą gminy.

</doc>
<doc id="566762" url="https://pl.wikipedia.org/wiki?curid=566762" title="Carl Gustaf Wrangel">
Carl Gustaf Wrangel

Carl Gustaf Wrangel (ur. 23 grudnia 1613, zm. 5 lipca 1676) – szwedzki feldmarszałek, dowódca z czasów wojny trzydziestoletniej.
Był synem Hermana Wrangla i potomkiem rodziny o bałto-germańskim pochodzeniu, której gałęzie można znaleźć w Szwecji, w Rosji i w Niemczech. Carl Gustaf urodził się w pobliżu Uppsali i w wieku 20 lat wyróżnił się jako kapitan kawalerii w walkach przeciwko armii Ligi Katolickiej. Trzy lata później został pułkownikiem, a w 1638 generałem-majorem, wciąż służąc w Niemczech. W 1644 dowodził flotą szwedzko-holenderską, która 23 października pobiła Duńczyków w bitwie pod Fehmarn.
W 1646 wrócił do Niemiec jako szwedzki feldmarszałek i przejął naczelne dowództwo armii szwedzkiej w Niemczech po Torstenssonie. Walczył w Niemczech przez ostatnie trzy kampanie, do końca wojny trzydziestoletniej. Pod wodzą Wrangla i Turenne'a sprzymierzone armie szwedzkie i francuskie maszerowały i walczyły w Bawarii i Wirtembergii. Wrangel i Turenne wspólnie odnieśli zwycięstwo nad armią cesarską w ostatniej znaczącej bitwie tej wojny — pod Zusmarshausen (17 maja 1648). W latach 50. XVII wieku był właścicielem zamku Spyker. 
W momencie wybuchu drugiej wojny północnej w 1655 Wrangel dowodził flotą, ale w 1656 znowu służył na lądzie, gdzie przyczynił się do zwycięstwa pod Kłeckiem oraz dowodził, wspólnie z Wielkim Elektorem Brandenburgii Fryderykiem Wilhelmem, w trzydniowej bitwie pod Warszawą. W 1657 dokonał najazdu na Jutlandię, a w 1658 przeszedł lodem na wyspy i zdobył Kronborg.
W 1666 wkroczył do Północnych Niemiec, by zdobyć miasto Bremę dla Szwecji, jednak bez powodzenia. 15 listopada 1666 został zmuszony do zawarcia pokoju (tzw. "Pokój w Habenhausen").
W 1657 został "Głównym Admirałem Szwecji" ("Riksamiral"), a w 1664 "Wielkim Konstablem Szwecji" ("Riksmarsk"), i jako taki został członkiem Rady Królewskiej w czasie niepełnoletności króla Karola XI. Jednak jego ostatnia kampania nie była szczęśliwa. Dowodząc nieudolnie z powodu złego stanu zdrowia podczas wojny z Brandenburgią, został pobity w bitwie pod Fehrbellin. Wkrótce po tej klęsce zmarł na Rugii 5 lipca 1676.

</doc>
<doc id="566765" url="https://pl.wikipedia.org/wiki?curid=566765" title="Brygada RR">
Brygada RR



</doc>
<doc id="566767" url="https://pl.wikipedia.org/wiki?curid=566767" title="I Muvrini">
I Muvrini

I Muvrini to korsykański zespół muzyczny, wykonujący tradycyjną korsykańską muzykę, śpiewając prawie zawsze w języku korsykańskim, poza utworami liturgicznymi po łacinie i wtrąceniami śpiewanymi po francusku.
Historia.
Zespół założyło pod koniec lat siedemdziesiątych dwóch braci: Jean-François Bernardini i Alain Bernardini, pochodzących z wioski Tagliu-Isulacciu na północy Korsyki.
Zainspirowani przez swojego ojca, Ghjuliu, bracia Bernardini rozpoczęli swoją misję niestrudzonego opowiadania śpiewem i muzyką o miłości do swojego kraju, patriotyzmie. 
Początki, jak i działalność w pierwszych latach były dla muzyków bardzo trudne ze względu na represje ze strony lokalnych władz, które zarzucając prowokowanie publicznych zakłóceń zabraniały muzykom śpiewać. 
I Muvrini pomimo tych trudności nie przerwali swojej misji, tworząc muzykę nadal, uparcie realizując cel pokazania jej światu.
Dziś zespół znany jest niemal na wszystkich kontynentach a ich muzyka trafia do wszystkich ludzi bez względu na pochodzenie. I Muvrini działają nieprzerwanie od 1979 roku. W 2000 roku na płycie „A strada” ukazała się piosenka „Terre d'Oru” nagrana wspólnie ze Stingiem .
Dwa lata później na płycie „Umani” znalazł się utwór wykonywany wspólnie z polską mezzosopranistką, Małgorzatą Walewską.
Nazwa zespołu pochodzi od zwierzęcia będącego symbolem Korsyki – muflona ; w języku korsykańskim muvrinu znaczy tyle co muflon.
I Muvrini w Polsce.
Zespół gościł w Polsce czterokrotnie:

</doc>
<doc id="566768" url="https://pl.wikipedia.org/wiki?curid=566768" title="Bandplan">
Bandplan

Bandplan lub Band Plan – rozdział lub przydział zakresów radiowych w krótkofalarstwie dla poszczególnych klas zezwoleń amatorskich.
Każdy bandplan definiuje szerokość zakresu częstotliwości, przydział kanałów i dozwolone typy nadawania na tych kanałach.
Pasma amatorskie według UKE.
Przydział częstotliwości na terenie Polski dla Służby Amatorskiej i Amatorskiej Służby Satelitarnej oraz rozporządzenia Urzędu Komunikacji Elektronicznej dotyczące tej służby.
Szczegółowy przydział częstotliwości określa rozporządzenie Rady Ministrów dotyczące Krajowej Tablicy Przeznaczeń Częstotliwości – .

</doc>
<doc id="566769" url="https://pl.wikipedia.org/wiki?curid=566769" title="Antysyjonizm w Polsce">
Antysyjonizm w Polsce



</doc>
<doc id="566771" url="https://pl.wikipedia.org/wiki?curid=566771" title="Opona bezdętkowa">
Opona bezdętkowa



</doc>
<doc id="566772" url="https://pl.wikipedia.org/wiki?curid=566772" title="Zespół stresu pourazowego PTSD">
Zespół stresu pourazowego PTSD



</doc>
<doc id="566774" url="https://pl.wikipedia.org/wiki?curid=566774" title="Kaperka">
Kaperka



</doc>
<doc id="566776" url="https://pl.wikipedia.org/wiki?curid=566776" title="Gdynia Pogórze">
Gdynia Pogórze

Gdynia Pogórze – zlikwidowany przystanek osobowy PKP znajdujący się w Gdyni, w południowej części dzielnicy Pogórze. Do 1994 przez przystanek kursowały pociągi osobowe do stacji Gdynia Port Oksywie, obecnie kursują tędy tylko pociągi towarowe.
Przystanek to ponad stumetrowy, dobrze widoczny od strony torów betonowy próg z utrudnionym dojściem do niego, brak innych cech charakteryzujących stację.
W 2014 roku pojawiły się plany reaktywacji przystanku w ramach realizacji kolejnego etapu Pomorskiej Kolei Metropolitarnej.

</doc>
<doc id="566778" url="https://pl.wikipedia.org/wiki?curid=566778" title="Leopold Badeński">
Leopold Badeński

Leopold Badeński (niem. "Leopold von Baden", właśc. "Leopold von Hochberg", ur. 29 sierpnia 1790, zm. 24 kwietnia 1852) – wielki książę Badenii od 1830 do 1852.
Urodził się jako pierwszy syn markgrafa Karol Fryderyka i jego drugiej żony, Luise Karoline. Jako że Luise Karoline Geyer von Geyersberg nie pochodziła z rodu równego Zähringenom, synowie z tego małżeństwa nie mieli mieć prawa dziedziczenia. Leopold nosił nazwisko von Hochberg, które otrzymała jego matka i nie był wychowywany jako potencjalny następca tronu.
W 1809 Leopold von Hochberg rozpoczął studia w dziedzinie nauk politycznych i gospodarki narodowej w Heidelbergu, zwiedził różne kraje Europy, a w wieku 24 lat wziął udział w wojnie przeciwko Francji, otrzymując stopień generała majora.
Po tym jak w 1818 umożliwiono dziedziczenie synom Karola Fryderyka z drugiego małżeństwa, Leopold von Hochberg uzyskał rangę następcy tronu, a rok później zawarł małżeństwo ze szwedzką księżniczką Sophie Wilhelmine von Holstein-Gottorp, skądinąd prawnuczką swojego ojca z pierwszego małżeństwa. Wraz z żoną i szybko rosnącą rodziną spędzał miesiące letnie w Baden, gdzie w 1824 nabył duży dom poza murami miejskimi zaprojektowany przez Friedricha Weinbrennera. Następca tronu wywarł duży wpływ na przebudowę małego średniowiecznego miasteczka zdrojowego na nowoczesne i odpowiednie do rangi swojej siedziby miasto.
W 1830 został czwartym z kolei wielkim księciem Badenii i dalej rezydował w Baden po tym, jak w 1843 wymienił Nowy Zamek, przyznany księżnej wdowie Stéphanie jako wiano wdowie, lecz przez nią nieużywany, na swój dawny pałac letni. Liczne przebudowy i renowacje zamku umożliwiły rodzinie książęcej wygodne mieszkanie w letniej rezydencji.
Na początku rządów Leopolda, ludność oczekiwała w niedalekiej przyszłości przełomu politycznego, gdyż nowy rząd składał się z postępowych polityków, a na Boże Narodzenie 1831 wydał pionierskie w skali Niemiec prawo prasowe. W kolejnych latach książę atakowany był przez plotki, jakoby jego żona nakazała zamordować Kaspara Hausera, jak również musiał się zmierzyć z rosnącym niezadowoleniem ludności, które znalazło ujście w wybuchu rewolucji badeńskiej w 1848.
13 maja 1849 rodzina wielkoksiążęca zbiegła za granicę do Koblencji. 18 sierpnia 1849 Leopold powrócił do Karlsruhe z wojskami pruskimi pod wodzą księcia pruskiego Wilhelma i zaakceptował przejściową okupację kraju przez władze pruskie, które wydały na rewolucjonistów wiele wyroków śmierci.
Już przed rewolucją książę miał poważne problemy zdrowotne, po powrocie z wygnania nasiliły się one i 21 lutego 1852 abdykował na rzecz syna Ludwika II. Regentem pełniącym rzeczywiste rządy zamiast niepełnosprawnego brata został młodszy syn Leopolda, Fryderyk, od 1856 wielki książę.
W Baden-Baden upamiętniają wielkiego księcia Leopolda centralny plac miasta między domem zdrojowym i łaźniami oraz ulica naprzeciw teatru.
Potomstwo.
Leopold ożenił się 25 lipca 1819 z Sophie Wilhelmine von Holstein-Gottorp (ur. 21 maja 1801, zm. 6 lipca 1865), córką króla Szwecji Gustawa IV Adolfa. Z tego małżeństwa miał ośmioro dzieci:

</doc>
<doc id="566779" url="https://pl.wikipedia.org/wiki?curid=566779" title="Ludwik Badeński">
Ludwik Badeński



</doc>
<doc id="566786" url="https://pl.wikipedia.org/wiki?curid=566786" title="Znak wywoławczy">
Znak wywoławczy

Znak wywoławczy (, w skrócie "call") – ciąg znaków (liter i cyfr), który posiada każda radiowa stacja nadawcza. Znaki wywoławcze są stosowane w służbie radiowej morskiej, lotniczej oraz w amatorskiej, czyli krótkofalarstwie, przy czym w służbie morskiej używa się w języku polskim określenia sygnał wywoławczy, a nie znak wywoławczy.
Każdy kraj ma przydzielony zakres prefiksów alfabetyczny lub numeryczny, charakterystyczny tylko dla niego, od których ich znak musi się zaczynać. Dane dotyczące posiadacza danego znaku wywoławczego można znaleźć w tzw. "callbookach" (z – książka, – książka znaków wywoławczych).
Prefiksy.
Rozdziałem prefiksów zajmuje się Międzynarodowy Związek Telekomunikacyjny. Obecnie we wszystkich służbach radiowych używane są takie same zakresy prefiksów – jednak w różnych służbach istnieje różny ich podział, np. ze względu na typ jednostki lub rodzaj posiadanego pozwolenia radiowego (podział ze względu na klasę posiadanego pozwolenia stosuje się na przykład w USA w służbie amatorskiej).
Przykłady prefiksów na świecie:
Służba amatorska.
Znaki w Polsce.
W Polsce używane są następujące prefiksy: HF, SN, SO, SP, SQ, SR, 3Z, przy czym prefiks SR ma zastosowanie jedynie dla stacji bezobsługowych (pozwolenie radiowe kat. 5: przemienniki, radiolatarnie itp.). Po prefiksie następuje część numeryczna – cyfra od 0 do 9 – oraz maksymalnie 4 znakowy sufiks (przy czym ostatni znak musi być alfabetyczny). Znaki dłuższe (do 7 znaków w sufiksie) są wydawane tylko w ramach pozwoleń dodatkowych (np. dla stacji okolicznościowych).
Opcjonalnym elementem znaku jest tzw. łamanie, które może oznaczać następujące sytuacje:

</doc>
<doc id="566787" url="https://pl.wikipedia.org/wiki?curid=566787" title="Ludwik II Badeński">
Ludwik II Badeński

Ludwik II Badeński, niem. "Ludwig II., Großherzog von Baden, Herzog von Zähringen" (ur. 15 sierpnia 1824 w Karlsruhe; zm. 22 stycznia 1858 tamże) – wielki książę Badenii w latach 1852-1858.
Życiorys.
Ludwik II był synem Leopolda i Zofii Wilhelminy, księżniczki szwedzkiej. Wczesną edukację odbywał wraz z młoszym bratem Fryderykiem. Odbył podróż do północnych Włoch i Niderlandów. W latach 1842-1843 przebywał w stolicy Habsburgów, Wiedniu. Ludwik studiował na Uniwersytecie w Heidelbergu.
W latach 1842-1852 był Ludwik członkiem pierwszej izby badeńskich stanów generalnych. 24 kwietnia 1852 otrzymał tytuł wielkiego księcia Badenii, jednak ze względu na upośledzenie nie objął rządów, które sprawował w jego zastępstwie młodszy brat, Fryderyk. Ludwik II zmarł 22 stycznia 1858 roku w wieku 33 lat. Następca Ludwika, Fryderyk I, który od 1856 był koregentem, po śmierci brata napisał: "...słabe życie, pełne cierpienia i niedoli."
Ludwik II nosił tytuł honorowego obywatela Karlsruhe.

</doc>
<doc id="566791" url="https://pl.wikipedia.org/wiki?curid=566791" title="Zygmunt Brynk">
Zygmunt Brynk

Zygmunt Brynk (ur. 25 kwietnia 1872 w Mohylowie Podolskim, zm. 26 września 1943 w Milanówku) – polski kontradmirał, inżynier mechanik okrętowy. Służył jako generał major w Marynarce Wojennej Imperium Rosyjskiego, a następnie po odzyskaniu niepodległości przez Polskę jako kontradmirał w Marynarce Wojennej II Rzeczypospolitej.
Życiorys.
Zygmunt Bryk urodził się 25 kwietnia 1872 roku w Mohylowie Podolskim, w rodzinie Kazimierza, matematyka, i Zofii z domu Brynk. Po śmierci rodziców znalazł się pod kuratelą stryjecznego brata Antoniego (1850–1925).
W 1894 ukończył Wydział Budowy Okrętów w Morskiej Szkole Inżynierii w Kronsztadzie i otrzymał promocję oficerską oraz tytuł inżyniera mechanika okrętowego. Był również absolwentem Akademii Morskiej w Petersburgu z 1900. Po ukończeniu szkoły w Kronsztadzie służył na kanonierce „Groziaszczij”, początkowo jako oficer mechanik, a następnie starszy oficer mechanik. W latach 1900–1901 w Filadelfii brał udział w budowie pancernika „Retwizan”, na którym w późniejszym czasie był starszym oficerem mechanikiem. Od 1908 do 1917 podobną funkcję sprawował na pancernikach „Giegorij Pobiedonosiec” oraz „Impieratrica Marija”. Potem został flagowym oficerem mechanikiem dywizji pancerników Floty Morza Czarnego, a także przewodniczył Komisji Nadzoru Budowy Okrętów w Mikołajowie. W 1918 piastował stanowiska oficera mechanika portu w Sewastopolu i głównego oficera mechanika dywizji pancerników. W latach 1917–1918 zasiadał w Zarządzie Związku Wojskowych Polaków w Sewastopolu oraz był delegatem Zjazdu Wojskowych Polaków do Rządu Tymczasowego.
7 lipca 1919 roku został przyjęty do Wojska Polskiego „z byłych Korpusów Wschodnich i byłej armii rosyjskiej”, z zatwierdzeniem posiadanego stopnia pułkownika i przydzielony do Departamentu Spraw Morskich. 15 sierpnia 1919 roku został zatwierdzony, „warunkowo, do czasu ułożenia przez Komisję Weryfikacyjną ogólnej listy starszeństwa oficerów WP”, w randze generała podporucznika.
Następnie znalazł się w Paryżu, gdzie pełnił funkcję specjalisty w polskiej delegacji na konferencję pokojową w sprawie traktatu wersalskiego. Jeszcze w 1919 objął stanowisko pełnomocnika wojskowego i morskiego przy Poselstwie Polskim w Waszyngtonie. 15 września 1920, pod wpływem nacisków ze strony posła RP w Waszyngtonie Kazimierza Lubomirskiego został odwołany z zajmowanego stanowiska przez ówczesnego Ministra Spraw Wojskowych, generała porucznika Kazimierza Sosnkowskiego. 9 listopada 1920 roku został przydzielony do Centralnej Stacji Zbornej w Warszawie.
22 listopada 1920 roku, na własną prośbę, został zwolniony z czynnej służby z zaliczeniem do Rezerwy armii, w stopniu generała podporucznika inżyniera marynarki. Dekretem Naczelnika Państwa i Naczelnego Wodza z 5 sierpnia 1922 roku został przeniesiony „w stały stan spoczynku na własną prośbę z prawem noszenia munduru z dniem 22 listopada 1920 roku w stopniu kontradmirała”. 26 października 1923 roku Prezydent RP Stanisław Wojciechowski zatwierdził go w stopniu generała brygady. W 1934 roku pozostawał w ewidencji Powiatowej Komendy Uzupełnień Grodzisk Mazowiecki, jako oficer stanu spoczynku w stopniu generała brygady ze starszeństwem z dniem 1 czerwca 1919 roku i 2. lokatą w korpusie oficerów Marynarki Wojennej, korpus oficerów technicznych. 28 kwietnia 1939 roku został przeniesiony z korpusu oficerów technicznych do korpusu oficerów służb Marynarki Wojennej, grupa oficerów technicznych, w stopniu kontradmirała stanu spoczynku ze starszeństwem z dniem 1 czerwca 1919 roku i 1. lokatą.
W latach 1921–1922 był dyrektorem technicznym Towarzystwa Polsko-Amerykańskiego Żeglugi Morskiej. Od 1923 do 1931 pracował w Najwyższej Izbie Kontroli, będąc radcą, rzeczoznawcą oraz naczelnikiem Wydziału Morskiego. W 1931 został członkiem, a następnie prezesem Zarządu Polskich Zakładów Optycznych S.A. „H. Kolberg i S-ka” w Warszawie. Zmarł 26 września 1943 w Milanówku. Został pochowany na Cmentarzu Wojskowym na Powązkach w Warszawie (kwatera B 18-6-4).

</doc>
<doc id="566792" url="https://pl.wikipedia.org/wiki?curid=566792" title="Wreszcie płynę">
Wreszcie płynę

Wreszcie płynę – tytuł trzeciego studyjnego albumu polskiego zespołu szantowego EKT Gdynia.
Nagrań dokonano w marcu 1998 roku w "BCF Studio Bielsko-Biała", za realizację nagrań odpowiedzialny był Andrzej Raczkiewicz. Płyta, uważana za najlepszą w dorobku zespołu, zawiera w sobie 15 utworów wywodzących się z różnych gatunków muzycznych. Dominują szanty (w tym tradycyjne, znane od stuleci, np. piosenka "24 lutego") oraz piosenka turystyczna, odnaleźć można również wiele elementów bluesa.
W 2005 roku ukazała się reedycja albumu, wydana nakładem wydawnictwa Dalmafon.

</doc>
<doc id="566793" url="https://pl.wikipedia.org/wiki?curid=566793" title="Fryderyk II Badeński">
Fryderyk II Badeński

Fryderyk II Badeński (niem. "Friedrich II. Wilhelm Ludwig Leopold August, genannt Fritz, Großherzog von Baden", ur. 9 lipca 1857 w Karlsruhe, zm. 9 sierpnia 1928 w Badenweiler) – wielki książę Badenii od 28 września 1907 do 22 listopada 1918, gdy został zmuszony do abdykacji.
Życie.
Kształcenie syna wielkiego księcia Fryderyka I oraz Luizy Marii Elżbiety, księżnej von Hohenzollern powierzono najpierw prywatnemu nauczycielowi, przez co młody książę nie miał możliwości kontaktu ze swymi rówieśnikami. Aby mu ten kontakt umożliwić, został wysłany do gimnazjum w Karlsruhe, noszącego imię Wielkiego Księcia Fryderyka, gdzie wraz z 11 uczniami, pochodzącymi z najwyższych sfer, pobierał nauki. Książę Fryderyk pozostawał jednak wstydliwy i unikał kontaktów, jak też wykazywał niewielkie zainteresowanie nauką, którą mu chciano przekazać. Chociaż w pewnym okresie był zagrożony pozostaniem w tej samej klasie, udało mu się jednak w roku 1875 zdać egzamin maturalny, po czym w stopniu porucznika wstąpił do służby wojskowej do I. Badeńskiego Pułku Gwardii Przybocznej Grenadierów nr.109 w Karlsruhe. Ponieważ ta jednostka wchodziła w skład armii pruskiej, dziadek Fryderyka cesarz Wilhelm I, będący jednocześnie królem Prus, przybył do Karlsruhe, aby przyjąć go w szeregi armii.
W roku 1875 po odbyciu podróży do Rzymu i Sycylii, rozpoczął studia w Heidelbergu, gdzie studiował prawo, nauki polityczne oraz historię. Następnie kontynuował studia w Bonn, gdzie jego kolegą na uniwersytecie był o 2 lata młodszy kuzyn książę Wilhelm, późniejszy cesarz Wilhelm II. Potem od roku 1878 do 1879 studiował we Fryburgu Bryzgowijskim. Podobnie jak w okresie nauki szkolnej, tak i w czasie studiów unuwersyteckich nie wykazywał szczególnego zainteresowania nauką. W gruncie rzeczy nie studiował tak, jak jego pozostali uniwersyteccy koledzy, uczęszczał jedynie na wykłady. Jako przyszły następca tronu miał nabierać jak największego doświadczenia, w tym również na uniwersytecie, bez konieczności uzyskania tytułu akademickiego. W okresie studiów w Heidelbergu książę Fryderyk należał do korporacji Suevia Heidelberg.
Kariera wojskowa.
18 października 1880 książę Fryderyk wstąpił w szeregi armii pruskiej i rozpoczął służbę w 1. gwardyjskim pułku piechoty w Poczdamie. Po zawarciu związku małżeńskiego w 1885 został przeniesiony do V. badeńskiego pułku piechoty do Freiburga w Breisgau (część Badenii), od 1891 do 1893 służył w Berlinie, a potem do 1897 ponownie we Freiburgu. W roku 1897 został przez cesarza Wilhelma II mianowany dowódcą VIII korpusu w Koblencji, gdzie służył do 1901. W Koblencji pod rozkazami następcy tronu Fryderyka odbywał służbę między innymi Paul von Hindenburg w charakterze dowódcy sztabu. W roku 1902 wystąpił z armii, ponieważ jako następca tronu musiał wspomagać w rządzeniu starego wielkiego księcia w Karlsruhe i nie chciał wypełnić życzenia cesarza Wilhelma II objęcia dowództwa 14. Korpusu Armii stacjonującego w Baden. Już po wycofaniu się z czynnej służby w armii książę Fryderyk został awansowany do stopnia generała broni oraz feldmarszałka. Względy zdrowotne uniemożliwiły mu udział w działaniach w okresie pierwszej wojnie światowej.
W 1908, po śmierci ojca, został kolejnym szefem Pułku Piechoty Nr 50.
Fryderyk w czasie swojej kariery wojskowej osiągał następujące stopnie:
Małżeństwo.
20 września 1885 książę Fryderyk poślubił księżniczkę Hildę Charlottę Wilhelminę, księżniczkę Nassau. Ślub odbył się na zamku Hohenburg koło Lenggries, jednej z posiadłości rodu Nassau. Hilda była najmłodszą córką księcia Luksemburga Adolfa I, którego księstwo zostało w roku 1866 po wojnie prusko-austriackiej anektowane przez Prusy. Ślub córki Adolfa z krewnym z rodu Hohenzollern było przyczyną braku sprzeciwu ze strony Berlina, gdy ten w roku 1890 został wielkim księciem Luksemburga. Małżeństwo Fryderyka i Hildy pozostało bezdzietne, nigdy też nie udało im się z powodu nieśmiałości obojga osiągnąć takiej popularności, jaką cieszyli się wielki książę Fryderyk I i wielka księżna Luiza.
Regencja i osobiste rządy.
Fryderyk już w listopadzie 1881 do października 1882 sprawował regencję, ponieważ jego ojciec był wtedy ciężko chory na tyfus. Rządy w państwie przejął 28 września 1907 roku po śmierci ojca Fryderyka I. W dużej mierze kontynuował liberalną politykę swego ojca. Na czasy jego rządów przypadają założenie Wyższej Szkoły Handlowej w Mannheim, na bazie której powstał uniwersytet w Mannheim (1908) oraz dobudowa skrzydła bocznego galerii w muzeum sztuki (Kunshalle) w Karlsruhe (1909), która była już zaplanowana przez jego ojca i miała być poświęcona twórczości Hansa Thomy.
Pracami jego rządu kierowali minister stanu Alexander von Dusch (1905-1917) oraz Heinrich von Bodman (1917-1918). Po dymisji Bodmana 10 listopada 1918 doszło do utworzenia ostatniego rządu za czasów Fryderyka II pod kierownictwem socjaldemokraty Antona Geißa, na którego mianowanie książę nie miał wpływu. Po tym, jak przed zamkiem w Karlsruhe zaczęło dochodzić do strzelaniny, Fryderyk przeniósł się najpierw na zamek Zwingenberg. W dniu 22 listopada 1918 roku na zamku Langenstein koło Eigeltingen w Hegau podpisał dokument, w którym zrezygnował z tronu badeńskiego. W dokumencie abdykacyjnym napisał:
Ostatnie lata.
Po abdykacji Fryderyk II wraz z Hildą zamieszkiwał najpierw na zamku Langenstein, gdzie gościny udzielał mu hrabia Robert Douglas, a w roku 1920 przeprowadził się do Fryburga. W kolejnych latach prawie całkowicie utracił wzrok i jeździł na kuracje co najwyżej do Baden albo Badenweiler. Został pochowany w książęcej kaplicy grobowej w Ogrodzie Bażancim (Fasanengarten) w Karlsruhe.
Odznaczenia.
W 1910:

</doc>
<doc id="566796" url="https://pl.wikipedia.org/wiki?curid=566796" title="Kalkówka">
Kalkówka

Kalkówka – eksploatowana przed wojną żwirownia znajdująca się około trzech kilometrów od centrum Mławy po prawej stronie przy drodze wylotowej na Bogurzyn, na wzniesieniu tuż obok stacji meteorologicznej.
W latach okupacji niemieckiej w Polsce Kalkówka stała się miejscem masowej zbrodni dokonanej przez Niemców na ludności Mławy i więźniach tutejszego obozu, w przeddzień jej wyzwolenia. 17 stycznia 1945 około godziny czternastej, w obliczu zbliżających się wojsk sowieckich, żołnierze niemieccy, Gestapo i strażnicy więzienni rozpoczęli ładować na samochody ciężarowe osadzonych w tutejszym więzieniu jeńców, żołnierzy Batalionów Chłopskich, Polaków – obywateli Mławy osadzonych za różne przestępstwa, oraz grupę jeńców sowieckich. Wszystkich wywieziono w kilku transportach, zabierając po drodze z ulic miasta na samochody napotkanych przechodniów. Wszyscy oni zostali przetransportowani na żwirownię Kalkówka, tam pojedynczo wyprowadzani z samochodów i zabijani strzałem od tyłu.
Całą akcję zakończono do późnego wieczora. W ciągu kilku godzin na Kalkówce zamordowano od 320 do 364 osób. Wśród pomordowanych było 8 kobiet i 3 dzieci. Jedyną osobą, która ocalała z masakry był Czesław Arabucki: otrzymał dwa niecelne strzały w jedno z ramion i w okolice obojczyka. Całą noc spędził pod ciałami zabitych. Nad ranem podjął próbę dostania się do domu, został znaleziony w śniegu przez żołnierzy sowieckich, którzy udzielili mu pomocy. Około 100 ofiar nadal spoczywa w mogile zbiorowej na miejscu kaźni, ponad dwieście ciał zostało rozpoznanych przez rodziny, zabranych i pogrzebanych w grobach rodzinnych na mławskim cmentarzu lub cmentarzach w pobliżu rodzinnych wsi rozstrzelanych osób (np. w Kuczborku).
Po wojnie miejsce zbrodni i mogiła zostało upamiętnione krzyżem brzozowym. W roku 1964 z inicjatywy Towarzystwa Przyjaciół Ziemi Mławskiej w miejscu zbrodni wybudowano, według projektu architektów z Warszawy Barbary i Wojciecha Wochnów, mauzoleum w formie betonowego sarkofagu ze stojącymi obok słupami symbolizującymi ludzi oczekujących na egzekucję.

</doc>
<doc id="566797" url="https://pl.wikipedia.org/wiki?curid=566797" title="Wojna atomowa">
Wojna atomowa



</doc>
<doc id="566798" url="https://pl.wikipedia.org/wiki?curid=566798" title="Wojna nuklearna">
Wojna nuklearna



</doc>
<doc id="566801" url="https://pl.wikipedia.org/wiki?curid=566801" title="Ja stawiam">
Ja stawiam

Ja stawiam – pierwszy album studyjny polskiego zespołu szantowego EKT Gdynia.
Nagrań dokonano w listopadzie 1990 roku w studiu "Tonpress" w Warszawie, za realizację nagrań odpowiedzialny był Włodzimierz Kowalczyk. Debiutancka płyta zespołu zawiera 19 utworów, wywodzących się głównie z muzyki szantowej oraz piosenki turystycznej. Oryginalnym eksperymentem ukazującym różnorodność zespołu jest reprezentująca reggae piosenka "Rastaman".

</doc>
<doc id="566802" url="https://pl.wikipedia.org/wiki?curid=566802" title="Kiszkowie herbu Dąbrowa">
Kiszkowie herbu Dąbrowa

Kiszkowie – stary ród litewski pochodzenia mazowieckiego, który wydał dwóch hetmanów oraz kilku biskupów i wojewodów. 
Kiszkowie wywodzą się od Piotra Paszkowicza Strumiłły z Ciechanowca zwanego Piotrem Kiszką (zm. 1486), syna rycerza Pawła (Paszki) Strumiłły z Dmoszyna (zm. 1435/1436). Wielki majątek i znaczące parantele (m.in. z Radziwiłłami, Iliniczami, Zabrzezińskimi, Niemirowiczami, Sapiehami, Zenowiczami, Ostrogskimi, Chodkiewiczami) pozwoliły Kiszkom utrzymywać się przez pokolenia w gronie litewskiej magnaterii. 
Magnacki litewski ród Kiszków wymarł w poł. XVII w.
Przedstawiciele rodu: 
Nie jest znany związek rodzinny Łukasza Leona Kiszki - unickiego metropolity kijowskiego (XVIII w.) z litewskim magnackim rodem Kiszków.
Młodszą linię Strumiłłów stanowią Ciechanowieccy (Ciechanowscy) h. Dąbrowa, potomkowie brata Piotra Paszkowicza Strumiłły (Piotra Kiszki) - Mikołaja, namiestnika miednickiego.

</doc>
<doc id="566806" url="https://pl.wikipedia.org/wiki?curid=566806" title="Oczywiście">
Oczywiście

Oczywiście – tytuł drugiego studyjnego albumu polskiego zespołu szantowego EKT-Gdynia.
Nagrań dokonano w czerwcu 1994 roku w studiu S3 i S7 Polskiego Radia w Warszawie, gdzie wykonano także wstępny mix. Ostateczny mix powstał w "BCF Studio" w Bielsku Białej.
Lista utworów.
10. "Masz jeszcze noc" 11. "Lekko ochrypnięty"

</doc>
<doc id="566809" url="https://pl.wikipedia.org/wiki?curid=566809" title="Bal wszystkich świętych">
Bal wszystkich świętych

Bal wszystkich świętych – dwunasty studyjny album zespołu Budka Suflera wydany 29 maja 2000, nagrany w Studiu Buffo. Płyta sprzedała się w nakładzie 300 tys. egzemplarzy. 21 lutego 2001 roku płyta po raz drugi otrzymała status podwójnej platynowej płyty.

</doc>
<doc id="566810" url="https://pl.wikipedia.org/wiki?curid=566810" title="Pójdę przez morze">
Pójdę przez morze

Pójdę przez morze – tytuł czwartego studyjnego albumu polskiego zespołu szantowego EKT-Gdynia.
Płyta jest kompilacją wybranych utworów z wcześniejszych płyt zespołu, zawiera też w sobie trzy premierowe utwory. Nagrań dokonano w marcu 1998 i maju 1999 w "BCF Studio Bielsko-Biała", za realizację nagrań odpowiedzialny był Andrzej Raczkiewicz.
W 2005 roku ukazała się reedycja albumu, wydana nakładem wydawnictwa Dalmafon.

</doc>
<doc id="566811" url="https://pl.wikipedia.org/wiki?curid=566811" title="Karl Bodmer">
Karl Bodmer

Karl Bodmer (ur. 6 lutego 1809, zm. 30 października 1893) – szwajcarski malarz. Na swoich obrazach uwieczniał część zachodnią Stanów Zjednoczonych. Towarzyszył niemieckiemu badaczowi Maximilianowi zu Wied-Neuwiedowi w ekspedycji na rzece Missouri w latach 1832-1834. Był zatrudniony u Maximiliana, jego zadaniem było malowanie obrazów przedstawiających różne plemiona zachodu Ameryki.
Kiedy podróż się zakończyła, powrócił do Niemiec z Księciem Maximilianem, a następnie udał się do Barbizon we Francji, gdzie przyjął francuskie obywatelstwo. Zmienił swoje imię na „Charles Bodmer”.
Obecnie największą liczbę jego dzieł posiada Joslyn Art Museum w Omaha.

</doc>
<doc id="566812" url="https://pl.wikipedia.org/wiki?curid=566812" title="Cień wielkiej góry">
Cień wielkiej góry

Cień wielkiej góry – pierwszy album zespołu Budka Suflera, nagrany w maju 1975 w studiu PWSM w Warszawie. Był to równocześnie pierwszy pełny album tego zespołu. Wydany pierwotnie na płycie analogowej, doczekał się kilku reedycji na płytach CD.
Skład zespołu.
Gościnnie:
Reżyser nagrania: Janusz Urbański. Operator dźwięku: Krystyna Urbańska.
Lista utworów.
bonusy TA Music (CD 1993)

</doc>
<doc id="566814" url="https://pl.wikipedia.org/wiki?curid=566814" title="Trebizonda">
Trebizonda



</doc>
<doc id="566815" url="https://pl.wikipedia.org/wiki?curid=566815" title="Trebizond">
Trebizond



</doc>
<doc id="566818" url="https://pl.wikipedia.org/wiki?curid=566818" title="Dawid Komnen">
Dawid Komnen



</doc>
<doc id="566819" url="https://pl.wikipedia.org/wiki?curid=566819" title="Pittakos">
Pittakos



</doc>
<doc id="566824" url="https://pl.wikipedia.org/wiki?curid=566824" title="Gustaf Horn">
Gustaf Horn

Gustaf Carlsson Horn af Björneborg (ur. 22 października 1592 w Örbyhus, zm. 10 maja 1657 w Skarze) – hrabia, szwedzki wódz i polityk.
Urodził się w fińskiej rodzinie szlacheckiej Hornów z Kankas. W 1625 został członkiem Rady Królewskiej, w 1628 feldmarszałkiem, a w 1652 gubernatorem Inflant. Podczas wojny trzydziestoletniej jako członek sztabu armii szwedzkiej brał udział w bitwie pod Breitenfeld w 1631. Pod Breitenfeld, wyprowadzając drugą linię wojsk szwedzkich pod kątem prostym do pierwszej, Horn zapobiegł oskrzydleniu armii szwedzkiej przez wojska hrabiego Tilly’ego. 6 września 1634 wspólnie z Bernardem Weimarskim dowodził w przegranej bitwie pod Nördlingen. W 1651 królowa Krystyna nadała mu tytuł hrabiego Pori.
Poślubił Krystynę Oxenstiernę (1609-1631), córkę kanclerza Axela Oxenstierny. W 1628 urodziła się im córka, hrabina Agneta Horn (1629-1672), jego dziedziczka, wydana za barona Larsa Cruusa Gudhema. W 1643 ożenił się ponownie, poślubiając Sigrid Bielke (ur. 1620), z którą miał dwie córki: Ewę Gustafsdotter (zamężną z Nilsem Bielke) i Hedvigę Lovisę.

</doc>
<doc id="566827" url="https://pl.wikipedia.org/wiki?curid=566827" title="Arthur Cronquist">
Arthur Cronquist

Arthur John Cronquist (19 marca 1919, San Jose (Kalifornia) – 22 marca 1992) – (urodził się pod imionami i nazwiskiem Franklin Arthur Beers) – botanik amerykański, zajmujący się systematyką i filogenezą roślin naczyniowych, specjalizował się głównie w rodzinie astrowatych (Asteraceae). Jest również twórcą systemu klasyfikacji roślin kwiatowych (system Cronquista), opublikowanego w pracach: "An Integrated System of Classification of Flowering Plants" (1981) oraz "The Evolution and Classification of Flowering Plants" (1988). System ten zyskał dużą popularość i do dziś jest jednym z częściej używanych systemów klasyfikacji okrytonasiennych. Współpracował z Armenem Takhtajanem, zaproponowana przez Cronquista klasyfikacja roślin nosi wyraźne wpływy współpracy z Tachtadżanem oraz innymi botanikami z Instytutu Komarowa.
W latach 1943–46 był pracownikiem Ogrodu Botanicznego w Nowym Jorku, następnie w latach 1946–48 wykładał na Uniwersytecie Georgia, w latach 1948–52 pracował w State College of Washington, by następnie powrócić do nowojorskiego ogrodu botanicznego, w którym pracował do swej śmierci w 1992 r.
Ważniejsze publikacje.
Taksony opisane przez A. Cronquista oznaczane są cytatem Cronquist.
Memoria.
Rodzaje z rodziny astrowatych nazwane na cześć Cronquista:

</doc>
<doc id="566832" url="https://pl.wikipedia.org/wiki?curid=566832" title="Cesarze Trapezuntu">
Cesarze Trapezuntu



</doc>
<doc id="566833" url="https://pl.wikipedia.org/wiki?curid=566833" title="Cesarze Trebizondy">
Cesarze Trebizondy



</doc>
<doc id="566834" url="https://pl.wikipedia.org/wiki?curid=566834" title="Cesarstwo Trebizondy">
Cesarstwo Trebizondy



</doc>
<doc id="566835" url="https://pl.wikipedia.org/wiki?curid=566835" title="Jan I Wielki Komnen">
Jan I Wielki Komnen

Jan I Komnen, Jan Wielki Komnen Aksouchin, gr. "Ιωάννης Α΄ Μέγας Κομνηνός Αξούχος" (zm. 1238) – cesarz Trapezuntu od 1235 r. Najstarszy syn współtwórcy państwa, Aleksego I i Teodory Aksouchiny.
Życiorys.
W chwili śmierci ojca (1222) był prawdopodobnie dzieckiem i władzę w państwie przejął jego szwagier Andronik I. Jan objął tron po śmierci Andronika. O życiu i krótkim panowaniu cesarza nie zachowały się informacje. Zmarł w 1238 r. wyniku wypadku podczas popularnej na terenach bizantyńskich gry, będącej poprzednikiem współczesnego polo.
Jan miał syna Joannikiosa, ale władcą po nim został brat, Manuel I, który wysyłał Joannikiosa do klasztoru. Okoliczności przejęcia władzy nie są jasne. Z niektórych źródeł można domyślać się pośrednio, że Joannikios sprawował bardzo krótko władzę i abdykował, po czym udał się do klasztoru.

</doc>
<doc id="566836" url="https://pl.wikipedia.org/wiki?curid=566836" title="Roegner">
Roegner



</doc>
<doc id="566838" url="https://pl.wikipedia.org/wiki?curid=566838" title="Świr (rzeka)">
Świr (rzeka)

Świr (ros. Свирь) – rzeka w północno-zachodniej części Rosji o długości 224 km, która wypływa z jeziora Onega i uchodzi do jeziora Ładoga.

</doc>
<doc id="566839" url="https://pl.wikipedia.org/wiki?curid=566839" title="Teletubisie">
Teletubisie

Teletubisie () – serial animowany przeznaczony dla najmłodszych dzieci, produkowany w latach 1997–2001 oraz 2015–2018 i ponownie od 2022 przez "Ragdoll Productions" na zamówienie stacji BBC.
Postacie teletubisiów zostały stworzone przez Anne Wood, dyrektora produkcji "Ragdoll Productions", oraz psychologa Andrew Davenporta, który napisał scenariusz każdego z 365 odcinków.
Program szybko osiągnął sukces komercyjny, zarówno w Wielkiej Brytanii, jak i poza nią. Oceniany dobrze przez krytyków jako edukacyjny, dopasowany do specyfiki rozwojowej dzieci oraz wielokulturowy. Wygrał nagrodę BAFTA w 1998 oraz Nickelodeon UK Children’s Award. Serial jest nadawany w 120 krajach i został przetłumaczony na 21 języków. W Polsce pokazywały go m.in. TVP1, TVP2, Canal+, CBeebies, Puls 2 i Fokus TV.
Pomimo iż serial "Teletubisie" jest adresowany do dzieci w wieku 1–4 lat, stał się popularny wśród starszych pokoleń, szczególnie studentów, którzy nosili koszulki z podobiznami postaci serialu, z powodu dziecinnego słownictwa i zachowania teletubisiów.
Teletubisie nagrywane były w hrabstwie Warwickshire w Anglii, na farmie Sweet Knowle Farm.
Ukazały się dwa rebooty serialu. Pierwszy ukazał się w 2015 roku w brytyjskiej stacji CBeebies, lecz wkrótce zawitał też do innych krajów. Zmieniono obsadę, zmodyfikowano scenografię i oprawę muzyczną, dodano do serialu nowe elementy. Produkcja zakończyła się w 2018 roku. W 2022 roku wyprodukowano kolejny reboot, który zawita na platformie streamingowej Netflix 14 listopada 2022 roku.
Postacie.
Teletubisie proporcjami ciała i sposobem poruszania się przypominają kilkulatki. Mają duże, wyraziste oczy i uśmiechnięte twarze. Większość ich ciała jest pokryta kolorowym „futrem”, głowy ozdobione są antenkami. Na brzuszkach mają ekrany telewizyjne, służące do pokazywania krótkich filmików z udziałem dzieci w wieku przedszkolnym.
Mowa Teletubisiów przypomina dziecięcą – ograniczone słownictwo, uproszczona gramatyka, częste powtarzanie słów i wyrażeń.
Tinky-Winky. Największy z Teletubisiów, jest fioletowoniebieskiego koloru, ma trójkątną antenkę. Często nosi czerwoną torebkę.
Dipsy. Jest jasnozielonego koloru, ma prostą antenkę. Zakłada łaciaty, biało-czarny kapelusz.
Laa-laa. Jest żółtego koloru, ma skręconą antenkę. Ulubiona zabawka to pomarańczowa piłka
Po. jest czerwonego koloru, ma antenkę z kółkiem. Ulubiona zabawka to czerwona hulajnoga.
Wersja polska.
Dla Canal+ i BBC CBeebies (pierwsza wersja).
Wersja polska:
Reżyseria: Paweł Galia
Dialogi: Alicja Petruszka
Wystąpili:
Różne odgłosy słuchawek:
Sezony 5-6 dla BBC CBeebies (druga wersja).
Wystąpili:
Opracowanie i realizacja wersji polskiej: Studio Tercja Gdańsk dla Hippeis Media
Wystąpili:
oraz:
Słuchawki:
i inni
Narrator: Tomasz Przysiężny
Opracowanie wersji polskiej: Studio Tercja Gdańsk dla Hippeis Media International
Opracowanie wersji polskiej: Studio Sonica
Reżyseria: Paweł Ciołkosz
Wystąpili:
Kontrowersje.
W Stanach Zjednoczonych konserwatywny pastor i teleewangelista Jerry Falwell zasugerował w 1999 roku, że Teletubisie nie proponują „dobrego wzorca dla dzieci”, gdyż, jak uważał, Tinky Winky jest gejem (Falwell wnioskował to z faktu, że Tinky Winky nosi czerwoną torebkę, jest koloru fioletowego i ma antenkę w kształcie trójkąta). Według psycholog dziecięcej Małgorzaty Borzymińskiej teletubisie nie mają płci i adresowane są do dzieci, które jeszcze z różnicy płci nie zdają sobie sprawy. Angielski producent programu, BBC, twierdzi jednak, że interpretacja Falwella, i wszystkie analogiczne, nie jest zgodna z intencjami twórców programu.
W wywiadzie dla tygodnika „Wprost” opublikowanym w numerze z 28 maja 2007 (krótko po śmierci Jerry’ego Falwella), zadano polskiej Rzecznik Praw Dziecka, Ewie Sowińskiej pytanie o jej stosunek do ewentualnego „propagowania homoseksualizmu” przez Tinky Winky. Rzecznik zadeklarowała, że rozważy zlecenie zbadania tej kwestii grupie psychologów, przyznając, że jest „prawdopodobnie problem jednej z postaci”; sama jednak stwierdziła, że jej zdaniem torebka przede wszystkim przeszkadza Teletubisiowi. Zdaniem Ludwika Dorna wypowiedź Ewy Sowińskiej „naraża jej urząd na śmieszność”.
Na stronach internetowych Rzecznika Praw Dziecka można znaleźć oświadczenie w sprawie bajki Teletubisie, w którym Ewa Sowińska odpiera zarzuty kierowane pod jej adresem, uzasadniając swoją wypowiedź dla „Wprost” zdecydowaną sugestią dziennikarza tygodnika, jakoby istniał poważny problem szkodliwych treści czy tzw. promocji homoseksualizmu, zawartych w bajce Teletubisie.

</doc>
<doc id="566845" url="https://pl.wikipedia.org/wiki?curid=566845" title="Parafia św. Józefa w Denver">
Parafia św. Józefa w Denver

Parafia św. Józefa w Denver (ang. "St. Joseph's Polish Parish") – parafia rzymskokatolicka położona w Denver, Kolorado, Stany Zjednoczone.
Jest ona wieloetniczną parafią w Kolorado i jedyną w stanach środkowych, z mszą św. w j. polskim dla polskich imigrantów.
Historia parafii.
W 1902 roku został wybudowany Kościół św. Józefa, siłami Polonii zamieszkałej w przemysłowej dzielnicy Globeville, w większości zamieszkanej przez imigrantów europejskich.
W 1993 roku parafię odwiedził kardynał Józef Glemp, a podczas Światowych Dni Młodzieży w Denver i spotkań z Ojcem Świętym Janem Pawłem II kościół poznało wielu ludzi z całej Ameryki Północnej.
Kościół.
Pod koniec lat 80., sufit i ściany kościoła zostały pomalowane i ozdobione symbolicznymi scenami biblijnymi oraz widokiem gór w Colorado przez Klemensa Mituniewicza. Dodano też drugi szyld z nazwą kościoła nad wejściem, żeby był on widoczny z pobliskiej autostrady I-70.
W roku 1994 został przed kościołem postawiony duży krzyż na pamiątkę wizyty misyjnej.
W roku 1983 kościół Świętego Józefa został dodany do listy "Narodowego Wykazu Historycznych Miejsc".
Grota Najświętszej Matki Bożej.
W 1997 roku, między plebanią a kościołem została zaplanowana i zbudowana przez "trzech Staszków" (Gadzina, Grzebieniarz, Zapała) grota Najświętszej Matki Bożej i poświęcona przez Arcybiskupa Denver Charles Chaput. Figura Matki Boskiej Niepokalanie Poczętej została sprowadzona z Włoch przez właścicieli sklepu Gerken's.
Od chwili poświęcenia groty nie było dnia przerwy, aby świece się nie świeciły. Ludzie modlą się i zapalają świece z okazji niedzielnych mszy św., świąt – zwłaszcza Matki Najświętszej, a także o każdej porze dnia i nocy wierni przychodzą ze swoimi problemami, cierpieniami i chorobami prosić o wstawiennictwo u Boga poprzez Maryję.
Grota jest również ośrodkiem ożywienia wiary wśród Polonii w Kolorado.
Szkoła.
Polska szkoła powstała w roku 1926 dzięki wysiłkom ks. Jana Guzińskiego, który wybudował obecny budynek szkolny. Była to szkoła darmowa, prowadzona przy pomocy sióstr Zgromadzenia Sióstr Świętego Józefa. Szkoła składała się z 8 klas podstawowych. W pierwszym roku istnienia zapisało się do tej szkoły 151 uczniów.
Szkoła działała do początku lat 70., kiedy to brak funduszy i inflacja zmusiły do jej zamknięcia.
Szkoła była zamknięta przez 24 lata.
W roku 1993 wizyta Ojca Świętego Jana Pawła II w Denver była wydarzeniem, które skłoniło parafian do ponownego otwarcia szkoły.
Od roku 1994 szkoła działa co niedzielę, pod przewodnictwem Ryszarda Lewandowskiego i Marii Lis, a od roku 1997 pod przewodnictwem dyrektora Stanisława Gadziny.
W szkole jest 7 grup dzieci i młodzieży, od przedszkola do poziomu licealnego. Program nauki oparty jest na podręcznikach i ćwiczeniach rekomendowanych przez Zrzeszenie Nauczycieli Polskich w Ameryce.

</doc>
<doc id="566849" url="https://pl.wikipedia.org/wiki?curid=566849" title="Park Narodowy Kluane">
Park Narodowy Kluane

Park Narodowy Kluane (ang. "Kluane National Park and Reserve", fr. "Parc national et réserve de parc national Kluane") – park narodowy położony w Kanadzie. 
Historia i powierzchnia.
Został utworzony w 1972 w południowo-zachodniej części terytorium Jukon. Ma powierzchnię około 22 tys. km². Nazwa wywodzi się z języka Indian Tutczonów (szczepów południowych) i oznacza "jezioro wielkich ryb". 
Przyroda.
Na terenie parku leży Mount Logan, najwyższy szczyt Kanady (5959 m n.p.m.). Góry i lodowce pokrywają 82% powierzchni parku. W 1979 roku park ten został wraz z parkami narodowymi Wrangla-Świętego Eliasza i Glacier Bay oraz parkiem prowincjonalnym Tantshenshini-Alsek wpisany na listę światowego dziedzictwa UNESCO, ze względu na zachowany unikatowy ekosystem, niewiele zmieniony od czasów ostatniej epoki lodowcowej.
Na terenie parku występują m.in. niedźwiedź grizli oraz owca jukońska. Ta druga posiada tu największe skupisko w Ameryce.

</doc>
<doc id="566855" url="https://pl.wikipedia.org/wiki?curid=566855" title="Środki dopingujące">
Środki dopingujące



</doc>
<doc id="566856" url="https://pl.wikipedia.org/wiki?curid=566856" title="Środki odurzające">
Środki odurzające



</doc>
<doc id="566859" url="https://pl.wikipedia.org/wiki?curid=566859" title="Genesis (suita)">
Genesis (suita)

Genesis to składająca się z siedmiu części kantata na narratora, głosy solowe, chór i orkiestrę, napisana w latach 1943-1944 na zamówienie Nathaniela Shilkreta do tekstu biblijnego przez siedmiu różnych kompozytorów:
Kantata została wykonana po raz pierwszy w 1945 roku. Jest rzadkim w dziejach muzyki przykładem zestawienia twórców o tak bardzo zróżnicowanych postawach artystycznych (szczególnie Strawinski-Schönberg).

</doc>
<doc id="566862" url="https://pl.wikipedia.org/wiki?curid=566862" title="Cantagiro">
Cantagiro

Cantagiro – włoski wędrowny festiwal piosenki w latach 1962-1972, którego finał odbywał się w Fiuggi. Nagrody przyznawano w trzech kategoriach:
W latach 1990-1993 festiwal wznowiono.

</doc>
<doc id="566866" url="https://pl.wikipedia.org/wiki?curid=566866" title="Biuletyn Informacyjny">
Biuletyn Informacyjny

Biuletyn Informacyjny – tygodnik konspiracyjny wydawany podczas okupacji niemieckiej w latach 1939–1944 w Warszawie (w czasie powstania warszawskiego jako dziennik) i w latach 1944–1945 w Krakowie.
Historia.
Pismo wydawane było pod redakcją Aleksandra Kamińskiego od 5 listopada 1939 do 3 października 1944 w Warszawie, zaś po upadku powstania warszawskiego ukazywało się pod redakcją Kazimierza Feliksa Kumanieckiego w Krakowie od 10 grudnia 1944 do 19 stycznia 1945. Nakład pierwszego numeru wynosił 90 egzemplarzy.
Funkcjonowało początkowo jako pismo dowództwa Okręgu Warszawa-Miasto Służby Zwycięstwu Polsce, następnie jako organ centralny Związku Walki Zbrojnej i następnie organ prasowy Armii Krajowej, a od wiosny 1941 jako centralny organ prasowy VI Oddziału Biura Informacji i Propagandy Komendy Głównej Armii Krajowej. Był najważniejszym i wydawanym w największym nakładzie pismem konspiracyjnym w okupowanej Polsce.
W kwietniu 1942 nakład czasopisma wynosił 19 tys. egzemplarzy, w marcu 1943 − 25 tys. egzemplarzy, a jesienią 1943 wzrósł do 50 tys. egzemplarzy. Od 1941 wychodziły także wydania regionalne. W czasie powstania warszawskiego ukazywało się jako dziennik. Łącznie ukazało się 317 numerów „Biuletynu Informacyjnego”.

</doc>
<doc id="566867" url="https://pl.wikipedia.org/wiki?curid=566867" title="Rozwód (judaizm)">
Rozwód (judaizm)



</doc>
<doc id="566870" url="https://pl.wikipedia.org/wiki?curid=566870" title="Corinthians Sao Paolo">
Corinthians Sao Paolo



</doc>
<doc id="566875" url="https://pl.wikipedia.org/wiki?curid=566875" title="Stal maraging">
Stal maraging

Stal maraging – rodzaj stali w którym podstawowym mechanizmem umacniania jest wydzielanie faz międzymetalicznych w osnowie typu martenzytycznego z końcowym procesem starzenia.
Stale tego typu zachowują dobre właściwości plastyczno-wytrzymałościowe w szerokim zakresie temperatur pracy. Niektóre gatunki stali maraging mogą pracować niezawodnie nawet do 600 °C. Do najbardziej znanych stali tego typu należą stale zawierające 20-25% Ni z dodatkami 1,3-1,6%Ti, 0,15-0,30% Al, 0,3-0,5% Nb. Wadą stali maraging jest ich wysoka cena, w porównaniu do niskostopowych stali wysokowytrzymałych, w związku z tym zastosowanie ogranicza się jedynie do specjalnych zastosowań takich jak:

</doc>
<doc id="566877" url="https://pl.wikipedia.org/wiki?curid=566877" title="Bruce Campbell">
Bruce Campbell

Bruce Lorne Campbell (ur. 22 czerwca 1958 w Royal Oak) – amerykański aktor, producent, reżyser i scenarzysta.
Odtwórca roli protagonisty Ashleya J. „Asha” Williamsa w kultowej trylogii Sama Raimi "Martwe zło" (1981), "" (1987) i "Armia ciemności" (1993), którą witryna internetowa RetroCrush.com uznała za jeden z najlepszych występów aktorskich w historii kina grozy.
W 2010 za rolę komandora Samuela „Sama” Axe w serialu USA Network] "Tożsamość szpiega" ("Burn Notice", 2007–2013) był nominowany do Nagrody Satelity dla najlepszego aktora drugoplanowego w serialu, miniserialu lub filmie telewizyjnym. W 2016 otrzymał nagrodę Saturna w kategorii najlepszy aktor telewizyjny za rolę Asha Williamsa w serialu Starz "Ash kontra martwe zło" ("Ash vs. Evil Dead", 2015–2018).
Życiorys.
Urodził się w Royal Oak w Michigan jako syn Joanne Louise (z domu Pickens) i Charlesa Newtona Campbella, który przez 35 lat pracował w reklamie na różnych stanowiskach, od podróżującego inspektora billboardów po wiceprezesa firmy, a później nauczał w dziewięciu uczelniach jako adiunkt, a także był aktorem i reżyserem w miejscowym teatrze. Ma starszego brata Dona i starszego przyrodniego brata Michaela Rendine. Jego rodzina była pochodzenia szkockiego i angielskiego.
Campbell jako nastolatek brał udział w szkolnych przedstawieniach, w tym "Słodki ptak młodości" Tennessee Williamsa i "South Pacific". Wkrótce z przyjaciółmi zaczął kręcić krótkie filmy Super 8. Po poznaniu Sama Raimiego w liceum, oboje zostali bardzo dobrymi przyjaciółmi i zaczęli razem kręcić filmy. Debiutował w roli aktorskiej jako Kreon w filmie krótkometrażowym "Oedipus Rex" (1972) na motywach tragedii Sofoklesa "Antygona". Wystąpił jako Adolf Hitler w swojej realizacji krótkometrażowej "D-Day" (1973).
W 1976 ukończył Wylie E. Groves High School w Beverly Hills w Michigan i kontynuował naukę na Western Michigan University w Kalamazoo. Wspólnie z Raimi współpracował nad półgodzinną wersją Super 8 pierwszego filmu "Martwe zło", zatytułowanego "Within the Woods", który początkowo służył do przyciągnięcia inwestorów. W komedii kryminalnej Sama Raimiego "To morderstwo!" ("It’s Murder!", 1977) pojawił się jako policjant na rowerze.
Campbell grał nie tylko w filmach klasy B, ale także gościnnie w serialach, w tym "Knots Landing" (1987), "Przygody Brisco County Juniora" (1993–1994) jako Brisco County Jr., "Nowe przygody Supermana" (1995), "Herkules" (1995–1999), "" (1996–1999) jako Autolykos, "Strażnik czasu" (1998), "Z Archiwum X" (1999) i "Rekiny i płotki" (2001).
Życie prywatne.
13 marca 1983 ożenił się z Christine Deveau, z którą ma córkę Rebeccę i syna Andy’ego. W 1989 doszło do rozwodu. 22 lutego 1991 poślubił Idę Gearon.

</doc>
<doc id="566879" url="https://pl.wikipedia.org/wiki?curid=566879" title="Rotaract">
Rotaract

Rotaract – jeden z programów Rotary International, którego celem jest rozwój młodych liderów w społeczeństwie obywatelskim. Kluby Rotaract są stowarzyszeniami zrzeszającymi członków w wieku od 18 lat (niegdyś do 30 lat, jednak limit górny zniesiono), nad którymi opiekę sprawuje tzw. "sponsorujący" klub Rotary z tej samej miejscowości.
Podstawowymi celami Rotaract są:
Informacje ogólne.
Kluby Rotaract zajmują się organizacją rozmaitych projektów i akcji, zależących przede wszystkim od celów, możliwości i zainteresowań członków klubów. Można wyróżnić trzy zasadnicze rodzaje działań, które kluby podejmują w różnym stopniu w zależności od swej specyfiki: działalność społeczna i charytatywna, rozwój zawodowy oraz rozwój umiejętności przywódczych.
"Service above self" czyli "Służba ponad wszystko” jest myślą przewodnią Rotary, a tym samym Rotaractu. Rotaractorskie projekty charytatywne są tworzone są po to, by polepszyć jakość życia we własnym środowisku i zagranicą. Dotyczą najpoważniejszych zagrożeń i problemów codzienności, m.in.: ubóstwa, głodu, przemocy, narkomanii, AIDS, analfabetyzmu. Każdy klub Rotaract przeprowadza minimum dwa projekty w trakcie roku (październik – czerwiec): jeden mający na celu pomoc najbliższej społeczności i drugi, promujący międzynarodowe zrozumienie.
Każdy klub Rotaract w swojej strukturze podlega pod lokalny klub Rotary – Rotarianie starają się, aby młodzi ludzie mieli możliwość aktywnego udziału w życiu społecznym oraz rozwoju w życiu zawodowym. Członkowie Rotary są dla Rotaractorów „przewodnikami” w służeniu społecznościom lokalnym i międzynarodowym. Służą także jako źródło wiedzy dla młodych członków Rotaractu, zaczynających dopiero swoją karierę zawodową i społeczną aktywność
Działalność klubów odbywa się na zasadzie „non-profit”.
Historia.
Rotaract czyli program tworzenia w ramach Rotary International klubów społecznych dla młodych ludzi w wieku 18-30 lat, został oficjalnie zainaugurowany w styczniu 1968 roku podczas urzędowania Prezydenta RI Luthera Hodgesa. 13 marca 1968 roku klub Rotaract na Uniwersytecie Północnej Karoliny, sponsorowany przez Klub Rotary North Charlotte w Północnej Karolinie w USA, otrzymał, jako pierwszy klub Rotaract, oficjalny czarter. Mimo iż klub ten uważany jest za pierwszy klub Rotaract, Rotarianie sponsorowali wcześniej podobne organizacje zrzeszające młodych ludzi już od wczesnych lat dwudziestych XX w. Kluby Unisserve w Indiach, kluby Orbis w Południowej Ameryce, kluby Rotors w Południowej Afryce, Koła Paula Harrisa w Europie, kluby Quadrant w USA są najbardziej znanymi tego przykładami. Kluby te stanowiły podstawę dla późniejszego rozwoju ruchu rotaractorskiego, jako że przyjęły one nowe nazwy w ramach programu Rotaract.
Prawdopodobnie największy nacisk na stworzenie programu Rotaract pochodził z rotariańskich społecznych klubów młodzieżowych przeznaczonych dla uczniów szkół średnich – klubów Interact. Powstały w 1962 roku program Interact osiągnął natychmiastowy sukces. Jednak ponieważ członkostwo w tych klubach było przeznaczone dla uczniów szkół średnich, Rotarianie i członkowie Interactu kończący szkołę zaczęli poszukiwać sposobu na kontynuowanie współpracy. Zarząd RI otrzymał sporo propozycji rozciągnięcia członkostwa w Interact tak, aby osoby kończące szkołę średnią mogły jeszcze przez kilka lat działać w tych klubach. Jednak zamiast przyjęcia tej opcji, Zarząd zdecydował o przeanalizowaniu możliwości stworzenia programu nowych klubów społecznych przeznaczonych dla studentów i młodych osób rozpoczynających życie zawodowe.
Decyzja o przyjęciu programu Rotaract zbiegła się w czasie z protestami studentów na całym świecie, które stanowiły przedmiot troski Rotarian. Program Rotaract został przyjęty nie tylko w celu utrzymania członków klubów Interact w rotariańskiej rodzinie, lecz także jako środek do zaangażowania energii młodych ludzi w pozytywne działania dla dobra społeczności, w których żyją.
W 1966 roku powołany został specjalny komitet dla stworzenia nowego programu klubów społecznych dla młodych ludzi. Po głosowaniu przeprowadzonym wśród studentów Uniwersytetu w Houston w Teksasie w USA, komitet zdecydował, że nazwa Rotaract będzie najlepiej odpowiadała idei programu – stanowiąc połączenie słów “Rotary” i “action”. Zbieg okoliczności sprawił, że klub społeczny powstały w 1966r. na Uniwersytecie Północnej Karoliny, przyjął również nazwę Rotaract, jako kombinację słów “Rotary” i “Interact”. Komitet zdecydował, iż młode kobiety także powinny mieć prawo równoprawnego z mężczyznami członkostwa w klubie za pozwoleniem sponsorującego klubu Rotary. Niedługo po tym nastąpił czarter klubu Rotaract na Uniwersytecie La Salle w Tacubaya w Meksyku, klubów Rotaract we Florencji we Włoszech, na Gaston College w Północnej Karolinie oraz w Secunderabad w Indiach.
W roku 1981 Rotaract stał się już na tyle popularny, iż członkowie Rotaractu z Południowej Afryki postanowili zorganizować konferencję INTEROTA, będącą międzynarodowym spotkaniem dla Rotaractorów z całego świata. Kolejne konferencje odbywają się co trzy lata. Do dnia dzisiejszego konferencje INTEROTA organizowane były przez Rotaractorów z Australii, Brazylii, Anglii, Meksyku, Południowej Afryki i Turcji.
Przemiany jakie zostały dokonane na początku lat dziewięćdziesiątych pomogły umocnić ruch rotaractorski. W lutym 1991 roku pierwszy w Europie Wschodniej klub Rotaract otrzymał czarter w Budapeszcie na Węgrzech, przy pomocy Rotaractorów austriackich. Więzy z Europą Wschodnią zostały zacieśnione gdy ci sami Rotaractorzy austriaccy pomogli utworzyć pod koniec 1991r. klub Rotaract w Pradze.
W marcu 1992 roku Zarząd RI ustanowił Światowy Tydzień Rotaractu, który corocznie jest obchodzony w tygodniu, w którym wypada 13 marca, dla uczczenia wyczarterowania pierwszego klubu Rotaract. Podczas Światowego Tygodnia Rotaractu członkowie klubów rotaractorskich uczestniczą w spotkaniach ich rotariańskich klubów sponsorujących, podejmują współdziałanie w ramach wspólnych projektów, a także rozmawiają z klubami rotariańskimi nie sponsorującymi żadnego Rotaractu o zaletach płynących z przystąpienia do programu.
Obecnie Rotaract wciąż przeżywa rozwój. Aktualnie działa ponad 9500 klubów rotaractorskich w 170 krajach, zrzeszając szacunkowo 220 000 członków.
Cele organizacji.
Kluby Rotaract podejmują różnego rodzaju działania, organizując wiele akcji i projektów, wpisujących się w pole zainteresowań ich członków. W ramach tych działań wyróżnia się trzy główne cele, stanowiące filary rotaractorskiej misji: rozwój zawodowy, rozwój umiejętności przywódczych oraz działalność charytatywna.
I filar – Rozwój zawodowy.
Kluby mają za zadanie wspierać rozwój zawodowy członków, ułatwiając im zrozumienie funkcjonowania środowisk pracy, a także dostrzeżenie różnych możliwości zawodowych, dostępnych w ramach społeczności lokalnej. Przykładowe działania w ramach pierwszego filaru:
Rozwój zawodowy Rotaractorów wzbogacany jest także przez Rotarian, którzy dostarczają praktycznych informacji na temat wejścia w świat biznesu oraz sprostania wymaganiom zawodowym.
II filar – Rozwój umiejętności przywódczych.
Celem działań podejmowanych w ramach drugiego filaru jest poprawienie efektywności przywódców i rozwój ich umiejętności w zakresie zarządzania zasobami ludzkimi. Odbywa się to głównie poprzez pełnienie różnych funkcji w strukturach klubowych lub dystryktalnych. Do tej sfery można zaliczyć:
III filar – Działalność charytatywna.
Myśl przewodnia Rotary – "Służba ponad wszystko" odnosi się także do Rotaractu. Realizowane projekty o charakterze charytatywnym mają poprawić jakość życia w kraju i zagranicą. Każdy klub ma obowiązek przeprowadzić rocznie dwa główne projekty:
W obydwu powinni brać udział wszyscy członkowie danego klubu lub ich większość.
Struktura Organizacji.
Kluby.
Członkowie klubu Rotaract planują działania społeczne, charytatywne, związane z rozwojem zawodowym i przywództwem pod przewodnictwem prezydenta. Rolą zarządu jest omawianie, korygowanie i zatwierdzanie tych planów, a także ustalenia formalne i administracyjne. Prezydent zostaje wybrany przez członków klubu na roczną kadencję w głosowaniu tajnym. W zależności od specyfiki klubu, to prezydent wybiera zarząd, lub jest on wybierany w drodze głosowania. Zarząd składa się z obecnego prezydenta, prezydenta z poprzedniego roku (past-prezydent), wiceprezydenta, sekretarza i skarbnika. Można również powołać dyrektorów lub dodatkowych oficerów, jeśli zaistnieje taka potrzeba, a także komitety odpowiedzialne za różne rodzaje działalności: Club Service (służba dla klubu), Community Service (służba dla społeczności), International Service (służba międzynarodowa), Profesjonalnego Rozwoju oraz Finansowy. Zarząd jest „ciałem kierującym” klubu i powinien się spotykać raz w miesiącu, a jeżeli nie jest to możliwe, być w stałym kontakcie mailowym i telefonicznym. Zarząd ma obowiązek przedstawić członkom klubu swoje ustalenia, plany oraz politykę, a raporty ze swoich spotkań przedyskutować na forum klubu w możliwie najkrótszym czasie. Zarząd kontroluje również finanse klubowe i dba o równowagę pomiędzy wieloma aspektami klubowej działalności.
Prezydent.
W razie jakichkolwiek kłopotów lub problemów w klubie, a często w życiu prywatnym, członkowie klubu powinni otrzymać od prezydenta pomoc i wsparcie. Prezydent jest zobowiązany utrzymywać regularne stosunki ze swoim klubem sponsorującym Rotary, poprzez uczestnictwo we wspólnych spotkaniach i przedsięwzięciach, oraz informować Rotarian o działaniach podejmowanych przez klub Rotaract.
Wiceprezydent.
Ważne jest, aby wiceprezydent i prezydent tworzyli zespół, co podnosi efektywność działań klubowych. Korzystne może być, kiedy prezydentem zostaje wiceprezydent z poprzedniego roku.
Sekretarz.
Sekretarz zobowiązany jest do pisania sprawozdań ze spotkań klubu i zarządu, prowadzenia dokumentacji klubowej, kontrolowania obecności i frekwencji członków.
Skarbnik.
Skarbnik jest odpowiedzialny za płynność i stabilność finansową klubu, zbierając i rozdzielając jego fundusze.
Dystrykty.
Kluby Rotary i Rotaract na całym świecie są zorganizowane w dystrykty. Polska tworzy samodzielnie Dystrykt 2231. Jednostka ta jest tworzona na podstawie ilości klubów – może być kilka państw w dystrykcie lub kilka dystryktów w jednym państwie. Działalność Rotaractu na poziomie dystryktu umożliwia tworzenie wspólnych projektów międzyklubowych, dzielenie się pomysłami w celu poprawy efektywności klubów oraz promuje Rotaract.
Na czele każdego z ponad 500 dystryktów Rotary na świecie stoi Gubernator Dystryktu, Rotarianin służący jako oficer RI i reprezentujący lokalny Zarząd RI. Przewodniczący Komitetu ds. Rotaractu, (District Rotaract Chairman) DRCh, jest Rotarianinem wyznaczonym do pełnienia tej funkcji przez Gubernatora Dystryktu, pomagający mu w upublicznianiu programu Rotaractu, organizowaniu nowych klubów Rotaract oraz w zarządzaniu programem Rotaractu na poziomie dystryktu. Kolejną, najważniejszą dla Rotaractu funkcją jest Reprezentant Rotaractu, DRR, który jest Rotaractorem wybieranym przez kluby Rotaract danego dystryktu. Aby efektywnie pełnić swoją rolę, DRR musi kłaść szczególny nacisk na komunikację między klubami. DRR może powoływać Komisję Dystryktalną składającą się z co najmniej pięciu Rotaractorów z różnych klubów dystryktu. Komisja planuje projekty i działania o zasięgu dystryktalnym, rekomenduje pomysły wzmacniające kluby, współpracuje z Rotarianami z Komitetu ds. Rotaractu (District Rotaract Committee) w sprawie organizacji nowych klubów i sesji szkoleniowych dla oficerów klubów.
Środowisko polskiego Rotaractu spotyka się trzy razy w ciągu roku na: nieformalnym Spotkaniu Jesiennym, tuż po rozpoczęciu rotaractorskiego roku, Szkoleniu Nowych Zarządów klubów wiosną, a następnie najważniejszą Konferencję Dystryktalną Rotaract, pod koniec roku rotariańskiego.
Rotaract w Polsce.
Rotaract w Polsce działa od 1993 roku. Podobnie jak Kluby Rotary, przez 23 lata wraz Białorusią i Ukrainą tworzyły jeden wspólny Dystrykt 2230. Od 1. lipca 2016 r. Polska tworzy samodzielny Dystrykt 2231, składa się na niego dziewiętnaście klubów: siedem w Warszawie, trzy we Wrocławiu oraz po jednym w Bydgoszczy, Krakowie, Lublinie, Łodzi, Olsztyn, Poznaniu, Szczecinie, Toruniu i Trójmieście. 
Rotaract jako program Rotary.
Program i zasady.
Zasady funkcjonowania oraz program dla klubów Rotaract pochodzą od rady RI (składa się ona z 18 dystryktalnych gubernatorów z całego świata) i prezydenta RI (który jest wybierany każdego roku przez kluby Rotary). Co roku prezydent RI wybiera komitet Rotaract, którego zadaniem jest doradzanie Radzie w kwestii zmian w programie i działaniu klubu. Rotaractorzy i Rotarianie, którzy chcieliby wprowadzić zmiany do programu powinni przedstawić swoje propozycje temu komitetowi bądź członkom Rady z ich regionu, aby ich sugestie zostały przedstawione Radzie RI. Zmiany w programie Rotaract, które zmieniałyby konstytucję i statut klubów Rotary muszą być przemyślane, aby zgadzały się z Council on Legislation. The Council on Legislation jest organem prawodawczym RI. Program Rotaract nie posiada osobnej komórki, która zajmowałaby się wprowadzaniem zmian prawnych. Jeżeli klub Rotaract chciałby wprowadzić jakiekolwiek prawne zmiany, taka propozycja powinna być skierowana poprzez sponsorujący klub Rotary. Sponsorujący klub nie jest jednak zobligowany do przedstawienia takiej propozycji w imieniu klubu Rotaract do Council on Legislation.
Administracja programu.
Sekretariat RI składa się z głównej siedziby w Evanston, Illinois, USA i ośmiu oddziałów w Argentynie, Australii, Brazylii, Indiach, Japonii, Korei, Filipinach i Szwajcarii. Pracownicy RI są zobowiązani do kompetentnego administrowania programem Rotaract na całym świecie.
Myśl Przewodnia Prezydenta RI.
Co roku nowy prezydent RI wprowadza myśl przewodnią, która ma na celu ujednolicenie projektów klubów Rotaract oraz sponsorujących klubów Rotary z podobnymi projektami innych klubów Rotaract i ich sponsorujących klubów Rotary na całym świecie. Ta myśl przewodnia ma zachęcić kluby Rotaract do wzięcia udziału w akcjach których celem jest uzyskanie międzynarodowego zrozumienia i pokoju.
Rejestracja i rozwiązanie działalności.
Sekretariat RI działa jako centralny administrator klubów Rotaract. Kluby Rotaract istnieją wyłącznie w powiązaniu ze sponsorującym klubem Rotary, który inicjuje powołanie klubu Rotaract. Każdy klub Rotary tworzący nowy klub Rotaract jest zobowiązany do wysłania „Klubowej listy organizacyjnej Rotaract” ("Rotaract Club Organization List") do biura RI Service Center, które jest odpowiedzialne za teren na którym znajduje się przyszły klub oraz wpłacić opłatę założycielską w wysokości US $ 50. Po dostarczeniu tych informacji dostają się one na skomputeryzowaną listę oficjalnych klubów Rotaract prowadzoną przez RI. Ułatwia to promowanie międzynarodowych i regionalnych kontaktów pomiędzy klubami Rotaract. Każdego roku klub zobowiązany jest do przedstawienia zaktualizowanych danych dotyczących adresów do głównej siedziby RI aby zapewnić aktualność danych. RI rozwiąże działalność klubu jeżeli poczta wysyłana do tego klubu jest zwracana do sekretariatu i pracownicy RI nie mogą nawiązać kontaktu z prezydentem klubu poprzez DRR-a, DRC, sekretarza sponsorującego klubu Rotary lub Gubernatora Dystryktu. Te osoby mają 90 dni na przedstawienie RI uaktualnionych danych, po tym czasie klub Rotaract zostaje rozwiązany.
The Rotarian, Rotary World i Rotaract News.
Sekretariat RI tworzy formy promocji mające na celu wspomaganie programu Rotaract. Najważniejsze wśród publikacji RI są The Rotarian (pol. Rotarianin), Rotary World i Rotaract News. Rotarianin publikowany jest co miesiąc, jest to oficjalny magazyn RI jak również jest on międzynarodową publikacją dla ludzi biznesu i osób czynnych zawodowo. Rotary World jest gazetą publikowaną pięć razy do roku. Zwarte są w niej raporty o nowatorskich pomysłach klubów jak również projektach dla lokalnych społeczności prowadzonych przez kluby. Rotaract News jest informatorem wydawany dwa razy do roku wyłącznie na potrzeby Rotaractu. Aby poszerzyć te publikacje, kluby Rotaract są proszone co roku o dostarczanie RI zdjęć oraz raportów z przeprowadzanych akcji "Project Report Forms" (zobacz stron 53-54). Komunikacja klubów z sekretariatem RI jest niezbędna w promowaniu sukcesów Rotaract na całym świecie. Każdy zarejestrowany klub Rotaract powinien otrzymywać kopie "Rotary World" oraz "Rotaract News".

</doc>
<doc id="566882" url="https://pl.wikipedia.org/wiki?curid=566882" title="Adršpašské skály">
Adršpašské skály



</doc>
<doc id="566883" url="https://pl.wikipedia.org/wiki?curid=566883" title="Adhemar Ferreira da Silva">
Adhemar Ferreira da Silva

Adhemar Ferreira da Silva (ur. 29 września 1927 w São Paulo, zm. 12 stycznia 2001 tamże) – brazylijski lekkoatleta, trójskoczek, mistrz olimpijski i rekordzista świata.
Adhemar Ferreira da Silva pochodził z biednej rodziny z São Paulo. Zaczął trenować trójskok w 1947 pod kierunkiem niemieckiego trenera Dietricha Gernera. Szybko okazało się, że jest bardzo uzdolniony i został zakwalifikowany do reprezentacji olimpijskiej na igrzyska olimpijskie w 1948 w Londynie, gdzie zajął 8. miejsce. 3 grudnia 1950 w São Paulo wyrównał rekord świata wynikiem 16,00 m, a 30 września 1951 w Rio de Janeiro poprawił go skacząc 16,01 m. Na igrzyskach panamerykańskich w 1951 w Buenos Aires wygrał konkurs trójskoku, a w skoku w dal zajął 4. miejsce.
Na igrzyskach olimpijskich w 1952 w Helsinkach da Silva zdobył złoty medal poprawiając jednocześnie swój rekord świata, najpierw na 16,12 m w drugiej kolejce, a potem na 16,22 m w piątej. W 1953 utracił rekord świata na rzecz Leonida Szczerbakowa z ZSRR, który skoczył 16,23 m. Da Silva poprawił rekord 16 marca 1955 podczas igrzysk panamerykańskich w Meksyku wynikiem 16,56 m.
Na igrzyskach olimpijskich w 1956 w Melbourne ponownie zdobył złoty medal z rekordem olimpijskim 16,35 m. Jest pierwszym Brazylijczykiem, który zdobył dwa złote medale olimpijskie.
Po raz trzeci zwyciężył w igrzyskach panamerykańskich w 1959 w Chicago. Na swych czwartych igrzyskach olimpijskich w 1960 w Rzymie zajął 14. miejsce.
W 1959 da Silva wystąpił w filmie francuskiego reżysera Marcela Camusa "Czarny Orfeusz", który otrzymał Oscara dla najlepszego filmu zagranicznego.
Zmarł z powodu zatrzymania akcji serca 12 stycznia 2001 w São Paulo. Pochowany został dzień później w tymże mieście.

</doc>
<doc id="566884" url="https://pl.wikipedia.org/wiki?curid=566884" title="Adhemar da Silva">
Adhemar da Silva



</doc>
<doc id="566887" url="https://pl.wikipedia.org/wiki?curid=566887" title="Adrspasske skaly">
Adrspasske skaly



</doc>
<doc id="566888" url="https://pl.wikipedia.org/wiki?curid=566888" title="Radio Erewań">
Radio Erewań

Radio Erewań – na terenie ZSRR i innych państw Układu Warszawskiego (w tym PRL) nazwa fikcyjnego źródła nierzetelnych informacji, parodia metod propagandy komunistycznej. Nazwa radia zaczerpnięta została z rosyjskiej nazwy stolicy Armenii – Erewania (właśc. pol. Erywań). Żart polegał m.in. na tym, że w Armeńskiej SRR nie nadawała rozgłośnia „Radio Erewań”.
Radio Erewań było przede wszystkim tematem serii dowcipów w stylu czarnego humoru o tematyce politycznej, a w późniejszym okresie także symbolem nierzetelności dziennikarskiej. Typowe dowcipy (za zbiorem dowcipów „Polityczny wic”):
Większość dowcipów ma charakter pytań słuchaczy do Radia Erewań („Słuchacze pytają:”, „Radio Erewań odpowiada:”), a w odpowiedzi często pojawia się wprowadzające w puentę „ale…”.

</doc>
<doc id="566891" url="https://pl.wikipedia.org/wiki?curid=566891" title="Triumph or Agony">
Triumph or Agony

Triumph or Agony – szósty album studyjny wydany przez Rhapsody of Fire 25 września 2006 roku. Jest to pierwszy album wydany przez zespół po zmianie nazwy grupy. Okładka wykonana została przez artystę Jeffa Easley, znanego z linii produktów Dungeons &amp; Dragons. Album jest kontynuacją sagi "The Dark Secret Saga".

</doc>
<doc id="566892" url="https://pl.wikipedia.org/wiki?curid=566892" title="Herb Miastka">
Herb Miastka

Herb Miastka – jeden z symboli miasta Miastko i gminy Miastko w postaci herbu.
Wygląd i symbolika.
Herb przedstawia na srebrnej tarczy pół czerwonego gryfa o orężuu złotym zwróconego w heraldycznie prawą stronę, trzymającego w szponach kosę osadzoną w złotej rękojeści. Pod gryfem czerwona falista wstęga.
Historia.
Heraldyk Otto Hupp z Monachium uważa, że herb Miastka może mieć swój początek w tarczy herbowej rodu Massowów. W herbie tej rodziny znajdują się dwie czerwone poprzeczne belki. 
Herb powiatu został zaprojektowany przez Huppa i zatwierdzony dekretem pruskiego ministra państwowego 5 marca 1932 roku. Był to czerwony gryf trzymający w szponach kosę osadzoną w złotej rękojeści. Kosa miała podkreślać typowo rolniczy charakter powiatu. Herb miasta powiatowego – falista belka, została przemieszczona w dół. Stworzyło to miejsce dla pomorskiego gryfa, który ukazany jest tylko w swej górnej części, ponieważ powiat jest tylko częścią Pomorza.
Herb ulegał częstym zmianom. W XVII wieku miasto wprowadziło pruskiego orła w pieczęci. Pod koniec XIX wieku pieczęcie miejskie miały tarczę z poprzecznym strumieniem albo z rosnącym gryfem. Zarząd miasta posiadał do wybuchu II wojny światowej pieczęć z rosnącym gryfem nad tarczą. Tarcza była już wówczas owalna.
W 2010 roku nastąpiła zmiana wzoru dotychczasowej, ozdobnej tarczy herbowej na powszechnie stosowaną tarczę hiszpańską, lekko zaokrągloną u dołu.
Kontrowersje.
Państwowa Komisja Heraldyczna odrzuciła herb Miastka, jako niezgodny z tradycją historyczną miasta.

</doc>
<doc id="566894" url="https://pl.wikipedia.org/wiki?curid=566894" title="Kultywar">
Kultywar

Kultywar (łac. "cultivar" ; cultus" = uprawny, varietas" = odmiana), odmiana uprawna – wyraźnie odrębna, jednorodna i trwała odmiana uprawna (hodowlana) rośliny, wyróżniająca się walorami użytkowymi lub estetycznymi (określoną cechą lub kombinacją cech), uzyskana w wyniku zabiegów hodowlanych (selekcji, krzyżowania, poliploidyzacji, działania mutagenów), ewentualnie odnaleziona w naturze lub uprawie.
Zachowanie walorów (np. pstrego ubarwienia liści, wąskokolumnowego pokroju krzewu, pełnych lub specyficznie ubarwionych kwiatów) u roślin potomnych wymaga z reguły zastosowania rozmnażania wegetatywnego i dlatego większość kultywarów jest klonami. Cechy wyróżniające kultywar zwykle są bowiem rzadko przekazywane potomstwu podczas rozmnażania generatywnego. Specyficzny sposób rozmnażania, umożliwiający przekazanie roślinom potomnym swoistych cech wyróżniających kultywar, jest jego cechą znamienną.
Termin stworzony został przez amerykańskiego botanika i ogrodnika Liberty’ego Hyde’a Baileya.
Kultywar jest podstawową jednostką klasyfikacyjną roślin uprawnych, nie jest natomiast odmianą botaniczną, ani w ogóle jednostką taksonomiczną. W odniesieniu do klasyfikacji botanicznej kultywary stanowią zazwyczaj klony lub czyste samopylne linie form lub odmian, często też mieszańców, podporządkowane gatunkom lub rodzajom (np. "Rosa" ‘Crimson Glory’).
Znaczenie terminu jest ograniczone do konsekwencji nomenklatorycznych i nie wiąże się z ochroną prawną.
Podział.
Kultywar, który powstał lub utworzony został z roślin typowych dla gatunku, jest nazywany odmianą oryginalną, natomiast odmiana utworzona w wyniku wyselekcjonowania z odmian już istniejących nazywana jest selekcyjną.
Kultywary o podobnych cechach łączone są w grupy kultywarów.
Nazewnictwo.
Rośliny będące kultywarami identyfikowane są przez unikatowe nazwy. Nazewnictwo kultywarów regulowane jest przez Międzynarodowy Kod Nomenklatury Roślin Ozdobnych (ang. "International Code of Nomenclature for Cultivated Plants", ICNCP), do którego odnosi się artykuł 28 Międzynarodowego Kodeksu Nomenklatury Botanicznej (zgodnie z tym artykułem nie ma przeciwwskazań dla używania wobec kultywarów także nazw opartych na klasyfikacji botanicznej). Nazwy te rejestrowane są przez Międzynarodową Komisję Rejestracji Kultywarów (ang. "International Cultivar Registration Authority") zgodnie z regułami ustalonymi przez Międzynarodowe Towarzystwo Nauk Ogrodniczych (ang. "International Society for Horticultural Science").
Nazwa kultywaru składa się z nazwy botanicznej (nazwa rodzajowa, gatunkowa lub mieszańcowa), po której następuje epitet specyficzny dla kultywaru (por. binominalne nazewnictwo gatunków). Epitet ten zwykle nie jest pisany kursywą, w przeciwieństwie do łacińskiej nazwy botanicznej taksonu oraz wyróżnia się od niej dodatkowo ujęciem w pojedynczy cudzysłów. Epitety kultywarów powstałe przed 1 stycznia 1959 roku pochodzą z łaciny, po tej dacie nazwy kultywarów tworzone są ze słów pochodzących z języków współczesnych (w celu łatwiejszego rozróżnienia nazwy kultywaru od nazwy botanicznej rośliny).
W przeszłości stosowano także oznaczenie kultywarów skrótem cv., ale obecnie używanie jego jest błędem.

</doc>
<doc id="566896" url="https://pl.wikipedia.org/wiki?curid=566896" title="Fotyn">
Fotyn

Fotyn – imię męskie pochodzenia grecko-łacińskiego, wywodzące się od , oznaczającego „światło, jasność”. Fotyn oznacza „należący do Focjusza, pochodzący od Focjusza”, przy czym imię Focjusz powstało bezpośrednio od słowa "phōs, phōtós". W Kościele katolickim odnotowano trzech świętych o tym imieniu. 
Patronem imienia jest m.in. Fotyn z Lyonu, pierwszy biskup Lyonu.
Żeńskim odpowiednikiem jest Fotyna.
Fotyn imieniny obchodzi:

</doc>
<doc id="566899" url="https://pl.wikipedia.org/wiki?curid=566899" title="Fotyna">
Fotyna

Fotyna – żeńska forma imienia Fotyn, pochodzenia grecko-łacińskiego, wywodząca się od , oznaczającego „światło, jasność”. Fotyna oznacza też „należąca do Focjusza, pochodząca od Focjusza”, przy czym imię Focjusz powstało bezpośrednio od słowa "phōs, phōtós". 
Imię to posiada liczne odpowiedniki znaczeniowe w różnych językach, m.in. "Illuminata", a także "Swietłana", która jest literackim tłumaczeniem imienia Fotyna na rosyjski (w Cerkwi prawosławnej święte o tym imieniu były stosunkowo bardziej znane niż w Kościele katolickim). Patronką tego imienia jest m.in. św. Fotyna Samarytanka, żyjąca w I wieku n.e. 
Fotyna imieniny obchodzi 20 marca i 23 listopada.

</doc>
<doc id="566900" url="https://pl.wikipedia.org/wiki?curid=566900" title="Dąbrowa świetlista">
Dąbrowa świetlista

Dąbrowa świetlista − typ lasu dębowego charakteryzujący się skąpą warstwą krzewów i bogatym gatunkowo, bujnym runem. W Polsce zbiorowiska tego rodzaju zanikają. Drzewostan tych lasów tworzony jest głównie przez dąb bezszypułkowy, a na północnym wschodzie Polski również dąb szypułkowy.
Dąbrowa świetlista związana jest z działalnością ludzi, powstała za sprawą prawa chłopów do wypasania zwierząt hodowlanych w pańskich lasach, a także takich działań jak wykaszanie runa, grabienie ściółki i zbiór żołędzi. Ten typ lasu jest charakterystyczny dla Polski środkowej i wschodniej. Po II wojnie światowej wypasu na obszarach leśnych zakazano, by zwierzęta nie niszczyły upraw leśnych, a jego tradycja zachowała się jedynie w kilku miejscowościach w Polsce. Efektem było zarastanie lasów gatunkami drzew i krzewów, które mocno zacieniają ich dno i tym samym utrudniają rozwój gatunków światłolubnych. Dla istnienia tego typu lasu konieczne jest wypasanie w lesie zwierząt, które wyjadają składniki runa, ponieważ koszenie prowadzi do nadmiernego rozrostu traw, które tworzą gęstą darń. Na początku XXI wieku w Polsce było nie więcej niż 200 ha dobrze zachowanej dąbrowy świetlistej.
Rośliny runa charakterystyczne dla dąbrowy świetlistej to turzyca pagórkowata, pięciornik biały, dzwonek brzoskwiniolistny, dziurawiec skąpolistny i dzwonecznik wonny. Dąbrowa świetlista jest uważana za najbogatszy florystycznie polski typ lasu, a zachowane siedliska są chronione przez Unię Europejską w ramach obszarów Natura 2000.

</doc>
<doc id="566901" url="https://pl.wikipedia.org/wiki?curid=566901" title="Świetlista dąbrowa">
Świetlista dąbrowa



</doc>
<doc id="566903" url="https://pl.wikipedia.org/wiki?curid=566903" title="Digna (imię)">
Digna (imię)

Digna – imię żeńskie pochodzenia łacińskiego i oznaczające "wartościowa, zasłużona, właściwa, odpowiednia". Wśród patronek - św. Digna (IV wiek), pustelnica z Umbrii we Włoszech, zamieszkała w okolicach Todi.
Digna imieniny obchodzi 14 czerwca, 12 sierpnia i 22 września.

</doc>
<doc id="566908" url="https://pl.wikipedia.org/wiki?curid=566908" title="Roger Karwiński">
Roger Karwiński

Roger Karwiński (ur. 3 czerwca 1994 w Sosnowcu) – polski aktor dziecięcy, który zdobył popularność dzięki roli w serialu telewizyjnym "Niania".
Młodość.
Ma dwie przyrodnie starsze siostry ze strony matki. Uczęszczał do III Liceum Ogólnokształcącego im. Wincentego Styczyńskiego w Gliwicach. Mieszka na Śląsku.
Kariera.
Wystąpił w dziecięcym programie telewizyjnym pt. "Od przedszkola do Opola". Debiutował w roku 2004 na deskach Teatru Dzieci Zagłębia w Będzinie w musicalu "Książę i żebrak" (reżyseria Dariusz Wiktorowicz, muzyka Włodzimierz Szomański). Grał tam główną rolę księcia Edwarda Tudora.
Popularność zyskał rolą Adama Skalskiego, jednego z podopiecznych głównej bohaterki w serialu telewizyjnym "Niania". Roger Karwiński gra w Teatrze Polskiego Radia, a jego pierwszą tam rolą jest rola Damiana w słuchowisku pt. "Plazmowa pułapka". Dubbingował w serialu "Nie ma to jak hotel" i w filmie "Re-Animated" (Logan).
Od 2013 prowadzi kanał w serwisie YouTube, na którym prezentuje poradniki wideo do znanych gier komputerowych oraz prowadzi program "Z kamerą w internetach".

</doc>
<doc id="566909" url="https://pl.wikipedia.org/wiki?curid=566909" title="Danzel">
Danzel

Danzel, właśc. Johan Waem (ur. 9 listopada 1976 w Beveren) – belgijski piosenkarz, wykonujący muzykę taneczną.
Życiorys.
Rozpoczynał karierę muzyczną jako wokalista i basista w zespole Scherp op de Snee. Później śpiewał w chórkach w zespole L.A. Band. W 2003 został jednym z 20 finalistów belgijskiej edycji programu "Idol". Pod koniec roku wydał swój pierwszy singiel, „You Are All of That”.
Rozgłos uzyskał po wydaniu drugiego singla, „Pump It Up!”, który wydał w 2004. Utwór okazał się hitem europejskich dyskotek, notując wysokie miejsca na światowych listach przebojów, szczególnie w zestawieniach przebojów muzyki klubowej. 15 listopada 2004 wydał debiutancki album studyjny zatytułowany "The Name of the Jam".
W styczniu 2006 z utworem „Undercover” wziął udział w finale polskich eliminacji do 51. Konkursu Piosenki Eurowizji. Zajął dziewiąte miejsce, zdobywszy 5 punktów, w tym 1 pkt od jurorów i 4 pkt od telewidzów. W 2007 zaprezentował singiel „Jump”, a 8 lutego 2008 wydał drugi album studyjny pt. "Unlocked". We wrześniu 2008 nagrał w Rzeszowie teledysk do piosenki „What Is Life”. W maju 2009 zagrał pierwszą trasę koncertową zatytułowaną "Danzel Live Tour 2009".
31 grudnia 2021 wystąpił na "Sylwestrze Szczęścia" z Polsatem, gdzie zaśpiewał piosenkę „Shallow” wraz z Eweliną Lisowską. W 2022 zwyciężył w finale szesnastej edycji polskiego polsatowskiego programu rozrywkowego "Twoja twarz brzmi znajomo".

</doc>
<doc id="566911" url="https://pl.wikipedia.org/wiki?curid=566911" title="Ulica Tomasza Wilczyńskiego w Olsztynie">
Ulica Tomasza Wilczyńskiego w Olsztynie

Ulica Wilczyńskiego – główna ulica olsztyńskiej dzielnicy Jaroty. Rozciąga się od pętli autobusowej w Pieczewie do skrzyżowania z ulicą Hallera na Osiedlu Generałów. Na całym przebiegu swej trasy krzyżuje się m.in. z al. Sikorskiego i ul. Krasickiego. Jej trasa przebiega przez osiedla Pieczewo, Jaroty i Osiedle Generałów.
Ulica budowana była w latach 80. Miała nosić nazwę Handlowej, następnie Władysława Gomułki. Ostatecznie nosi imię bp. Tomasza Wilczyńskiego, pierwszego polskiego administratora kościelnego na Warmii od czasów bp. Ignacego Krasickiego.
Komunikacja.
Ulicą Wilczyńskiego biegną trasy 17 linii komunikacyjnych (w tym jednej nocnej). Są to linie numer 113, 117, 120, 121, 126, 127, 130, 131, 136, 141, 201, 202, 203, 204, 303, 307 oraz N01. Linie te łączą Jaroty z pozostałymi dzielnicami Olsztyna, umożliwiają mieszkańcom dzielnicy bezprzesiadkowy dostęp do niemal każdego zakątka miasta.
Przy ulicy Wilczyńskiego znajduje się 15 przystanków autobusowych. W ich skład wchodzą dwa przystanki końcowe oraz 2 przystanki startowe (są to przystanki pętli na Osiedlu Generałów i Pieczewie). 8 przystanków jest umieszczonych w kierunku zachodnim, 7 w kierunku wschodnim.
Dane drogi.
Ulica Wilczyńskiego jest drogą posiadającą po dwa pasy ruchu w każdym kierunku (poza odcinkiem od pętli w Pieczewie do skrzyżowania z ulicami Gębika i Żurawskiego, gdzie kierowcy mają do dyspozycji po jednym pasie w każdym kierunku).
Na trasie ulicy zainstalowanych są 5 sygnalizacji świetlnych:

</doc>
<doc id="566914" url="https://pl.wikipedia.org/wiki?curid=566914" title="Eunomia (imię)">
Eunomia (imię)

Eunomia – imię żeńskie pochodzenia greckiego, złożone z członów "eu" – "dobry, dobrze", i "nomos" – "prawo", co się tłumaczy jako "praworządność". Imię to nosiła jedna z Hor, greckich bogiń strzegących ładu między ludźmi i rytmem natury (dwie pozostałe to Dike i Ejrene – Irena). Patronką tego imienia w Kościele katolickim jest św. Eunomia, zm. w 304 roku.
Eunomia imieniny obchodzi 12 sierpnia.

</doc>
<doc id="566930" url="https://pl.wikipedia.org/wiki?curid=566930" title="Orłow">
Orłow



</doc>
<doc id="566931" url="https://pl.wikipedia.org/wiki?curid=566931" title="Tamara Miansarowa">
Tamara Miansarowa

Tamara Grigorjewna Miansarowa (ros. Тамара Григорьевна Миансарова; ur. 5 marca 1931 w Zinowjewsku, zm. 12 lipca 2017 w Moskwie) – radziecka piosenkarka, śpiewająca sopranem lirycznym.
Rodzina.
Jej ojcem był Grigorij Matwiejewicz Remniew, artysta Odeskiego Muzycznego Teatru Dramatu i Komedii; matką – Anastazja Fiedorowna Aleksiejewa, śpiewaczka, która pracowała między innymi w operze mińskiej. Wyszła za mąż za Marka Michajłowicza Feldmana, skrzypka. Jej syn Andrzej został pianistą i kompozytorem, córka Katarzyna – poetką. Także dwoje z trojga jej wnucząt zajmuje się czynnie sztuką.
Wczesne lata.
Niezależnie od pracy zawodowej, jej rodzice oraz dwie ciotki śpiewali w chórze cerkiewnym i na jego próby zabierali małą Tamarę. Tym sposobem, bardzo wcześnie zaznajomiła się ona z muzyką i postanowiła naśladować członków rodziny. W wieku 4 lat debiutowała w przedstawieniach odeskiego domu kultury.
Po kilku latach, rodzina wyjechała do Mińska, gdzie zastała ich wojna i Miansarowa przerwała edukację muzyczną. Po wojnie wznowiła zajęcia, a w 1951 ukończyła 10-letnią szkołę muzyczną i wstąpiła do wydziału fortepianu konserwatorium moskiewskiego. Oprócz nauki gry na instrumencie, pobierała dodatkowo lekcje śpiewu. W 1957 ukończyła uczelnię i krótko pracowała jako organizatorka koncertów. Po 3 miesiącach zaczęła karierę estradową. W jej repertuarze były jedynie 3 piosenki i z nimi wzięła udział we Wszechzwiązkowym Konkursie Artystów Estrady, w którym zajęła 3 miejsce.
Kariera.
W 1962 zdobyła główną nagrodę podczas VIII Światowego Festiwalu Młodzieży i Studentów w Helsinkach. Miansarowa nie przygotowywała się do występu, gdyż jej udział w festiwalu nie był planowany, a wystąpiła w nim, aby zastąpić chorego kolegę.
W 1963 odbył się Międzynarodowy Festiwal Piosenki Polskiej w Sopocie, podczas którego Miansarowa zaśpiewała piosenkę "Солнечный круг" (dosł. "Słoneczny krąg"), znaną później jako "Пусть всегда будет солнце" ("Zawsze niech będzie słońce"). Był to wiersz poety i autora tekstów Lwa Oszanina, do którego muzykę napisał Arkadij Ostrowski. Dzięki jego wykonaniu, piosenkarka zajęła I lokatę w Dniu Międzynarodowym, ex-aequo z Francuzką Simone Langlois, pomimo tego, że członkowie radzieckiej delegacji odwodzili ją od zamiaru wykonania tego utworu, a muzycy odmawiali jej prób. Piosenka spotkała się z żywiołową reakcją zgromadzonej publiczności; życzliwie odnieśli się też krytycy. Tamara Miansarowa stała się jedną z największych gwiazd socjalistycznej estrady. W Polsce na jej cześć wyprodukowano linię perfum „Tamara”.
W 1966 odbył się w sześciu stolicach państw bloku wschodniego konkurs piosenki "Дружба" ("Przyjaźń"). W czterech koncertach Tamara Miansarowa odniosła zwycięstwo, co ugruntowało jej pozycję gwiazdy. Dała wiele koncertów w ZSRR i za granicą i choć w repertuarze miała 140 utworów, niemal wszędzie publiczność domagała się piosenki znanej z festiwalu sopockiego.
Polską wersję innego przeboju Tamaty Miansarowej „Czarny kot” (Чёрный кот) miał w swoim repertuarze polski zespół Alibabki.
Na początku lat 70. popadła w niełaskę władzy radzieckiej: zniknęła z ekranu telewizyjnego, z radia, w stolicy mnożono trudności, by nie mogła zorganizować koncertu, wstrzymano emisję zrealizowanego o niej filmu, "Солнечная баллада" (dosł. "Słoneczna ballada"). Mówiono, że artystka wyjechała do Izraela. W końcu zaczęła występować na ukraińskiej prowincji: w klubach górniczych, co dało jej przydomek „Szachtiorska sława”. Powróciła do Moskwy, gdzie do 1988 pozostawała na cenzurowanym. W tym roku została przyjęta do pracy jako wykładowca śpiewu.
Pochowana na Cmentarzu Trojekurowskim w Moskwie.
Odznaczenia.
Tamara Miansarowa została odznaczona medalem Zasłużonej Artystki Ukrainy (1972), oraz Ludowej Artystki Rosji (1996). Swoimi medalami nagrodziły ją także: Kambodża i Laos.

</doc>
<doc id="566936" url="https://pl.wikipedia.org/wiki?curid=566936" title="Dni Metalu">
Dni Metalu

Dni Metalu to festiwal metalowy odbywający się w Malborku w Osadzie Zamczysko. Zainaugurował w roku 2003 jako integralna część Malborskiego Przeglądu Muzycznego. Od 2005 roku dzięki współpracy z wytwórniami muzycznymi stał się jednym z ważniejszych spotkań z muzyką metalową w kraju. Festiwal odwiedziło już kilkadziesiąt zespołów z kraju jak i liczni goście z zagranicy. Darmowy wstęp, niesamowity klimat i bliskość gotyckiej twierdzy regularnie przysparza Dniom Metalu nowych sympatyków. Ostatni festiwal Dni Metalu odbył się w roku 2006.

</doc>
<doc id="566937" url="https://pl.wikipedia.org/wiki?curid=566937" title="Ovulidae">
Ovulidae

Ovulidae – rodzina ślimaków morskich podobnych do porcelanek, szeroko rozprzestrzenionych w wodach strefy ciepłej i umiarkowanej. Większość gatunków występuje w Indopacyfiku, nieliczne są spotykane w morzach europejskich. Typem nomenklatorycznym rodziny jest rodzaj "Ovula".
Budowa.
Niektóre muszle mają bardzo małe rozmiary, inne dorastają do średnich wielkości. Kształt ich bywa gruszkowaty, przypominający muszle porcelanek lub wrzecionowaty. Powierzchnia zewnętrzna gładka, porcelanowa, barwy od białej do różowej, co jest niekiedy uzależnione od środowiska bytowania. Długie, wąskie ujście jest poszerzone w przedniej części. Warga zewnętrzna jest zwykle pogrubiona, zaopatrzona niekiedy w zęby. Powierzchnia parietalna gładka i zaokrąglona. Większość gatunków ma krótkie kanały syfonalne (wyjątek: "Volva"). Niektóre posiadają otwór osiowy. Nie mają natomiast warstwy konchiolinowej i wieczka. Fałdy płaszcza ciała ślimaka mogą całkowicie przykrywać zewnętrzną powierzchnię muszli. Płaszcz ślimaków jest różnie zabarwiony, w zależności od wyglądu roślin podmorskich, na których żyją i żerują.
Biologia.
Ovulidae są mięsożerne, żerują na zwierzętach osiadłych – żywią się polipami koralowymi, gorgoniami. Żyją pod pokładami koralowców lub na organizmach gospodarzy, zwykle w głębokich wodach. Samce wytyczają swoje obszary wpływów i bronią ich w razie wtargnięcia innych samców. Samice składają kapsuły jajowe zawierające po kilkaset jaj, w postaci podłużnych grup na gałązkach roślin morskich. Z jaj wykluwają się wolno pływające larwy typu weliger. 
Systematyka.
Rodzina obejmuje około 250 gatunków zebranych w ponad 40 rodzajach, m.in.: 
Tradycyjnie Ovulidae dzielone były na dwie podrodziny (Ovulinae i Simniinae), jednak nowsze badania wymusiły znaczne zmiany w klasyfikacji. 

</doc>
<doc id="566947" url="https://pl.wikipedia.org/wiki?curid=566947" title="Minóg grecki">
Minóg grecki

Minóg grecki, minog grecki ("Caspiomyzon hellenicus") – gatunek europejskiego, słodkowodnego, pasożytniczego bezżuchwowca z rodziny minogowatych (Petromyzontidae). Dawniej zaliczano go do rodzaju "Eudontomyzon" obecnie umieszczany jest w rodzaju "Caspiomyzon".
Zasięg występowania.
Endemit, występuje wyłącznie w Grecji, w trzech potokach w dorzeczu rzeki Struma. Gatunek krytycznie zagrożony wyginięciem. 
Dawniej zaliczano do tego gatunku również populację żyjącą w dorzeczu rzeki Louros w północno-zachodniej Grecji, lecz obecnie jest ona wyróżniana jako odrębny gatunek – "Eudontomyzon graecus".
Budowa ciała.
Osiąga 10–16 cm długości całkowitej i do 7,5 g masy. Wzdłuż tułowia od 53 do 63 miomerów. Procentowe proporcje długości poszczególnych części ciała są następujące: odcinek przedskrzelowy 8,4–13,1% długości całkowitej ciała, odcinek skrzelowy 9,5–12,4%, tułów 46,4–54,7%, ogon 26,2–33%, oko 1,3–2,1%, pysk 4,4–8,9%. Średnica [jelito|jelita wynosi 0,05–0,1 cm. Płetwa ogonowa jest zaokrąglona.
Ubarwienie grzbietu i boków dorosłego, zakonserwowanego, osobnika jest szare, zaś brzucha jasnobrązowe. Płetwa ogonowa szara do czarnej.
Biologia i ekologia.
Tryb życia.
Żyje w płytkich, przejrzystych i dość szybko płynących potokach o żwirowym, częściowo kamienistym i częściowo porośniętym roślinnością dnie. Ślepice żyją zagrzebane w bogatym w detrytus piaszczystym bądź gliniastym dnie. Osobniki dorosłe są spotykane na głębokości 25–75 cm w miejscach o dnie mulistym, zwłaszcza wśród zatopionych korzeni i roślin wodnych. 
Gatunek krótko żyjący. Metamorfoza odbywa się w grudniu a osobniki dorosłe żyją tylko 3–4 miesiące.
Odżywianie.
W przeciwieństwie do większości minogów nie jest gatunkiem pasożytniczym. Ślepice żywią się detrytusem, zaś osobniki dorosłe są filtratorami żywiącymi się planktonem w tym glonami.
Rozród.
Tarło odbywa się w okresie od grudnia do maja.
Zagrożenie i ochrona.
Głównymi zagrożeniami są zanieczyszczenie wód oraz zabudowa hydrotechniczna.

</doc>
<doc id="566948" url="https://pl.wikipedia.org/wiki?curid=566948" title="Orłow (diament)">
Orłow (diament)

Orłow – jeden z największych i najpiękniejszych diamentów świata. Ma szlif rozetowy, waży 189,62 karatów. Umiejscowiony jest w berle carów rosyjskich, przechowywanym w Skarbcu Diamentowym w moskiewskim Kremlu.
Według legendy kamień został zrabowany przez żołnierza francuskiego w XVIII wieku w hinduskiej świątyni w Mysore (na rzecznej wyspie koło Trochinopolis), gdzie był wprawiony w oko posągu Brahmy. Został sprzedany kapitanowi okrętu i następnie przywieziony do Amsterdamu. 
W rzeczywistości jednak minerał ten, identyczny z opisanym przez francuskiego podróżnika J.B. Taverniera "Diamentem Wielkiego Mogoła" w II połowie XVII w. znajdował się w posiadaniu mogolskiego cesarza Indii- Aurangzeba. Ze skarbca Wielkich Mogołów kamień zrabowany został w r. 1739 podczas zbrojnego najazdu króla Persji, Nadir Szacha. Po śmierci tego ostatniego władcy w r. 1747, diament najpewniej ukradziono i zawieziono do ówczesnej stolicy Iranu – Isfahanu. Z tego miasta w roku 1766 kamień zabrał do Amsterdamu znany ormiański kupiec klejnotów Grigori Safras. 
Ten ostatni był właścicielem połowy wartości diamentu, podczas gdy pozostała część należała do bankiera i jubilera cesarzowej Rosji Katarzyny Wielkiej - Ormianina Iwana Łazariewa. W r. 1772 Łazariew zdecydował się na spłacenie udziału wspólnika, po czym za pośrednictwem księcia Grigorija Orłowa, byłego faworyta władczyni, sprzedał kamień cesarzowej za sumę 400 000 rubli. 
Ze względu na to, że w tym czasie Rosja prowadziła wymagającą nakładów finansowych wojnę z Turcją, zmagając się także z buntem Pugaczowa, Katarzyna zdecydowała się na utrzymanie własnego udziału w kosztownej transakcji w tajemnicy. W tym celu posłużyła się ona osobą Orłowa, który zamiast niej wystąpił w roli kupującego. Dnia 24 listopada 1773 na oczach całego dworu książę wręczył kamień Katarzynie jako prezent imieninowy.

</doc>
<doc id="566953" url="https://pl.wikipedia.org/wiki?curid=566953" title="Zend Technologies">
Zend Technologies

Zend Technologies Ltd. – firma software'owa specjalizująca się w oprogramowaniu World Wide Web. Siedziba mieści się w Cupertino (Kalifornia, USA). Firma posiada także biura w Niemczech, Francji oraz Izraelu. W Japonii firmę reprezentuje Zend Open Source Systems Japan, którego właścicielem jest Turbolinux.
Historia.
Początki firmy sięgają roku 1997, gdy dwaj absolwenci izraelskiego uniwersytetu Techunion: Zeev Suraski oraz Andi Gutmans, zainteresowali się projektem open-source'owego języka skryptowego PHP. Bazując na istniejącej już społeczności jego użytkowników, przepisali jego kod źródłowy od nowa tak, aby mógł on sprostać bardziej rozbudowanym projektom. W 1999 roku zaprezentowali nowy silnik dla interpretera języka, zwany Zend Engine. W tym samym roku założyli także Zend Technologies, którego głównym zadaniem był dalszy rozwój PHP, jego promocja oraz stworzenie nowoczesnego wsparcia i narzędzi developerskich dla niego.
Nazwa Zend to kontaminacja utworzona z imion założycieli firmy: Zeev i Andi.
Produkty.
Produkty firmy:
Partnerzy.
Głównymi partnerami firmy są:

</doc>
<doc id="566954" url="https://pl.wikipedia.org/wiki?curid=566954" title="Muzeum w Elblągu">
Muzeum w Elblągu

Muzeum Archeologiczno-Historyczne w Elblągu – muzeum w Elblągu powstałe w 1954 z siedzibą na terenie Podzamcza dawnego Zamku Krzyżackiego.
Historia.
Powstało w 1954 z inicjatywy ówczesnych władz Elbląga. Siedziba od początku mieści się na terenie Podzamcza. Elbląski zamek nie przetrwał do dzisiejszych czasów, gdyż buntując się przeciw panowaniu Zakonu, Elblążanie zburzyli twierdzę w 1454 r. Elbląscy mieszczanie po zdobyciu zamku, wypędzili jego załogę, po czym podpalili i zburzyli twierdzę. Do czasów dzisiejszych przetrwały jedynie fragmenty starych murów obronnych, fragmenty piwnic oraz budynek dawnej słodowni. Właśnie w tych budynkach ma siedzibę obecne muzeum.
Muzeum mieści się w dwóch budynkach: dawnej Słodowni, popularnie zwanej Podzamczem oraz w dawnym Gimnazjum. Nazwa pochodzi od Gimnazjum Miejskiego (XVI w.), które było jednocześnie pierwszym polskim gimnazjum humanistycznym. Powstało na terenie gdzie od 1458 roku znajdowały się zabudowania klasztoru Brygidek. Obecnie obiekt służy elbląskiemu muzeum.
Na dziedzińcu Muzeum można również obejrzeć zrekonstruowany, na podstawie badań Marka Jagodzińskiego (odkrywcy Truso), dom wikingów z Truso.
Dyrektorzy.
Od 1954 r. Muzeum kierowali:
Zbiory Muzeum.
Biorąc pod uwagę wiek miasta Elbląga oraz bogatą historię okolicznych terenów elbląskie muzeum ma szerokie perspektywy rozwojowe. Wciąż prowadzone badania archeologiczne m.in. na elbląskim Starym Mieście przynoszą systematycznie nowe odkrycia oraz dostarczają ciekawych eksponatów.
Za sprawą miejsca w jakim znajduje się muzeum, główną część jego zbiorów stanowią eksponaty z Elbląga, Żuław, Pomorza i krajów północnoeuropejskich. Ciekawsze eksponaty:
Wystawy:
Osada Truso.
Truso osada, o której istnieniu wiedzieli archeologowie i historycy, a której bezskutecznie poszukiwano przez stulecia. Legendarny port (opisany w IX w. przez króla Anglii Alfreda Wielkiego), zamieszkany przez wiele narodowości stanowił wczesnośredniowieczne centrum handlowe utrzymujące kontakty z najdalszymi zakątkami Europy.
Po wieloletnich badaniach, w roku 1982 dr Marek Jagodziński odkrył legendarną osadę portową. Znajdowała się w pobliżu dzisiejszego Janowa Pomorskiego, nad Jeziorem Druzno.
Obecnie istnieje Stowarzyszenie Miłośników Truso, którego celem jest zbudowanie archeologicznego skansenu, który pozwoliłby ludziom bliżej zapoznać się z historią osady.

</doc>
<doc id="566955" url="https://pl.wikipedia.org/wiki?curid=566955" title="Rozrusznik">
Rozrusznik



</doc>
<doc id="566956" url="https://pl.wikipedia.org/wiki?curid=566956" title="Alain Robbe-Grillet">
Alain Robbe-Grillet

Alain Robbe-Grillet (ur. 18 sierpnia 1922 w Breście, zm. 18 lutego 2008 w Caen) – francuski pisarz, scenarzysta i reżyser filmowy. Członek Akademii Francuskiej.
Życiorys.
Robbe-Grillet, z wykształcenia inżynier, jest uważany za jednego – obok Nathalie Sarraute, Michela Butora i Claude'a Simona – z najważniejszych twórców nurtu literackiego określanego mianem nowej powieści. Przedstawiciele "nouveau roman" uznali, iż formuła tradycyjnej powieści się wyczerpała i zaproponowali odmienne, eksperymentalne podejście do fabuły i czasu powieściowego. Robbe-Grillet jest autorem "Żaluzji" ("La Jalousie", 1957), powieści uważanej za szczytowe i najczystsze formalnie osiągnięcie nurtu.
"Żaluzja" to niewielki utwór skomponowany z fragmentów stworzonych przez bezimiennego narratora skrytego za żaluzją w domu na plantacji bananów w kolonii. Obserwuje on rozwijający się romans (domniemany?) żony plantatora (swojej?) z sąsiadem. Robbe-Grillet nie zachowuje porządku przyczynowo-skutkowego, poszczególne opisy mieszają się ze sobą, powtarzają. Stosuje niemal filmową technikę zapisu, a oko "kamery" rejestruje nic nieznaczący detal na równych prawach z wątkiem teoretycznie głównym. Już sam tytuł powieści jest grą z czytelnikiem – w języku francuskim "jalousie" oznacza zarówno żaluzję, jak i zazdrość.
Robbe-Grillet był także scenarzystą i reżyserem. Debiutował scenariuszem do "Zeszłego roku w Marienbadzie" (1961), a jego pierwszym wyreżyserowanym filmem był "L'immortelle".
Zasiadał w jury konkursu głównego na 18. MFF w Cannes (1965). Członek Akademii Francuskiej od 25 marca 2004.

</doc>
<doc id="566957" url="https://pl.wikipedia.org/wiki?curid=566957" title="Theobald von Bethmann Hollweg">
Theobald von Bethmann Hollweg

Theobald Theodor Friedrich Alfred von Bethmann Hollweg (ur. 29 listopada 1856 w Hohenfinow, zm. 1 stycznia 1921 tamże) – niemiecki polityk, kanclerz Cesarstwa Niemieckiego i premier Prus w latach 1909–1917.
Życiorys.
Syn Feliksa i Isabelli. Studiował prawo w Strasburgu, Lipsku i Berlinie.
W polityce zagranicznej starał się poprawić stosunki z Wielką Brytanią, tak aby powstrzymać wyścig zbrojeń pomiędzy obydwoma krajami, jednak sprzeciwił się temu minister ds. morskich Alfred von Tirpitz. W polityce wewnętrznej starał się lawirować pomiędzy trzema największymi siłami politycznymi, tj.: socjalistami, Partią Centrum i prawicą.
Po zamachu w Sarajewie (28 czerwca 1914) naciskał na Austro-Węgry, aby te zajęły twarde stanowisko w konflikcie z Serbią. Storpedował także brytyjskie wysiłki pokojowego załagodzenia sporu.
W czasie I wojny światowej został praktycznie zepchnięty na dalszy plan przez koła wojskowe, w osobach Paul von Hindenburga i Ericha Ludendorffa. Bethmann opowiadał się za umiarkowaną polityką, liczył także na mediację pokojową prezydenta USA Woodrowa Wilsona, jednak w 1917 Stany Zjednoczone przystąpiły do wojny po stronie Ententy i plany te spełzły na niczym. W lipcu 1917 został zmuszony do ustąpienia z urzędu, na rzecz Georga Michaelisa, przez koalicję socjaldemokratów i partii Centrum.
Resztę życia Bethmann spędził na emeryturze, pisząc pamiętniki.
Tajny memoriał z 9 września 1914.
Bethmann Hollweg sprecyzował cele niemieckiej polityki w tajnym memoriale z 9 września 1914, czyli wkrótce po wybuchu wojny.
Za bezwzględnie konieczny uważał zabór francuskiego zagłębia górniczego Longwy-Briey, ewentualnie również Belfortu i wybrzeża aż do Boulogne. Belgia miała utracić Liège i ewentualnie Antwerpię. Jej ranga miała spaść do roli wasala gospodarczego Niemiec.
Ponadto Bethmann Hollweg domagał się „utworzenia środkowoeuropejskiej unii gospodarczej [...] z udziałem Francji, Belgii, Holandii, Danii, Austro-Węgier, Polski i ewentualnie Włoch, Szwecji i Norwegii.
Związek ten [...] zachowując pozory równouprawnienia swoich członków, faktycznie jednak pod przywództwem niemieckim, musi ustalić hegemonię gospodarczą Niemiec nad Europą środkową”.
Dodatkowo kanclerz postulował scalenie kolonii niemieckich w Afryce i oderwanie od Rosji niesprecyzowanych bliżej obszarów.

</doc>
<doc id="566960" url="https://pl.wikipedia.org/wiki?curid=566960" title="Mitry">
Mitry

Mitry (Mitridae) – rodzina ślimaków morskich. Rodzina mitr liczy około 500 gatunków.
Budowa.
Muszle pod względem wielkości wahają się od małych do dużych rozmiarów, są grubościenne, wydłużone, kształtu owalnego do wrzecionowatego, z wysoką, ostro zakończoną skrętką. Powierzchnia zewnętrzna może być gładka lub pokryta spiralnymi bruzdami i osiowymi żeberkami. Skorupki wielu gatunków pokrywają ciekawe, kolorowe wzory, złożone z elementów pasiastych i plam. Ujście jest małe, wąskie i wydłużone. Warga zewnętrzna zwykle gładka, w niektórych przypadkach pofalowana. Na skrętach skrętki można wyróżnić trzy lub więcej spiralnych fałdów – te, które znajdują się bliżej wierzchołkowej części skrętów, s ą zazwyczaj szersze. Wcięcie syfonu jest krótkie. Niektóre muszle pokrywa bardzo cienkie periostrakum, zasłaniające piękne ubarwienie. U większości występuje małe, rogowe wieczko. Na małej, wąskiej głowie ślimaków wyrasta para czułków z osadzonymi na nich oczami (w 1/3 długości). Noga z reguły długa i wąska. Długi syfon.
Występowanie, odżywianie.
Mitry mają gruczoł jadowy. Niektóre ślimaki podczas podrażnienia wydzielają cuchnący, purpurowy płyn. Są w przeważającej części mięsożercami, które żywią się polipami koralowymi, robakami, małymi ślimakami, małżami, drobnymi organizmami morskimi; nieliczne żywią się padliną. W celu pobrania pokarmu wysuwają długi ryjek o bańkowatym zakończeniu. Większość gatunków spędza życie w jamach na piaszczystych dnach, inne żyją na łąkach morskich, pod skałami koralowymi lub w rozpadlinach skał koralowych. Głównie występują w strefie litoralnej, ale bywają gatunki zamieszkujące strefę głębin. Ślimaki przebywające na stałe w strefie litoralnej ukrywają się za dnia pod skałami i koralowcami, by żerować nocą. Składają jaja w małych rogowych kapsułkach i przymocowują je do kamieni. Mitry można spotkać w wodach morskich całego świata od klimatu umiarkowanego do tropikalnego, ale największe i najbardziej atrakcyjne muszle pozyskuje się z prowincji Indopacyfiku.

</doc>
<doc id="566962" url="https://pl.wikipedia.org/wiki?curid=566962" title="Audyt marketingowy">
Audyt marketingowy

Audyt marketingowy - zespół działań polegających na szczegółowej analizie otoczenia rynkowego firmy, jej poszczególnych działań marketingowych oraz wewnętrznego systemu marketingu.

</doc>
<doc id="566963" url="https://pl.wikipedia.org/wiki?curid=566963" title="Girls Aloud">
Girls Aloud

Girls Aloud – brytyjski girlsband stworzony w programie Popstars na kanale ITV1 w edycji The Rivals z 2002 roku. Dziewczyny zwyciężyły w imprezie Smash Hits oraz zdobyły nagrodę TMF. Były także nominowane do BRIT Award. Grupa, składająca się z Cheryl Cole (z.d. Tweedy), Nadine Coyle, Sarah Harding, Nicola Roberts i Kimberley Walsh, ustanowiła rekord 20 (wszystkich) singli w pierwszej dziesiątce (włączając 4 na pierwszej pozycji). 18 lutego 2009 roku zdobyły swoją pierwszą nagrodę na BRIT Awards w kategorii "Najlepsza piosenka pop". Zdobyły też popularność w Europie hitami #1 w Grecji czy w Irlandii. Udowodniły swą urodę, zdobywając Glamour Women of the Year Award oraz FHM Bloke Award.
Kariera.
Muzyka.
2002–2004: "Sound of the Underground".
Po ogromnym sukcesie singla Sound of the Underground, nowo uformowana grupa pracowała przez pięć miesięcy nad swym debiutanckim albumem.
Nieco później, w maju 2003, nagrały hit "No Good Advice". Piosenka zebrała negatywne oceny. Same wokalistki oceniły teledysk jako najmniej przez nie lubiany, ze względu na trudności przy jego produkcji. W tym samym roku tenże wideoklip uznano za jeden z najseksowniejszych.
Debiutowy album "Sound of the Underground" został wydany 26 maja 2003. Uplasował się na drugiej pozycji tuż za albumem Justina Timberlake'a "Justified". Piosenka "Girls Allowed", została napisana dziewczynom przez byłego członka grupy Westlife – Bryana McFaddena. Współautorem piosenki "Some Kind of Miracle" była Edele Lynch.
Trzeci singel "Life Got Cold", wydany 23 sierpnia, zajął trzecie miejsce. Pomógł on powrócić albumowi do UK Top 20.
W październiku 2003 roku został wydany cover piosenki Pointer Sisters – "Jump (For My Love)". Piosenka towarzyszyła soundtrackowi do filmu "Love Actually". Singel uplasował się na miejscu drugim, tuż za piosenką "Westlife" – "Mandy". "Jump" pomógł we wzroście sprzedaży reedycji albumu (wydanego 1 grudnia 2003), który uzyskał miano brytyjskiej "platynowej płyty".
W nowej wersji albumu na miejsce trzech usuniętych piosenek wstawiono nowe: "Jump (For My Love)", "You Freak Me Out" (ścieżka dźwiękowa do filmu "Zakręcony piątek") oraz "Girls On Film" (Cover zespołu Duran Duran, B-Side do singla "Life Got Cold"). "You Freak Me Out" został wykonany na programie CD:UK na początku roku 2004. Prezenter tego kanału ogłosił, że to będzie ich kolejny singel, jednak plany zrobienia klipu zostały porzucone, a dziewczyny rozpoczęły pracę nad kolejnym albumem.
Z powodu gwałtownej obniżki ceny i wysokiej popularności kolekcji "Greatest Hits", w grudniu 2006 "Sound Of The Underground" powracając na Top 75 sprzedał się w liczbie 10.000 kopii dając ogólnie, wynik ok. 330.000 kopii, co nie uratowało go przed tytułem "Najgorzej sprzedającego się albumu Girls Aloud". Uplasował się blisko za "Chemistry" – 360.000 i "What Will the Neighbours Say" – 570.000.
Album utrzymał się w Top 75 przez 20 tygodni w okresie ponad trzech lat.
2004–2005: "What Will The Neighbours Say?".
Po krótkiej przerwie, dziewczyny powróciły na scenę, razem z nowym singlem "The Show", który był pierwszą piosenką z ich drugiego albumu. Nowy singel posiadał, rzadko używaną strukturę, dla piosenki w popowych rytmach. Na tak zbudowanej ekscytacji i oczekiwaniu, wszedł na listę miejscem drugim.
Kolejny singel "Love Machine" także uplasował się na miejscu drugim, jednocześnie stając się drugą grupą (po Spice Girls), która wydała 6 singli w pierwszej trójce w Wielkiej Brytanii. Singel "Love Machine" został nominowany do nagrody "Piosenka Roku", kanału ITV ostatecznie zajął szóste miejsce. Piosenka została też wykorzystana w reklamie Homebase.
Ich siódmy singel, cover hitu grupy "The Pretenders" piosenki "I'll Stand by You", zajął pierwsze miejsce na liście w listopadzie 2004 i nie schodził z niego przez dwa tygodnie. Został singlem roku 2004 dla akcji "Dzieci w potrzebie"(Children in Need). "I'll Stand by You" sprzedał się w liczbie prawie 60.000 kopii w ciągu pierwszego tygodnia.
Album "What Will the Neighbours Say?" został wydany dnia 29 listopada 2004 i wszedł na listę miejscem szóstym. W tworzeniu albumu (tj. pisaniu utworów, współtworzeniu tekstów itd.) pomógł(a) Xenomania. Natychmiastowy wzrost popularności tego albumu sprawiło zrobienie pierwszej, w twórczości Girls Aloud, trasy koncertowej o nazwie What Will The Neighbours Say? Live, która miała miejsce w maju 2005 roku. "What Will the Neighbours Say?" zebrał doskonałe opinie; nawet najbardziej wymagający krytycy uznali, że "What Will the Neighbours Say?" jest lepszy niż ich debiutowy album. Sprzedał się w liczbie 400.000 kopii w ciągu pierwszego miesiąca, zyskując miano platyny.
Ostatnim singlem został "Wake Me Up", wydany w lutym 2005.
Uplasował się na miejscu 4, stając się pierwszym singlem Girls Aloud, który opuścił pierwszą trójkę oraz ósmym, który był w pierwszej piątce.
Na początku roku 2005 dziewczyny wygrały "Glamour Magazine Award" w kategorii "Zespół roku" były również nominowane do "BRIT Award" jako "Best Pop".
2005–2006: Chemistry.
Po zakończeniu swojej pierwszej trasy koncertowej, dziewczyny wróciły do studia, aby nagrać nowy album. Pierwszym singlem z "Chemistry" została piosenka Long Hot Summer, która dotarła do #7 miejsca na brytyjskiej liście przebojów. Kolejnym singlem zostało Biology, które, jak się później okazało, stało się najpopularniejszym singlem z tego albumu, docierając do miejsca czwartego.
5 grudnia miał swoją premierę album "Chemistry". Album zadebiutował na #11 miejscu, sprzedając się w całkowitym nakładzie 360 000 egzemplarzy. Trzecim singlem została piosenka See the Day, która zadebiutowała na miejscu dziewiątym. Została wydana 19 grudnia 2005 roku.
Czwartym i ostatnim singlem z trzeciego albumu Girls Aloud została piosenka Whole Lotta History, która dotarła do szóstego miejsca brytyjskiej listy przebojów.
2006-2007: The Sound of Girls Aloud.
We wrześniu 2006 roku oficjalnie potwierdzono, że dziewczyny wydadzą składankę swoich największych przebojów. Album "The Sound of Girls Aloud" został wydany 30 października 2006 roku. Album został najlepiej sprzedającym się albumem dziewcząt, sprzedając się w Wielkiej Brytanii w ilości 720 000 egzemplarzy.
Pierwszym singlem z albumu została piosenka Something Kinda Ooooh, wydana 16 października 2006 roku. Piosenka zadebiutowała na miejscu piątym, a po tygodniu dotarła do miejsca trzeciego. Drugim i ostatnim singlem zostało I Think We're Alone Now, które dotarło do miejsca czwartego.
2007-2008: Tangled Up.
Tangled Up to czwarty studyjny album zespołu Girls Aloud którego premiera odbyła się 19 listopada 2007 roku w Wielkiej Brytanii. Producentem płyty jest Brian Higgins i Xenomania.
Singlem promującym najnowszą płytę dziewczyn jest Sexy! No No No... Jest on 16. singlem dziewczyn (w Wielkiej Brytanii wydany 3 września 2007). Teledysk został wydany już podczas wakacji, 10 sierpnia 2007. 17. singlem (2 z płyty Tangled Up) została piosenka Call the Shots. Premiera singla odbyła się 26 listopada 2007. Teledysk wydano 16 października 2007. 18. singlem girlsbandu jest Can't Speak French, który wydany został 17 marca 2008 roku. Teledysk miał premierę 16 lutego 2008 roku. Na 3 singlach Girls Aloud poprzestanie promowac album Tangled Up.
2008-2010: Out of Control.
Piąty studyjny album (ogółem szósty), który wydany został 3 listopada 2008 roku. W pierwszym tygodniu pobytu na liście UK Albums Chart zajął pierwsze miejsce, co czyni go drugim jak do tej pory albumem Girls Aloud, który osiągnął to miejsce.
Pierwszym singlem promującym album jest piosenka The Promise, która zadebiutowała na miejscu 1. na liście UK Singles Chart (jest ogółem 4 singlem zespołu, który dotarł do pierwszego miejsca). Singiel miał premierę 20 października 2008. W lutym 2009 roku odbyła się gala Brit Awards 2009 na której zespół wykonał ten oto utwór. Singiel został również nominowany do tytułu Najlepszej Piosenki i zdobył tę zaszczytną nagrodę.
Drugim singlem została piosenka The Loving Kind. Singiel wydany został 12 stycznia 2009. Premiera teledysku w Wielkiej Brytanii odbyła się 3 grudnia na kanale 4Music oraz Channel 4. Utwór ten 18 stycznia 2009 roku trafił do TOP 10 na liście UK Singles Chart, co oznacza, że wszystkie wydane do tej pory single znalazły się w TOP 10 w Wielkiej Brytanii.
Trzecim singlem promującym album jest utwór "Untouchable" który został uznany za najlepszą piosenkę albumu "Out of Control". Singiel wydany został 27 kwietnia 2009 roku. Premiera teledysku odbyła się 25 marca 2009 roku na brytyjskim kanale telewizyjnym "4Music" i "Channel 4." Untouchable jest pierwszym singlem zespołu który nie trafił do Top 10 w Wielkiej Brytanii. Piosenka dotarła do miejsca 11.
Album promowany był również trasą koncertową Out of Control Tour.
2012: Powrót.
Po trzech latach przerwy dziewczyny z Girls Aloud ponownie spotkały się w studiu z okazji dziesiątej rocznicy powstania zespołu. Cheryl Cole potwierdziła powrót zespołu i stwierdziła, że będzie to miało miejsce w listopadzie 2012 roku. Powrót grupy związany jest z wydaniem charytatywnego singla dla organizacji "Children in Need". Teledysk do utworu został nakręcony w październiku 2012 roku. 9 października 2012 oficjalna strona zespołu została zaktualizowana o odliczanie do dnia premiery teledysku, a następnie wydaniem krótkiego zwiastunu widea w dniu 15 października; tego samego dnia singel wyciekł do internetu. Nowy utwór nosi nazwę "Something New", a jego radiowa premiera odbyła się w rozgłośni Capital FM, w południe 16 października 2012. Oficjalnie singel został wydany 18 listopada 2012.
26 listopada 2012 roku ukazał się album podsumowujący dziesięcioletnią działalność zespołu. Prócz największych przebojów, wydawnictwo zawiera cztery nowe nagrania, powstałe na potrzeby promocji albumu. Krążek dotarł do 9 miejsca UK Albums Chart i rozszedł się do marca 2013 w ilości 156,000 egzemplarzy. Drugim singlem promującym album został utwór "Beautiful 'Cause You Love Me" wydany 17 grudnia 2012 roku. Utwór ten dotarł tylko do 97 miejsca UK Singles Chart i jest pierwszym singlem zespołu, który nie znalazł się w top 20.
2013: Zakończenie kariery.
Girls Aloud ogłosiły rozstanie w środę 20 marca 2013 roku, kilka godzin po zakończeniu trasy koncertowej Ten - The Hits Tour 2013.
Wideografia.
St Trinian's.
Film pełnometrażowy, w którym Girls Aloud zagrały szkolne dziewczyny. Powstał także wideoklip do piosenki "Theme to St Trinian's Girls Aloud".
Girls On Film.
Jest to płyta DVD wydana w roku 13 czerwca 2005 r. na której znajdują się klipy oraz występy telewizyjne zespołu.
Off the Record.
Jest to program składający się z sześciu części ukazujących zespół gdy kamery są wyłączone.
Style.
W dniu 12 listopada 2007 Girls Aloud wydały kolejną płytę DVD, w której opowiadają o różnych sprawach związanych ze stylem. Cheryl opowiada o makijażu, Nicola o spodniach, Kimberley o kupowaniu odzieży w internecie, Sarah o akcesoriach a Nadine o butach. Dołączono także 16 teledysków zespołu, których styl komentowany jest przez Sarah i Cheryl.

</doc>
<doc id="566964" url="https://pl.wikipedia.org/wiki?curid=566964" title="Warga (konchiologia)">
Warga (konchiologia)

Warga – zgrubienie na brzegu otworu muszli.
Warga zewnętrzna to położona wzdłuż osi muszli część peristomy (krawędzi ujścia), rozciągająca się od szwu (krawędzi zetknięcia kolejnych skrętów) do podstawy. 
Warga wewnętrzna to odległa od osi muszli część peristomy, rozciągająca się od krawędzi zetknięcia kolejnych skrętów (widocznej w postaci ciągłej linii na powierzchni muszli) do podstawy.

</doc>
<doc id="566965" url="https://pl.wikipedia.org/wiki?curid=566965" title="Śniadanie irlandzkie">
Śniadanie irlandzkie

Śniadanie irlandzkie (irl. "Bricfeasta Éireannach", ang. "Full Irish Breakfast") – typowy posiłek serwowany w Irlandii w godzinach rannych i przedpołudniowych.
Typowy zestaw potraw.
Typowe irlandzkie śniadanie zazwyczaj nie różni się od śniadania angielskiego i składa się z następujących potraw:
W skład zestawu mogą wchodzić również:
"Ulster Fry".
"Ulster Fry" – wariant śniadania w Irlandii Północnej. W północnej części wyspy nie serwuje się puddingów, popularne natomiast są placki sodowe (ang. "soda farls"), pieczone z mąki pszennej z dodatkiem wody sodowej i maślanki. Często podaje się też "potato cakes", przygotowywane z gotowanych ziemniaków, mąki i masła.
Dodatki.
Obie wersje śniadania wzbogacane są dodatkiem sosów typu ketchup, "brown sauce" albo "gravy" (naturalny sos z pieczenia mięsa lub warzyw), lub też z "pink sauce" (majonez wymieszany z ketchupem). Do popicia często podaje się soki owocowe. W hotelach i pensjonatach dostać można także koktajle i sałatki owocowe.
Wariacje.
Z uwagi na stosunkową czasochłonność przygotowania śniadania, w ostatnich latach bardzo popularna stała się wersja fastfoodowa: podłużną bułkę napełnia się wybranymi składnikami tradycyjnego "Full Irish Breakfast". Taką kanapkę można kupić w wielu punktach gastronomicznych oraz na stacjach benzynowych.
Alternatywne śniadanie irlandzkie.
Wielu Irlandczyków zamiast spożywać typowe "Full Irish Breakfast", na śniadanie zjada jedynie owsiankę (ang. "porridge") lub płatki kukurydziane i kromkę ciemnego chleba sodowego ("soda bread") z dżemem pomarańczowym (ang. "marmalade").

</doc>
<doc id="566967" url="https://pl.wikipedia.org/wiki?curid=566967" title="Ujście (konchiologia)">
Ujście (konchiologia)

Ujście – otwór powstały przez ostatnio wykształcone krawędzie skrętu (czyli kolejnego, pełnego – o 360°) zwoju muszli dookoła osi), który zapewnia wysuwanie głowy i nogi ślimaka.

</doc>
<doc id="566969" url="https://pl.wikipedia.org/wiki?curid=566969" title="Kurs akcji">
Kurs akcji

Kurs akcji – bieżąca cena akcji ustalona na rynku, np. na giełdzie. Może być ustalana według ściśle określonej zasady i może obowiązywać przez pewien czas lub zmieniać się w sposób ciągły, uzależniony od podaży i popytu, po każdej transakcji.
Kurs akcji ustalany jest na giełdach papierów wartościowych metodami opartymi najczęściej na cenach lub zleceniach. Sposób ustalania kursów zależy przede wszystkim od wielkości obrotów na rynku, sposobu zorganizowania całego rynku kapitałowego oraz tradycji.
Dla rynku kierowanego cenami (np. NASDAQ), zlecenia dostosowują się do istniejącego kursu akcji, natomiast w przypadku rynku kierowanego zleceniami (np. GPW), zlecenia określają ceny papierów wartościowych.
Na giełdach światowych przeważa system oparty na zleceniach, gdzie kurs akcji jest wyznaczany w takiej wysokości, przy której nastąpi maksymalizacja obrotu (najwięcej akcji zmieni właściciela).

</doc>
<doc id="566973" url="https://pl.wikipedia.org/wiki?curid=566973" title="Rynna syfonalna">
Rynna syfonalna

Rynna syfonalna (, ) – część muszli, występująca u różnych grup ślimaków morskich. Ma postać rynienkowatego lub rurkowatego przedłużenia wrzeciona i abapikalnej (położonej daleko od szczytu muszli) części wargi zewnętrznej ujścia Służy osłonięciu syfonu oddechowego i niekiedy sama również nazywana jest syfonem.
Rynny syfonalne pojawiły się w ewolucji ślimaków niezależnie co najmniej 23 razy, przy czym jest to szacunek bardzo ostrożny. Pierwotnie miały one postać krótkich rynienek mniej lub bardziej ograniczonych do płaszczyzny ujścia muszli. Bardziej zaawansowane formy, obejmujące rynny odgięte do grzbietowo, silnie wydłużone, a także zamknięte w postać rurki znane są głównie z kredy oraz kenozoiku, w tym z współczesności. Rynny zamknięte, o zrośniętych brzegach pojawiły się niezależnie co najmniej 15 razy: pięciokrotnie u Cerithioidea, ośmiokrotnie u Neogastropoda i jeden raz u Ptenoglossa. Ogólnie gatunki zaopatrzone w rynny należą do stosunkowo szybko przemieszczających się po dnie morskim ślimaków, żerujących na mikroorganizmach lub drapieżnych. U Caenogastropoda w 17 liniach ewolucyjnych doszło do wtórnego zaniku rynny syfonalnej. Miało to związek z adaptacją do osiadłego lub nie wymagającego szybkiego poruszania trybu życia, miniaturyzacją lub zmianą środowiska na niesłonowodne.
Nie wszystkie ślimaki posiadające syfon mają rynny. U część występuje tylko wcięcie syfonalne w brzegu ujścia muszli.

</doc>
<doc id="566974" url="https://pl.wikipedia.org/wiki?curid=566974" title="Waberer's">
Waberer's



</doc>
<doc id="566978" url="https://pl.wikipedia.org/wiki?curid=566978" title="Georg von Hertling">
Georg von Hertling

Hrabia Georg von Hertling (ur. 31 sierpnia 1843 w Darmstadt, zm. 4 stycznia 1919 w Ruhpolding) – niemiecki polityk, profesor filozofii, premier Bawarii, kanclerz Cesarstwa Niemieckiego i premier Prus.
W trakcie pełnienia urzędu został zmarginalizowany przez koła wojskowe i nie odgrywał większej roli, głównie ze względu na swój podeszły wiek.

</doc>
<doc id="566980" url="https://pl.wikipedia.org/wiki?curid=566980" title="Bronisław Chajęcki">
Bronisław Chajęcki

Bronisław Chajęcki ps. „Boryna”, „Maciej Boryna” (ur. 15 grudnia 1902 w Warszawie, zm. 5 lub 20 stycznia 1953 w więzieniu mokotowskim) – pedagog, działacz harcerski (harcmistrz), podporucznik rezerwy Wojska Polskiego, członek organizacji konspiracyjnych Warszawianka, Unia, pułkownik Armii Krajowej, kapitan Wojska Polskiego.
Życiorys.
Dzieciństwo i młodość.
Był synem Kacpra Chajęckiego i Tekli z domu Piątek. Uczęszczał do Gimnazjum św. Kazimierza w Warszawie. Naukę przerwał w lipcu 1920, kiedy wstąpił na ochotnika do wojska, aby wziąć udział w walkach z bolszewikami. Służył w batalionie harcerskim w Pucku. Po zakończeniu działań wojennych powrócił do Gimnazjum, a następnie podjął naukę w warszawskim Seminarium Nauczycielskim im. Stanisława Konarskiego. Jednocześnie od 1917 działał w harcerstwie; m.in. był komendantem hufca pruszkowskiego i błońskiego ZHP. Służbę wojskową odbył w Szkole Podchorążych Rezerwy Piechoty w Komorowie. Po jej ukończeniu zaczął pracować jako nauczyciel w szkołach w Otwocku i Grodzisku Mazowieckim. Następnie objął funkcję kierownika ośrodka zdrowia i opieki społecznej na Pradze w Warszawie, a od 1936 został delegatem prezydenta Warszawy na Pragę.
II wojna światowa.
Podczas obrony Warszawy przed wojskami niemieckimi we wrześniu 1939 prezydent Stefan Starzyński 11 września postawił go na czele Komisariatu Cywilnego Obrony Pragi jako swojego zastępcę; kierował też ze strony władz cywilnych obroną przeciwlotniczą stolicy. W czasie okupacji niemieckiej od 30 września 1939 do wybuchu 1 sierpnia 1944 powstania warszawskiego sprawował funkcję kierownika Miejskiego Biura Dzielnicowego Warszawa Praga. Jednocześnie już od października 1939 zaangażował się w działalność konspiracyjną. Był współorganizatorem organizacji podziemnej Warszawianka, z którą przeszedł do organizacji Unia. Został w niej komendantem wojskowym na Pragę. W marcu 1942, po scaleniu Unii z Armią Krajową, został oddelegowany na stanowisko komendanta Państwowego Korpusu Bezpieczeństwa na obszar Warszawy, którym kierował pod ps. „Boryna” lub „Maciej Boryna”. Brał udział w powstaniu warszawskim jako dowódca batalionu PKB w stopniu pułkownika, a także przy produkcji broni i materiałów wybuchowych. Po kapitulacji powstańców uciekł z transportu jenieckiego i udało mu się dotrzeć do oddziałów partyzanckich Grupy Kampinos AK. W marcu 1945 zgłosił się do Ludowego Wojska Polskiego; został dowódcą kompanii kolejno w 4, 1 i 2 pułkach piechoty. Otrzymał awans do stopnia kapitana. We wrześniu 1946 został zdemobilizowany. Objął funkcję kierownika referatu administracyjnego, a następnie przewodniczącego rady zakładowej w Okręgowym Oddziale Przemysłowo-Rolnym Spółdzielni „Społem”. Później został nauczycielem w Publicznej Szkole Metalowej w Pruszkowie.
Areszt, skazanie, stracenie.
11 listopada 1948 został aresztowany przez UB, i dręczony w podczas śledztwa w szczególny sposób. Wyrokiem Sądu Wojewódzkiego w Warszawie z 30 maja 1952 skazany został na karę śmieci. 5 lub 20 stycznia 1953 stracono go w więzieniu mokotowskim. 16 maja 1958 został zrehabilitowany. Symboliczny grób znajduje się na Cmentarzu Wojskowym na Powązkach w Warszawie w Kwaterze „Na Łączce” oraz na cmentarzu Powązkowskim w Warszawie (kwatera 333-5-6). Od czerwca 2002 Instytut Pamięci Narodowej prowadzi pod sygnaturą S 48/02/Zk śledztwo w jego sprawie. Jego szczątki zostały odnalezione w Kwaterze „Na Łączce” 23 maja 2013, a następni zidentyfikowane dzięki Polskiej Bazie Genetycznej Ofiar Totalitaryzmów. 9 czerwca 2016 roku w Pałacu Prezydenckim wręczono notę identyfikacyjną jego wnuczce.
Odznaczenia, miejsca pamięci.
Był odznaczony Krzyżem Srebrnym Orderu Wojennego Virtuti Militari i trzykrotnie Krzyżem Walecznych. Mieszkał w Pruszkowie przy ul. Niecałej róg Wojciecha Drzymały, gdzie znajduje się tablica pamiątkowa. 22.09.2019 roku jego szczątki pochowano w Panteonie na "Łączce"

</doc>
<doc id="566981" url="https://pl.wikipedia.org/wiki?curid=566981" title="Benild">
Benild

Benild — imię męskie pochodzenia celtyckiego, którego patronem jest św. Benild, brat zakonny (zm. 1862).
Benild imieniny obchodzi 13 sierpnia.
Żeński odpowiednik: Benilda
Bibliografia.
Antonio Tarzia "I Santi nella Storia - Tremila testimoni del Vangelo": 

</doc>
<doc id="566983" url="https://pl.wikipedia.org/wiki?curid=566983" title="Benilda">
Benilda

Benilda — imię żeńskie pochodzenia germańskiego, którego patronką jest św. Benilda, żyjąca w Kordowie (Hiszpania), w IX wieku.
Benilda imieniny obchodzi 15 czerwca.
Męski odpowiednik: Benild

</doc>
<doc id="566985" url="https://pl.wikipedia.org/wiki?curid=566985" title="Derogacja (system handlu emisjami)">
Derogacja (system handlu emisjami)

Derogacja – w kontekście ochrony środowiska jest zezwoleniem na dalsze działanie urządzenia emitującego zanieczyszczenia do atmosfery (np. kotła), przy spełnieniu innych standardów emisyjnych, o ile operator tego urządzenia zgodzi się na jego wyłączenie w określonym terminie. 
Lista źródeł spalania paliw objętych derogacją podana jest w Rozporządzeniu Ministra Środowiska z dnia 20 grudnia 2005 r. w sprawie standardów emisyjnych z instalacji, Załącznik nr 1, punkt IV ().

</doc>
<doc id="566988" url="https://pl.wikipedia.org/wiki?curid=566988" title="Gdynia Obłuże Leśne">
Gdynia Obłuże Leśne

Gdynia Obłuże Leśne – zlikwidowany przystanek osobowy PKP znajdujący się w Gdyni, w południowej części dzielnicy Obłuże. Do roku 1994 przez stację kursowały pociągi osobowe do stacji Gdynia Port Oksywie, obecnie kursują tędy tylko pociągi towarowe.
Przystanek to niewielki betonowy próg z pozostałością wiaty przystankowej (pozostała jedynie betonowa podstawa, metalowa góra prawdopodobnie rozkradziona), do stacji łatwo dojść od strony ulicy Kuśnierskiej.

</doc>
<doc id="566989" url="https://pl.wikipedia.org/wiki?curid=566989" title="Periostrakum">
Periostrakum

Periostrakum (łac. "periostracum"), tzw. warstwa rogowa – zewnętrzna, złożona z substancji organicznej – konchioliny – cienka warstwa muszli muszlowców i ramienionogów, która ma za zadanie zabezpieczać muszlę przed rozpuszczaniem.

</doc>
<doc id="566992" url="https://pl.wikipedia.org/wiki?curid=566992" title="Wigbert">
Wigbert

Wigbert – imię męskie pochodzenia germańskiego, złożone z członow "wig" – „wojna” oraz "beraht" – „błyszczeć, jaśnieć”
i oznaczające „sławny wojownik” (por. Winand).
Patronem tego imienia jest św. Wigbert, prezbiter, żyjący w VIII wieku.
Wigbert imieniny obchodzi 12 kwietnia, 13 sierpnia.

</doc>
<doc id="566993" url="https://pl.wikipedia.org/wiki?curid=566993" title="Synagoga w Bolesławcu">
Synagoga w Bolesławcu

Synagoga w Bolesławcu – synagoga, która znajdowała się w Bolesławcu na rogu dzisiejszych ulic Kubika i Wąskiej, w pobliżu domu dziecka i stawu miejskiego.
Synagoga została zbudowana w latach 1876–1878 według projektu architekta Zschetzchingka, na miejscu, w którym w XVIII wieku mieścił się cmentarz żydowski. Była to budowla na planie centralnym, zwieńczona niewielką kopułą. Budynek synagogi wzniesiono w stylu neoromańsko-bizantyjskim. Podstawowym materiałem użytym do budowy synagogi była czerwona cegła. Jej architektura była inspirowana Nową Synagogą we Wrocławiu.
Poświęcenie nastąpiło 17 września 1878 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana, a na jej miejscu urządzono skwer. Plac po niej nie został zabudowany do dnia dzisiejszego.
W 2005 roku po trwającym sześć lat postępowaniu działka, na której stała synagoga, została zwrócona Gminie Wyznaniowej Żydowskiej we Wrocławiu, która przekazała ją Fundacji Ochrony Dziedzictwa Żydowskiego. Według planów Fundacji ma ona nadal służyć jako skwer

</doc>
<doc id="566994" url="https://pl.wikipedia.org/wiki?curid=566994" title="Max von Baden">
Max von Baden

Max von Baden, Maksymilian Badeński, właściwie Maximilian Alexander Friedrich Wilhelm von Baden (ur. 10 lipca 1867 w Baden-Baden, zm. 6 listopada 1929 w Salem) – niemiecki polityk, książę, kuzyn i spadkobierca Fryderyka II Badeńskiego, wielkiego księcia Badenii. Przez krótki okres w 1918 roku pełnił funkcję kanclerza Cesarstwa Niemieckiego i premiera Prus.
Życiorys.
Był synem księcia Wilhelma Badeńskiego (1829–1897) i księżnej Marii von Leuchtenberg (1841–1914). Po ukończeniu nauki w gimnazjum studiował prawo na Uniwersytecie Lipskim. W okresie studiów książę Maksymilian należał do co najmniej kilku korporacji, w tym do Suevia Heidelberg. Po studiach rozpoczął karierę wojskową w armii pruskiej. Ukończył ją w randze generała majora w 1911. Już wówczas był, po śmierci wielkiego księcia Fryderyka I, potencjalnym następcą tronu.
Przed I wojną światową uchodził za liberała. Po ustąpieniu, 30 września 1918, Georga von Hertlinga ze stanowiska premiera oraz jego rządu przyszedł czas na tworzenie kolejnego. Cesarz Wilhelm II zaproponował Maximiliana von Badena. W ówczesnej sytuacji militarno-politycznej wydawał się najlepszym kandydatem na fotel kanclerza. W jego programie było nawiązanie rozmów z przeciwnikiem oraz, póki Niemcy były jeszcze groźne, wynegocjowanie ustępstw dotyczących restauracji Belgii oraz przy rozmowach z Anglią. Już 4 października utworzony został rząd Maxa von Badena. Jako kanclerzowi przypadło mu w udziale wynegocjowanie warunków zawieszenia broni z aliantami w listopadzie 1918. Mimo że nie zgadzał się na sposób prowadzenia rozmów pokojowych przez członków sztabu generalnego, podjął się tej trudnej misji. 5 października za pośrednictwem Szwajcarii zwrócił się do prezydenta Wilsona z notą o rozpoczęcie rokowań w oparciu o czternaście punktów Wilsona. W jego rządzie po raz pierwszy znaleźli się przedstawiciele socjaldemokratów, z Friedrichem Ebertem i Philippem Scheidemanem na czele. Wysiłki rządu zmierzające do zawarcia rozejmu zostały zakłócone przez wybuch rewolucji na początku listopada. Max von Baden nakłaniał Wilhelma II do abdykacji w celu ocalenia instytucji monarchii, ten jednak odmawiał (mimo takich samych próśb ze strony Hindenburga). Ostatecznie Wilhelm II zrzekł się korony cesarza niemieckiego, pozostawiając sobie nadal tytuł króla pruskiego, co było niezgodne z konstytucją II Rzeszy. Max von Baden ogłosił więc detronizację cesarza i księcia koronnego Fryderyka (bez ich zgody) i ustąpił 9 listopada ze stanowiska na rzecz Friedricha Eberta. W tym momencie proklamowano republikę.
Książę Maksymilian spędził resztę życia na emeryturze, nie włączając się do działalności politycznej.
Odznaczenia.
Do 1914:
Małżeństwo i rodzina.
Maksymilian 10 czerwca 1900 poślubił w Gmunden księżniczkę Marię Luizę Hanowerską (1879–1948), córkę Ernesta Augusta II Hanowerskiego i Thyry Glücksburg. Para miała dwoje dzieci:

</doc>
<doc id="566996" url="https://pl.wikipedia.org/wiki?curid=566996" title="Maksymilian von Baden">
Maksymilian von Baden



</doc>
<doc id="566997" url="https://pl.wikipedia.org/wiki?curid=566997" title="Synagoga w Kowarach">
Synagoga w Kowarach

Synagoga w Kowarach – synagoga znajdująca się w Kowarach przy ulicy Poprzecznej 6.
Synagoga została zbudowana w XIX wieku. Podczas II wojny światowej hitlerowcy zdewastowali synagogę. Obecnie w budynku znajduje się magazyn.
Murowany budynek synagogi wzniesiono na planie prostokąta. Do dnia dzisiejszego częściowo zachował się wystrój zewnętrzny, w tym kilka półokrągle zakończonych okien.

</doc>
<doc id="566999" url="https://pl.wikipedia.org/wiki?curid=566999" title="Synagoga w Lubaniu">
Synagoga w Lubaniu

Synagoga w Lubaniu – nieistniejący już budynek bożnicy żydowskiej, zbudowany w pierwszej połowie XIX wieku w Lubaniu, który znajdował się przy ulicy Tkackiej. Budynek został zdewastowany w latach 30. XX wieku, przetrwał wojnę i był używany jako budynek mieszkalny do lat 60., kiedy został wyburzony ze względu na bardzo zły stan techniczny.

</doc>
<doc id="567000" url="https://pl.wikipedia.org/wiki?curid=567000" title="Grand Prix Polski na Żużlu 2006">
Grand Prix Polski na Żużlu 2006

Wyniki Grand Prix Polski, dziesiątej (ostatniej) eliminacji Mistrzostw Świata Grand Prix w sezonie 2005.
To trzynaste zawody o Wielką Nagrodę Polski (w tym zawody Grand Prix Polski II w 1999) – dziewiąte Grand Prix w Bydgoszczy.
Lista startowa.
Stawkę 15 stałych uczestników Grand Prix uzupełnili: z dziką kartą Wiesław Jaguś, natomiast rezerwę toru stanowili Janusz Kołodziej oraz Karol Ząbik.
Obrońcę tytułu Tony’ego Rickardssona, który po GP Włoch ogłosił zakończenie kariery żużlowej, zastąpił pierwszy rezerwowy cyklu Hans Niklas Andersen.
W wyniku losowania (11 września) ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Piotr Protasiewicz i Andreas Jonsson w sezonie 2006 reprezentują barwy miejscowej Polonii Bydgoszcz.
Wyniki.
W żółtym plastronie startował Jason Crump – lider klasyfikacji przejściowej po 9 eliminacjach cyklu.
Opis.
Kiedy w 19 biegu Greg Hancock uzyskał dwunasty punkt, zapewnił sobie zdobycie srebrnego medalu i tytuł Wicemistrza Świata. Nicki Pedersen brązowy medal zapewnił sobie po 22 biegu (Andreas Jonsson nie awansował do finału, a sam Pedersen awansował z 1 półfinału). Nicki Pedersen zwyciężył w sześciu biegach (raz był drugi w bezpośrednim pojedynku z Jonssonem).
Tomasz Gollob, który zwyciężał w Bydgoszczy od 2002 tym razem zajął trzecią lokatę. Sensacyjnie w finale (czwarte miejsce) wystąpił jadący z dziką kartą Wiesław Jaguś, który w przyszłym sezonie startował z dziką kartą. Jarosław Hampel pomimo jedenastego miejsca zapewnił sobie utrzymanie w cyklu Grand Prix. Piotr Protasiewicz na pożegnanie z cyklem zajął 13 lokatę. Rezerwowi (Janusz Kołodziej i Karol Ząbik) nie mieli okazji do startu na torze.

</doc>
<doc id="567002" url="https://pl.wikipedia.org/wiki?curid=567002" title="Wieczko (konchiologia)">
Wieczko (konchiologia)

Wieczko (inaczej zwane "operculum") – najczęściej wapienny lub rogowy twór tworzony przez ślimaka w procesie wzrostu i służący do całkowitego lub częściowego zamknięcia ujścia muszli. Wieczka występują głównie u wodnych ślimaków i położone są na zewnętrznej tylnej części nogi.

</doc>
<doc id="567003" url="https://pl.wikipedia.org/wiki?curid=567003" title="Detal">
Detal

Detal – niewielki element, szczegół będący integralną częścią większej, złożonej całości. Coś mało ważnego, drobiazg.

</doc>
<doc id="567004" url="https://pl.wikipedia.org/wiki?curid=567004" title="Bitwa o Fort Duquesne">
Bitwa o Fort Duquesne

Bitwa o Fort Duquesne – starcie zbrojne, które stanowiło nieudaną próbę zajęcia francuskiego Fortu Duquesne przez elementy brytyjsko-amerykańskiej armii generała Johna Forbesa, podczas wojny o kolonie, będącej północnoamerykańskim frontem wojny siedmioletniej.
John Forbes miał łącznie około 6000 ludzi skoncentrowanych w Fort Cumberland w stanie Maryland, wliczając w to 2-tysięczny kontyngent wirgińskiej milicji stanowej przyprowadzony przez Jerzego Waszyngtona.
14 września 1758 roku major James Grant z 77 Regimentu Piechoty ruszył z 800 ludźmi na Fort Duquesne, jako część brytyjskiej inwazji na dolinę Ohio. Jego przeciwnik – De Lignery – zdający sobie sprawę z tych ruchów, wysyłał około 500 ludzi do utworzenia zasadzki. Otoczeni Szkoci walczyli zajadle, ale nieprzyzwyczajeni do taktyki stosowanej na północnoamerykańskim teatrze działań, zadawali niewielkie straty Francuzom. Grant wraz z 18 oficerami został wzięty do niewoli. Zabici żołnierze szkockiego regimentu zostali umieszczeni na palach, a ich kilty poniżej nich.
Pomimo że Francuzi odnieśli wielkie zwycięstwo, prawie zupełnie niszcząc 77 Highlander Regiment, de Lignery zrozumiał, iż jego słabe siły, stworzone w oparciu o kruche sojusze z miejscowymi plemionami, nie będą w stanie utrzymać Fort Duquesne wobec przeważających sił generała Forbesa. Francuzi utrzymywali Duquesne do 26 listopada, kiedy to wycofujący się garnizon spalił go. Wkraczający do ruin Brytyjczycy z przerażeniem natknęli się na makabryczne pale. W późniejszym czasie armia Anglo-Amerykańska odbudowała Fort Duquesne, nazywając go Fort Pitt na cześć ówczesnego premiera Williama Pitta.

</doc>
<doc id="567007" url="https://pl.wikipedia.org/wiki?curid=567007" title="Maroko Hiszpańskie">
Maroko Hiszpańskie

Maroko Hiszpańskie (arab. الاحتلال الاسباني للمغرب, hiszp. "Protectorado español de Marruecos") – dawna kolonia Hiszpanii w Afryce Północnej.
Historia.
Na mocy Traktatu z Fezu w 1912 Hiszpania objęła protektoratem północne (w rejonie Cieśniny Gibraltarskiej) i południowe (na granicy z Saharą Hiszpańską) Maroko. Obie części były oddzielone od siebie terytoriami marokańskimi pod protektoratem francuskim (Maroko Francuskie). Stolicą kolonii było Tetuan. W latach 1921–1926 na północy trwała wojna z plemionami zamieszkującymi góry Rif, czego efektem była czasowa secesja tego obszaru pod nazwą Republika Rifu.
W 1955 r. populacja Maroka Hiszpańskiego, w tym ludność europejska, liczyła ok. 1 mln mieszkańców.
Gdy w 1956 Francuzi wycofali się z południowej części Maroka, Hiszpania przekazała Maroku swoje terytorium, zachowując jednak Ceutę, Melillę, Ifni i region Tarfaja. Szybko wybuchły walki z Marokiem o te terytoria. W 1958 Hiszpanie wycofali się z Tarfai, zaś w 1969 z Ifni. Ceuta i Melilla nadal należą do Hiszpanii.

</doc>
<doc id="567008" url="https://pl.wikipedia.org/wiki?curid=567008" title="Godło Czuwaszji">
Godło Czuwaszji

Godło państwowe Republiki Czuwaskiej przedstawia tarczę heraldyczną na którym znajduje się "drzewo życia", wyrastające z czuwaskiej ziemi. Jest ono symbolem długiej drogi historycznej, przebytej przez naród czuwaski. Purpurowa barwa, jaką "drzewo życia" jest narysowane, symbolizuje odwieczne dążenie tego ludu ku wolności, które pozwoliło mu zachować tradycję i tożsamość narodową. Jasnożółta barwa wypełniająca tło tarczy herbowej jest kolorem słońca, źródła wszelkiego życia. Według Czuwaszów kolor żółty jest najpiękniejszym kolorem na świecie. Nad tarczą z godłem znajdują się trzy ośmioramienne gwiazdy. Gwiazdy takie są jednym z najbardziej rozpowszechnionych elementów czuwaskiego ornamentu, symbolizują one piękno i doskonałość. Pod tarczą na czerwonej wstędze żółtymi literami napisano nazwę republiki w języku czuwaskim "Чӑваш Республики" i rosyjskim - "Республика Чувашская". Oba końce wstęgi kończą stylizowane gałązki chmielu, będące hołdem dla tej rośliny, tradycyjnego bogactwa narodu i republiki, nazywanego "zielonym złotem". O znaczeniu chmielu dla Czuwaszów świadczy, że jego nazwa pojawia się już w pierwszym traktacie między Bułgarią Wołżansko - Kamską a księciem kijowskim Włodzimierzem Wielkim z 985 r., gdzie napisano m.in. ""Tylko wówczas nie będzie między nami pokoju, gdy kamień zacznie pływać, a chmiel tonąć" (według "Słowa o wyprawie Igora"").
Autorem godła (i zbliżonej do niego flagi Czuwaszji) jest czuwaski artysta ludowy Elli Michajłowicz Jurjew, którego projekt został wybrany spośród ponad 100 innych, jakie napłynęły na konkurs rozpisany w 1990 r. przez władze Czuwaszji na nowe symbole państwowe, mające zastąpić symbole z okresu radzieckiego, które w żaden sposób nie nawiązywały do specyfiki kraju i były modyfikacją Rosyjskiej FSRR. 
Godło zostało oficjalnie przyjęte 29 kwietnia 1992 r. przez Radę Najwyższą. Dzień 29 kwietnia jest obecnie w Czuwaszji świętem symboli państwowych.
Historia.
Era carów.
Na Herbie i pieczęciach carów rosyjskich jako symbol Bułgarii Nadwołżańskiej widać jagnię z czerwonym sztandarem podzielonym srebrnym krzyżem przedstawionym na zielonym polu. 
Ten herb znajduje się na Wielkim Herbie Cesarstwa Rosyjskiego z 1882 roku.
Godło Czuwaszji w okresie Związku Radzieckiego.
Obowiązujący za czasów Związku Radzieckiego symbol Czuwaszji tj. ówczesnej Czuwaskiej ASRR w żaden sposób nie nawiązywał do specyfiki kraju. Był nieznacznie zmienionym godłem Rosyjskiej FSRR, której część stanowiła Czuwaska ASRR. Godło to zawierało typowe elementy godeł republik związkowych ZSRR. W centralnym miejscu umieszczona była czerwona tarcza a na niej - złoty sierp i młot - symbol sojuszu robotniczo chłopskiego oraz najważniejszy element godła Związku Radzieckiego, a pod nimi - wschodzące słońce - mające wyrażać świt, początek nowej ery w życiu kraju. W górnej części tarczy znajdowały się litery PCФCP (skrót od Российская Советская Федеративная Социалистическая Республика – "Rosyjska Federacyjna Socjalistyczna Republika Radziecka"). Całość otoczona była przez wieniec złożony z 14 kłosów zboża. Umieszczenie symbolu zboża w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata, natomiast u dołu, na czerwonej wstędze znajdowało się wezwanie do jedności proletariatu. Modyfikacja ówczesnego czuwaskiego godła w stosunku do symbolu Rosyjskiej FSRR polegała na umieszczeniu na nim dwujęzycznego (rosyjskiego i czuwaskiego) napisu z częściowo skróconą nazwą czuwaskiej autonomii oraz dwujęzycznym wezwaniu do jedności proletariatu - „Proletariusze wszystkich krajów, łączcie się!” (w godle Rosyjskiej FSRR napis ten był tylko w wersji rosyjskojęzycznej).

</doc>
<doc id="567009" url="https://pl.wikipedia.org/wiki?curid=567009" title="Ursycyn (imię)">
Ursycyn (imię)

Ursycyn – imię męskie pochodzenia łacińskiego, pierwotnie przydomek utworzony za pomocą przyrostka "-icinus" (wskazującego na przynależność, pochodzenie lub zdrobnienie) od formy "Ursius" (Ursjusz), wywodzącej się od "Ursus", czyli "niedźwiedź". W Kościele katolickim istnieje dziewięciu patronów tego imienia.
Ursycyn imieniny obchodzi:
Znane osoby noszące imię Ursycyn:

</doc>
<doc id="567011" url="https://pl.wikipedia.org/wiki?curid=567011" title="Bitwa o Fort Ligonier">
Bitwa o Fort Ligonier

Bitwa o Fort Ligonier – starcie zbrojne, które miało miejsce w czasie wojny o kolonie, stanowiącej północnoamerykański front wojny siedmioletniej.
Po nieudanej brytyjskiej próbie zajęcia Fort Duquesne, Francuzi zaatakowali będący wciąż w budowie Fort Ligonier. Po długim, czterogodzinnym natarciu, Francuzi ponieśli porażkę. Spróbowali ponownie zaatakować fort nocą, ale zostali odparci ogniem z moździerzy i wycofali się.

</doc>
<doc id="567014" url="https://pl.wikipedia.org/wiki?curid=567014" title="Port lotniczy Münster/Osnabrück">
Port lotniczy Münster/Osnabrück

Port lotniczy Münster/Osnabrück ("Flughafen Münster/Osnabrück") – lotnisko położone 25 km od Münsteru i 40 km od Osnabrücku. Jest 4. portem lotniczym w Nadrenii Północnej-Westfalii. W 2005 obsłużył około 1,5 mln pasażerów.

</doc>
<doc id="567016" url="https://pl.wikipedia.org/wiki?curid=567016" title="Lincoln City">
Lincoln City

Lincoln City – miasto w Stanach Zjednoczonych, w stanie Oregon, w hrabstwie Lincoln, nad Oceanem Spokojnym.

</doc>
<doc id="567021" url="https://pl.wikipedia.org/wiki?curid=567021" title="Port lotniczy Paderborn/Lippstadt">
Port lotniczy Paderborn/Lippstadt

Port lotniczy Paderborn/Lippstadt ("Flughafen Paderborn/Lippstadt") – lotnisko położone 15 km od centrum Paderbornu, w Nadrenii Północnej-Westfalii. W 2005 obsłużył około 1,34 mln pasażerów.

</doc>
<doc id="567022" url="https://pl.wikipedia.org/wiki?curid=567022" title="Aitor Beguiristáin">
Aitor Beguiristáin

Txiki Beguiristain, właśc. Aitor Beguiristain Múgica (ur. 12 sierpnia 1964 w Olaberria (Guipúzcoa) – hiszpański piłkarz grający na pozycji pomocnika, były dyrektor sportowy FC Barcelony. Występował w klubach: Sanse (1982/83) – 9 gier/2 gole, Real Sociedad (1983–1988) – 248 gier/34 gole, FC Barcelona (1988–1995) 423 gier/123 gole, Deportivo La Coruña (1995–1997), Urawa Red Diamonds. Na początku lipca 2010 roku na stanowisku dyrektora sportowego FC Barcelony zastąpił go Andoni Zubizarreta. Od 28 października 2012 roku jest dyrektorem sportowym Manchesteru City.
Początki kariery w Kraju Basków.
Aitor „Txiki” Beguiristain Múgica nabierał piłkarskich szlifów w Sociedad. Był wychowankiem tego klubu w pełnym znaczeniu tego słowa, przeszedł bowiem przez wszystkie kategorie wiekowe w tym zespole. Później z roku na rok notował stały postęp. Najpierw przez jeden sezon reprezentował barwy Sanse, „zaplecza” pierwszej ekipy. Po roku zadebiutował w pierwszej drużynie Realu Sociedad; miało to miejsce 28 listopada 1982 roku. Baskowie wystąpili wtedy w następującym zestawieniu: Arconada; Orbegozo, Kortabarria, Gorriz, Olaizola; Celayeta, Larrañaga; Begiristain, Bakero, Uralde i López Ufarte. Aitor miał wtedy 18 lat, a John Toshack, jego ówczesny trener mówił, że ”jest to jedyny piłkarz w drużynie, który niemożliwe jest w stanie uczynić możliwym”. Jego dobra gra nie uszła uwadze Barcelony, która postanowiła go sprowadzić do siebie (za 300 mln peset) wraz z Bakero i Lopezem Rekarte.
Txiki w Dream Teamie.
Beguiristain zadebiutował 3 września 1988 roku w derbach Barcelony z Espanyolem. Podopieczni Cruyffa zwyciężyli 2-0, a jedną z bramek strzelił właśnie Begiristain. Zespół wystąpił wtedy w składzie: Zubizarreta; López Rekarte (Urbano), Alexanco, Julio Alberto; Milla, Roberto, Eusebio (Amor), Soler; Carrasco, Julio Salinas, Begiristain.
Holenderski trener zauważył, że Beguiristain jest niezwykle inteligentnym piłkarzem, dlatego dawał Baskowi więcej swobody niż innym piłkarzom. Txiki wraz z Laudrupem tworzył doskonale rozumiejącą się parę, która poprowadziła klub do największych sukcesów w historii wraz z Pucharem Europy na czele.
Kolejne lata kariery Aitora.
Niestety wspaniała passa nie trwała wiecznie, klub opuszczali kolejni zawodnicy i wkrótce nawet dla Beguiristaina zabrakło miejsca. W 1995 r. przeniósł się do Deportivo La Coruña, a karierę zakończył w japońskim klubie Urawa. Co warte podkreślenia, Aitor nigdy nie otrzymał w lidze czerwonej kartki, gdyż na boisku zawsze kierował się zasadami "fair play".
W czasie siedmiu sezonów w Barcelonie Aitor zagrał w aż 423 spotkaniach i zdobył 123 gole (222 występy ligowe (63 gole), 27 gier w Pucharze Króla (2), 29 w Pucharze Europy (7), 1 w Pucharze Interkontynentalnym, 9 w Superpucharze Hiszpanii (3), 21 w Pucharze Zdobywców Pucharów (3) i 107 w meczach towarzyskich (45)). Txiki jedno najlepszych spotkań w karierze rozegrał w 2 rundzie eliminacji do rozgrywek grupowych Pucharu Europy w sezonie 91/92. To jego 2 gole w pierwszym meczu z Kaiserslautern 23 października 1991 roku (44’,52’;2:0) dały zwycięstwo i pozwoliły w konsekwencji zdobyć Puchar Europy.
Obok licznych sukcesów w Barcelonie zdobył również wraz z Realem Sociedad Puchar Króla Hiszpanii w 1987 roku (zwycięstwo na Romareda z Atlético Madryt) i Superpuchar Hiszpanii z Deportivo (przeciwko Realowi Madryt). W sumie w Primera División Begiristain zagrał w 453 spotkaniach i pod tym względem zajmuje miejsce w pierwszej piętnastce, w całej historii ligi.
Gra w kadrze.
Kariera reprezentacyjna nie była dla Begiristaina zbyt bogata. Txiki zaliczył jedynie 22 występy, był w składzie na Mistrzostwa Świata w USA w 1994 roku. Aitor zadebiutował 24 lutego 1988 roku w przegranym meczu z Czechosłowacją (1-2), a ostatni raz koszulkę reprezentacyjną założył 2 lipca 1994 roku na wspomnianych mistrzostwach w Stanach Zjednoczonych (3:0 ze Szwajcarią).
Kariera Beguiristaina poza boiskiem.
Po zakończeniu kariery zajął się działalnością biznesową. W 2000 roku dołączył do sztabu Lluisa Bassata, który jednak przegrał w wyborach z Joanem Gaspartem. Trzy lata później, do współpracy zaprosił Txikiego Joan Laporta, który po objęciu stanowiska prezydenta Blaugrany obsadził go w roli sekretarza technicznego sekcji piłki nożnej w FC Barcelonie.

</doc>
<doc id="567023" url="https://pl.wikipedia.org/wiki?curid=567023" title="Synagoga w Bolimowie">
Synagoga w Bolimowie

Synagoga w Bolimowie – synagoga znajdująca się w Bolimowie przy ulicy Farnej.
Synagoga została zbudowana na początku XIX wieku. Założona była na planie prostokąta, orientowana, pierwotnie zapewne z salą główną od wschodu i z babińcem nad przedsionkiem od zachodu. Podczas II wojny światowej hitlerowcy zdewastowali synagogę. Po zakończeniu wojny budynek synagogi został gruntownie przebudowany z przeznaczeniem na Ośrodek Zdrowia. Później usytuowano tam posterunek policji, który znajduje się w niej do dnia dzisiejszego.

</doc>
<doc id="567025" url="https://pl.wikipedia.org/wiki?curid=567025" title="Synagoga w Burzeninie">
Synagoga w Burzeninie

Synagoga w Burzeninie – zbudowana w połowie XIX wieku. Podczas II wojny światowej hitlerowcy zdewastowali synagogę. Po wojnie w budynku synagogi przez pewien czas znajdowały się warsztaty, obecnie stoi opuszczony i zrujnowany.
Historia.
Około 1850 roku rabinem Burzenina był Abraham ben Wolf Butko. Natomiast na przełomie XIX i XX wieków funkcję rabina Burzenina sprawował Zwi Perlmutter z Pabianic. W 1913 r. rabinem Burzenina był Jankiel Dawid Lewkowicz, syn Pinkusa i Sury z Rubinów, urodzony 26 marca 1878 r. w Górze Kalwarii. W 1900 r. został "uznany za rabina" przez Wielkich Rabinów Hazemblasa z Warszawy i Algazego z Andrzejowa. W latach 1900 - 1913 był podrabinem w Górze Kalwarii, a w 1913 przez dziewięć miesięcy rabinem Burzenina. Od 1914 r. pełnił funkcję rabina Złoczewa.
Architektura.
Synagoga została zbudowana na planie prostokątna, orientowana.

</doc>
<doc id="567026" url="https://pl.wikipedia.org/wiki?curid=567026" title="Synagoga w Głownie">
Synagoga w Głownie

Synagoga w Głownie – zbudowana została przed 1881 r. Do 1 września 1939 r. funkcjonowała jako tzw. "Mała Synagoga". Podczas II wojny światowej została zdewastowana przez Niemców i całkowicie utraciła swój religijny charakter. W pobliżu, bezpośrednio nad rzeką Brzuśnią, zachował się także budynek rytualnej łaźni. W oddalonym od synagogi o ok. 500 m dawnym budynku szkoły religijnej i zarządu gminy żydowskiej, wzniesionym w latach 1938-1939, od 1945 mieści się Urząd Miejski.
W Głownie znajdował się także założony w połowie XVIII wieku cmentarz żydowski. Po roku 1945 jego teren zajęła fabryka. W latach 70. XX w. obszar sąsiadujący z dawnym cmentarzem zalany został przez sztucznie utworzony zalew Mrożyczka.

</doc>
<doc id="567027" url="https://pl.wikipedia.org/wiki?curid=567027" title="Synagoga w Gorzkowicach">
Synagoga w Gorzkowicach

Synagoga w Gorzkowicach – synagoga znajdująca się w Gorzkowicach przy rynku, pod numerem 9.
Synagoga została zbudowana w drugiej połowie XIX wieku. Podczas II wojny światowej, w 1943 roku hitlerowcy spalili synagogę. Po zakończeniu wojny opuszczony i zrujnowany budynek wyremontowano i znacznie przebudowano z przeznaczeniem na magazyn zboża. Budynek synagogi pełnił tę funkcję do roku 2008, kiedy to został rozebrany.

</doc>
<doc id="567028" url="https://pl.wikipedia.org/wiki?curid=567028" title="Karol III Wilhelm Badeński">
Karol III Wilhelm Badeński

Karol III Wilhelm von Baden-Durlach (ur. w Durlach, zm. 12 maja 1738 w Karlsruhe) – margrabia Badenii-Durlach w latach 1709-1738. W 1715 założył miasto Karlsruhe i wkrótce przeniósł tam swoją rezydencję.
Karol Wilhelm był synem margrabiego Fryderyka Magnusa Badeńskiego i Augusty Marii von Schleswig-Holstein-Gottorf. Jego dziadkami byli: margrabia Fryderyk VI i księżniczka Palatynatu-Zweibrücken-Kleeburg Krystyna Magdalena Wittelsbach oraz książę Fryderyk III von Schleswig-Holstein-Gottorf i księżniczka saksońska Maria Elżbieta Wettyn.
Studiował w Ultrechcie, Genewie i Lozannie. Podróżował do Anglii, Szwecji i Włoch. Służył w wojsku swojego wuja, margrabiego Baden-Baden Ludwika Wilhelma. W 1689 roku siedziba margrabiów Durlach została zniszczona przez wojska francuskie. Przez kilka lat trwały spory dotyczące jej odbudowania. Po śmierci Fryderyka Magnusa, Karol został jego następcą. Zdecydował o wybudowaniu nowej rezydencji letniej, która stała się zaczątkiem nowego miasta Karlsruhe.
Karol Wilhelm umarł 12 maja 1738 roku, został pochowany na rynku w Karlsruhe w specjalnie wybudowanym mauzoleum w kształcie piramidy. Jego następcą został wnuk Karol Fryderyk Badeński, syn zmarłego w 1732 roku Fryderyka i księżniczki orańskiej Anny Nassau-Dietz-Oranien. Karol Fryderyk miał jednak dopiero 10 lat, dlatego też do czasu uzyskania przez niego pełnoletniości regencję sprawował Karol August Badeński, syn brata Karola III Wilhelma - Christiana Badeńskiego.
Potomstwo.
Karol III Wilhelm poślubił 27 czerwca 1697 Magdalenę Wilhelminę Wirtemberską (1677-1742), córkę księcia Wirtembergii Wilhelma Ludwika i księżniczki Hesji-Darmstadt Magdaleny Sybilli. Z tego małżeństwa miał troje dzieci:

</doc>
<doc id="567031" url="https://pl.wikipedia.org/wiki?curid=567031" title="Synagoga w Lututowie">
Synagoga w Lututowie

Synagoga w Lututowie – synagoga znajdująca się w Lututowie przy ulicy Wieruszowskiej 4.
Synagoga została zbudowana w połowie XIX wieku. Podczas II wojny światowej hitlerowcy zdewastowali synagogę. Po wojnie budynek synagogi przebudowano na kino. Obecnie znajduje się w niej zakład krawiecki.
Murowany z cegły, pierwotnie nieotynkowany budynek synagogi wzniesiono na planie prostokąta. W zachodniej części znajdował się przedsionek, z którego wchodziło się do głównej sali modlitewnej. Całą salę oświetlają wysokie, półokrągle zakończone, stylizowane okna. Całość jest przykryta dwuspadowym dachem.

</doc>
<doc id="567032" url="https://pl.wikipedia.org/wiki?curid=567032" title="Karol Wilhelm von Baden-Durlach">
Karol Wilhelm von Baden-Durlach



</doc>
<doc id="567033" url="https://pl.wikipedia.org/wiki?curid=567033" title="Karl Wilhelm von Baden-Durlach">
Karl Wilhelm von Baden-Durlach



</doc>
<doc id="567034" url="https://pl.wikipedia.org/wiki?curid=567034" title="Synagoga w Bełchatowie">
Synagoga w Bełchatowie

Synagoga w Bełchatowie – nieistniejąca już synagoga, która znajdowała się w Bełchatowie na skrzyżowaniu ulic Fabrycznej i Lecha i Marii Kaczyńskich 2, dawniej zwanej Ewangelicką.
Historia.
Synagoga została zbudowana w 1893 roku, zastępując starą, zrujnowaną, drewnianą synagogę. Fundusze na budowę synagogi wyłożyli żydowscy właściciele bełchatowskich fabryk. Podczas II wojny światowej hitlerowcy doszczętnie zdewastowali synagogę.
Po zakończeniu wojny stan synagogi był bardzo zły, stały jedynie mury, dach był bardzo zniszczony, wewnątrz nie było podłogi. W 1956 roku na polecenie ówczesnych władz miasta synagoga została wyburzona. Na jej miejscu wkrótce wybudowano blok mieszkalny.
Naprzeciwko na budynku domu kultury przy ulicy Narutowicza znajduje się odsłonięta w 1989 roku tablica pamiątkowa o treści: „"Dla uczczenia pamięci 5.000 Bełchatowskich Żydów zamordowanych przez nazistów w latach 1939-1945”".
Architektura.
Murowany budynek synagogi wzniesiono na planie prostokąta. W zachodniej części znajdował się obszerny przedsionek, z którego wchodziło się do równie dużej głównej sali modlitewnej. Na przedsionkiem, na piętrze znajdował się babiniec. Całość była przykryta dwuspadowym dachem, na rogach którego znajdowały się sterczyny.
Wnętrze sali głównej było bardzo bogato zdobione. Na środku znajdowała się bima, a na wschodniej ścianie bogato zdobiony Aron ha-kodesz. Całą salę oświetlały wysokie, półokrągło zakończone okna.

</doc>
<doc id="567036" url="https://pl.wikipedia.org/wiki?curid=567036" title="Wałcz (stacja kolejowa)">
Wałcz (stacja kolejowa)

Wałcz – główna stacja kolejowa w Wałczu, w województwie zachodniopomorskim.
W roku 2017 stacja obsługiwała 300–499 pasażerów na dobę.
Pociągi pasażerskie na linii kolejowej nr 403 w kierunku Piły zostały reaktywowane w lutym 2007 roku, a 1 września 2012 roku, po 12 latach od zawieszenia połączeń przez PKP między Szczecinem, a Piłą zostały uruchomione ponownie kursy z inicjatywy Urzędu Marszałkowskiego Województwa Zachodniopomorskiego. Obecnie ruch pasażerski w przypadku połączeń regionalnych odbywa się na trasie Piła Główna - Szczecin Główny, a pociągi pospieszne kursują także w kierunku Bydgoszczy i Warszawy. Przez Wałcz przechodziły jeszcze 3 linie: Wałcz - Krzyż przez Człopę (odcinek do Człopy został rozebrany w 1994 roku, a w 2014 ostatni czynny odcinek dla pociągów towarowych z Lubcza Małego do Krzyża), Wałcz - Złotów przez Płytnicę (trasa Jastrowie - Piła), rozebrana przez Armię Radziecką w 1945 r. oraz Wałcz Raduń - Wierzchowo Pomorskie (podobnie jak poprzednie - nieczynna i rozebrana).
Połączenia.
Wszystkie połączenia regionalne zostały uruchomione 1 września 2012 roku wraz z otwarciem zmodernizowanej linii kolejowej w kierunku Szczecina.
Od 11 grudnia 2016 roku na linii kolejowej nr 403 kursuje całoroczny pociąg TLK Moniuszko spółki PKP Intercity, w relacji Warszawa Wschodnia - Szczecin Główny - Warszawa Wschodnia, mający postój m.in. w Wałczu, Tucznie, Kaliszu Pomorskim, Reczu oraz Stargardzie.

</doc>
<doc id="567037" url="https://pl.wikipedia.org/wiki?curid=567037" title="Crazy Horse Memorial">
Crazy Horse Memorial



</doc>
<doc id="567038" url="https://pl.wikipedia.org/wiki?curid=567038" title="Synagoga w Łasku">
Synagoga w Łasku

Synagoga w Łasku – synagoga znajdująca się w Łasku przy dzisiejszej ulicy Strażackiej 4, dawniej zwanej Stefana Żeromskiego.
Synagoga została zbudowana pod koniec XIX wieku na miejscu starej synagogi. Podczas II wojny światowej hitlerowcy zdewastowali synagogę, urządzając w niej rzeźnię dla koni.
Po zakończeniu wojny w zrujnowanej synagodze ponownie zaczęły się odbywać nabożeństwa z udziałem ocalonych Żydów. Wkrótce spółdzielnia Społem wysunęła oferty kupna synagogi, na co się nie zgodzili lokalni Żydzi. Po odmowie sprzedaży synagoga została tak doszczętnie zdemolowana przez nieznanych sprawców, że pozostały tylko mury i pół dachu.
Mimo tego incydentu w synagodze dalej odbywały się nabożeństwa. W grudniu 1949 roku spłonęła remiza Ochotniczej Straży Pożarnej. Po kilku dniach zarząd straży udał się do Sztabu Straży Pożarnej w Łodzi, by się postarał odebrać synagogę, wprowadzając w błąd władze województwa, że w Łasku nie mieszka już ani jeden Żyd.
Władze wojewódzkie, wprowadzone w błąd 21 sierpnia 1950 roku na podstawie decyzji Urzędu do Spraw Wyznań z dnia 28 czerwca 1950 roku przekazały synagogę w posiadanie Ochotniczej Straży Pożarnej w Łasku. Mimo wielu apeli społeczności żydowskiej, synagoga nie została im zwrócona. Po wielu przebudowach synagoga utraciła swój oryginalny wygląd.

</doc>
<doc id="567039" url="https://pl.wikipedia.org/wiki?curid=567039" title="Gumiguta">
Gumiguta

Gumiguta – odparowany sok mleczny, indyjskiego drzewa Garcinia. Dawniej używana jako żółta farba, obecnie jako środek przeczyszczający.

</doc>
<doc id="567041" url="https://pl.wikipedia.org/wiki?curid=567041" title="Synagoga w Opocznie">
Synagoga w Opocznie

Synagoga w Opocznie – synagoga znajdująca się w Opocznie przy ulicy Janasa 13, nad rzeką Wąglanką.
Synagoga została zbudowana po pożarze miasta pod koniec XVIII w. Podczas II wojny światowej mało ucierpiała, miała tylko spalony dach. Po wojnie została przejęta przez Powiatowy Związek Gminnych Spółdzielni, z przeznaczeniem na magazyny zbożowe i budowlane. Ze względu na stan non stop niszczejącej synagogi w późniejszym okresie magazynów już w niej nie było.
W 1958 synagogę przebudowano na kino Tęcza, które funkcjonowało do lat 90. XX w. Podczas przebudowy m.in. zamurowano okna oraz usunięto czterofilarową bimę. W latach 90. XX w. przekazana Gminie Żydowskiej. Obecnie w rękach prywatnych, znajduje się w niej zakład przemysłowy.
Architektura.
Murowany budynek synagogi wzniesiono na planie prostokąta. Ściany zewnętrzne od poziomu parapetów podzielono parami Lizenalizen. Wysokie okna, w ścianę tylnej sali trzy. Nad oknami w każdym prześle okulus. Na parterze we wschodniej części znajdowała się główna sala modlitewna na rzucie zbliżonym do kwadratu, w zachodniej części sień i izba nad którymi był babiniec. Półkolista nisza w ścianie wschodniej służyła jako Aron ha-kodesz. Wojnę przetrwało dość dużo z wyposażenia synagogi, m.in. w bardzo dobrym stanie bima, którą zniszczono podczas adaptacji synagogi na kino. Zachował się wystrój zewnętrzny, a wewnątrz polichromowany strop, zasłonięty podwieszanym sufitem.

</doc>
<doc id="567042" url="https://pl.wikipedia.org/wiki?curid=567042" title="AZS-AWF Kraków">
AZS-AWF Kraków

KS AZS-AWF Kraków – wielosekcyjny uczelniany klub sportowy działający przy Akademii Wychowania Fizycznego im. Bronisława Czecha w Krakowie.
Historia.
Został założony w 1976 roku. Jest to klub o charakterze wyczynowym.

</doc>
<doc id="567043" url="https://pl.wikipedia.org/wiki?curid=567043" title="Filipa de Hainault">
Filipa de Hainault

Filipa de Hainault, fr. "Philippa de Hainault" (ur. ok. 1314 w Valenciennes, zm. 15 sierpnia 1369 w Windsorze) – królowa Anglii jako żona króla Edwarda III.
Urodziła się w Valenciennes (ówczesnej Flandrii, obecnie Francja), jako druga córka Wilhelma I Dobrego, hrabiego Hainaut i Joanny de Valois (córki Karola de Valois, wnuczki Filipa III Śmiałego). Kiedy miała 9 lat, król Anglii – Edward II zdecydował, że poślubi ona jego najstarszego syna (przyszłego Edwarda III) i wysłał biskupa Stapeldona, by ją obejrzał. Filipa poślubiła Edwarda w Yorku, 24 stycznia 1328 – 11 miesięcy po tym, jak został on królem Anglii. W przeciwieństwie do przyszłych królowych Anglii, nie przywiozła ze sobą ogromnego dworu i nie wprowadziła na dworze ani flandryjskich ani francuskich obyczajów. 
Anglicy kochali ją jako delikatną, pełną współczucia i miłą kobietę. Towarzyszyła mężowi w jego ekspedycji do Szkocji w 1333, i Flandrii w latach 1338-1340. Zapamiętano ją również jako kobietę wrażliwą, która interweniowała u swojego męża i przekonała go, by oszczędził życie mieszczan Calais, których on chciał stracić dla przykładu. Edward bardzo kochał swoją żonę i choć przez 40 lat małżeństwa miał liczne krótkie „miłostki” oraz stałą kochankę Alice Perrers, darzył Filipę ogromnym szacunkiem. Filipa zmarła w Zamku Windsor na skutek obrzęku i została pochowana w Westminster Abbey. Przeżyła dziewięcioro swoich dzieci, dwoje z nich zmarło w 1348 w czasie epidemii Czarnej śmierci.
Potomstwo Filipy i Edwarda.
Filipa urodziła mężowi 13 dzieci; 8 synów i 5 córek:

</doc>
<doc id="567044" url="https://pl.wikipedia.org/wiki?curid=567044" title="Harry Potter i Komnata Tajemnic (gra komputerowa)">
Harry Potter i Komnata Tajemnic (gra komputerowa)

Harry Potter i Komnata Tajemnic (ang. "Harry Potter and the Chamber of Secrets") – komputerowa gra akcji wyprodukowana i wydana w 2002 przez Electronic Arts. Jest oparta na filmie i książce J.K Rowling o tym samym tytule. Jest to kontynuacja gry "Harry Potter i Kamień Filozoficzny".
Rozgrywka.
Wersja PC.
Gra rozpoczyna się krótkim intro, prezentującym początek historii. Rozgrywka zaczyna się w momencie uderzenia samochodu rodziców Rona Weasleya w bijącą wierzbę. Gra nie jest podzielona na poziomy. Harry trafia na teren Hogwartu i pozostaje tam do końca gry. Wyjątkiem jest Zakazany Las, znajdujący się nieopodal. Wraz z rozwojem rozgrywki trzeba wykonywać wszystkie zadania w wyznaczonej kolejności. Zazwyczaj wykonuje się je na określonym obszarze, którego nie można opuścić do osiągnięcia celu.
Pomiędzy zadaniami można zwiedzać Hogwart, którego architektura została mocno uproszczona, co jest ułatwieniem dla najmłodszych graczy. Można wtedy zbierać Fasolki wszystkich smaków Bertiego Botta, które pozwalają na kupno różnych przedmiotów u niektórych uczniów uczestniczących w projekcie Gospodarki Fasolkowej, wymyślonej przez Freda i George’a Weasleyów. Są to m.in. Brązowe Karty Czarodziejów, które sprawiają, że po zebraniu dziesięciu z pięćdziesięciu długość paska energii wzrasta. Karty innego typu, srebrne, znajdują się w różnych miejscach w liczbie czterdziestu. Gdy zbierze się wszystkie, można przystąpić do wyzwania Złotych Kart, których jest jedenaście w jednej wielopokojowej sali. Na jedenastej karcie znajduje się sam Harry Potter. Autorzy dodali do gry możliwość rozegrania sześciu meczów Quidditcha, które zostały uproszczone do konieczności złapania znicza i spowodowania utraty przytomności u drugiego szukającego. Można także rozgrywać pojedynki czarodziejów. Gra zawiera także dodatkową przygodę w sypialni chłopców w salonie Gryffindoru.
Wersja PS.
Gra Zaczyna się w Norze (w Domu Weasleyów). Każde zaklęcie rzuca się jednym przyciskiem (w zależności od obiektu). Gra nie jest podzielona na poziomy.
Wersja PS2.
Gra zaczyna się podczas wizyty Harry’ego w Domu Weasleyów, gdzie przypomina on sobie podstawy czarowania, po czym odwiedza ulicę Pokątną. Gra podzielona jest na poziomy, określane tutaj jako dni, w trakcie których gracz ma wykonać określone zadania.

</doc>
<doc id="567048" url="https://pl.wikipedia.org/wiki?curid=567048" title="Stras">
Stras

Stras (niem. "Strass") – syntetyczna imitacja diamentu wykonana z oszlifowanego (przeważnie szlifem brylantowym) szkła, szkła akrylowego lub, coraz rzadziej, kryształu górskiego, którego dolne ścianki zostały pokryte substancją poprawiającą blask i inne walory estetyczne. Nazwa pochodzi od wynalazcy, XVIII-wiecznego alzackiego jubilera, Georga Friedricha Strassa, który napylał metal na spodnią stronę oszlifowanego szkła ołowiowego.
Stras cechuje się wysokim blaskiem oraz wysoką łamliwością światła, jednak parametry te są gorsze od parametrów, które charakteryzują prawdziwe diamenty. Również odporność na zarysowania, a zatem i trwałość, są dużo niższe niż w oryginalnych kamieniach szlachetnych. Obecnie największym producentem strasu jest austriacka firma Swarovski, oferująca stras pod nazwą handlową "kryształ Swarovskiego", Elite Crystals oraz czeska firma Preciosa.

</doc>
<doc id="567050" url="https://pl.wikipedia.org/wiki?curid=567050" title="Comodoro Rivadavia">
Comodoro Rivadavia

Comodoro Rivadavia – miasto w południowej Argentynie, w prowincji Chubut, nad zatoką San Jorge (Ocean Atlantycki). Około 175,1 tys. mieszkańców.
W mieście rozwinął się przemysł cementowy, rafineryjny oraz hutniczy. W 1961 r. został założony uniwersytet.

</doc>
<doc id="567053" url="https://pl.wikipedia.org/wiki?curid=567053" title="San Nicolás de los Arroyos">
San Nicolás de los Arroyos

San Nicolás − miasto we wschodniej Argentynie, w prowincji Buenos Aires, na prawym brzegu Parany. Około 137,9 tys. mieszkańców.
W mieście rozwinął się przemysł maszynowy, chemiczny, włókienniczy oraz hutniczy.
Miasto jest siedzibą klubów piłkarskich 12 de Octubre i La Emilia San Nicolas.

</doc>
<doc id="567055" url="https://pl.wikipedia.org/wiki?curid=567055" title="Christian Graf von Krockow">
Christian Graf von Krockow

Christian von Krockow (ur. 26 maja 1927 w Rumsku (Pomorze), zm. 13 marca 2002 w Hamburgu) – niemiecki politolog, historyk, pisarz i publicysta.
Życiorys.
Hrabia Christian von Krockow urodził się w rodzinie niemieckiej szlachty na Pomorzu Gdańskim, która to rodzina po utracie majątku w roku 1945 zdołała uciec do Hamburga. Z trzech braci tylko Christian przeżył wojnę. Jeden z jego braci służył w Wehrmachcie, a drugi w Polskiej Armii.
W latach 1947–1954 studiował socjologię, filozofię i prawo publiczne na uniwersytecie w Getyndze oraz na uniwersytecie w Durham (ang. "University of Durham". W roku 1955 obronił w Getyndze pracę doktorską, zatytułowaną "Der Dezisionismus bei Ernst Jünger, Carl Schmitt und Martin Heidegger, seine soziale Funktion und seine sozialtheoretische Bedeutung".
W latach 1961–1969 był profesorem nauk politycznych w Getyndze, Saarbrücken oraz we Frankfurcie. Na emeryturze przeniósł się do Hamburga.
Opublikował m.in. cenione biografie cesarzy niemieckich – Fryderyka II i Wilhelma II, a także biografię organizatora zamachu na Adolfa Hitlera – Clausa von Stauffenberga.
Hrabia Christian von Krockow – podobnie jak hrabina Marion Dönhoff – był jednym z pionierów pojednania z Polską.
W Polsce szczególnym uznaniem cieszyły się spisane przez niego – dwukrotnie publikowane (Wydawnictwo CDN, Warszawa 1990, Agencja Wydawnicza "Tu", Warszawa 1995) – wspomnienia jego starszej siostry Libusse, zatytułowane "Czas Kobiet – wspomnienia z Pomorza 1944–1947 według relacji Libussy Fritz – Krockow" (). Opublikowane zostały również jego eseje „Niemcy – ostatnie sto lat” oraz „Myśląc o Prusach”

</doc>
<doc id="567057" url="https://pl.wikipedia.org/wiki?curid=567057" title="Zárate">
Zárate

Zárate – miasto we wschodniej Argentynie, nad prawą ujściową odnogą Parany, w prowincji Buenos Aires. Około 101,6 tys. mieszkańców.

</doc>
<doc id="567059" url="https://pl.wikipedia.org/wiki?curid=567059" title="Jiaozhou">
Jiaozhou

Jiaozhou (chin. trad. 膠州, chin. upr. 胶州, pinyin "Jiāozhōu") – dawna koncesja niemiecka o powierzchni 552 km² na terytorium Chin (cesarska prowincja Szantung w północnych Chinach, na południowym wybrzeżu Półwyspu Szantung), przyznana II Rzeszy przez cesarstwo chińskie. Jiaozhou było dzierżawione przez Niemcy w latach 1898–1914. Nazwa "Jiaozhou" funkcjonuje w różnych zromanizowanych wersjach: Kiaochow, Kiauchau albo Kiao-Chau (w języku angielskim) i Kiautschou (w języku niemieckim), w wersji polskiej jako Kiauczou, Kiaoczou lub Kiauczau. Ośrodkiem administracyjnym, pod które podlegało terytorium koncesyjne, było Tsingtau. W przeciwieństwie do innych niemieckich posiadłości kolonialnych, Jiaozhou podlegało urzędowi marynarki wojennej, a nie urzędowi kolonialnemu.
Historia.
W 1860 pruska flota wpłynęła w rejon zatoki Jiaozhou. W następnym roku została podpisana chińsko-pruska umowa handlowa. Ferdinand von Richthofen po swoich podróżach do Chin w latach pomiędzy 1868 a 1871 polecił tę zatokę jako dogodne miejsce dla bazy pruskiej marynarki wojennej. W 1896 z osobistą wizytą przybył tu dowódca Niemieckiej Floty Wschodnioazjatyckiej. W latach 1897–1914 stacjonowała tu Niemiecka Eskadra Wschodnioazjatycka.
Kiedy 1 listopada 1897 zamordowano dwóch misjonarzy niemieckich, cesarz Wilhelm II użył tego jako pretekstu do zajęcia zatoki. 14 listopada 1897 niemiecka piechota morska wylądowała w tym rejonie i zajęła go bez walki.
Po kilku miesiącach Chiny zostały zmuszone do wydzierżawienia rejonu Zatoki Jiaozhou Niemcom na okres 99 lat. 6 tygodni później – 6 kwietnia 1898 teren ten został oficjalnie ogłoszony niemieckim protektoratem, port został natomiast otwarty 1 lipca 1899. Do tego czasu region ten był zamieszkiwany przez ok. 83 tys. mieszkańców.
W wyniku umowy dzierżawy rząd chiński musiał się zrzec wszelkiej suwerenności na wspomnianym terytorium, oprócz tego została utworzona specjalna strefa bezpieczeństwa o szerokości 50 km. Ponadto Niemcy otrzymali prawo do budowy linii kolejowych do lokalnych składów, także część półwyspu Szantung, mimo że formalnie nie była częścią protektoratu, dostała się do niemieckiej strefy wpływów. Wydzierżawienie Jiaozhou stało się także początkiem dla innych koncesji na terytorium Chin, takich jak: rosyjski Port Artur, brytyjskie Weihaiwei i francuskie Guangzhouwan.
Jiaozhou podlegało Urzędowi Cesarskiej Marynarki Wojennej i było zarządzane przez gubernatora. 23 sierpnia 1914 Chiny anulowały dzierżawę rządowi Niemiec. 7 listopada 1914 zatoka została zajęta przez Japonię, która po rozpoczęciu I wojny światowej przyłączyła się do ententy. Ostatecznie rejon ten został zwrócony Chinom 10 grudnia 1922, Japonia zagarnęła go raz jeszcze na okres od 1937 do 1945.

</doc>
<doc id="567062" url="https://pl.wikipedia.org/wiki?curid=567062" title="Río Gallegos">
Río Gallegos

Río Gallegos − miasto w południowej Argentynie, u ujścia rzeki Gallegos do Oceanu Atlantyckiego, na obszarze Patagonii, stolica prowincji Santa Cruz.
W mieście rozwinął się przemysł mięsny, skórzany, obuwniczy oraz rafineryjny.

</doc>
<doc id="567063" url="https://pl.wikipedia.org/wiki?curid=567063" title="Ruch Czystych Serc">
Ruch Czystych Serc

Ruch Czystych Serc (RCS) – młodzieżowy ruch katolicki zainicjowany przez czasopismo „Miłujcie się!”, którego członkowie decydują się na zachowanie dziewictwa przed zawarciem małżeństwa.
Patronką ruchu jest bł. Karolina Kózka, która zginęła w 1914 roku, broniąc się przed gwałtem.
Geneza.
W latach dziewięćdziesiątych XX wieku powstało wiele organizacji promujących wstrzemięźliwość seksualną aż do ślubu. Ruch ten był odpowiedzią na swobodę seksualną, która opanowała Amerykę w latach sześćdziesiątych XX wieku. Jego rozwój w wielu rejonach USA wprowadził tzw. modę na czystość. W Kościele baptystycznym ruch ten zapoczątkowano w Nashville w stanie Tennessee pod kierunkiem pastora Richarda Rossa. W 1997 r. w Denver w stanie Kolorado katolicki duchowny William Carmody zapoczątkował ruch propagujący czystość przedmałżeńską. Ruch został nazwany "Czysty z wyboru". Obecnie do tego Ruchu należy ok. 3-4 miliony młodych.
Ruch w Polsce.
Jedną z form deklaracji o przystąpieniu do RCS jest wpis na stronie Ruchu do "Księgi czystych serc".
Oprócz zobowiązań wymienionych w "modlitwie zawierzenia", członkowie ruchu przez pracę nad swoim charakterem chcą osiągnąć opanowanie, silną wolę, umiejętność kontrolowania emocji i pobudzeń seksualnych. W tym celu starają się zorganizować dzień w taki sposób, aby było w nim miejsce na modlitwę, naukę, pracę, odpoczynek, sport, zabawę. Wspólnota "RCS" pomaga też swym członkom walczyć ze słabościami.
Według dwumiesięcznika „Miłujcie się!” ideę "Ruchu Czystych Serc" określają słowa papieża Jana Pawła II: „Musicie od siebie wymagać, nawet gdyby inni od was nie wymagali” oraz „ABC Społecznej Krucjaty Miłości” kardynała Stefana Wyszyńskiego.

</doc>
<doc id="567065" url="https://pl.wikipedia.org/wiki?curid=567065" title="Bob Sinclar">
Bob Sinclar

Bob Sinclar, właściwie Christophe Le Friant (ur. 10 maja 1969 w Bois-Colombes) – francuski producent muzyczny i DJ. Jest jednym z prekursorów francuskich brzmień muzyki house zwanej French house.
Życiorys.
Dorastał w dzielnicy Le Marais. Karierę rozpoczynał w 1986 roku pod pseudonimem "Chris „The French Kiss”", zdobywając sporą popularność we Francji łącząc w swojej twórczości elementy hip-hopu, muzyki funk i R&amp;B. Zaczął grać własne imprezy acid jazzowe i hip-hopowe.
Współpracował z Thomasem Bangalterem, członkiem formacji Daft Punk. Wspólnie nagrali płytę, przy użyciu której wykorzystali głos Jane Fondy, pochodzący z wydanych przez nią kaset fitness.
W 1994 roku wraz z DJ-em Yellow założył wytwórnię Yellow Production. Spopularyzował tzw. "french touch" w muzyce house. Muzyka ta charakteryzuje się użyciem dużej ilości sampli oraz elementów muzyki disco. Pochodzący z tamtych czasów singel "I Feel For You" doszedł na 9 miejsce francuskiej listy przebojów.
Kolejne lata przyniosły liczne eksperymenty: pracując pod pseudonimami "The Mighty Bop" i "Reminiscence Quartet" wydał liczne płyty hip-hopowe i acid jazzowe. Współtworzony przez niego projekt "Africanism" wykorzystywał z kolei elementy jazzu, muzyki latynoskiej i tradycyjnych przyśpiewek afrykańskich. W 1998 roku Christophe odszedł od acid jazzu i jako Bob Sinclar wydał debiutancką płytę "Paradise", a dwa lata później ukazała się drugi album "Champs Elysées" (2000).
W 2006 roku wielką popularność w całej Europie zdobyły single "Love generation", "World, Hold On" ("Children Of The Sky") i "Rock This Party", pochodzące z wydanej wiosną kolejnej płyty "Western Dream".

</doc>
<doc id="567068" url="https://pl.wikipedia.org/wiki?curid=567068" title="Ironia romantyczna">
Ironia romantyczna

Ironia romantyczna – pojęcie to wiąże się ściśle z osobą niemieckiego filozofa Friedricha Schlegla. Ironia romantyczna określa koncepcję postawy twórcy wobec świata, wyrażająca się w przekonaniu o dominacji fantazji twórczej, pojmowaniu aktu twórczego jako gry, w której zacieranie granicy między rzeczywistością a fikcją łączyły się z poczuciem supremacji twórcy wobec dzieła. 
Podstawą do refleksji poetologicznych Schlegla w jego dziele "Fragmenty krytyczne" była twórczość Ludwiga Tiecka, a w szczególności jego przełomowe dzieło, udramatyzowana baśń ludowa "Kot w butach: bajka dla dzieci w 3 aktach, z intermedium, prologiem i epilogiem". Właśnie zabieg Tiecka Schlegel nazywa ironią romantyczną. Znalazła ona później wyraz między innymi w twórczości Juliusza Słowackiego, Cypriana Norwida czy Heinricha Heinego.

</doc>
<doc id="567069" url="https://pl.wikipedia.org/wiki?curid=567069" title="Edward Mikołajczyk (dziennikarz)">
Edward Mikołajczyk (dziennikarz)

Edward Mikołajczyk (ur. 20 października 1940 w Czechowicach, zm. 8 września 2020) – polski dziennikarz telewizyjny.
Życiorys.
Absolwent Wydziału Filologicznego Uniwersytetu Jagiellońskiego (1964). W 1965 został zatrudniony w tygodniku „Walka Młodych”, w którym w 1972 objął funkcję zastępcy redaktora naczelnego. W latach 1966-1973 pracował jako asystent w Studium Dziennikarskim Uniwersytetu Warszawskiego, a w latach 1978-1980 był wykładowcą na Wydziale Radia i Telewizji Uniwersytetu Śląskiego. W 1973 został sekretarzem redakcji tygodnika „Kultura”. W tym samym roku został zatrudniony w Komitecie do spraw Radia i Telewizji na stanowisku zastępcy redaktora naczelnego w Naczelnej Redakcji Informacji i Publicystyki. W latach 1974-75 studiował w Zaocznym Wyższym Studium Zawodowym Realizacji Telewizyjnych Programów Dziennikarskich Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. 
Od 1968 należał do Polskiej Zjednoczonej Partii Robotniczej. Od 1979 do 1980 pełnił funkcję sekretarza Komitetu Zakładowego PZPR w Radiokomitecie, a następnie był członkiem egzekutywy KZ w tej instytucji.
W latach 70. współprowadzący Studio 2. Później pracował m.in. w służbie dyplomatycznej (Jugosławia), był także rzecznikiem prasowym Polskiego Związku Piłki Nożnej. Do 2016 wieloletni pracownik Biura Programowego i Akademii Telewizyjnej TVP S.A. Felietonista tygodnika Przegląd.
Wymieniony został w raporcie z weryfikacji Wojskowych Służb Informacyjnych jako osoba mająca zadanie typowania dziennikarzy do współpracy z WSI. Zaprzeczył temu w wydanym 18 lutego 2007 oświadczeniu.
Odznaczenia.
Postanowieniem Prezydenta RP z dnia 18 października 2002, "w uznaniu wybitnych zasług dla rozwoju Telewizji Polskiej", został odznaczony Krzyżem Oficerskim Orderu Odrodzenia Polski.

</doc>
<doc id="567071" url="https://pl.wikipedia.org/wiki?curid=567071" title="Bożena Walter">
Bożena Walter

Bożena Ewa Walter z domu Bukraba (ur. 22 września 1938 w Krakowie) – polska dziennikarka i prezenterka telewizyjna. Założycielka i w latach 2001–2016 prezes zarządu Fundacji TVN Nie jesteś sam.
Życiorys.
Córka Władysława Bukraby (1907–1940), oficera artylerii Wojska Polskiego II RP w stopniu porucznika, ofiary zbrodni katyńskiej, zamordowanego w Charkowie. Ukończyła II Liceum Ogólnokształcące im. Jana Śniadeckiego w Kielcach, po czym podjęła studia w Instytucie Filologii Orientalnej Uniwersytetu Jagiellońskiego.
Podczas studiów była dziennikarką i felietonistką kieleckiej gazety „Słowo Ludu”. Później została spikerką Telewizji Kraków, a następnie reporterką w audycji "Śląski Magazyn Informacyjny" w Radiu Katowice. Po dwóch latach pracy w tej stacji wyjechała do Warszawy, gdzie w 1967 zadebiutowała jako spikerka Telewizji Polskiej. Następnie współprowadziła i wydawała program rozrywkowy "Telewizyjny Ekran Młodych". Była współprowadzącą i współautorką popularnego w okresie PRL wielogodzinnego bloku programowego "Studio 2", współtworzyła i przez pewien czas kierowała programem dla dzieci i młodzieży "5-10-15". Była autorką programu rozrywkowego "Czar par". W 1976 ukończyła naukę w Zaocznym Wyższym Studium Zawodowym Realizacji Telewizyjnej Programów Dziennikarskich PWSFTviT w Łodzi.
W 1997 zakończyła pracę w TVP. W 2001 zainicjowała powstanie Fundacji TVN Nie jesteś sam, której fundatorem została spółka akcyjna TVN, pokrywająca koszty funkcjonowania organizacji. Bożena Walter objęła stanowisko prezesa zarządu fundacji, które zajmowała społecznie do 2016.
Życie prywatne.
Była żoną Mariusza Waltera. Ma syna Piotra i córkę Sandrę.

</doc>
<doc id="567072" url="https://pl.wikipedia.org/wiki?curid=567072" title="Stanisław Syrewicz">
Stanisław Syrewicz

Stanisław Syrewicz, występujący również jako Stanislas Syrewicz (ur. 22 sierpnia 1946 w Azowie) – polski kompozytor muzyki filmowej oraz piosenek, reżyser teatralny. Członek Europejskiej Akademii Filmowej i Brytyjskiej Akademii Sztuki Filmowej i Telewizyjnej.
Życiorys.
Rodzina i edukacja.
Jego ojciec pochodził z Wileńszczyzny, a matka ze Lwowa. Jego rodzice po wojnie zamieszkali w Zduńskiej Woli, gdzie matka – z wykształcenia magister sztuki po konserwatorium, prawniczka i polonistka – pracowała jako nauczycielka i dorabiała, udzielając lekcji muzyki. W wieku czterech lat zaczął grać na pianinie i za namową rodziców kontynuował rozwój muzyczny. W wieku dziewięciu lat otrzymał stypendium Ministerstwa Kultury i Sztuki, co umożliwiło mu naukę gry na fortepianie u najlepszych profesorów, m.in. u prof. Marii Wiłkomirskiej w Łodzi, u której w okresie szkoły podstawowej i liceum pobierał lekcje fortepianu. W tym okresie pomagał matce, która prowadziła teatr poezji.
Ukończył Państwową Wyższą Szkołę Muzyczną w Warszawie w klasie fortepianu. W 1966 wystąpił jako pianista z orkiestrą podczas koncertu z okazji jubileuszu 50-lecia Filharmonii Łódzkiej. W okresie studiów muzycznych udzielał się w uczelnianym kabarecie, w którym występował z Katarzyną Lengren, Anną Romantowską i Krzysztofem Kolbergerem. W grudniu 1970 w duecie z Lengren otrzymał główną nagrodę na Festiwalu Piosenki Studenckiej w Krakowie "ex aequo" z zespołem Pod Budą.
W 1973 podjął studia na Wydziale Reżyserii Państwowej Wyższej Szkoły Teatralnej w Warszawie. W tym czasie reżyserował w Teatrze Muzycznym w Gdyni napisany przez siebie musical "Stan wyjątkowy" oraz operę "Narcisio" w Teatrze Wielkim w Warszawie. Był również asystentem reżysera Jerzego Grzegorzewskiego w Teatrze Ateneum w Warszawie.
Kariera zawodowa.
W drugiej połowie lat 70. napisał muzykę do ponad 30 spektakli teatralnych i wielu programów telewizyjnych. Współpracował m.in. z Zygmuntem Hübnerem i Adamem Hanuszkiewiczem. Jego piosenki z tamtego okresu wykonywane były przez czołowych polskich aktorów, m.in. Marka Kondrata, Daniela Olbrychskiego, Krzysztofa Wakulińskiego, Piotra Fronczewskiego i Ewę Złotowską, a także przez piosenkarki: Marylę Rodowicz i Magdę Umer. W 1976 skomponował muzykę do filmu Piotra Szulkina "Oczy uroczne", a w następnym roku współtworzona przez niego piosenka „Śpiewać każdy może”, którą aktor Jerzy Stuhr zaśpiewał na 15. Krajowym Festiwalu Piosenki Polskiej w Opolu, stała się ogólnopolskim klasykiem.
Międzynarodową karierę rozpoczął napisaniem muzyki do pierwszej filmowej koprodukcji polsko-brytyjskiej "Sherlock Holmes &amp; Dr Watson" (1979) w reż. Sheldona Reynoldsa. Stan wojenny zastał Syrewicza i jego rodzinę w Paryżu, a decyzję o pozostaniu za granicą przypieczętowała wiadomość o pożarze, który zniszczył ich dom w podwarszawskiej Starej Miłosnej. Pozostając na przymusowej emigracji, występował w restauracjach i grał w szkołach baletowych. Po udzieleniu wywiadu magazynowi „Le Monde de la musique” zyskał zainteresowanie lokalnych twórców. Zaczął współpracować z francuskimi twórcami, m.in. kompozytorem Yvesem Montandem i autorką tekstów Etienne Roda-Gill, a dzięki nawiązanym na obczyźnie kontaktom w 1982 podpisał kontrakt z Chrisem Blackwellem, właścicielem wytwórni Island Records. W tym okresie napisał piosenki również dla Marianne Faithfull, Diane Keaton, José Carrerasa, Jona Andersona i Dmitrija Chworostowskiego oraz współpracował z tekściarzami, m.in. Normanem Gimbelem i Donem Blackiem. W 1994 współtworzona przez niego piosenka „To nie ja!” w wykonaniu Edyty Górniak stała się przebojem po zajęciu drugiego miejsca w 39. Konkursie Piosenki Eurowizji.
Skomponował muzykę do ponad 100 filmów, współpracując m.in. z Johnem Frankenheimerem, Kenem Russellem, Ferdinandem Fairfaxem, Andrzejem Żuławskim, Jerzym Skolimowskim. W 1994 za muzykę do filmu "Stalin" odebrał prestiżową ACE AWARD w Stanach Zjednoczonych. Napisana przez niego muzyka do filmu "The Choir" pozostawała przez wiele tygodni na pierwszej pozycji listy przebojów muzyki poważnej w Wielkiej Brytanii, Australii oraz dotarła do czwartego miejsca na "Pop List" w Wielkiej Brytanii, otrzymując status złotej płyty. Ostatnie ważniejsze produkcje filmowe poza Polską, do których Syrewicz napisał muzykę, to: "Britz" i "Separate Lies" w Anglii oraz "The Extremist" i "Stranded" w Ameryce. W 2010 skomponował muzykę do rocznicowej prezentacji "Bitwy pod Grunwaldem" Jana Matejki dla Muzeum Narodowego w Warszawie, po czym został rezydentem artystycznym tego muzeum. Napisał też muzykę do filmu "Miłość na wybiegu" i serialu "Dom nad rozlewiskiem".
Życie prywatne.
Rozwiedziony. Z zawartego w latach 70. małżeństwa ze scenografką i dramaturgiem Katarzyną Lengren ma córkę Klarę Syrewicz, która jest dziennikarką.
Linki zewnętrzne.
Oficjalna strona Stanisława Syrewicza

</doc>
<doc id="567074" url="https://pl.wikipedia.org/wiki?curid=567074" title="Karolina Porcari">
Karolina Porcari

Karolina Dafne Porcari (ur. 15 sierpnia 1979 w Warszawie) – polsko-włoska aktorka.
Życiorys.
Jako dziecko wyjechała z rodzicami do Włoch, gdzie zamieszkiwała osiemnaście lat w regionie Apulia. Następnie przeprowadziła się do Mediolanu, gdzie przez dwa lata studiowała literaturę oraz kierunek teatralny.
W 2001 została przyjęta do Państwowej Wyższej Szkoły Teatralnej im. Ludwika Solskiego w Krakowie. W trakcie studiów występowała w Teatrze Ludowym w Krakowie, a po ich ukończeniu w Teatrze Dramatycznym w Warszawie, m.in. w przedstawieniu „Czas kochania, czas umierania” Fritza Katera w reżyserii Tomasza Gawrona.
Posiada podwójne obywatelstwo: polskie i włoskie.

</doc>
<doc id="567075" url="https://pl.wikipedia.org/wiki?curid=567075" title="Wielka Synagoga w Radomsku">
Wielka Synagoga w Radomsku

Wielka Synagoga w Radomsku – nieistniejąca obecnie synagoga znajdująca się w Radomsku przy ulicy Berka Joselewicza.
Synagoga została zbudowana w 1908 roku. Podczas II wojny światowej hitlerowcy zburzyli synagogę. Po wojnie nie została odbudowana.
Murowany budynek synagogi wzniesiono na planie prostokąta, w stylu neoromańskim. Na fasadzie głównej znajdowały się dwa rzędy, wysokich, półokrągle zakończonych okien. W centralnej części znajdowały się dwa wejścia dla mężczyzn, a po bokach wejścia dla kobiet, prowadzące na babiniec. Całość wieńczył trójkątny przyczółek, na szczycie którego znajdowały się tablice Dekalogu, wypisane złoconymi literami.
Wnętrze podzielone było na dwie części, obszerny przedsionek, z którego wchodziło się do głównej sali modlitewnej, którą z trzech stron otaczały galerie dla kobiet. Na wschodniej ścianie znajdował się niezwykle bogato zdobiony Aron ha-kodesz, a przed nim stała bima i pulpit kantora. Jednym z najbardziej charakterystycznych elementów synagogi było sklepienie pomalowane na błękitny kolor z gwiazdami, księżycem, słońcem i znakami zodiaku. Całość oświetlały wielkie, bogato zdobione, ze szlifowanego, gładkiego szkła żyrandole.

</doc>
<doc id="567078" url="https://pl.wikipedia.org/wiki?curid=567078" title="Synagoga w Rozprzy">
Synagoga w Rozprzy

Synagoga w Rozprzy – zbudowana w 1898 roku. Podczas II wojny światowej hitlerowcy zdewastowali synagogę. Obecnie w budynku synagogi znajdują się sklepy i biura.
Murowany budynek synagogi zbudowano na planie prostokąta. Do dzisiaj zachowały się charakterystyczne elementy wystroju zewnętrznego w postaci lizen i uproszczonych gzymsów.

</doc>
<doc id="567080" url="https://pl.wikipedia.org/wiki?curid=567080" title="Dariusz Kuć">
Dariusz Kuć

 
Dariusz Kuć (ur. 24 kwietnia 1986 w Krakowie) – polski lekkoatleta, wicemistrz Europy w sztafecie 4 x 100. 
Życiorys.
Olimpijczyk z Pekinu (2008) i Londynu (2012). Absolwent Liceum Ogólnokształcącego w Centrum Edukacyjnym "Radosna Nowina 2000" w Piekarach. Obecnie mieszka w Białych Błotach. Reprezentował Polskę podczas igrzysk olimpijskich w Pekinie (2008) – odpadł w ćwierćfinale biegu na 100 m.
Wieloletnim trenerem Dariusza Kucia był Piotr Bora.

</doc>
<doc id="567081" url="https://pl.wikipedia.org/wiki?curid=567081" title="Oblężenie Fortu Niagara">
Oblężenie Fortu Niagara

Oblężenie Fortu Niagara – oblężenie, które miało miejsce w dniach od 6 do 26 lipca 1759 roku, podczas wojny o kolonie, stanowiącej północnoamerykański front wojny siedmioletniej.
Brytyjski atak na Fort Niagara był częścią kampanii likwidowania francuskich umocnień w okolicach Wielkich Jezior i w dolinie rzeki Ohio – operacji pozwalającej na uderzenie od zachodu na Nową Francję skoordynowane z uderzeniem generała Wolfe od wschodu. Generał Prideaux osiągnął Fort Niagara 6 lipca z 2 500 ludźmi. Kapitan Pouchot stworzył w nim silną obronę, która kosztowała życie Prideaux kilka dni po rozpoczęciu oblężenia. Dowództwo sił brytyjskich przejął William Johnson, który przyjął francuską kapitulację 26 lipca po tym, jak siły francuskie idące z odsieczą zostały zniszczone w bitwie pod La Belle Famille.
Fort Niagara upadł. Z powodu braku sił do skutecznej obrony umocnień nadgranicznych (generał Montcalm zebrał wszystkie siły Nowej Francji w mieście Québec w celu przeciwstawienia się decydującemu uderzeniu brytyjskiemu). Zmusiło to Francuzów do opuszczenia bez walki Fortu St. Frédéric a nawet potężnego Fortu Carillon (nazwanego przez Brytyjczyków Fort Ticonderoga), który obronił się rok wcześniej. Pomimo że droga wodna do Montrealu i doliny Rzeki Świętego Wawrzyńca przez jezioro Champlain teraz została otwarta, francuska obrona Fortu Niagara i w innych miejscach przedłużyła wojnę do następnego roku i pozwoliła siłom francuskim pod wodzą François Gaston de Lévis podjąć w 1760 roku próbę odbicia Quebecu.

</doc>
<doc id="567083" url="https://pl.wikipedia.org/wiki?curid=567083" title="Synagoga w Sieradzu">
Synagoga w Sieradzu

Synagoga w Sieradzu – synagoga znajdująca się w Sieradzu przy ulicy Wodnej 7.
Synagoga została zbudowana w latach 1819-1824, prawdopodobnie według projektu architekta Hilarego Szpilowskiego. Około 1850 roku kantorem synagogi był Lejzer Perelmuter, pochodzący z Litwy autor popularnych pieśni religijnych i książki o tematyce talmudycznej - ojciec rabina i posła na Sejm Ustawodawczy II RP Abrahama Cwi Perlmuttera. Podczas II wojny światowej hitlerowcy zdewastowali i następnie przebudowali synagogę. Obecnie znajdują się w niej biura oraz siedziby firm rzemieślniczych. Na zewnątrz budynku umieszczono płytę z granitu poświęconą żydowskim mieszkańcom Sieradza. Kilkakrotnie modlił się w tym miejscu podczas sieradzkich Dni Judaizmu rabin Michael Schudrich.
Murowany budynek synagogi wzniesiono na planie prostokąta, z przybudówką od strony zachodniej, gdzie mieścił się przedsionek. Wewnątrz posiadała bardzo bogate wyposażenie, m.in. klasycystyczna, bardzo rozbudowana oprawa Aron ha-kodesz oraz ośmioboczna altanowa bima. Podczas wojennej przebudowy budynek synagogi zatracił niektóre charakterystyczne cechy architektoniczne oraz cechy zabytkowe. Niedaleko synagogi znajdowała się mykwa.
W budynku dawnej synagogi funkcjonował m.in. Zbór Kościoła Chrześcijańskiego Jezus Żyje. 
W dniu 17 kwietnia 2014 r. synagoga częściowo spłonęła.

</doc>
<doc id="567084" url="https://pl.wikipedia.org/wiki?curid=567084" title="Małgorzata Francuska">
Małgorzata Francuska

Małgorzata zwana "The Pearl of France" czyli "Francuską Perłą", fr. "Marguerite de France" (ur. 1282, zm. 14 lutego 1317 w Londynie) – córka króla Francji - Filipa III Śmiałego i jego drugiej żony - Marii Brabanckiej. Królowa Anglii jako druga żona króla Edwarda I.
Początkowo owdowiały Edward I miał poślubić piękną Blankę, starszą siostrę Małgorzaty. Z Francji do Anglii miał ją przywieść młodszy brat Edwarda - Edmund Crouchback, ale Filip IV Piękny (przyrodni brat Blanki i Małgorzaty) obiecał Blankę wydać za Rudolfa Habsburga. 55-letniemu Edwardowi zaproponował w zamian 11-letnią Małgorzatę. Na wieść o tym Edward wypowiedział Francji wojnę i stanowczo odmówił poślubienia Małgorzaty. Jednak po pięciu latach obaj królowie zawarli traktat pokojowy w Montreuil.
Ślub 16-letniej Małgorzaty i 60-letniego Edwarda odbył się 8 września 1299, w Canterbury. Król szybko wrócił do szkockiej granicy i kontynuował swoją kampanię, a Małgorzata została sama w Londynie. Dopiero po kilku miesiącach, znudzona i samotna, młoda królowa zdecydowała się dołączyć do swojego męża. Edward jako wdowiec po Eleonorze Kastylijskiej, miał już dzieci z pierwszego małżeństwa. Małgorzata szybko zaprzyjaźniła się ze swoją pasierbicą Marią, Benedyktynką, która była od niej starsza o 2 lata. Ze swoim pasierbem, Edwardem (który był od niej 2 lata starszy), okazywali sobie widoczną czułość; on kiedyś przekazał jej w darze drogi rubin i złoty pierścień, a ona ocaliła przyjaciół księcia od gniewu króla. Edward był bardzo zadowolony widząc, jak Małgorzata otacza opieką jego dzieci z pierwszego małżeństwa.
Edward zmarł w 1307, kiedy Małgorzata miała zaledwie 26 lat. Nigdy nie wyszła ponownie za mąż, zamieszkała na stałe w Marlborough Castle, a pieniądze wydawała na pomoc biednym. Zmarła zaledwie 10 lat po swoim mężu, w wieku 36 lat. Została pochowana w Greyfriar's Church, w Greenwich.

</doc>
<doc id="567086" url="https://pl.wikipedia.org/wiki?curid=567086" title="Szymon Syreński (Syreniusz)">
Szymon Syreński (Syreniusz)

Szymon Syreński (Syreniusz, Syrenius, Sacranus) (ur. ok. 1540 w Oświęcimiu, zm. 29 marca 1611 w Krakowie) – profesor Akademii Krakowskiej, lekarz, botanik, badacz leczniczych właściwości ziół, jeden z najwybitniejszych polskich zielnikarzy, twórca ilustrowanego Zielnika o roślinach użytkowych, klasycznego dzieła botanicznego polskiego renesansu.
Życiorys.
Szymon Syreński urodził się ok. 1540 w Oświęcimiu. Był synem mieszczanina Mikołaja. Używał zlatynizowanych form nazwiska: Syrenius, Syrrenius oraz Sacranus (pochodzący z Oświęcimia). W literaturze polskiej najczęściej nazywany jest Syreniuszem. O jego początkowych losach i wstępnej edukacji nic nie wiadomo.
W latach 1560-1569 studiował na Wydziale Filozoficznym (Artium) Uniwersytetu Krakowskiego, na którym w 1569 uzyskał tytuł magistra sztuk wyzwolonych oraz doktora filozofii. Następnie przyjął pracę guwernera i wraz ze swoimi podopiecznymi, Wojciechem Herburtem z Fulsztyna i Jerzym Kormanieckim, udał się do Ingolstadtu. Tam w miejscowym uniwersytecie założonym w 1472 r. przez księcia Ludwika IX – razem ze swoimi wychowankami – wpisał się na studia w roku szkolnym 1569/1570. W latach 1570-1573 studiował na Wydziale Filozoficznym tej uczelni.
W tym czasie wiele podróżował – po Węgrzech, Niemczech, Niderlandach i Szwajcarii. Zwiedził m.in. prywatne ogrody roślin leczniczych w Augsburgu, Heidelbergu i Moguncji. Około 1573 r. udał się do Włoch, gdzie rozpoczął studia medyczne na uniwersytecie padewskim, który był wówczas wiodącym ośrodkiem medycyny i botaniki. Tam zdobywał wiedzę pod kierunkiem takich uczonych, jak Bernard Saternus, Hieronim Capivaccio, Juliusz Paweł Crasso, Franciszek Piccolomini, Franciszek Bonafides czy też Melchiorre Wieland (Guilandino, Guilandinus, Villandrino) (1520-1589). Ten ostatni zwłaszcza, jako profesor pierwszej w świecie katedry botaniki lekarskiej (simplicium) i kierownik padewskiego ogrodu botanicznego, nie mógł być nieznanym młodemu Polakowi, interesującemu się roślinami leczniczymi.
W czasie wolnym od zajęć Syreniusz prowadził obserwacje roślin zarówno uprawianych w ogrodach włoskich jak i dziko rosnących; głównie w okolicach Padwy i Wenecji. Dyplom ukończenia studiów (tytuł doktora medycyny) Syreniusz otrzymał w dniu 13 lutego 1577 r. z rąk sławnego wówczas Geronima Mercuriali (1530-1606), który był jego opiekunem naukowym.
W r. 1578 powrócił do Polski i zamieszkał we Lwowie. Tam prowadził praktykę lekarską, nie zaniedbując jednocześnie zainteresowań botanicznych. Badał okoliczną florę, wyjeżdżał też w dalsze okolice, na Podole, Pokucie, w okolice Bieszczadów i Babiej Góry. Prowadził korespondencję z ludźmi o podobnych zainteresowaniach z innych regionów kraju, którzy dzielili się z nim swoimi spostrzeżeniami.
W 1588 r. przeniósł się do Krakowa, gdzie objął stanowisko lekarza dla ubogich, z fundacji Piotra z Poznania. Pełnił je aż do śmierci. W zamian za bezpłatne leczenie pacjentów otrzymał od fundatora dom przy ul. Wiślanej, w którym zamieszkał.
15 lipca 1590 r. został powołany do Wydziału Lekarskiego Uniwersytetu Krakowskiego, uzyskując nostryfikację dyplomu padewskiego na podstawie rozprawy traktującej o znaczeniu czynnika eksperymentalnego w medycynie; "Quaestio […] Medicae […]" (Cracoviae 1590). Odtąd wykładał medycynę na uczelni, łącząc działalność dydaktyczną i charytatywną z pracą nad dziełem swego życia, Zielnikiem. W 1600 r. pełnił funkcję dziekana Wydziału Lekarskiego, a w 1602 objął nowo utworzoną katedrę botaniki (jedną z pierwszych na świecie) na Uniwersytecie Krakowskim i został jej pierwszym profesorem. 
Syreniusz był posiadaczem bogatej biblioteki, na co wskazują książki z jego podpisem znajdujące się w kilku krakowskich księgozbiorach. Cenną po nim pamiątkę od spadkobierców otrzymała biblioteka Akademii Krakowskiej. Było to rzadkie wydanie Psałterza w czterech starożytnych językach.
Szymon Syreński zmarł 29 marca 1611 r. w Krakowie. Pozostawił o nieznanym imieniu żonę (jej dalszy los jest też nieznany) i trzy córki:
W dzienniku spraw domu zakonnego jezuitów przy kościele św. Barbary wpisano notatkę o śmierci Syreniusza wraz ze słowami księdza Wielowieckiego: "Szymon Syreniusz, akademik filozofii i medycyny doktór, zgromadzenia naszego przy kościele Św. Barbary ordynariusz, wspomożyciel biedaków i ich najgorliwszy obrońca, wsławiony wydaniem znakomitego dzieła o ziołach, mąż ozdobiony wszelkim rodzajem cnót, nasz przyjaciel i wspaniały dobroczyńca życie zakończył...". G. Gola, autor opracowania o historii Ogrodu Botanicznego w Padwie, wymienia Syreniusza wśród sławnych przyrodników, którzy w XVI w. ukończyli uniwersytet padewski. Z kolei Szymon Starowolski zanotował: "Syreniusz dlatego szczególnie znamienite między medykami otrzymał imię, że znajomością ziół celując naukę o ich własnościach i skutkach ojczystą mową wyłożoną nam zostawił".
Również w następnych latach pamiętano o dorobku i zasługach Syreniusza. Ks. Stanisław Bonifacy Jundziłł wyrażał się o "Zielniku" jako o dziele "godnym y teraz naszego poszanowania". W roku 1841 Szopowicz wydał w Krakowie poświęconą Syreńskiemu pracę w języku łacińskim pt. "Vita Simonis Syrennii Sacrani". Obszernie o życiu i działalności naukowej autora "Zielnika" informował też Ambroży Grabowski w swojej wydanej w Krakowie w roku 1840 książce, zatytułowanej "Starożytności historyczne polskie czyli pisma i pamiętniki do dziejów dawnej Polski itd. i żywoty uczonych Polaków".
Działalność naukowa.
Działalność badawcza Syreniusza rozpoczęła się już w czasie studiów na uniwersytecie padewskim. W okresie tym prowadził on obserwacje roślin zarówno uprawianych w ogrodach włoskich jak i dziko rosnących; głównie w okolicach Padwy i Wenecji. Po powrocie do Polski w 1578 r. kontynuował badania botaniczne w okolicach Lwowa, Kamieńca Podolskiego, Babiej Góry, na Podolu, Pokuciu i w Bieszczadach.
Podobnie jak inni zielnikarze renesansowi np. Marcin z Urzędowa, Stefan Falimirz, Gaspard Bauhin, Syreniusz postawił sobie za zadanie opis wszystkich gatunków roślin użytkowanych w ówczesnej Europie Środkowej i Południowej. Szczególnie wiele uwagi poświęcił roślinom zbożowym.
Większość badanych i opisanych przez niego gatunków to rośliny rodzime dla Europy. Autor interesował się jednak także nowymi "przybyszami" z innych kontynentów, które zawędrowały do Europy w różnych okresach rozwoju cywilizacji. Dla kilkudziesięciu spośród nich podaje dane na temat aklimatyzacji w Polsce i krajach sąsiednich. Przykładem może być słonecznik (Helianthus annuus L.), świeżo przybyły z Ameryki, czy tatarak (Acorus calamus L.), pochodzący z Azji, o którym pisze Syreniusz, że został rozpowszechniony w Polsce przez Tatarów (stąd jego nazwa: "tatarskie ziele").
Uwieńczeniem 30-letniej działalności badawczej Syreniusza było stworzenie ogromnego jak na owe czasy dzieła. Był to mianowicie Zielnik, którego druk zlecił autor w 1611 r.
Publikacje.
Pierwsze znane i opublikowane dzieło Syreniusza nie było związane z botaniką – jego koronną dziedziną – lecz z medycyną. Była to mianowicie rozprawa traktująca o znaczeniu czynnika eksperymentalnego w medycynie; Quaestio […] Medicae […] (Cracoviae 1590), na której podstawie Syreniusz uzyskał nostryfikację dyplomu padewskiego.
Drugie dzieło, nad którym autor pracował z górą lat 30. nosi tytuł:
"Zielnik Herbarzem z ięzyka Łacinskiego zowią. To iest Opisanie własne imion, kształtu, przyrodzenia, skutkow, y mocy Zioł wszelakich Drzew, Krzewin y korzenia ich, Kwiátu, Owocow, Sokow Miasg, Zywic y korzenia do potraw zaprawowania. Tak Trunkow, Syropow, Wodek, Likworzow, Konfitor, Win rozmaitych, Prochow, Soli z zioł czynioney; Maści, Plastrow. Przytym o Ziomach y Glinkach rożnych: o Kruscach Perłach y drogich Kamieniach. Tez o zwierzetach czworonogich, czołgających "Ptastwie, Rybach y tych wszystkich rzeczach ktore od nich pochodzą od "DIOSCORIDA z przydaniem y dostatecznym dokładem z wielu innich o tey materiey piszacych, z położeniem własnych figur dla snadnieyszego ich poznania a y używania ku zatrzymaniu zdrowia tak ludzkiego iako" "bydlecego y chorob przypadłych odpedzenia, z wielkiem uważaniem y rozsądkiem Polskiem iezykiem zebrany y na osmiero ksiąg rozłożony" "Ksiega lekarzom, Aptekarzom, Cyrulikom, Barbirzom, Roztrucharzom, końskiem lekarzom, Mastalerzom Ogrodnikom Kuchmistrzom, kucharzom, Synkarzom, Gospodarzom, Mamkom, Paniom Pannom y tym wszytkim ktorzy sie kochaia y obieruia w lekarstwach pilnie zebrane a porsądnie zpisane przez D. SIMONA SYRENNIVSA."
CRAKOVIE ANNO D 1613 MERI DIES
Zielnik.
Zielnik jest ilustrowaną księgą o roślinach użytkowych, liczącą 1584 strony. Dzieło zawiera wiadomości o najważniejszych znanych i użytkowanych w Europie Środkowej i Południowej w XVI w gatunkach roślin. Autor zamieszcza w nim pojedyncze informacje o florze Polski (w jej XVI-wiecznych granicach). Mówi o roślinach występujących w określonych regionach, jak np. Podole czy Pokucie. Dla kilkunastu gatunków podaje dokładne stanowiska, mianowicie z okolic Krakowa, Lwowa i Karpat (z okolic Babiej Góry, Tatr i Bieszczadów). Tak np. mówi o goryczce (Gentiana punctata L.), występującej w Tatrach i na Babiej Górze, czy rutwicy (Galega officinalis L.) rosnącej w okolicach Krakowa – na Prądniku i Grzegórzkach (obecnie dzielnice Krakowa). Są to jedne z pierwszych historycznych danych dotyczących flory Europy Środkowej.
Dzieło zawiera opisy 765 roślin, głównie leczniczych, sposoby ich użytkowania w gospodarstwie domowym, rzemiośle i weterynarii. Użytkowy charakter pracy podkreśla długi tytuł "Zielnika", z którego można dowiedzieć się, że był on przeznaczony dla "lekarzy, aptekarzy, cyrulików, barbierzy, roztrucharzy, końskich lekarzy, masztalerzy, ogrodników, kucharzy, szynkarzy, gospodarzy, mamek, pań i panien".
Można w nim znaleźć nie tylko recepty leków roślinnych, ale i przepisy potraw, sposoby zwalczania szkodników, leczenia bydła domowego itd., odnotowuje też dawne ludowe zwyczaje i obrzędy związane z roślinami. Przy większej części opisów zamieszczone są drzeworyty z podobiznami roślin zawierające rysunek kwitnącej rośliny wraz z korzeniem, a niekiedy z owocami i nasionami. Przy ówczesnym stanie wiedzy zawarte w nim porady stworzyły dla wielu chorych szansę wyzdrowienia.
"Zielnik" był szeroko cytowany przez polskich florystów aż do początków XIX w., kiedy to utracił znaczenie naukowe. Wciąż jednak był jeszcze ceniony i używany w szlacheckich domach, a także aptekach jako poradnik zielarstwa. Dzieło to było także znane i popularne w Rosji; świadczą o tym XVII-wieczne przekłady na język rosyjski, przechowywane w Rosyjskiej Bibliotece Narodowej w Petersburgu. W literaturze zachodnioeuropejskiej "Zielnik" jest natomiast zupełnie nieznany, co wynika zapewne z faktu, że został opublikowany w języku polskim.
Dzieło Syreniusza jest prawdziwą skarbnicą wiedzy o sposobach wykorzystania zasobów przyrodniczych w dawnej Polsce, jest niezwykle cennym, dotychczas nie w pełni wykorzystanym źródłem do badań nad historią uprawy i aklimatyzacji roślin w Europie. Na podstawie kwerendy prowadzonej w latach 1995-1996 przez prof. Krzysztofa Rostańskiego oraz prof. Alicję Zemanek stwierdzono, że w Polsce i krajach ościennych zachowało się do dnia dzisiejszego co najmniej 119 egzemplarzy "Zielnika" Syreniusza.
Okoliczności powstania i druku.
Dzieło życia Syreniusza powstawało w ciągu ponad 30 lat jego praktyki lekarskiej (ok. 1580-1610). Rękopis został ukończony, kiedy autor miał ok. 70 lat. Pod koniec 1610 lub na początku 1611 r., rozpoczął on wydawanie "Zielnika" własnym sumptem, w krakowskiej oficynie Mikołaja Loba. Po wydrukowaniu części tekstu zmarł, co stało się przyczyną dalszych dramatycznych losów dzieła.
Po śmierci autora drukarz przerwał pracę, domagając się – jak się okazało niesłusznie – wypłaty wynagrodzenia. Przez kilka miesięcy trwały rozprawy przed uniwersyteckim sądem rektorskim. Późniejsza analiza akt sądowych wskazała na nieuczciwość drukarza, który prawdopodobnie zniszczył egzemplarz pierwotnej umowy podpisanej z Syreniuszem i żądał wyższego wynagrodzenia.
Uczony krakowski testamentarnie ustanowił wykonawcami swej ostatniej woli Gabriela Joannicego i Wojciecha Borowiusza. Uczeń i przyjaciel Syreniusza, Gabriel Joannicy (ok. 1567-1613) – również zamiłowany botanik – z wielką odpowiedzialnością, starał się sprostać woli zmarłego przyjaciela. Był on nadwornym lekarzem Anny Wazówny (1568-1625), siostry króla Zygmunta III Wazy, ją też poprosił ją o sfinansowanie druku.
Doprowadzając do końca wydanie dzieła, Joannicy zrezygnował ze współpracy z Lobem i powierzył na początku 1612 r. ukończenie "Zielnika" innemu krakowskiemu typografowi Bazylemu Skalskiemu. Jego nazwisko widnieje też na kolofonie dzieła Syreniusza. 
"Zielnik" ukazał się już w marcu 1613 r., a stało się tak dzięki dotacji królewny Anny, nazywanej – ze względu na jej zainteresowania roślinami – "królową botaniki polskiej". Przeznaczyła ona na ten cel, część pieniędzy uzyskanych ze sprzedaży własnych klejnotów.
Na podstawie informacji z procesów spadkowych o odziedziczony spadek (zięciowie Jan Molenda kontra Jakub Wiązownicki), wnioskuje się, że cały nakład liczył 900-1000 egzemplarzy. Przypuszczalna cena pojedynczego egzemplarza "Zielnika" mogła wynosić 5 i pół złp. Według ówczesnych cen w Krakowie (gdy 1 złp. liczył 30 groszy) za kwotę tę, równą 165 groszom, można było kupić 2 beczki soli lub 2,5 korca zboża, albo 11 funtów cukru; natomiast za dwie te księgi, można było kupić wołu (za 373 grosze). Cały nakład "Zielnika" został wyprzedany w ciągu wieku XVII.
Spis treści.
Dzieło ma format folio 2, oprawę najczęściej: 23 cm x 32,5-34 cm. Składa się z 1584 stron; w tym 1540 numerowanych i 44 nienumerowanych. Obejmuje następujące części:
Idea i układ.
Wydany w marcu 1613 r. tekst "Zielnika" zawiera pięć części, czyli "ksiąg" (I-V): ks. I – " O Ziołach Rozmaitych"; ks. II – "O prostych Lekarstwach z Dioszkorida, y wielu inych zebrane"; ks. III, IV, V (bez tytułu).
Jak jednak wynika z treści karty tytułowej oraz odsyłaczy w tekście, rękopis (oryginał) obejmował 8 ksiąg. Trzy ostatnie (VI-VIII) traktowały o minerałach i zwierzętach. Wydawca dzieła, Gabriel Joannicy, przygotowywał wydanie części drugiej "Zielnika" zawierającej brakujące księgi. Niestety, jego przedwczesna śmierć (30 kwietnia 1613) uniemożliwiła realizację tego zamiaru. Manuskrypt nie wydanych części dzieła zaginął.
Opublikowane księgi "Zielnika" podzielone są na mniejsze rozdziały (łącznie jest ich 719). Każdy rozdział rozpoczyna się drzeworytem rośliny oraz obejmuje opis od jednego do kilkunastu gatunków i odmian. Informacje o roślinach podane są według stałego wzorca, co było wyrazem nowoczesności "Zielnika". Wzorzec zawiera następujące elementy:
Nomenklatura i terminologia.
Łacińskie i niemieckie nazwy roślin autor zaczerpnął od uczonych starożytnych, średniowiecznych i współczesnych sobie. Duże znaczenie dla historii nauki ma wprowadzona przez niego w "Zielniku" polska terminologia i nomenklatura botaniczna. Polskie nazwy, zaczerpnięte z języka potocznego, od wcześniej żyjących zielnikarzy oraz częściowo utworzone przez samego Syreniusza, zostały przejęte przez późniejszych botaników. Dzięki temu wiele z nich przetrwało do dnia dzisiejszego, np. barszcz, dziewięćsił, goryczka, kokornak, oset, wilżyna.
Bibliografia.
Podobnie jak zielnikarze innych krajów, Syreniusz opierał się na trzech źródłach. Są one następujące:
W 1984 r. na kamienicy pod nr 11 w Rynku Głównym w Oświęcimiu odsłonięta została tablica pamiątkowa poświęcona Syreńskiemu o następującej treści:
"SZYMON / SYREŃSKI / SYRENIUS / 1540 – 1611 / TWÓRCA PIERWSZEGO W POLSCE DZIEŁA BOTANICZNEGO ZIELNIK HERBARZEM Z JĘZYKA ŁACIŃSKIEGO ZOWIĄ – 1613 r. / DOKTOR UNIWERSYTETU / W PADWIE / PROFESOR AKADEMII KRAKOWSKIEJ / LEKARZ UBOGICH W KRAKOWIE / WYBITNEMU UCZONEMU HUMANIŚCIE / MIASTO RODZINNE / OŚWIĘCIM 1984 r."

</doc>
<doc id="567088" url="https://pl.wikipedia.org/wiki?curid=567088" title="Serwerownia">
Serwerownia

Serwerownia – wydzielone pomieszczenie będące środowiskiem pracy komputerów pełniących rolę serwerów, a także aktywnych i pasywnych elementów sieci komputerowych. Urządzenia te są umieszczane najczęściej w szafach stelażowych wewnątrz serwerowni.
Serwerownia wymaga zapewnienia specyficznych warunków. W pomieszczeniu dla poprawnej pracy urządzeń powinna być zachowana odpowiednia wilgotność (45%) i temperatura powietrza (20 °C). Profesjonalne serwerownie posiadają czujniki tych parametrów i automatycznie korygują ich zmiany. W celu utrzymania ciągłości pracy urządzeń serwerowni stosuje się co najmniej dwa źródła zasilania oraz zasilacze awaryjne (redundancja zasilania). W przypadku serwerów internetowych stosuje się także kilka łączy od różnych dostawców Internetu, w celu zapewnienia widoczności serwerów nawet podczas awarii jednego z łączy (redundancja łączy).
Serwerownie często wyłożone są specjalnymi dywanami i matami zapobiegającymi gromadzeniu się ładunków elektrostatycznych, a dostęp do serwerowni jest ograniczony przez różne systemy kontroli dostępu. Stosowane są również podłogi technologiczne (podniesione, modularne) ułatwiające prowadzenie okablowania do racków. Duże serwerownie często posiadają autonomiczne systemy przeciwpożarowe.
Przygotowanie i wyposażenie serwerowni wymaga wysokich inwestycji, a w jej utrzymanie trzeba także wliczyć wysokie koszty energii elektrycznej (podwójne zasilanie serwerów, klimatyzacja) i określić nośność podłogi (ciężkie akumulatory zasilaczy awaryjnych), dlatego wiele mniejszych firm decyduje się na kolokację, czyli odpłatne umieszczenie swoich serwerów w profesjonalnych serwerowniach przygotowanych specjalnie w tym celu, albo wynajmowanie serwerów od takiego dostawcy usług (np. w postaci chmury prywatnej).

</doc>
<doc id="567090" url="https://pl.wikipedia.org/wiki?curid=567090" title="Wrzeciono (konchiologia)">
Wrzeciono (konchiologia)

Wrzeciono – pełna lub pusta w środku wewnętrzna część muszli, która powstała przez stykające się, przyległymi do osi muszli ścianami, skręty. Kiedy skręty nie przylegają, powstaje tzw. dołek osiowy.

</doc>
<doc id="567095" url="https://pl.wikipedia.org/wiki?curid=567095" title="Synagoga w Szadku">
Synagoga w Szadku

Synagoga w Szadku – nieistniejąca synagoga znajdująca się w Szadku przy ulicy Sieradzkiej. 
Synagoga została zbudowana w połowie XIX wieku. Podczas II wojny światowej hitlerowcy zdewastowali synagogę. Po zakończeniu wojny w synagodze mieścił się magazyn zboża Gminnej Spółdzielni "Samopomoc Chłopska". Następnie przez wiele lat stał opuszczony, popadając w ruinę. W 1997 roku synagoga wraz z terenem została zakupiona przez prywatną osobę, która wyburzyła bożnicę, a na jej miejscu postawiła nowy budynek, w którym mieści się warsztat samochodowy.
Murowany z cegły, nieotynkowany budynek synagogi wzniesiony na planie prostokąta, z niewielką trójbocznie zamkniętą apsydą od wschodu, mieszczącą pierwotnie Aron ha-kodesz. Do czasów zburzenia zachował się wystrój zewnętrzny ściany wschodniej.

</doc>
<doc id="567108" url="https://pl.wikipedia.org/wiki?curid=567108" title="Eric Knight">
Eric Knight

Eric Knight (ur. 10 kwietnia 1897 w Yorkshire, zm. 15 stycznia 1943 w Surinamie) – amerykański pisarz angielskiego pochodzenia, autor powieści o psie Lassie. 
Życiorys.
Urodził się w Yorkshire, ale w dzieciństwie wiele czasu spędzał w Afryce Południowej, gdzie jego ojciec zajmował się handlem diamentami. Po śmierci ojca matka ponownie wyszła za mąż, za Amerykanina, dlatego jako 15-latek przeniósł się do Massachusetts w USA. 
W czasie I wojny światowej służył w Armii Kanadyjskiej. Później studiował sztukę w National Academy of Design w Nowym Jorku, a także pracował jako reporter gazety i hollywoodzki scenarzysta, współpracując m.in. z Frankiem Caprą. W 1932 roku Eric Knight i jego żona Jere Knight zakupili farmę w Pensylwanii, na której hodowali psy m.in. owczarki szkockie collie.
Pierwsza powieścią, jaką napisał, była "Song on Your Bugles" (1936) o klasie robotniczej w północnej Anglii. Jego "This Above All" jest uważana za jedną z ważniejszych powieści o II wojnie światowej. Powieść "Lassie, wróć!" została wydana w 1940 roku, a w 1943 nakręcono jej pierwszą adaptację z udziałem m.in. 10-letniej Elizabeth Taylor. 
W 1943 roku, Eric Knight zginął w wypadku samolotowym w pobliżu Paramaribo w Gujanie Holenderskiej (obecnie Surinam), gdzie służył w Siłach Specjalnych Armii Stanów Zjednoczonych w stopniu majora.

</doc>
<doc id="567112" url="https://pl.wikipedia.org/wiki?curid=567112" title="Synagoga w Widawie">
Synagoga w Widawie

Synagoga w Widawie – zbudowana w połowie XIX wieku. Podczas II wojny światowej hitlerowcy zdewastowali synagogę. Po wojnie umieszczono w niej zakład produkcji odzieży. Obecnie znajduje się tam przychodnia lekarska.
Synagoga została zbudowana na planie prostokąta, orientowana. Synagoga posiadała charakterystyczny układ, od wschodu sala główna, od zachodu, babiniec z przedsionkiem. Posiadała półkoliście zamknięte okna. Na wszystkich narożnikach znajdowały się sterczyny zwieńczone kopułami.

</doc>
<doc id="567114" url="https://pl.wikipedia.org/wiki?curid=567114" title="Budowa inwolutna">
Budowa inwolutna



</doc>
<doc id="567115" url="https://pl.wikipedia.org/wiki?curid=567115" title="Szymon Syreński">
Szymon Syreński



</doc>
<doc id="567118" url="https://pl.wikipedia.org/wiki?curid=567118" title="Lionel z Antwerpii">
Lionel z Antwerpii

Lionel z Antwerpii, 1. książę Clarence KG, ang. "Lionel of Anrwerp, 1st Duke of Clarence" (ur. 29 listopada 1338 w Antwerpii, zm. 7 października 1368 w Albie) – trzeci syn (drugi, który przeżył dzieciństwo) i piąte dziecko króla Anglii – Edwarda III i jego żony Filipy de Hainault.
Życiorys.
Urodził się w Antwerpii. Już w dzieciństwie został zaręczony z Elżbietą de Burgh, 4. hrabiną Ulsteru, którą poślubił w 1352 r. Jej irlandzkie posiadłości objął już jednak wcześniej i od 1347 r. tytułowany jest hrabią Ulsteru.
W 1345 i 1346 r. zastępował ojca w Anglii, zaś w 1355 r. brał udział w wyprawie do Francji. Jednak głównym terenem jego działalności była Irlandia. Mianowany jej gubernatorem przybył na wyspę w 1361 r. W listopadzie roku następnego otrzymał tytuł księcia Clarence i został kawalerem Orderu Podwiązki, zaś Edward III chciał osadzić go w przyszłości na tronie szkockim po bezpotomnej śmierci Dawida II Bruce’a, na mocy traktatu w Berwick.
Clarence w Irlandii nie odnosił sukcesów i nie zdobył wśród Irlandczyków autorytetu. W 1363 r. w Dublinie zmarła jego żona, zaś irlandzkie parlamenty często sprzeciwiały się woli angielskiego księcia. W 1367 r. Clarence opuścił Irlandię. Wkrótce potem wybrał się do Włoch na ślub z Jolantą Visconti. Podczas uroczystości weselnych poczuł się źle i zmarł we Włoszech 7 października 1368.
Życie prywatne.
W 1352 r. poślubił Elżbietę de Burgh, 4. hrabinę Ulsteru (1332–1363), córkę Williama Donna de Burgha, 3. hrabiego Ulsteru i Matyldy (córki Henryka Krzywoszyjka, 3. hrabiego Lancaster). Miał z nią jedną córkę:
W czerwcu 1368 r. w Mediolanie poślubił Jolantę Visconti (1354–1386), córkę Galeazzo II Viscontiego, pana Mediolanu i Bianki Sabaudzkiej (córki Aimone Spokojnego, hrabiego Sabaudii). Małżeństwo to pozostało bezdzietne.

</doc>
<doc id="567120" url="https://pl.wikipedia.org/wiki?curid=567120" title="Syreniusz">
Syreniusz



</doc>
<doc id="567132" url="https://pl.wikipedia.org/wiki?curid=567132" title="Małgorzata Andegaweńska (królowa Anglii)">
Małgorzata Andegaweńska (królowa Anglii)

Małgorzata Andegaweńska fr. "Marguerite d’Anjou" (ur. 23 marca 1430, zm. 25 sierpnia 1482) – księżniczka andegaweńska i lotaryńska, królowa Anglii w latach 1445-1461 oraz 1470-1471 jako żona Henryka VI, córka René I Andegaweńskiego i Izabeli Lotaryńskiej. 
W 1444 r. zawarto rozejm pomiędzy Anglią i Francją, na mocy którego z inicjatywy króla Francji Karola VII zaręczono córkę jego wasala, Małgorzatę, z Henrykiem VI. 23 kwietnia 1445 w Titchfield w Hampshire odbył się ich ślub. 
Zadaniem Małgorzaty było podjęcie starań, aby jej ojciec odzyskał należne mu ziemie położone w Andegawenii, które zostały mu odebrane przez Anglików, jednak Rene I sam tego dokonał w 1450 r. powodując osłabienie pozycji swojej córki.
Jedną z najbliższych przyjaciółek i dwórek nowej królowej została Jakobina Luksemburska, której siostra Izabela w 1443 r. poślubiła Karola Walezjusza hrabiego Maine, wuja Małgorzaty. 
Henryk był królem, odkąd skończył kilka miesięcy (jego ojciec, Henryk V, zmarł młodo) i jego poczynania zawsze kontrolowali regenci. Kiedy poślubiał Małgorzatę, jego stan psychiczny już był „niestabilny”.
Na początku 1453 r. królowa ogłosiła, że jest w ciąży. Króla Henryka VI poinformowała przez posłańca. W połowie 1453 r. stan króla gwałtownie się pogorszył i na rozkaz Małgorzaty przetrzymywano go w komnatach. Sama królowa również przebywała w odosobnieniu oczekując na poród. 13 października 1453 na świat przyszedł Edward Westminster. Henryk VI zgodnie z tradycją powinien uznać publicznie swego syna, jednak po umieszczeniu niemowlaka w jego ramionach w ogóle nie zareagował. Dla jego wrogów było jasne, że Edward nie jest jego synem, ponieważ królowa miała romans z Edmundem Beaufortem, który został jednym z ojców chrzestnych księcia. 
Pod koniec 1453 r. królowa powróciła do życia politycznego po porodzie i połogu. Podczas niedyspozycji króla i jej nieobecności popularność i wpływy zyskał Ryszard Plantagenet, książę Yorku, który nakazał uwięzić jej kochanka, Edmunda Beauforta. Stan Henryka VI nadal się nie poprawiał. Królowa chcąc zachować władzę i zapewnić koronę swemu nowo narodzonemu synowi, zaproponowała, że zostanie regentką Anglii, jednak ta propozycja nie zyskała akceptacji na dworze. W marcu 1454 r. lordem protektorem ogłoszono Ryszarda Plantageneta, który odesłał króla, królową i małego Edwarda na zamek w Windsorze.
Dopiero pod koniec 1454 r. król Henryk VI wyzdrowiał i powrócił do rządów przy jednoczesnej rezygnacji Ryszarda ze stanowiska lorda protektora.
Henryk VI zgodził się na odsunięcie syna od tronu i wyznaczył swoim następcą Ryszarda, księcia Yorku. Małgorzata zebrała armię i rozpoczęła walkę z yorkistami. Razem z młodym synem uciekła do Szkocji i Walii, a ostatecznie do Francji. Zawarła przymierze z Ryszardem Neville’em, hrabią Warwick, i książę Edward został zaręczony z córką Warwicka – Anną Neville (późniejszą żoną króla Ryszarda III).
Warwick osadził znowu na tronie Henryka VI. Małgorzata wróciła do Anglii, a wtedy nagle Warwick został pokonany w bitwie pod Barnet i królem został znowu Edward IV. Małgorzata i jej syn zebrali ostatnie wojsko i zostali pokonani w bitwie pod Tewkesbury w 1471 – młody Edward Westminsterski zginął w tej bitwie. Królowa była więziona w Wallingford Castle, a potem w Tower, do czasu kiedy wstawił się za nią król Francji.
Zmarła 25 sierpnia 1482 w rodzinnej Andegawenii, tam też została pochowana.

</doc>
<doc id="567133" url="https://pl.wikipedia.org/wiki?curid=567133" title="Żarłacz ludojad">
Żarłacz ludojad

Nazwą żarłacz ludojad określane są 2 gatunki ryb chrzęstnoszkieletowych:

</doc>
<doc id="567134" url="https://pl.wikipedia.org/wiki?curid=567134" title="Filipa Plantagenet">
Filipa Plantagenet

Filipa Plantagenet, 5. hrabina Ulsteru, ang. "Philippa Plantagenet, 5th countess of Ulster" (ur. 16 sierpnia 1355, zm. 5 stycznia 1382 w Cork w Irlandii), jedyne dziecko Lionela z Antwerpii, 1. księcia Clarence (młodszego syna Edwarda III) i Elżbiety de Burgh, 4. hrabiny Ulsteru.
Po śmierci matki w 1363 r. stała się 5. hrabiną Ulsteru. Przez małżeństwo z Edmundem Mortimerem, 3. hrabią Marchii, jej prawa do tronu przeszły na rodzinę Mortimerów, a następnie na Dom Yorków, który powoła się na nie w wojnie o władzę przeciwko Lancasterom. Filipa zmarła w 1381 r. i została pochowana w Wigmore w hrabstwie Herefordshire.
W 1368 r. w opactwie Reading poślubiła Edmunda Mortimera, 3. hrabiego Marchii (1351 - 27 grudnia 1381), syna Rogera Mortimera, 2. hrabiego Marchii, i Filipy, córki Williama Montacute'a, 1. hrabiego Salisbury. Miała z nim trzech synów i dwie córki:

</doc>
<doc id="567135" url="https://pl.wikipedia.org/wiki?curid=567135" title="Centrala Wychowania Fizycznego">
Centrala Wychowania Fizycznego



</doc>
<doc id="567137" url="https://pl.wikipedia.org/wiki?curid=567137" title="Dowództwo Obrony Plebiscytu">
Dowództwo Obrony Plebiscytu



</doc>
<doc id="567139" url="https://pl.wikipedia.org/wiki?curid=567139" title="Škoda 1000 MB">
Škoda 1000 MB

Škoda 1000 MB − samochód osobowy produkowany przez czechosłowacką firmę AZNP w Mladá Boleslav od roku 1964 do 1969, pierwszy z serii samochodów Škody z silnikiem umieszczonym z tyłu nadwozia.
Decyzja o skonstruowaniu nowego samochodu popularnego (następcy Škody 440) zapadła w 1955 roku. Na początku 1956 gotowe były już pierwsze prototypy.
W 1964 zaprezentowano efekt niemal dziesięcioletniej pracy Škodę 1000 MB. Jego produkcję rozpoczęto w Mladá Boleslav, a z okazji tysięcznej rocznicy lokacji miasta, do nazwy nowego modelu Škody dodano litery MB (Mladá Boleslav).
Podstawowy model (typ 990) posiadał silnik o pojemności 988 cm³ i mocy 42 KM przy 4650 obr./min,momencie 68,7 Nm przy 2800 obr./min, umieszczony z tyłu samonośnej czterodrzwiowej karoserii.Przyspieszenie do 80 km/h trwało 15,5 s, prędkość maks. 120 km/h przy średnim spalaniu 7 l/100km. Po dwóch latach produkcji moc silnika zwiększono do 48 KM (typ 721) przy 4750 obr./min, moment obrotowy 73,5 Nm/3000 obr./min.Wersja ta przyspieszała do 80 km/h w 14-16 s i osiągała prędkość 125 km/h,średnie spalanie 7,6 l/100km.
Także w roku 1966 do produkcji wszedł model Škoda 1000 MB de Luxe o podwyższonym standardzie wyposażenia.
Produkowane w latach 1966 - 68 pojazdy Škoda 1000 MBG de Luxe (typ 710) nieróżniące się karoserią od modelu podstawowego (typ 721) wyposażone były w silniki 988 cm3 o podwyższonej do 52 KM przy 5200 obr./min mocy,moment 75,5 Nm przy 3000 obr./min,(stopień sprężania zwiększono z 8,3 do 9,0) które montowano także w dwudrzwiowym coupé Škoda 1000 MBX de Luxe (typ 990 T).Przyspieszenie do 80 km/h 14s, prędkość maks. 130 km/h, średnie spalanie 8 l/100km.
W roku 1968 weszły do produkcji modele Škoda 1100 MB de Luxe (typ 715) i Škoda 1100 MBX de Luxe (typ 723) z silnikiem o pojemności 1107 cm³ i mocy 52 KM przy 4800 obr./min.
Rok modelowy 1969 przyniósł znaczące modernizacje, szczególnie w wyglądzie karoserii. Zmodernizowano jej przednią część, zniknął owal umieszczony w dolnej części pokrywy bagażnika, w jego miejscu pojawiła się listwa z napisem "ŠKODA". Począwszy od 18. serii wycofano z produkcji dwa modele 990T i 710, czyli odpowiednio 1000 MBX de Luxe i 1000 MBG de Luxe. Od tej pory wytwarzano popularne 1000 MB tylko jako czterodrzwiowe pojazdy z 48-konnymi silnikami. Kontynuatorem dwudrzwiowego modelu 1000 MBX została Škoda 1100 MBX.
Łącznie w latach 1964-69 wyprodukowano prawie 420 tysięcy sztuk różnych odmian 1000MB, oprócz tego ponad 22 tysiące pojazdów z silnikami 1100.
Choć w czasie najintensywniejszych prac nad nowym modelem Škody opracowano prototyp nowego samochodu kombi, to jednak nigdy nie wszedł on do produkcji. Do roku 1971 trwała produkcja Škody Octavii Combi, pomimo zakończenia produkcji podstawowego modelu już w roku 1964.

</doc>
<doc id="567140" url="https://pl.wikipedia.org/wiki?curid=567140" title="Synagoga w Radomsku">
Synagoga w Radomsku



</doc>
<doc id="567141" url="https://pl.wikipedia.org/wiki?curid=567141" title="Skrętka (konchiologia)">
Skrętka (konchiologia)

Skrętka – wszystkie widoczne skręty muszli, z wyjątkiem ostatniego, najmłodszego i zazwyczaj największego. Stosunek wysokości skrętki do wysokości otworu muszli u wielu gatunków ślimaków jest specyficzną cechą diagnostyczną, ważną przy oznaczaniu. Znaczenie diagnostyczne mają także takie cechy skrętki jak: stopień wysklepienia skrętów (czy skręty zmniejszają się płynnie czy też schodkowato) oraz zakończenie szczytu (ostry czy obły). U niektórych ślimaków np. u zatoczka pospolitego skrętka nie wypiętrza się, tworząc kilka współśrodkowych pierścieni. U innych ślimaków, np. u błotniarki jajowatej, skrętka jest silnie zredukowana na rzecz ostatniego skrętu. „Typowo ślimaczą” skrętkę mają takie gatunki jak np. błotniarka stawowa i ślimak winniczek.

</doc>
<doc id="567144" url="https://pl.wikipedia.org/wiki?curid=567144" title="Araukania">
Araukania

Araukania – kraina historyczna, obecnie należąca do Chile, położona na południe od rzeki Biobío. 
Araukania pozostała poza zasięgiem władzy Hiszpanów, w przeciwieństwie do terenów na północ od tej rzeki, które w 1. połowie XVI wieku zostały podbite, a następnie włączone do Wicekrólestwa Peru. Także po uzyskaniu niepodległości przez Chile (ogłoszonej w 1817), kraj ten utrzymał niezależność aż do 1881, kiedy to przyłączony został do Chile. 
Araukanię zamieszkiwali (i nadal zamieszkują) Indianie z plemienia Araukanów (Mapuczów).

</doc>
<doc id="567147" url="https://pl.wikipedia.org/wiki?curid=567147" title="Ingrianie">
Ingrianie

Ingrowie, Ingrianie, nazwa: "Inkerinsuomalaiset" – fińscy mieszkańcy Ingrii, krainy geograficznej w płn.-zach. Rosji. Pierwotnymi mieszkańcami Ingrii byli Iżorowie (Iżorianie) – lud z grupy ugrofińskiej, posługujący się językiem bardzo bliskim fińskiemu. Dwuznaczność nazwy "Ingrianie" wynika stąd, że logiczne wydaje się nazywanie pierwotnej ludności kraju nazwą pochodzącą od tegoż kraju, zaś ludność napływowa zwykle posiada inną nazwę. Tu jednak zaistniała sytuacja odmienna: nazwę "Ingrianie" stosuje się do osiadłych w XVII w. na terenach Ingrii Finów. Niekiedy, błędnie, określa się tak także rdzennych mieszkańców tych terenów, Iżorian, co ma wskazywać na ich autochtoniczny charakter. Innym powodem, dla którego następuje pomieszanie tych pojęć jest fakt, iż Ingrianie, których jest kilkanaście tysięcy, są znacznie liczniejszą grupą ludności niż Iżorianie (poniżej 1 tys.). 
Ingrianie, podobnie jak reszta Finów są luteranami.

</doc>
<doc id="567149" url="https://pl.wikipedia.org/wiki?curid=567149" title="Park Kasprowicza">
Park Kasprowicza

Park Kasprowicza – parki, którym nadano imię Jana Kasprowicza:

</doc>
<doc id="567152" url="https://pl.wikipedia.org/wiki?curid=567152" title="PZO">
PZO



</doc>
<doc id="567153" url="https://pl.wikipedia.org/wiki?curid=567153" title="Rzutnik">
Rzutnik



</doc>
<doc id="567155" url="https://pl.wikipedia.org/wiki?curid=567155" title="Paweł Chrobok">
Paweł Chrobok

Paweł Chrobok, pseud. „Kunowski” (ur. 1873, zm. 1957) – polski działacz narodowy, powstaniec śląski.
Urodził się w 1873 r. w Mysłowicach na Górnym Śląsku. Studiował nauki techniczne oraz filozofię w Lipsku i Darmstadt. Następnie w czasie I wojny światowej walczył w armii niemieckiej w stopniu majora. Do wojska polskiego wstąpił w roku 1918. Dowodził 58. i 59. pułkiem piechoty w stopniu pułkownika. 
Pod koniec 1920 r. powrócił na Śląsk, gdzie wstąpił do Centrali Wychowania Fizycznego. Następnie został mianowany szefem Dowództwa Obrony Plebiscytu. Brał udział w III powstaniu śląskim.
Po przyłączeniu części Górnego Śląska do Polski w 1921 r., prowadził w Katowicach firmę oraz zajmował się majątkiem Lipie pod Lublińcem.
Po rozpoczęciu II wojny światowej w 1939 r. znalazł się na emigracji w Wielkiej Brytanii i USA.
Zmarł w Belleville w stanie New Jersey w roku 1957.
25 czerwca 2021 pośmiertnie mianowany został gnerałem brygady.

</doc>
<doc id="567157" url="https://pl.wikipedia.org/wiki?curid=567157" title="HAARP">
HAARP

HAARP (ang. "High Frequency Active Auroral Research Program") – program wojskowych badań naukowych prowadzonych wspólnie przez US Air Force, US Navy i DARPA oraz budowany przez BAE Systems. Celem projektu jest, według słów jego twórców:
Opis projektu.
W ramach projektu bada się wpływ działania rozmaitych urządzeń elektronicznych na dynamiczne procesy zachodzące w jonosferze. Używany jest duży zestaw różnych urządzeń diagnostycznych i nadawczych, przy pomocy których można symulować oddziaływanie różnych źródeł promieniowania na jonosferę. Przedsięwzięcie jest popularnym tematem rozmaitych teorii, mimo że znaczna część prowadzonych badań jest całkowicie jawna i prowadzona przez cywilny, interdyscyplinarny zespół specjalistów publikujący rezultaty badań w ogólnodostępnych czasopismach naukowych.
Główne centrum badawcze HAARP znajduje się niedaleko miejscowości Gakona na Alasce. W projekcie bierze udział kilka mniejszych ośrodków w Platteville, w stanie Kolorado, Fairbanks na Alasce oraz Obserwatorium Arecibo w Portoryko.
Budowa stacji rozpoczęła się w 1993. Pierwszy obiekt funkcjonalny został ukończony zimą 1994.
Zestaw nadawczy składa się z 180 elementów antenowych (ustawionych w układzie prostokątnym w 12 rzędach po 15 kolumn) o mocy netto emitowanego promieniowania 3,6 MW i efektywnej mocy ERP około 575 MW. Częstotliwość nadawania jest wybierana w zakresie od 2,7 do 10 MHz.
W 2005 naukowcy pracujący w HAARP opublikowali informację o wytworzeniu sztucznej zorzy polarnej za pomocą silnych, zogniskowanych fal radiowych wysokiej częstotliwości.
11 sierpnia 2015 eksploatacja ośrodka badawczego została przeniesiona z Sił Powietrznych Stanów Zjednoczonych na Uniwersytet Alaski w Fairbanks.
Podobne instalacje.
Istnieją także podobne instalacje do HAARP (bada się tam różne zjawiska związane z użyciem fal elektromagnetycznych i ich wpływem na atmosferę ziemską) np.:
Teorie spiskowe.
HAARP jest przedmiotem wielu teorii spiskowych:
Część tych teorii spiskowych budowanych jest przez analogię do systemu Echelon, który ostatecznie okazał się instalacją podsłuchową.

</doc>
<doc id="567158" url="https://pl.wikipedia.org/wiki?curid=567158" title="Goryczkowa Czuba">
Goryczkowa Czuba

Goryczkowa Czuba (, 1912 m) – szczyt w Tatrach Zachodnich, leżący w głównej grani Tatr, na granicy polsko-słowackiej.
Topografia.
Od sąsiedniego (w kierunku na zachód) szczytu, Wysokiej Suchej Czuby oddzielona jest przełęczą Wysokie Wrótka (1847 m), od położonego na wschód Pośredniego Goryczkowego Wierchu – Goryczkową Przełęczą Świńską (1801 m). Ma dwa wierzchołki rozdzielone przełączką o około pięciometrowym wcięciu. Wyższy o niecałe pół metra jest wierzchołek wschodni. Niektóre z wcześniejszych pomiarów określały wysokość Goryczkowej Czuby na 1913 m. Po północnej, polskiej stronie, od szczytu do Doliny Bystrej biegnie długi grzbiet, zwany Kondratowym Wierchem, który oddziela od siebie dwie dolinki: Dolinę Suchą Kondracką i Dolinę Goryczkową Świńską (zachodnia odnoga Doliny Goryczkowej). Najbardziej strome są północno-zachodnie stoki opadające do Doliny Suchej Kondrackiej. Jest to w taternickim rozumieniu niemal ściana o wysokości ok. 200 m.
Po południowej, słowackiej stronie, stoki Goryczkowej Czuby opadają do Doliny Cichej (do dna doliny w tym miejscu jest prawie 700 m różnicy wysokości). Od grani opadają do tej doliny dwie szerokie grzędy, pomiędzy którymi znajduje się wielki żleb mający wylot powyżej Liptowskiego Koszaru.
Opis szczytu.
Nazwa szczytu nie pochodzi od często występującej w Tatrach rośliny goryczki, lecz od Hali Goryczkowej, tej zaś od popularnego wśród górali nazwiska Goryczka. Dawniej stoki Goryczkowej Czuby były intensywnie wypasane. Na mapie Hacqueta z 1796 r. szczyt oznaczony był jako "Gorecnowa". Partie szczytowe i północne stoki zbudowane są z granitoidów, natomiast stoki południowe, gdzieś od połowy wysokości ze skał wapiennych. W tym miejscu bowiem w wapiennych Tatrach Zachodnich znajduje się tzw. wyspa krystaliczna Goryczkowej – góry zbudowane ze skał krystalicznych (granit, gnejs). Występują w nich liczne żyły hydrotermalne. Wśród skał ciekawa roślinność tatrzańska, m.in. takie rzadkie gatunki, jak: rojnik górski, jastrzębiec pomarańczowy, fiołek żółty sudecki, pierwiosnek maleńki. Z bardziej pospolitych tatrzańskich roślin masowo występuje tu dzwonek wąskolistny i alpejski, ciemiężyca zielona.
Stoki Goryczkowej Czuby zaliczane są do szczególnie lawiniastych. Lawiny schodzą do wszystkich trzech dolin, nad którymi wznosi się Goryczkowa Czuba. Na szczyt wchodzono od dawna. Pierwsze wejście zimowe na szczyt: Feliks Antoniak, Józef Lesiecki w 1908 r.

</doc>
<doc id="567159" url="https://pl.wikipedia.org/wiki?curid=567159" title="Mpumalanga">
Mpumalanga

Mpumalanga – prowincja Południowej Afryki, o pow. 76,5 tys. km², zam. przez ponad 4 mln mieszkańców, z czego znaczną większość stanowią Zulusi. Powstała 27 kwietnia 1994, wcześniej była częścią Transwalu. Stolicą prowincji jest Nelspruit.
Podział administracyjny.
Prowincja Północno-Zachodnia dzieli się na 3 dystrykty, które z kolei dzielą się na 18 gmin.

</doc>
<doc id="567162" url="https://pl.wikipedia.org/wiki?curid=567162" title="Wielkoskrzydłe">
Wielkoskrzydłe

Wielkoskrzydłe, żylenice, zabarwice (Megaloptera) - rząd owadów z przeobrażeniem zupełnym. 
Imago wielkości ok. 2,5-3 cm, ciemno ubarwione, ma dwie pary skrzydeł z licznymi żyłkami. Owady dorosłe spotkać można latem w pobliżu zbiorników wodnych, siedzące na roślinności. Samice zazwyczaj kopulują z kilkoma samcami. Jaja składają na nadwodnych liściach i łodygach roślin. Wylęgające się larwy spadają wprost do wody. Larwy prowadzą wodny tryb życia, są drapieżne, żywią się larwami owadów wodnych (głównie ochotkowate), małymi mięczakami (groszkówka), płazińcami i obleńcami. Występują na dnie mulistym. Larwy mają segmentowane i orzęsione skrzelotchawki, będące przekształconymi odnóżami odwłokowymi. Rozwój larwalny trwa zazwyczaj dwa lata i występuje 9 stadiów larwalnych. Przepoczwarczenie odbywa się na lądzie, czasem dość daleko od brzegu zbiornika wodnego. Aparat gębowy larw i dorosłych typu gryzącego.
Znanych jest ok. 300 gatunków grupowanych w rodzinach:
Przedstawiciele żyjący w Polsce:
Zobacz też.
owady Polski

</doc>
<doc id="567163" url="https://pl.wikipedia.org/wiki?curid=567163" title="Kallus (konchiologia)">
Kallus (konchiologia)

Kallus – pogrubiona warstwa induktury (cienkiej, błyszczącej warstwy wydzielanej przez płaszcz ślimaka) na powierzchni parietalnej lub obejmująca wargę zewnętrzną i podstawę. Kallus jest zwykle biały lub inaczej ubarwiony.
Jest dodatkową warstwą wydzieliny płaszcza tworzącej szkliwo muszli ślimaka - najlepiej można go zaobserwować na muszlach porcelanek.

</doc>
<doc id="567167" url="https://pl.wikipedia.org/wiki?curid=567167" title="Powierzchnia parietalna">
Powierzchnia parietalna

Powierzchnia parietalna – część podstawy muszli poniżej szwu (krawędzi zetknięcia kolejnych skrętów - jest on widoczny w postaci ciągłej linii na powierzchni muszli) ostatniego skrętu, w okolicach ujścia.

</doc>
<doc id="567168" url="https://pl.wikipedia.org/wiki?curid=567168" title="Stara Synagoga w Bełchatowie">
Stara Synagoga w Bełchatowie

Stara Synagoga w Bełchatowie – nieistniejąca już pierwsza, drewniana synagoga, znajdująca się w Bełchatowie na skrzyżowaniu dzisiejszych ulic Fabrycznej i Lecha i Marii Kaczyńskich.
Synagoga została zbudowana w 1824 roku. Z biegiem czasu popadła w ruinę i w 1893 roku na jej miejscu wzniesiono nową, murowaną synagogę.

</doc>
<doc id="567169" url="https://pl.wikipedia.org/wiki?curid=567169" title="Eligia Bąkowska">
Eligia Bąkowska

Eligia Bąkowska (ur. 1 grudnia 1907 w Stanisławowie, zm. 22 maja 1994 w Warszawie) – polska tłumaczka literatury pięknej, redaktor, nauczycielka.
Życiorys.
Ukończyła studia na Wydziale Humanistycznym Uniwersytetu Jana Kazimierza we Lwowie (kierunki: filologia polska, filologia romańska). Po wojnie była tłumaczką literatury francuskiej i redaktorem w redakcji romańskiej Spółdzielni Wydawniczej „Czytelnik”. Mieszkała w Warszawie.
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.

</doc>
<doc id="567171" url="https://pl.wikipedia.org/wiki?curid=567171" title="Grand Prix Włoch na Żużlu 2006">
Grand Prix Włoch na Żużlu 2006

Wyniki Grand Prix Włoch, szóstej eliminacji Mistrzostw Świata Grand Prix w sezonie 2006.
Były to 3. zawody o Wielką Nagrodę Włoch.
Lista startowa.
Stawkę 15 stałych uczestników Grand Prix uzupełnili: z dziką kartą Mattia Carpanese, natomiast rezerwę toru stanowili Daniele Tessari oraz Simone Terenzani. Kontuzjowanego Tony Rickardssona zastąpił pierwszy rezerwowy cyklu: Hans Niklas Andersen.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Wyniki.
W żółtym plastronie startował Jason Crump – lider klasyfikacji przejściowej po 5 eliminacjach cyklu.
Opis.
To druga (po GP Danii) eliminacja tegorocznego cyklu bez udziału Polaka w półfinałach.
Ponowny dobry występ zanotował jadący z rezerwy Hans Niklas Andersen: po zwycięstwie w GP Danii, teraz zajął 3 miejsce (prowadząc w finale).
Mattia Carpanese oraz Daniele Tessari zadebiutowali w Żużlowym Grand Prix ("patrz Uczestnicy Grand Prix na żużlu").

</doc>
<doc id="567172" url="https://pl.wikipedia.org/wiki?curid=567172" title="Włókniak">
Włókniak

Włókniak (łac. "fibroma") – łagodny nowotwór powstający z tkanki łącznej. Wyróżnia się włókniaki miękkie (łac. "fibroma molle") i włókniaki twarde (łac. "fibroma durum", "dermatofibroma", "fibrosis nodularis subepidermalis").Kod ICD 10 - D23.
Objawy i przebieg.
Włókniaki miękkie są nowotworami o charakterze wrodzonym, ale mogą pojawiać się w różnym wieku. Są to miękkie guzy lub guzki, zwykle workowato zwisające, dające się często wprowadzić w głąb skóry przez ucisk palcem. Zwykle są liczne (łac. "fibromatosis"), barwy skóry lub nieco ciemniejsze. Drobne włókniaki szczególnie często umiejscawiają się na szyi i karku, zwłaszcza u starszych kobiet. Nie wykazują skłonności do samoistnego ustępowania.
Włókniaki twarde są zmianami odczynowymi włóknistymi i powstają niezależnie od wieku. Są z reguły pojedyncze, mniejsze niż włókniaki miękkie, usadowione na skórze i wraz z nią przesuwalne względem podłoża; nie dadzą się odprowadzić uciskiem w głąb skóry. Najczęstsze są na kończynach, ich częstość wzrasta z wiekiem.
Różnicowanie.
Włókniaki miękkie:
Włókniaki twarde:
Leczenie.
Chirurgiczne, elektrochirurgiczne lub kriochirurgiczne, głównie ze względów estetycznych.

</doc>
<doc id="567174" url="https://pl.wikipedia.org/wiki?curid=567174" title="108 błogosławionych męczenników">
108 błogosławionych męczenników

108 błogosławionych męczenników – 108 polskich męczenników, zamordowanych w czasie II wojny światowej z nienawiści do wiary (łac. "odium fidei"), beatyfikowanych 13 czerwca 1999 w Warszawie podczas podróży apostolskiej Jana Pawła II do Polski.
W tym gronie są trzej biskupi, dwudziestu sześciu kapłanów zakonnych, trzech kleryków, siedmiu braci zakonnych, osiem sióstr zakonnych i dziewięć osób świeckich. W liturgii kościelnej wspomnienie Błogosławionych 108 polskich męczenników z czasów II wojny światowej obchodzi się 12 czerwca.
W Polsce parafie pod wezwaniem Błogosławionych 108 męczenników znajdują się w Powierciu (diecezja włocławska) i Malborku (diecezja elbląska). Kaplica bł. 108 Męczenników znajduje się w sanktuarium w Licheniu (tu znajduje się też obraz beatyfikacyjny). W czerwcu każdego roku uroczyście wspomina się ich w Licheniu.
Postulatorem generalnym procesu beatyfikacyjnego był ks. Tomasz Kaczmarek – duchowny diecezji włocławskiej.
Błogosławieni męczennicy.
Najwięcej, bo jedenastu księży, alumnów i świeckich, wywodzi się z diecezji włocławskiej, ośmiu z archidiecezji gnieźnieńskiej, a sześciu z diecezji lubelskiej.
Spośród braci i sióstr zakonnych, największa liczba – siedmiu – wywodzi się z zakonu franciszkanów konwentualnych, sześciu salezjanów i po pięciu franciszkanów i kapucynów.
Relikwie.
W przypadku części błogosławionych zachowały się ich doczesne szczątki. Niektóre zostały przeniesione do kościołów i otoczone kultem, inne pozostają na cmentarzach. Tylko w przypadku ks. Józefa Kurzawy i ks. Wincentego Matuszewskiego w miejscu złożenia ich relikwii ustanowiono sanktuarium (Kościół Opieki Matki Bożej w Osięcinach)

</doc>
<doc id="567176" url="https://pl.wikipedia.org/wiki?curid=567176" title="Butlogłów północny">
Butlogłów północny

Butlogłów północny, wal butelkonosy północny, wal butelkonosy, dogling ("Hyperoodon ampullatus") – gatunek ssaka morskiego z rodziny zyfiowatych (Ziphiidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1770 roku niemiecki przyrodnik Johann Reinhold Forster nadając mu nazwę "Balæna ampullata". Holotyp pochodził z Maldon, w hrabstwie Essex, w Wielkiej Brytanii. Opis oparty na butlogłowach północnych widzianych na morzu przez Pehra Kalma i zasadniczo na podstawie opisu wieloryba przez Thomasa Pennanta który został znaleziony na mieliźnie w 1717 roku.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Butlogłów północny występuje w chłodniejszych wodach północnego Oceanu Atlantyckiego aż na północ do Cieśniny Davisa, Jan Mayen i Spitsbergenu oraz na południe aż do północno-wschodnich Stanów Zjednoczonych, Azorów i Wysp Kanaryjskich; we wschodnim Oceanie Atlantyckim występuje stosunkowo rzadko na południe od Zatoki Biskajskiej. Rozmieszczenie stosunkowo ciągłe na niektórych obszarach, np. we wschodniej części Oceanu Atlantyckiego, ale bardziej rozdrobnione na innych, np. we wschodniej Kanadzie.
Morfologia.
Długość ciała 600–1000 cm; masa ciała 7500–10000 kg. Butlogłów północny to jedyny gatunek z rodziny zyfiowatych, w przypadku którego istnieją dowody na to, że dorosłe samce są konsekwentnie większe niż dorosłe samice. Noworodki osiągają długość ciała około 300–350 cm. Bardzo charakterystyczne dla tego gatunku jest silnie wypukłe czoło, zwłaszcza starych samców. Czoło jest wyraźnie oddzielone od dziobowatego pyska. Otwór nosowy znajduje się na wierzchołku głowy, nad oczyma. Na wierzchołku żuchwy znajdują się 2 małe, zaokrąglone zęby, dobrze widoczne szczególnie u starych samców. Młode samce mają często 2 pary takich zębów. Płetwy piersiowe nie sięgają połowy długości ciała. Dlatego wydają się małe, a w czasie poruszania się odgrywają tylko pomocniczą rolę. Ubarwienie grzbietu i boków ciała jest ciemnoszare do czarnego, z wiekiem rozjaśniające się. U starszych samic może wystąpić marmurkowy deseń. Młode osobniki mają szczególnie jasny spód ciała, wyraźnie odcinający się od ciemniejszych boków i grzbietu.
Ekologia.
Środowisko.
Strefa wód głębokich w pobliżu wybrzeży.
Tryb życia.
Tworzy niewielkie stada, złożone z samic z młodymi i z młodych osobników, ale niekiedy łączy się w gromady liczące ponad 1000 zwierząt. Stare samce wędrują samotnie. Butlogłów północny pływa wolno, a po wynurzeniu się pozostaje dłuższy czas na powierzchni. W poszukiwaniu głowonogów nurkuje bardzo głęboko – poniżej 500 m. Wdech trwa około minuty i jest dobrze słyszany dookoła. Potem butlogłów nurkuje. Może przebywać pod wodą do godziny.
Pokarm.
Butlogłów północny jest wąskim specjalistą pokarmowym, żywiącym się głównie głębokowodnymi głowonogami. Bardzo przypomina pod tym względem kaszalota.
Rozród.
Butlogłowy północne osiągają dojrzałość płciową przy długości ciała około 600 cm u samic i około 730 cm u samców w wieku 7–8 lat. Ciąża trwa około 12 miesięcy, po czym rodzi się jedno młode.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT ( „bliski zagrożenia”).

</doc>
<doc id="567178" url="https://pl.wikipedia.org/wiki?curid=567178" title="Arvid Horn">
Arvid Horn

Arvid Bernhard Horn (ur. 6 kwietnia 1664 w Vuorentaka, zm. 17 kwietnia 1742 w Ekebyholm) – polityk i hrabia szwedzki. Był jednym z liderów stronnictwa nazywanego popularnie „partią czapek”.
Arvid Horn urodził się w Finlandii w ubogiej rodzinie szlacheckiej.
Życiorys.
Żołnierz i dyplomata.
Po skończeniu studiów w Turku, wstąpił do szwedzkiej armii i służył przez kilka lat w Holandii i na Węgrzech pod komendą księcia Eugeniusza Sabaudzkiego oraz we Flandrii pod dowództwem księcia Waldeck (1690-1695). w początkowej części wielkiej wojny północnej. W 1704 r. powierzono mu pierwszą dyplomatyczną misję – detronizację Augusta II Mocnego z polskiego tronu i elekcję Stanisława Leszczyńskiego. Z misji wywiązał się z nadzwyczajną zręcznością połączoną z absolutnym brakiem skrupułów. Wkrótce potem został oblężony przez Augusta w Warszawie i zmuszony do kapitulacji.
Polityk.
W 1705 r. został członkiem Rady Królewskiej, w 1706 r. hrabią, a w 1707 r. wychowawcą siostrzeńca Karola XII, młodego księcia Karola Fryderyka z domu Holstein-Gottorp. W 1710 zastąpił Nilsa Gyldenstolpe na stanowisku Przewodniczącego Rady Królewskiej. Przesunięty do centrum administracji państwowej, miał wystarczającą możliwość ogarnięcia całej sytuacji królestwa i na skutek swoich protestów w konsekwencji błyskawicznie stracił łaskę króla Karola XII. Zarówno w 1710, jak i w 1713 Horn zwoływał Riksdag, lecz gdy w 1714 sejm przyjął antymonarchiczny kierunek, wówczas uroczyście ostrzegł parlament i w końcu rozwiązał go. W późniejszych latach panowania Karola XII Horn niewiele miał do zrobienia w sprawach administracji. Po śmierci Karola XII w 1718 Horn przekonał księżniczkę Ulrykę Eleonorę, aby wyrzekła się swych dziedzicznych pretensji. Zaproponował, by została elekcyjną królową Szwecji. W późniejszym czasie protestował przeciwko autokratycznemu postępowaniu królowej rezygnując z członkostwa w Radzie Królewskiej.
Pierwszy Minister.
W 1720 został wybrany landmarszałkiem szwedzkiego parlamentu ("lantmarskalk") i brał udział w skłonieniu królowej Ulryki Eleonory do abdykacji, by na jej miejsce dokonać elekcji jej męża Fryderyka Heskiego na króla Szwecji. Pierwszą decyzją nowego króla Fryderyka I było przywrócenie jego członkostwa w Radzie Królewskiej oraz stanowiska Przewodniczącego Kancelarii Królewskiej, czyli stanowiska Pierwszego Ministra. Przez następne 18 lat całkowicie kontrolował zarówno politykę zagraniczną Szwecji, jak i wewnętrzną, tak że okres 1720-1738 bywa nazywany w historii Szwecji okresem Horna. Jego zasługi dla kraju były rzeczywiście nie do oszacowania. Silną ręką tłumił konflikty parlamentarne w sprawie wysokości podatków. Dzięki jego przezornej trosce Szwecja stosunkowo szybko wydostała się z fatalnego stanu, do którego doprowadziły ją wojny Karola XII.
W swojej polityce zagranicznej Horn był wyjątkowo przezorny i ostrożny, ale i bezkompromisowy gdy chodziło o niezależność i szacunek dla ojczyzny.
Był jednak promotorem nowej reguły w administracji, która później okazała się bardzo niebezpieczna dla Szwecji, gdy nastąpili po nim ministrowie mniej zdolni od niego. Było to zwiększenie wpływu sejmu i jego tajnych komisji w rozwiązywaniu czysto dyplomatycznych kwestii, które powinny pozostać całkowicie w gestii władzy wykonawczej, i to właśnie osłabiło władzę centralną i jednocześnie ułatwiło wtrącanie się zagranicznych mocarstw w sprawy wewnętrzne Szwecji.
Do roku 1731 nie było przeciwko Hornowi opozycji w sejmie. Horn, urażony narastającym chłodem króla, złożył swoją rezygnację, która jednak nie została przyjęta.
Jednak w 1734 opozycja była na tyle śmiała, by potępić jego politykę neutralności w polskiej wojnie sukcesyjnej, gdy Stanisław Leszczyński znów pojawił się na scenie jako kandydat na polski tron; jednak Horn wciąż był dość potężny, by zapobiec konfliktowi z Rosją.
Odtąd był zajadle i niesprawiedliwie oskarżany o brak patriotyzmu, a w 1738 został zmuszony przejść na emeryturę w wyniku gwałtownego ataku zwycięskiej młodej partii Kapeluszy ("Hattpartiet").
Resztę życia spędził w swym majątku koło Ekebyholm, gdzie zmarł 17 kwietnia 1742.
Horn pod wieloma względami przypominał współczesnego sobie pierwszego ministra Wielkiej Brytanii Roberta Walpole’a. Szczególna sytuacja Szwecji oraz warunki tego okresu czyniły jego politykę z konieczności koniunkturalną, ale był to koniunkturalizm oparty na doskonałym zdrowym rozsądku.

</doc>
<doc id="567181" url="https://pl.wikipedia.org/wiki?curid=567181" title="Małgorzata Tudor">
Małgorzata Tudor

Małgorzata Tudor (ur. 28/29 listopada 1489 w Londynie, zm. 18 października 1541 w Perthshire) – królowa Szkocji w latach 1503–1513, później regentka w imieniu swego małoletniego syna. Małgorzata była drugim dzieckiem i najstarszą córką króla Anglii Henryka VII Tudora i Elżbiety York, córki króla Edwarda IV; młodszą siostrą Artura, księcia Walii i starszą króla Henryka VIII i Marii Tudor, królowej Francji.
Królowa Szkocji.
Najstarsza córka króla Henryka od kołyski była ważnym ogniwem w polityce zagranicznej ojca. Od jej narodzin trwały poszukiwania kandydata do jej ręki. Ostatecznie w 1495 r. Małgorzata została zaręczona z królem Szkocji Jakubem IV Stuartem. Umowę małżeńską podpisano we wrześniu 1497 r. Ślub miał się odbyć w najbliższym możliwym terminie.
24 stycznia 1502 r. Anglia i Szkocja podpisały „pokój wieczysty”. Tam postanowione zostało małżeństwo Jakuba i Małgorzaty, będące gwarancją stabilności pokoju. Małgorzata przybyła do Szkocji w 1503 r. Jej ślub z Jakubem odbył się 8 sierpnia w opactwie Holyrood w Edynburgu. W 1512 r. urodził się książę Jakub – następca tronu.
Regentka Królestwa Szkocji.
Pokój angielsko-szkocki przetrwał bez większych zawirowań do śmierci Henryka VII w 1509 r. Nowy król Anglii, Henryk VIII, w 1511 r. przystąpił do Ligi Świętej wymierzonej przeciwko Francji. Francję ze Szkocją łączyło przymierze zwane „Starym Sojuszem” ("The Auld Alliance"). Teraz Francuzi powołali się na warunki Starego Sojuszu i zażądali wypowiedzenia przez Szkocję wojny Anglii. Jakub IV spełnił te żądania. Zakończyło się to dla niego tragicznie. 9 września 1513 r. pod Flodden armia szkocka została zniszczona przez siły angielskie, zaś sam król Jakub zginął na polu bitwy. Następca tronu, teraz Jakub V, miał niewiele ponad rok. Szkocja ponownie stanęła w obliczu rządów regencyjnych.
Mimo iż królowa Małgorzata była przeciwna wojnie, Jakub IV w swojej ostatniej woli mianował ją regentką, ale tylko w czasie gdy będzie wdową. Po ewentualnym drugim małżeństwie Małgorzata miała stracić tytuł regentki. Parlament szkocki, który zebrał się w Stirling niedługo po bitwie, zatwierdził Małgorzatę na stanowisku regentki. Wokół niej zgrupowała się partia proangielska. Jednocześnie zwolennicy Starego Sojuszu wysunęli własnego kandydata do regencji – Jana Stewarta, 2. księcia Albany, stryjecznego brata Jakuba IV.
W 1514 r. Małgorzata doprowadziła do podpisania pokoju z Anglią. Jej pozycja w Szkocji była jednak bardzo niepewna. Aby ją wzmocnić poślubiła w 1514 r. Archibalda Douglasa, 6. hrabiego Angus, młodzieńca urodziwego, ale o miernej inteligencji („młody, tępy głupek”, jak nazywał Angusa jego wuj, Gavin Douglas). Małżeństwo to zaktywizowało partię profrancuską. Na mocy testamentu Jakuba IV, Małgorzata w wypadku kolejnego ślubu miała stracić tytuł regenta. We wrześniu 1514 r. Rada Królewska wezwała księcia Albany, który przebywał we Francji, aby wrócił i przejął regencję. Tymczasem Małgorzata udała się do Stirling biorąc ze sobą króla Jakuba i jego młodszego brata Aleksandra.
Albany przybył do Szkocji w maju 1515 r. W lipcu został uznany za regenta Królestwa. Niedługo później ruszył na Stirling. Królowa-wdowa po krótkim oporze poddała się w sierpniu. Młodzi książęta znaleźli się pod kuratelą Albany’ego. Małgorzata (będąc w ciąży z Angusem) udała się do Edynburga. Niedługo później jej brat zaproponował jej powrót do Anglii, ale Małgorzata odmówiła obawiając się, że jej wyjazd ściągnie groźbę utraty życia na jej dzieci i objęcie tronu przez Albany’ego.
Walka o władzę.
W 1517 r. Małgorzata zdecydowała się na ucieczkę ze Szkocji. Uciekła do Harbottle Castle, skąd później udała się do Londynu. W drodze dotarła do niej wieść o śmierci młodszego syna, księcia Ross. Angus bezskutecznie usiłował przekonać żonę do powrotu do Szkocji i pogodzenia się z regentem. Małgorzata przybyła do Londynu i zamieszkała w pałacu Scotland Yard.
Po upływie roku wróciła na północ, korzystając z tego, że Albany przebywał we Francji, pracując nad odnowieniem Starego Sojuszu. Tymczasem podpisano pokój między Anglią i Francją, co skończyło się aresztowaniem Albany’ego. Tymczasem Małgorzata zorientowała się, że jej mąż ją zdradza ze służącą lady Jane Stewart. Zdenerwowało ją to tym bardziej, że Angus żył wyłącznie za pieniądze żony. W październiku 1518 r. Małgorzata napisała do Henryka żądając rozwodu. Henryk się opierał, gdyż był przeciwny rozwodom (sam jednak rozwiódł się kilka razy, w późniejszym czasie ).
Do rozwodu chwilowo nie doszło, gdyż Małgorzatę pochłonęły intrygi polityczne w Szkocji. W 1520 r. doszło do potyczki na ulicach Edynburga między klanem Douglasów i Hamiltonów. Albany, który po fiasku negocjacji między Henrykiem VIII a królem Francji Franciszkiem I na Polu Złotogłowia odzyskał zaufanie dworu francuskiego i niedawno wrócił do Szkocji, próbował utrzymać spokój w kraju. W 1522 r. ponownie udał się do Francji. Korzystając z tego książę Norfolk na rozkaz Henryka VIII uderzył na pogranicze. Szybki powrót Albany’ego z francuskimi posiłkami zmusił Norfolka do wycofania się, ale Szkoci wciąż pamiętający Flodden nie odważyli się na kontynuację natarcia.
Albany próbował rządzić twardą ręką. Małgorzata ponownie musiała udać się na wygnanie, zaś czołowi jej stronnicy zostali ścięci. Taka polityka nie wzbudzała entuzjazmu wśród szkockich wielmożów. Pozbawiony większego poparcia Albany w maju 1524 r. opuścił Szkocję, by już nigdy do niej nie wrócić.
Małgorzata triumfowała. Jakub V ponownie trafił pod jej opiekę i został umieszczony w Edynburgu. Oficjalnie został uznany za pełnoprawnego władcę Szkocji, ale realną władzę uchwyciła jego matka razem z mężem i hrabią Arran. Rozpoczęło się budowanie pro-angielskiego stronnictwa w Szkocji. Działania te przerwał rozwód Małgorzaty i Angusa w 1527 r., co nastawiło wrogo do Małgorzaty klan Douglasów, którzy porwali Jakuba i umieścili go w pałacu Falkland.
Ostatnie lata.
Małgorzata postarała się o potwierdzenie rozwodu w Rzymie i poślubiła znacznie młodszego od siebie Henryka Stewarta. W 1528 r. jej syn uciekł z Falklandu i objął rządy samodzielne, ale matka i ojczym pozostali w jego łaskach. Henryk uzyskał nawet tytuł lorda Methven. W 1534 r. przyczyniła się do podpisania pokoju z Anglią, żyła również w dobrych relacjach z żonami syna – Magdaleną de Valois i Marią de Guise.
Małgorzata zmarła 18 października 1541 r. w Perthshire po ciężkiej chorobie i została pochowana w Carthusian Abbey of Saint John w Perth. Jej syn przeżył ją tylko o rok. Dzięki Małgorzacie Stuartowie posiedli prawa do tronu angielskiego. W roku 1603, po bezdzietnej śmierci ostatniej z Tudorów, Elżbiety I, bratanicy Małgorzaty, prawnuk królowej Szkocji Jakub VI wstąpił na tron Anglii jako Jakub I, doprowadzając do unii personalnej Anglii i Szkocji i zjednoczenia wyspy.
Rodzina.
8 sierpnia 1503 r. w Holyrood Abbey w Edynburgu Małgorzata poślubiła Jakuba IV Stuarta (17 marca 1473 – 9 września 1513), króla Szkocji, syna króla Jakuba III i Małgorzaty, córki króla Danii Chrystiana I. Mieli razem czterech synów:
6 sierpnia 1514 r. poślubiła Archibalda Douglasa, 6. hrabiego Angus (1490 – styczeń 1557), syna George’a Douglasa, pana Angus i lady Elisabeth Drummond. Małżeństwo zakończyło się rozwodem 1527 r. Małgorzata i Archibald mieli razem jedną córkę:
3 marca 1528 r. Małgorzata poślubiła Henry’ego Stewarta, 1. lorda Methven (ok. 1495–1552), syna Andrew Stewarta, 2. lorda Avondale i Margaret Kennedy. Henryk i Małgorzata mieli razem jedną córkę:

</doc>
<doc id="567187" url="https://pl.wikipedia.org/wiki?curid=567187" title="Grand Prix Skandynawii na Żużlu 2006">
Grand Prix Skandynawii na Żużlu 2006

Wyniki Grand Prix Skandynawii, siódmej eliminacji Mistrzostw Świata Grand Prix w sezonie 2006.
Były to 5 zawody o Wielką Nagrodę Skandynawii.
Lista startowa.
Stawkę 15 stałych uczestników Grand Prix uzupełnili: z dziką kartą Hans Niklas Andersen, natomiast rezerwę toru stanowili Fredrik Lindgren oraz Jonas Davidsson.
Obrońca tytułu Tony Rickardsson ogłosił zakończenie kariery żużlowej. W GP Skandynawii zastąpi go drugi rezerwowy cyklu Ryan Sullivan (pierwszy rezerwowy H. Andersen wcześniej otrzymał dziką kartę).
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Wyniki.
W żółtym plastronie startował Jason Crump – lider klasyfikacji przejściowej po 6 eliminacjach cyklu.
Opis.
Zawody wygrał Andreas Jonsson, którego było to pierwsze zwycięstwo w turnieju Grand Prix. Drugie miejsce zajął Hans Niklas Andersen, który w tym turnieju startował z dziką kartą. Był to trzeci występ Andersena w tym sezonie i trzecie podium. Obaj zawodnicy w tym sezonie reprezentują miejscowy Luxo Stars Malilla.
Po raz pierwszy na podium Grand Prix nie stanął Jason Crump, który w finale upadł na ostatniej pozycji.
Do rzadkiej okazji doszło w biegu 22: najpierw z biegu został wykluczony po upadku Nicki Pedersen. Następnie Scott Nicholls spowodował upadek, jadącego na drugiej pozycji, Hansa Andersena. Sędzia wykluczył Brytyjczyka. Ponieważ do startu miałoby stanąć jedynie dwóch zawodników, obaj awansowali do finału bez konieczności powtarzania biegu (zaliczono wyniki w chwili przerwania biegu).
Z Polaków tylko Jarosław Hampel awansował do półfinałów, jednak po defekcie na ostatniej pozycji odpadł. Piotr Protasiewicz odnotował najlepszy występ w tym sezonie – zdobył 4 punkty. Ostatni z Polaków był Tomasz Gollob, który po tym turnieju spadł z 5. na 8. pozycję w klasyfikacji Grand Prix.

</doc>
<doc id="567188" url="https://pl.wikipedia.org/wiki?curid=567188" title="Synagoga w Brzezinach">
Synagoga w Brzezinach

Synagoga w Brzezinach – nieistniejąca synagoga znajdująca się w Brzezinach przy ulicy Berka Joselewicza, dawnej Żydowskiej. Była uważana za jedną z najpiękniejszych synagog środkowej Polski.
Historia.
Komitet budowy synagogi powstał w 1885 roku i zakładał jej budowę na miejscu starszej bożnicy. W 1893 roku zakończono budowę synagogi, której projekt wykonał łódzki architekt Ignacy Markiewicz.
W synagodze znajdowało się 10 dużych zwojów Tory i 300 płatnych miejsc siedzących. W bożnicy działał chór składający się z 30 chłopców oraz kilku dorosłych mężczyzn.
Podczas II wojny światowej, w 9 listopada 1939 roku Niemcy podpalili synagogę, oskarżając o ten czyn rabina Zelmona Borensztajna. W 1940 roku zniszczona synagoga została z czterech rogów podminowana i wysadzona w powietrze. Po zakończeniu wojny, w 1954 roku zwał gruzu po synagodze został usunięty, a plac po niej, decyzją władz miejskich został zamieniony na zieleniec. Obecnie w miejscu synagogi znajduje się skład budowlany.
Do dnia dzisiejszego przetrwały kawałki trzech małych zwojów Tory oraz połowa jednego dużego zwoju, które przechowywane są w Muzeum Regionalnym w Brzezinach.
Architektura.
Murowany i orientowany budynek synagogi wzniesiono na planie kwadratu, w stylu neoromańsko-mauretańskim. Wejście znajdowało się od strony północnej. Główna sala modlitewna była podzielona na trzy nawy, na wschodniej ścianie znajdował się bogato zdobiony Aron ha-kodesz.
Większość detali była w stylu neoromańskim, jednak narożniki ozdobione były wieżyczkami z mauretańskimi kopułkami na szczytach.

</doc>
<doc id="567192" url="https://pl.wikipedia.org/wiki?curid=567192" title="Olsztyn Gutkowo">
Olsztyn Gutkowo

Olsztyn Gutkowo – stacja kolejowa w Olsztynie przy ulicy Sokolej, na osiedlu Gutkowo, w północno-zachodniej części miasta. Jest to jeden z trzech dworców na terenie Olsztyna. Stacja posiada 3 perony i 5 torów (druga co do wielkości stacja w Olsztynie). 
W roku 2017 stacja obsługiwała 20–49 pasażerów na dobę.

</doc>
<doc id="567193" url="https://pl.wikipedia.org/wiki?curid=567193" title="Stara Synagoga w Brzezinach">
Stara Synagoga w Brzezinach

Stara Synagoga w Brzezinach – pierwsza, drewniana synagoga znajdująca się w Brzezinach przy dawnej ulicy Żydowskiej.
Synagoga została zbudowana w latach 70. XVIII wieku. Spłonęła podczas pożaru miasta w 1875 roku. Na jej miejscu w 1893 roku stanęła nowa, murowana synagoga.

</doc>
<doc id="567196" url="https://pl.wikipedia.org/wiki?curid=567196" title="Bitwa pod Sainte-Foy">
Bitwa pod Sainte-Foy

Bitwa pod Sainte-Foy (zwana także Bitwą pod Quebekiem) – starcie zbrojne, które miało miejsce 28 kwietnia 1760 roku podczas wojny o kolonie, będącej północnoamerykańskim frontem wojny siedmioletniej. Francuskie wojska de Lévisa odniosły zwycięstwo nad brytyjską armią Jamesa Murraya.
Po cofaniu się z Quebecu po katastrofie na Równinie Abrahama 13 września 1759 roku francuska armia odnawiała siły w Montrealu pod dowództwem generała Lévisa. Tymczasem armia brytyjska, pozostawiona w Quebecu po odpłynięciu floty w końcu października 1759 cierpiała z powodu głodu, szkorbutu i zamieszkiwania w mieście w znacznym stopniu zniszczonym podczas oblężenia.
W kwietniu 1760 roku de Lévis powrócił do Quebecu z 7-tysięczną armią, włączając w to kanadyjską milicję i sprzymierzonych Indian. Miał on nadzieję oblegać Quebec i zmusić go do poddania się, po przybyciu z Francji floty wiozącej oczekiwane posiłki. Murray uważał, iż jego armia jest zbyt mała aby bronić się w wałach Quebecu, które nie zostały naprawione od czasu upadku miasta. Dlatego wyruszył on w pole wraz z 3 800 ludźmi (wszystkimi jakich mógł zabrać) oraz 20 działami. Zajął on te same pozycje, co Montcalm 13 września 1759 roku. Zamiast oczekiwania na francuski atak, postanowił on nacierać pierwszy.
Początkowo atak brytyjski rozwijał się pomyślnie, jednak ruch do przodu zasłonił pole ostrzału dla brytyjskiej artylerii, podczas gdy piechota ugrzęzła w błocie i zaspach śnieżnych. Ostatecznie, ponieważ więcej francuskich żołnierzy włączyło się do walki, udało im się obejść brytyjskie skrzydła, zmuszający Brytyjczyków do odwrotu do Quebecu pozostawiając działa, które Lévis skierował na miasto.
Brytyjczycy stracili ponad 1 100 ludzi, zaś Francuzi ponad 800 – co czyni tę bitwę najkrwawszą bitwą tej wojny.
Lévis mimo zwycięstwa, nie zdołał odbić Quebecu. Brytyjski garnizon opierał się słabemu oblężeniu, dopóki nie przybyły drogą morską posiłki. Francuska flota nigdy nie przybyła, morskie nadzieje Francji rozbiły się pod Quiberon poprzedniej jesieni. Ostatecznie po pojawieniu się w pobliżu Quebecu brytyjskich okrętów – Lévis zwinął oblężenie i wycofał się do Montrealu, gdzie poddał się siłom brytyjskim we wrześniu.

</doc>
<doc id="567197" url="https://pl.wikipedia.org/wiki?curid=567197" title="Franciszek Dionizy Wilkoszewski">
Franciszek Dionizy Wilkoszewski

Franciszek Dionizy Wilkoszewski (ur. 23 marca 1875 r., zm. 24 listopada 1941 r. w Buchenwaldzie) – polski dziennikarz i wydawca, wieloletni redaktor „Gońca Częstochowskiego”.
Pochodził z Lubstowa w ówczesnym powiecie Koło. Po ukończeniu gimnazjum w Kaliszu i rocznej praktyce drukarskiej w Warszawie osiadł w Częstochowie, gdzie w 1899 r. uruchomił drukarnię akcydensową i prasową. W 1905 r. za wydrukowanie i rozpowszechnianie pieśni "Boże, coś Polskę" i "Jeszcze Polska nie zginęła" drukarnia została zamknięta i zapieczętowana, a Wilkoszewski aresztowany. Rok później został redaktorem założonego przez siebie dziennika „Wiadomości Częstochowskie”, które kilka miesięcy później przemianowano na „Dziennik Częstochowski”. 1 stycznia 1907 r. zastąpił go „Goniec Częstochowski”, który ukazywał się do wybuchu II wojny światowej (z przerwą w latach 1909–1910, kiedy przekształcony został w „Gazetę Częstochowską”).
W 1918 r. Franciszek Dionizy Wilkoszewski więziony był przez dwa miesiące za artykuł o rozruchach. Po odzyskaniu przez Polskę niepodległości wybudował drukarnię w al. NMP 52 i na początku lat trzydziestych wyposażył ją w nowoczesną maszynę rotacyjną, cztery maszyny do druku płaskiego, chemigrafię i kilka linotypów do składania i odlewania tekstu. Była to największa i najlepiej wyposażona oficyna wydawnicza w Częstochowie. Drukowano w niej dzienniki, tygodniki (m.in. „Niedzielę”) i miesięczniki, kalendarze liturgiczne, powieści, które wcześniej ukazywały się w odcinkach na łamach „Gońca Częstochowskiego”, a także książeczki do nabożeństwa i pocztówki.
„Goniec Częstochowski” był najważniejszym dziennikiem ukazującym się w Częstochowie w II RP. Jako jedna z nielicznych lokalnych polskich gazet prenumerowany był przez bibliotekę watykańską. „Goniec Częstochowski” był pod względem ideowym bliski chadecji, ugrupowaniom mieszczańskim, a przede wszystkim endecji, jednak nie był powiązany finansowo ani organizacyjnie z żadną partią polityczną. Sam Wilkoszewski pisywał do „Gońca Częstochowskiego” artykuły i cotygodniowe felietony "Przez niebieskie okulary" pod pseudonimem Igrek oraz "Z tygodnia na tydzień" pod nazwiskiem T. Haski.
Franciszek Dionizy Wilkoszewski zaangażowany był życie społeczne i kulturalne Częstochowy. Był członkiem wielu organizacji, szefował Stowarzyszeniu Kupców Polskich. W latach 1906–1914 brał udział w organizowaniu gimnazjum polskiego. W 1909 r. uczestniczył w przygotowaniu Wystawy Przemysłowo-Rolniczej. Był również prezesem Akcji Katolickiej, zresztą w „Gońcu Częstochowskim” wiele miejsca poświęcał sprawom Kościoła. Częste kontakty z częstochowską kurią biskupią oraz fakt, że w jego drukarni tłoczono większość wydawnictw diecezjalnych, spowodował, że dziennik uważany był przez duchowieństwo za pismo katolickie. W domu Wilkoszewskiego gościli Józef Haller i Maksymilian Kolbe. Starał się też on o druk kronik Bolesława Prusa, proponował współpracę Kornelowi Makuszyńskiemu.
Ostatni numer „Gońca Częstochowskiego” ukazał się 2 września 1939 r. Niemcy splądrowali i zdewastowali wydawnictwo i zakłady drukarskie. Winieta dziennika została skradziona przez okupantów, którzy wykorzystując ją wydawali od 14 września do 3 listopada 1939 r. gadzinówkę, przemianowaną później na „Kurier Częstochowski”. Franciszek Dionizy Wilkoszewski został uwięziony 9 listopada 1939 r. na kilka tygodni. Ponownie aresztowano go w czerwcu 1940 r. Transportem z 20 sierpnia 1940 r. przewieziony został do obozu koncentracyjnego Buchenwald, gdzie w roku następnym zginął.

</doc>
<doc id="567199" url="https://pl.wikipedia.org/wiki?curid=567199" title="Arsacjusz">
Arsacjusz

Arsacjusz, Arzacjusz — imię męskie o skomplikowanej etymologii, zapośredniczone przez łacinę (tu: "Arsacius") z greki (tu: "Arsákios"), dokąd zostało przejęte od Medów i Persów, gdzie było imieniem dynastii Arsacydów, której założycielem był Arsakes. Arsakes zaś i irań. Aršak, to staroperskie imię z elementem arša- — "mąż". 
Arsacjusz (Arzacjusz) imieniny obchodzi:

</doc>
<doc id="567200" url="https://pl.wikipedia.org/wiki?curid=567200" title="Archie Comics">
Archie Comics

Archie Comics – amerykańskie wydawnictwo komiksowe, szerzej znane z wielu serii komiksów, których bohaterami są nastolatkowie, np. Archie Andrews, Betty Cooper, Veronica Lodge, Reggie Mantle, Sabrina Spellman i Forsythe „Jughead” Jones.
Wydawnictwo zostało założone w 1939 roku jako MLJ Comics, od inicjałów jego trzech założycieli: Morrisa Coyne’a, Louisa Silberkleita i Johna L. Goldwatera.

</doc>
<doc id="567201" url="https://pl.wikipedia.org/wiki?curid=567201" title="Peter Bonetti">
Peter Bonetti

Peter Phillip Bonetti (ur. 27 września 1941 w Londynie, zm. 12 kwietnia 2020) – angielski piłkarz, reprezentant kraju, mistrz świata z 1966 roku.
Kariera sportowa.
Początkowo zawodnik Chelsea, w której zadebiutował w marcu 1960 roku. Kilka miesięcy później wraz z juniorami londyńskiego klubu zdobył FA Youth Cup. W sezonie 1960/1961 stał się pierwszym bramkarzem swojego zespołu. W 1965 wywalczył z nim Puchar Ligi Angielskiej. Pięć lat później sięgnął po puchar kraju – zagrał w obu finałowych meczach z Leeds United. W 1971 roku wraz z Chelsea zdobył Puchar Zdobywców Pucharów – w obu finałowych spotkaniach z Realem Madryt wystąpił przez pełne 90 minut.
W 1975 był piłkarzem St. Louis Stars, z którym wygrał rozgrywki Central Division. Następnie powrócił do Chelsea i był jej zawodnikiem do 1979; łącznie w barwach londyńskiego zespołu rozegrał 729 meczów. Został pierwszym laureatem zawodnika roku w klubie ze Stamford Bridge przez rozegranie 21 spotkań bez wpuszczenia bramki, ze względu na jego doskonałą zwinność kibice The Blues nadali mu przydomek "The cat" (ang. Kot). W latach 1979–1980 występował w szkockim Dundee United (rozegrał pięć meczów), zaś później grał w Woking.
W reprezentacji Anglii zadebiutował 3 lipca 1966 w meczu z Danią. W tym samym roku uczestniczył w mistrzostwach świata. W angielskim turnieju, w którym Anglicy wywalczyli mistrzostwo globu, nie wystąpił w żadnym spotkaniu (złoty medal otrzymał dopiero w 2009). W 1970 roku brał udział w mistrzostwach świata w Meksyku – zagrał w przegranym ćwierćfinałowym pojedynku z Republiką Federalną Niemiec.

</doc>
<doc id="567204" url="https://pl.wikipedia.org/wiki?curid=567204" title="Diomedes (imię)">
Diomedes (imię)

Diomedes – imię męskie pochodzenia greckiego, oznaczające "wymyślony przez Zeusa", złożone z członów "Dios" () o znaczeniu "Zeusa" i "medomai" () – "myśleć". Jest to imię postaci z mitologii greckiej, a w Kościele katolickim patronem tego imienia jest św. Diomedes, zm. w 305 roku (i inni święci).
Diomedes imieniny obchodzi 16 sierpnia i 10 września.
Diomedes w innych językach:
Znane osoby noszące imię Diomedes:

</doc>
<doc id="567206" url="https://pl.wikipedia.org/wiki?curid=567206" title="Synagoga w Łowiczu">
Synagoga w Łowiczu

Synagoga w Łowiczu – główna synagoga łowickiej gminy żydowskiej znajdująca się przy ulicy Zduńskiej.
Historia.
Synagoga została zbudowana w latach 1871–1897 na miejscu starej, drewnianej synagogi. Ze względu na brak funduszy budowa trwała aż 26 lat.
Podczas II wojny światowej, zaraz po wkroczeniu wojsk niemieckich do Łowicza we wrześniu 1939 hitlerowcy zagonili miejscowych Żydów do synagogi, w której przez kilka dni byli poddawani torturom. Wkrótce potem, 10 listopada synagoga została spalona; pożar prawdopodobnie wzniecili Niemcy, którzy nie pozwolili na gaszenie ognia. Wezwanemu na miejsce rabinowi nakazano podpisanie dokumentu obciążającego pożarem Żydów. Jeszcze przez następnych kilka miesięcy stały ruiny synagogi, w której zachowały się słupy dawnej galerii dla kobiet, żelazne obramowanie bimy oraz inne elementy. Około 1942 roku (po likwidacji łowickiego getta) ruiny rozebrano.
W 1950 plac po synagodze został uporządkowany przez uczniów łowickich szkół. Na miejscu synagogi powstał pawilon „SAM” (obecnie w budynku mieści się m.in. sklep Okręgowej Spółdzielni Mleczarskiej w Łowiczu).
Opis.
Murowana synagoga została zbudowana na planie prostokąta w stylu angielskiego neogotyku. Centralnym pomieszczeniem była prostokątna główna sala modlitewna, do której wchodziło się przez przedsionek. Wewnątrz na ścianie wschodniej znajdował się bogato zdobiony Aron ha-kodesz, a przed nim bima z pięknym kutym obramowaniem. Z trzech stron na wysokości piętra znajdowała się galeria dla kobiet wsparta na skromnie zdobionych kolumnach. W bocznych elewacjach znajdowały się wysokie półokrągło zakończone okna.

</doc>
<doc id="567208" url="https://pl.wikipedia.org/wiki?curid=567208" title="COSAFA Cup 2005">
COSAFA Cup 2005

COSAFA Cup 2005 – dziewiąty południowoafrykański turniej, którego mecze odbywały się w dniach 26 lutego-14 sierpnia 2005 roku. W pucharze brało udział 13 reprezentacji:
Zwycięzcą rozgrywek zostało Zimbabwe.
Faza grupowa.
Grupa A.
Półfinały.
26 lutego 2005
Finał.
27 lutego 2005
Grupa B.
Półfinały.
16 kwietnia 2005
Finał.
17 kwietnia 2005
Grupa C.
Półfinały.
11 czerwca 2005
Finał.
12 czerwca 2005
Turniej Finałowy.
Półfinały.
13 sierpnia 2005
Finał.
 
ZWYCIĘZCA COSAFA CUP 2005
ZIMBABWE TRZECI TYTUŁ

</doc>
<doc id="567209" url="https://pl.wikipedia.org/wiki?curid=567209" title="Stara Synagoga w Łowiczu">
Stara Synagoga w Łowiczu

Stara Synagoga w Łowiczu – pierwsza synagoga łowickiej gminy żydowskiej znajdująca się dawniej przy obecnej ulicy Zduńskiej.
Synagoga została zbudowana w 1829 roku. Rozebrana w 1871 roku i w tym samym roku na jej miejscu zaczęto budować nową murowaną synagogę.

</doc>
<doc id="567211" url="https://pl.wikipedia.org/wiki?curid=567211" title="COSAFA Cup 2005 (składy)">
COSAFA Cup 2005 (składy)

Składy na czas trwania COSAFA Cup 2005. W nawiasach podane są kluby piłkarzy w czasie rozpoczęcia turnieju.
Grupa A.
Trenerzy: Jean Francois Dhebon i Bonaventure Boana. 
Bramkarze: Robin Rakotonirina (Commune Majunga), Kandy Rambelomasina (ECO Redipharm).
Obrońcy: Zafisalama Andriantsilaza (Stade Olympique Emyrne), Leonard Baraka (ECO Redipharm), Jimmy Fernand Rahajaniaiana (Stade Olympique Emyrne), Mamy Gervais Randrianrisoa (FC Antsanio), Jimmy Razakaniaina (Tfc PMU).
Pomocnicy: Marius Maharesy (ECO Redipharm), Mario Miradji (ECO Redipharm), Dimby Rabeariniala (Ajesaia), Sidore Rafenoarinosy (ECO Redipharm), Tojoharijoro Razafindrabe (TIA Antsirabe), Fulgence Razaoniasy (AS Adema), Jean de l’Or Tsaralaza (AS Adema).
Napastnicy: Rodson Joseph Dedy (Starlight Curepipe), Gervais Lantohasindrainy (AS Jirima Fanar), Praxis Rabemananjara (FC Pamplemousse), Paulin Voavy (Ajesaia).
Trenerzy: Rajesh Gunesh i Elvis Antonie.
Bramkarze: Nicholas Doro (Pamplemousse SC), Yannick Macoa (Pas Mates).
Obrońcy: Henri Speville (AS Port Louis 2000), Cyril Mourgine (AS Port Louis 2000), Guillano Edouard (US Beau-Bassin/Rose Hill), Stephan L’Enfle (AS Port Louis 2000), Bassanio Diolle (Savanne SC), Jimmy Cundasamy (St Pierroise).
Pomocnicy: Sebastien Bax (Santos), Desire Periatambee (Le Mans FC), Gilbert Bayaram (AS Port Louis 2000), Ricardo Naboth (La Possession), Jerry Louis (St Denis FC), Washley Laboucherie (Savanne S.C.).
Napastnicy: Kersley Appou (AS Port Louis 2000), Christopher Perle (US Tamponnaise), Doddy Edouard (Faucon Flacq S.C.), Jiovanni Jubeau (Pamplemousse SC).
Trener: Stuart Baxter.
Bramkarze: Brian Baloyi (Mamelodi Sundowns), Tladi Mathibe (Kaizer Chiefs).
Obrońcy: Robyn Johannes (University of Pretoria), Mbulelo Mabizela (bez klubu), Lefa Mogaila (Silver Stars), Lucas Thwala (Orlando Pirates), Lucas Tlhomelang (Bloemfontein Celtic).
Pomocnicy: Lance Davids (TSV 1860 Monachium), Rowen Hendricks (FK Rostów), Junior Khanye (Kaizer Chiefs), Reagan Noble (Wits University), Siyabonga Siphika (Manning Rangers), Cyril Zuma (Maritzburg United).
Napastnicy: Lerato Chabungu, Rudi Issacs (obaj University of Pretoria), Trando Mngomeni (Helsingborg), Katlego Mphela (Racing Strasbourg), Sandile Ndlovu (Dynamos).
Trener: Bernard Dorasamy.
Bramkarze: Nelson Sopha (St Michel FC), Ricky Rose (Anse Reunion FC).
Obrońcy: Percy Larami (Red Star FC), Harry Libanotis (St Michel FC), Jonathan Bibi (La Passe FC), Brian Ravania (Red Star FC), Verna Rose (La Passe FC), Alex Nibourette (St Michel FC).
Pomocnicy: Henry Dufrene (St Michel FC), Garry Robert (St Michel FC), Denis Barbe (Survivors FC), Vincent Volcere (Red Star FC), Joffrey Brutus (Red Star FC).
Napastnicy: Philip Zialor (St Louis FC), Alpha Balde (St Louis FC), Wilness Brutus (Red Star FC), Robert Suzette (Sunshine FC), Jude Ladouce (La Passe FC), Ted Esther (La Passe FC).
Grupa B.
Trener: Vesselin Jelusic.
Bramkarze: Modiri Marumo (Botswana Defence Force XI), Kagiso Tshelametsi (Notwane).
Obrońcy: Ernest Amos (TASC FC), Ndiapo Letsholathebe (Police XI), Alex Matshameko (Botswana Meat Commission FC), Khumo Motlhabankwe (Extension Gunners), Mompati Thuma (Mogoditshane Fighters). 
Pomocnicy: Seaba Gabanakgosi (Township Rollers), Nelson Gabolwelwe (Botswana Defence Force XI), Mogogi Gabonamong (Township Rollers), Moemedi Moatlhaping (Township Rollers), Michael Mogaladi (Botswana Defence Force XI), Tebego Mothusi (TASC FC), Tshepo Motlhabankwe (Extension Gunners), Keoagetse Radipotsane (Notwane). 
Napastnicy: Duncan Kgopolelo (Police XI), Pontsho Moloi (Notwane), Tshepiso Molwantwa (Township Rollers), Joel Mogorosi (Botswana Meat Commission FC), Kgakgamotso Pharo (Botswana Defence Force XI).
Trener: Artur Semedo.
Bramkarze: Rodrigo (Ferroviario Maputo), Victor (Desportivo Maputo).
Obrońcy: Caito (Costa do Sol), Fred (Ferroviario Maputo), Kito (Ferroviario Maputo), Mano (Al-Sahel), Zaide (Ferroviario Nampula), Zito (Ferroviario Maputo).
Pomocnicy: Artur (Maxaquene), Cantona (Ferroviario Maputo), Danito (Ferroviario Maputo), Domingues (Desportivo Maputo), Hagi (Ferroviario Maputo), Nelinho (Desportivo Maputo), Paulito (Mamelodi Sundowns).
Napastnicy: Chana (Ferroviario Maputo), Mauricio (Ferroviario Maputo), To (Jomo Cosmos).
Namibia.
Trener: Max Johnson.
Bramkarze: Attiel Mbaha (Blue Waters), Efraim Tjihonge (Black Africa).
Obrońcy: Richard Aoseb (Black Africa), Jeremia Baisako (Tigers FC), Richard Gariseb (Orlando Pirates), Nelson Geingob (Chief Santos), Moses Katjiteo (Black Africa), Gerson Keister (Black Africa), Steven Tjeenao (Chief Santos), Hartman Toromba (Black Africa).
Pomocnicy: Charlie Aoseb (Eleven Arrows), Brian Gurirab (Chief Santos), Rudi Louw (Civics), Sydney Plaatjies (Blue Waters), Johannes Seibeb (African Stars).
Napastnicy: Henrico Botes (Ramblers), Wilfred Coetzee (Black Africa), Heroldt Haimbodi (Golden Bees).
Trener: Charles Mhlauri.
Bramkarze: Tapiwa Kapini (Highlanders), Energy Murambadoro (Caps United).
Obrońcy: Cephas Chimedza (Caps United), Herbert Dick (AmaZulu Bulawayo), Gift Lunga (Highlanders), James Matola (Buymore), Peter Moyo (Hwange FC), Method Mwanjili (Shabanie Mine), David Sengu (Caps United).
Pomocnicy: Honour Gombani (Highlanders), Leo Kurauzvione (Dynamos Harare), Justice Majabvi (Lancashire Steel), Clement Matawu (Motor Action), Raymond Undi (Caps United).
Napastnicy: Brian Badza (Caps United), Takesure Chinyama (Hwange FC), Sageby Sandaka (AmaZulu Bulawayo), Leonard Tsipa (Caps United).
Grupa C.
Lesotho.
Trener: Tony Hey.
Bramkarze: Thabo Khoboli (Lesotho Correctional Services), Isaah Mosala (Lioli).
Obrońcy: Lengana Nkhethoa (Lesotho Defence Force), Mohapi Ntobo (Matlama), Moitheri Ntobo (Lesotho Correctional Services), Sheli Ramoseeka (Lioli), Sello Seholoholo (Matlama).
Pomocnicy: Shalane Lehohla (Lesotho Correctional Services), Brown Makobe (Matlama), Boraro Matsoso (Liloi), Bushi Moletsane (Matlama), Bokang Mothoana (Likhopo), Malefetsane Pheko (Lesotho Defence Force), Ramashalane Taeli (Lesotho Correctional Services).
Napastnicy: Refiloe Potse (Lesotho Correctional Services), Thulo Ranchobe (Lesotho Defence Force), Motlatsi Rantja (Matlama).
Trener: Yasin Osman. 
Bramkarze: Simoen Kapuza (ESCOM), Swadick Sanudi (Bakili Bullets). 
Obrońcy: Godfrey Banda (Silver Strikers), Allan Kamanga Monomotapa (Highlanders FC), Peter Mponda Monomotapa (Highlanders FC), Maupo Msowoya (ESCOM), Petros Mwalweni (Bakili Bullets), Wisdom Ndhlovu (Bakili Bullets). 
Pomocnicy: Moses Chavula (Wanderers), James Chilapondwa (Bakili Bullets), Emmanuel Chipatala (Silver Strikers), Daniel Chitsulo (FC Kolonia), Joseph Kamwendo (Caps United), Fisher Kondowe (Bakili Bullets), John Maduka Bloemfontein (Celtic F.C.), Jacob Ngwira (ESCOM). 
Napastnicy: Noel Mkandawire (Civo United), Jimmy Zakazaka (Bakili Bullets).
Trener: Nyanga Hlope. 
Bramkarze: Mlondi Mdluli (Manzini Wanderers), Njabuliso Simelane (Green Mamba).
Obrońcy: Morris Dlamini (Royal Leopards), Sipho Dube (Green Mamba), Sipho Gumbi (Mbabane Swallows), Sabelo Mnisi (Mhlambanyatsi Rovers), Ngwazi Nxumalo (Manzini Wanderers), Mduduzi Sibiya (Manzini Wanderers), Vusi Soko (Young Buffaloes). 
Pomocnicy: Lwazi Maziya (Alabama University), Mxolisi Mthethwa (Royal Leopards), Sifiso Ntibane (Royal Leopards), Vusi Thumbatha (Sundowns), Tony Tsabedze (SuperSport United), Maxwell Zikalala (Green Mamba).
Napastnicy: Taribo Bhembe (Alabama University), Mfanzile Dlamini (Mhlambanyatsi Rovers), Mzwandile Mamba (Mbabane Swallows).
Trener: Kalusha Bwalya. 
Bramkarze: Kalililo Kakonje (Power Dynamos), Kennedy Mweene (Lusaka Celtic).
Obrońcy: Clive Hachilensa (ZESCO United), Francis Kasonde (Power Dynamos), Misheck Lungu (Green Buffaloes), Joseph Musonda (ZESCO United), Billy Mwanza (Power Dynamos), Kennedy Nkethani (ZANACO). 
Pomocnicy: Isaac Chansa (Orlando Pirates), Rainford Kalaba (Kitwe United), Christopher Katongo (Jomo Cosmos), Felix Katongo (Green Buffaloes), Clifford Mulenga (University Pretoria), Numba Mumamba (ZANACO), Perry Mutapa (Orlando Pirates), Mark Sinyangwe (Green Buffaloes). 
Napastnicy: Collins Mbesuma (Kaizer Chiefs), Davies Mwape (Chambishi).

</doc>
<doc id="567214" url="https://pl.wikipedia.org/wiki?curid=567214" title="Seks przez telefon">
Seks przez telefon

Seks telefoniczny – rodzaj zachowania seksualnego, polegającego na wspomaganiu masturbacji rozmową telefoniczną z osobą, która również masturbuje się podczas takiej rozmowy lub też deklaruje, że to robi. Stan podniecenia jest wzmacniany poprzez bodźce słuchowe – odgłosy sugerujące masturbację, opisy podejmowanych przez rozmówcę czynności seksualnych itp.
Inną odmianą seksu telefonicznego jest seks sms-owy, gdzie mamy do czynienia wyłącznie z przekazem słownym, co czyni ten rodzaj zachowania podobnym do cyberseksu.
Seks telefoniczny występuje w zastępstwie stosunków płciowych lub jako ich uzupełnienie. Odbywa się między uczestnikami takiej rozmowy za ich zgodą lub jest oferowany przez liczne firmy komercyjne jako płatna usługa.

</doc>
<doc id="567216" url="https://pl.wikipedia.org/wiki?curid=567216" title="Zachowanie seksualne">
Zachowanie seksualne



</doc>
<doc id="567220" url="https://pl.wikipedia.org/wiki?curid=567220" title="Seks telefoniczny">
Seks telefoniczny



</doc>
<doc id="567221" url="https://pl.wikipedia.org/wiki?curid=567221" title="Małgorzata Rożniecka">
Małgorzata Rożniecka

Małgorzata Różniecka-Ofman (ur. 1978 w Szczecinie) – polska modelka, I Wicemiss Polonia 2000, Miss International 2001.
Jest trzecią pochodzącą z Polski zwyciężczynią konkursu Miss International. Wygrała w 2001 roku edycję konkursu odbywającego się w Tokio.
Zwyciężczyni Miss Model of the World w 2000 roku w Stambule. Jedyna Polka, która wygrała 2 światowe konkursy piękności.
Została uhonorowana tytułem Ambasador Szczecina.

</doc>
<doc id="567222" url="https://pl.wikipedia.org/wiki?curid=567222" title="Char B1">
Char B1

Char B1 – francuski czołg ciężki z okresu II wojny światowej.
Historia.
Char B1 z wyglądu przypominał pojazd pancerny z okresu I wojny światowej, gdyż jego koncepcja powstała zaledwie kilka lat po jej zakończeniu. Początkowo miał być działem samobieżnym uzbrojonym w haubicę 75 mm, umieszczoną w kadłubie. Później, już na początku lat 30., dodano do niego wieżę z armatą 47 mm, co zmieniło jednocześnie jego przeznaczenie na czołg ciężki. Pierwsze prace nad konstrukcją rozpoczęto w 1921 roku, jednak wielokrotnie były przerywane, przez co można w niej znaleźć rozwiązania z różnych okresów rozwoju technik budowy broni pancernej. Prototyp czołgu B1 ukończono w 1935 roku i był to jeden z najpotężniejszych wozów bojowych tamtego okresu. Ostateczna wersja otrzymała nazwę Char B1-bis i posiadała pancerz wzmocniony do 60 mm, zmodyfikowaną wieżę i silnik o większej mocy. Jej produkcję rozpoczęto w 1937 roku i do roku 1940 zbudowano 403 egzemplarze tego pojazdu.
Z powodu silnego opancerzenia i uzbrojenia Char B1-bis, który był w stanie zniszczyć każdy niemiecki wóz bojowy używany w 1940 roku, stanowił psychologiczny wstrząs dla niemieckich żołnierzy. Jego potencjał nie został jednak w pełni wykorzystany, z jednej strony ze względu na rozproszenie tych maszyn na długim odcinku frontu, z drugiej – z uwagi na ich dużą wrażliwość na awarie i uszkodzenia (wiele wozów tego typu dostało się w ręce wroga niezniszczonych, ponieważ zostały porzucone przez własne załogi).
Potężnie uzbrojony czołg okazał się jednak groźny głównie w teorii. Po raz kolejny nie sprawdziła się francuska koncepcja, w myśl której dowódca czołgu miał obsługiwać główne uzbrojenie pojazdu. W warunkach szybko zmieniającego się pola walki dowodzenie czołgiem, wyszukiwanie i atakowanie celów przerastało możliwości jednego człowieka. Dodatkowym minusem było źle zaprojektowane gniazdo armaty 75 mm, umieszczonej w kadłubie. Wskutek braku miejsca w kadłubie praktycznie niemożliwe było celowanie w płaszczyźnie poziomej.
Chociaż większość B1 i B1-bis padła łupem niemieckiej artylerii polowej i przeciwpancernej, to jednak w bezpośrednim pojedynku pancernym potrafiły one dać się we znaki niemieckim czołgistom. 16 maja 1940 roku pod Stonne pojedynczy pojazd tego typu, noszący nazwę Eure (pod dowództwem kapitana Pierre’a Billotte’a), zaatakował frontalnie grupę niemieckich wozów i zniszczył 13 z nich (PzKpfw III i PzKpfw IV), sam zaś, pomimo otrzymania 140 trafień, wycofał się z walki niezniszczony. Również zachowała się relacja gen. Heinza Guderiana, który uznał przeciwpancerne działo 47 mm za całkowicie nieskuteczne wobec grubego pancerza francuskiego czołgu.

</doc>
<doc id="567223" url="https://pl.wikipedia.org/wiki?curid=567223" title="Wojna Francji z koalicją">
Wojna Francji z koalicją



</doc>
<doc id="567225" url="https://pl.wikipedia.org/wiki?curid=567225" title="Anthony Šerić">
Anthony Šerić

Anthony Šerić (ur. 15 stycznia 1979 w Sydney) - chorwacki piłkarz grający na pozycji środkowego obrońcy lub defensywnego pomocnika w Panathinaikosie AO.
Šerić urodził się w Australii, ale jego rodzice są Chorwatami z pochodzenia. Otrzymał stypendium w Australian Institute of Sport – słynnej szkole sportowej w Australii. Jednak profesjonalną karierę zaczynał już w Chorwacji. Trafił do Splitu, do tamtejszego Hajduka. Grał tam przez 3 sezony i w wieku zaledwie 20 lat wyjechał z Chorwacji. Latem 1999 trafił do Włoch, a jego pierwszym klubem w Italii był Hellas Werona. Kolejne jego przystanki w Serie A to Brescia Calcio (sezon 2002/2003), Parma (sezon 2003/2004) oraz S.S. Lazio (sezon 2004/2005). Latem 2005 odszedł z Włoch i za sumę 2 mln euro trafił do greckiego Panathinaikosu.
Kariera reprezentacyjna.
W reprezentacji Chorwacji Šerić zadebiutował 25 września 1998 w Puli w przegranym 1:2 meczu z reprezentacją Słowacji. Šerić był w 23-osobowej kadrze Chorwacji na Mistrzostwa Świata we Francji, gdzie nie rozegrał żadnego meczu, lecz pomimo tego wraz z kolegami zdobył brązowy medal. Na Mistrzostwach Świata w Korei i Japonii oraz Mistrzostwach Świata we Niemczech Šerić także był w kadrze i tutaj również nie udało mu się zagrać choćby jednej minuty. Dotychczas w reprezentacji rozegrał tylko 16 meczów i nie strzelił choćby jednego gola.

</doc>
<doc id="567226" url="https://pl.wikipedia.org/wiki?curid=567226" title="Agnieszka Pachałko">
Agnieszka Pachałko

Agnieszka Pachałko (ur. 18 grudnia 1973 w Inowrocławiu) – Miss Polski 1993, Miss Publiczności Miss Polski 1993, Miss International 1993, jest drugą Polką, której to się udało (po Agnieszce Kotlarskiej w 1991 roku).
Ukończyła I Liceum Ogólnokształcące im. Jana Kasprowicza w Inowrocławiu. Matka Krystyna Pachałko jest emerytowaną nauczycielką biologii z II LO im. Marii Konopnickiej i I LO im. Jana Kasprowicza a ojciec Leon Pachałko jest emerytowanym nauczycielem wychowania fizycznego w I LO im. Jana Kasprowicza w Inowrocławiu.
W 1993 roku zajęła pierwsze miejsce w konkursie Miss Polski. To okazało się przepustką do świata mody. W latach 1994–1999 pracowała jako modelka w Paryżu, prezentując kolekcje m.in.: Karla Lagerferda, Chanel, Yves'a Saint Laurenta, Lorisa Azzaro, Pierre'a Cardina, Niny Ricci oraz Luisa Ferrau, pracując obok takich modelek światowego formatu jak: Claudia Schiffer, Linda Evangelista, Carla Bruni i Karen Mulder. W styczniu 1999 znalazła się na okładce magazynu „CKM”. Po powrocie do Polski założyła własną firmę odzieżową.

</doc>
<doc id="567227" url="https://pl.wikipedia.org/wiki?curid=567227" title="Anthony Serić">
Anthony Serić



</doc>
<doc id="567228" url="https://pl.wikipedia.org/wiki?curid=567228" title="Guma do żucia">
Guma do żucia

Guma do żucia – rodzaj słodyczy przeznaczony do żucia, a nie łykania. Wykonywana jest z masy gumowej, cukru pudru i syropu skrobiowego, substancji aromatycznych, smakowych i barwiących. W zależności od użytej gumy, dzieli się na zwykłą i balonową. Pod względem sposobu produkcji guma dzieli się na pełną, drażerowaną (powleczoną masą cukrową) i nadziewaną.
Kontrowersje.
Lekarze na temat gumy do żucia wypowiadają się niejednoznacznie. Według ortodontów żucie gumy prowadzi do przerostu mięśnia żwacza, odpowiadającego za poruszanie żuchwą. Ponadto długotrwałe i częste żucie gumy powoduje zwiększone wydzielanie soków żołądkowych, co z kolei może prowadzić do podrażnienia jelit. Z drugiej zaś strony żucie gumy przez co najmniej 20 minut pomaga w lekkim stopniu chronić zęby przed próchnicą i neutralizuje nieprzyjemny zapach z ust. Poza tym pomaga usuwać resztki jedzenia z jamy ustnej.

</doc>
<doc id="567229" url="https://pl.wikipedia.org/wiki?curid=567229" title="Puchar Ligi Niemieckiej w piłce nożnej">
Puchar Ligi Niemieckiej w piłce nożnej

Puchar Ligi Niemieckiej (niem. "Deutscher Fußball Bund Ligapokal") – rozgrywki piłkarskie, rozgrywane w systemie pucharowym od 1997 do 2007. Pierwsze rozgrywki miały miejsce w 1972. Poprzednikiem Pucharu Ligi był Superpuchar, o który grali między 1987 a 1996, mistrz Niemiec i zdobywca Pucharu Niemiec. W 2008 roku z powodu Euro 2008 turnieju nie rozegrano. Podobnie, jak w roku 2009. W następnym roku powrócono do Superpucharu.

</doc>
<doc id="567230" url="https://pl.wikipedia.org/wiki?curid=567230" title="Synagoga w Przedborzu">
Synagoga w Przedborzu

Synagoga w Przedborzu – drewniana bożnica zbudowana w XVII wieku w Przedborzu – mieście w województwie łódzkim, w powiecie radomszczańskim, położone na Wyżynie Przedborskiej nad rzeką Pilicą. Pierwsza wzmianka o bożnicy w Przeborzu pochodzi z 1638, w której jest szczegółowy opis bożnicy. Po zniszczeniach w trakcie pożaru w 1754 postawiono nowy budynek synagogi, który ukończono do 1760 (data podana na malowidłach ściennych). Remontowana w 1789. Hitlerowcy podpalili ją 3 września 1939. Swoim niepowtarzalnym pięknem przyciągała turystów. W przyszłości ma stanąć obelisk upamiętniający bożnicę.
Architektura.
Bożnica została wykonana z drewna modrzewiowego na kamiennym fundamencie. We wschodniej części znajdowała się podłużna sala główna o długości 14,20 m, w zachodniej przedsionek z izbą kahalną, a na piętrze babiniec. Bożnica wyróżniała się dekoracją drewnianego sklepienia kolebkowego, które pokryte było siatką giętych listew oraz desek wyciętych na kształt litery "S" układających się w motyw lunet i gwiazd. Do bożnicy prowadziły dwa wejścia, główne znajdowało się w północnej części. Synagoga posiadała niezwykle cenne skarby m.in. płaskorzeźby które podarowali Estera i Berek Joselewiczowie, jeden złoty i dwa srebrne bardzo zdobione kielichy podobne do chrześcijańskich, dwie kapy nabijane cekinami ze srebra, kapa ze sznurków jedwabiu nabijana cekinami ze złota oraz inne arcydzieła sztuki.
W środku znajdowała się trzykondygnacyjna bima z połowy XVIII wieku. Założona była na planie ośmioboku z kolumnami na postumentach, między którymi znajdowała się rzeźbiona balustrada. Nakrywała ją ażurowa dwustopniowa kopuła. Górną o mniejszej średnicy, podpierały ozdobne, wysokie pałąki. Całość wieńczył owoc granatu, szyszka i mała korona. Barokowy Aron ha-kodesz był wykonany z misternie rzeźbionego drewna z sylwetkami lwów, dekoracjami kwiatowymi i zwierzętami. 
Wewnątrz ściany były pokryte niezwykle piękną polichromią snycerską i malowidłami. Misternie pomalowana menora, ilustracja Psalmu 137, przedstawiającą drzewa nad rzeką Babilonu z instrumentami muzycznymi zwisającymi z gałęzi, krajobrazy miast, teksty modlitw otoczone girlandami z liści i kwiatów oraz inne motywy. Wysoko na północnej ścianie namalowana legenda głosiła: „To dzieło rąk własnych Jehudy Leba, 1760” Boczne wejście było obramowane malowanym, okazałym portalem w stylu późnobarokowym. Występowały tu także, tablice Dekalogu oraz lwy podpierające kartusze z napisami, rzadziej znaki zodiaku.

</doc>
<doc id="567233" url="https://pl.wikipedia.org/wiki?curid=567233" title="Karol IV Lotaryński">
Karol IV Lotaryński

Karol IV de Vaudémont (ur. 5 kwietnia 1604 w Nancy, zm. 18 września 1675 w Bernkastel) – książę Lotaryngii.
Życiorys.
Był księciem Lotaryngii od 1624 do 1634, kiedy to abdykował na korzyść młodszego brata Mikołaja. Jego brat jako Mikołaj II panował do 1661, kiedy to znowu abdykował na korzyść brata Karola, który panował w Lotaryngii w latach 1661-1675, czyli do śmierci. W 1670 księstwo okupowane było przez Francuzów. Karol IV, 11 sierpnia 1675, pobił armię francuską marszałka de Créquy w bitwie pod Konzer Brücke, po czym zdobył Trewir.
Karol IV służył w armiach cesarskich zarówno w wojnie trzydziestoletniej jak i w wojnie Francji z koalicją. Zmarł 18 września 1675. Księstwo rodzina jego odzyskała dopiero 20 lat później.
Czasami spotkać można numerację: "Karol III Lotaryński".

</doc>
<doc id="567235" url="https://pl.wikipedia.org/wiki?curid=567235" title="Wspólnota Małopolska">
Wspólnota Małopolska

Wspólnota Małopolska – komitet wyborczy wyborców i regionalne ugrupowanie polityczne, od 2002 działające w województwie małopolskim, której założycielem i liderem był Marek Nawara.
WM po raz pierwszy wystartowała w wyborach samorządowych w 2002. Na jej listach znaleźli się przedstawiciele byłej Akcji Wyborczej Solidarność oraz osoby związane z Unią Wolności. W głosowaniu do sejmiku małopolskiego uzyskała 135 424 głosy, tj. 13,82% głosów ważnych. Uzyskała dzięki temu sześć mandatów. Radnymi województwa zostali Roman Ciepiela, Jerzy Fedorowicz, Witold Kozłowski, Marek Nawara (marszałek województwa I kadencji w latach 1998–2002), Andrzej Sasuła i Beata Szydło. W 2004 Wspólnota Małopolska przekształciła się w stowarzyszenie rejestrowe. W trakcie kadencji część radnych i działaczy związała się z ogólnopolskimi ugrupowaniami (m.in. Witold Kozłowski i Beata Szydło z PiS, Roman Ciepiela i Jerzy Fedorowicz z PO).
W wyborach samorządowych w 2006 do sejmiku III kadencji przedstawiciele WM wystartowali z list Prawa i Sprawiedliwości. Jej lider, Marek Nawara, został ponownie wybrany marszałkiem województwa, stając na czele zawiązanej koalicji PiS, PSL i LPR. W lutym 2007 część radnych Prawa i Sprawiedliwości podjęła starania o odwołanie marszałka, wobec czego działacze Wspólnoty Małopolskiej odeszli z PiS, zakładając własny klub radnych pod nazwą stowarzyszenia. Radni ci podjęli rozmowy z PSL i Platformą Obywatelską, co doprowadziło do utworzenia nowej koalicji, która przetrwała do końca III kadencji. W tym czasie klub Wspólnoty Małopolskiej liczyły siedmiu radnych.
W wyborach w 2010 do sejmiku małopolskiego ugrupowanie wystawiło swoją własną listę wyborczą. WM otrzymała 6,13% głosów, nie uzyskując jednak jakichkolwiek mandatów.

</doc>
<doc id="567236" url="https://pl.wikipedia.org/wiki?curid=567236" title="Robert Pirsig">
Robert Pirsig

Robert Maynard Pirsig (ur. 6 września 1928 w Minneapolis, zm. 24 kwietnia 2017 w South Berwick) – amerykański pisarz i filozof. Sławę zdobył publikując książkę "Zen i sztuka oporządzania motocykla" (wyd. 1974, wyd. polskie Rebis 1994), oraz "" (wyd. 1991, wyd. polskie Zysk i S-ka 1995).
Życiorys.
Urodzony 6 września 1928, syn Harriet Marie Sjobeck i Maynarda Pirsiga. Pochodzenia szwedzko-niemieckiego. Ojciec był nauczycielem w UMLS (Uniwersytet prawa w Minnesocie), dziekanem wydziału w latach 1948–1955.
Robert M. Pirsig był uzdolnionym dzieckiem (IQ 170 w wieku 9 lat). Miał jednak problemy z socjalizacją, a także trudności spowodowane jąkaniem się. Robert przeskoczył parę klas, a w maju 1943 został studentem biochemii na Uniwersytecie Minnesoty. Nie przykładał się do studiów i został z nich wyrzucony. Wstąpił do wojska i odbył służbę w Korei. Następnie studiował chemię i filozofię. W 1950 uzyskał licencjat z filozofii Wschodu, którą studiował także w indyjskim Banares Hindu University.
W 1953 poznał Nancy James, którą poślubił rok później. W 1958 uzyskał stopień magistra z dziennikarstwa.
Lata 60. były dla Pirsiga okresem przewlekłej, leczonej klinicznie depresji oraz schizofrenii. Był leczony terapią elektrowstrząsową, którą opisuje w książce "Zen i sztuka oporządzania motocykla". Książkę tę zaczął pisać w latach 60. Aż 120 wydawców odmówiło jej wydania, w końcu James Landis z wydawnictwa William Morrow, zaakceptował jego rękopis i książka ukazała się w 1974 roku.
W poprzedzających latach uzyskała status „kultowej”, autor zaś w 1974 otrzymał nagrodę Guggenheima.
Publikacje.
"Zen i sztuka oporządzania motocykla" jest rozprawą filozoficzną umieszczoną w ramach „powieści drogi” i ma pewne korzenie w kontrkulturowym ruchu Ameryki lat 60. Na równi z takimi autorami jak Miller, Kerouac, Kesey, czy Huxley autor eksplorował w niej poznanie oraz metafizykę.
Osią filozofii, którą rozwinął w drugiej książce "Lila: Rozprawa o moralności" jest Metafizyka Jakości. Starał się w niej zdefiniować jakość, pokazać ją w perspektywie kultur Wschodu i Zachodu, wskazać granice ludzkiego doświadczenia i nauki.
Cytaty z "Zen i sztuka oporządzania motocykla"
"Życie tylko dla przyszłego celu jest płytkie; to zbocza dają życie, nie szczyt"
"Na każdy fakt życia jest nieskończoność hipotez"
"Gdy jedna osoba cierpi na urojenia nazywa się to szaleństwem. Gdy wiele osób cierpi na urojenia nazywa się to religią.” (ang. "When one person suffers from a delusion it is called insanity. When many people suffer from a delusion it is called religion.")

</doc>
<doc id="567237" url="https://pl.wikipedia.org/wiki?curid=567237" title="João Carlos De Oliveira">
João Carlos De Oliveira



</doc>
<doc id="567238" url="https://pl.wikipedia.org/wiki?curid=567238" title="Adhemar Ferreira Da Silva">
Adhemar Ferreira Da Silva



</doc>
<doc id="567241" url="https://pl.wikipedia.org/wiki?curid=567241" title="Biblioteka Pod Atlantami">
Biblioteka Pod Atlantami

Biblioteka pod Atlantami – wałbrzyska biblioteka, pełniąca funkcję biblioteki publicznej dla miasta i powiatu wałbrzyskiego. Mieści się w zabytkowej kamienicy "Pod Czterema Atlantami" w wałbrzyskim Rynku. 
Historia.
Historia biblioteki w Wałbrzychu sięga 1945 roku, kiedy to w mieście zawiązał się komitet na rzecz budowy Miejskiej Biblioteki Publicznej. Swego czasu wydrukowano nawet apel, aby każdy, kto wyjeżdża do Polski centralnej, przywiózł ze sobą co najmniej dwie książki i przekazywał je formującej się bibliotece. Jednak akcja ta przyniosła mizerne rezultaty, bowiem zasoby biblioteki zwiększyły się zaledwie o 14 tytułów. Poradzono sobie zatem inaczej z tym problemem. Ustanowiono przepis, że każdy kto się zapisze w poczet czytelników biblioteki, musi ofiarować placówce dwie książki i opłacić 25 zł cegiełkę. Oficjalne otwarcie biblioteki nastąpiło 1 grudnia 1945 roku. Pierwszym kierownikiem biblioteki został przybyły ze Schodnicy Marian Jachimowicz. Jeszcze w grudniu zapisano pierwszych 9 czytelników oraz przeprowadzono uliczną zbiórkę pieniędzy na rzecz biblioteki. Księgozbiór wzrósł dosyć znacznie z 107 pozycji w chwili otwarcia do 668 pozycji na dzień 31 grudnia 1945 roku. 17–18 lutego 1946 roku biblioteka była organizatorem tzw. Tygodnia Książki. Akcja okazała się skuteczna, a zasoby placówki zwiększyły się o 300 woluminów i 80 tysięcy złotych. Na początku roku 1947 zasoby biblioteki liczyły już 2500 pozycji i był to – jak podaje Ryszard Zawadzki w swej pracy pt. "Rozwój działalności publicznych bibliotek powszechnych na Dolnym Śląsku" – największy i najbogatszy księgozbiór polski w ówczesnym województwie wrocławskim. 
Rok 1948 to okres dynamicznej rozbudowy i rozwoju biblioteki. Wzbogacał się również księgozbiór obcojęzyczny, rozbudowywany głównie na podstawie darów, np. Konsulat Brytyjski przekazał 81 woluminów w języku angielskim, a Towarzystwo Przyjaźni Francusko-Polskiej przekazało ponad 200 woluminów w ojczystym języku Francuzów. Prężnie rozwijały się też filie biblioteki. 
W 1951 było ich już 7, a łączny księgozbiór liczył książek oraz 3601 czytelników, którzy dokonali 57200 wypożyczeń. W zasobach można było znaleźć pozycje z beletrystyki, historii literatury czy filozofii. W latach 1946–1956 biblioteka podlegała pod Ministerstwo Oświaty, które dzieliło centralnie pieniądze, w efekcie czego wałbrzyska biblioteka uzyskała pozycji, jednak w większości mało wartościowych. Lata te to także okres politycznych perturbacji, które nie pozostały bez znaczenia dla księgozbioru wałbrzyskiej biblioteki. Wiele książek zniszczono lub skonfiskowano, co poskutkowało stratą ponad 45 tysięcy książek z placówki miejskiej. 
W 1970 roku biblioteka miała już 10 filii, 6 oddziałów dziecięcych, a jej zbiory liczyły książek. Zapisanych było ponad 23 tysiące czytelników dokonujących 483 tysięcy wypożyczeń. Oznaczało to, że na jednego Wałbrzyszanina przypadało 1,35 woluminu, podczas gdy średnia w województwie wynosiła 1,6. W 1973 roku nastąpiło zespolenie Powiatowej Biblioteki Publicznej z Miejską Biblioteką Publiczną, co po reformie administracyjnej w 1975 roku dało Wojewódzką Bibliotekę Publiczną. W latach 1980–1990 postępował dalszy rozwój biblioteki. W 1983 roku otwarto dwie specjalistyczne filie – dla niedowidzących i niewidomych oraz filię dla dzieci na Podzamczu. 
W 1993 roku biblioteka także dostała od miasta gmach blisko wałbrzyskiego rynku, który był dobrze przystosowany do funkcji bibliotecznych. Księgozbiór wzrósł dalej z pozycji w 1980 do w 1991 roku. Rosły również zasoby filii nr 15 na Podgórzu i Oddziału Zbiorów Specjalnych w Starym Zdroju. Łącznie te placówki posiadały pozycji tzw. książki mówionej i płyt i kaset. Likwidacji natomiast uległy biblioteki zakładowe, dotowane i utrzymywane przez wałbrzyskie zakłady. Zlikwidowana została dobrze zorganizowana i zasobna biblioteka przy Górniczym Domu Kultury kopalni "Wałbrzych" ( woluminów), biblioteka przy GDK kopalni "Thorez" oraz biblioteka Dolnośląskich Zakładów Maszyn Górniczych "Wamag". Udało się uratować bibliotekę GDK kopalni "Victoria", którą przejęła Wojewódzka Biblioteka Publiczna.
Stan obecny.
Biblioteka dysponuje księgozbiorem o wielkości blisko 300 tys. woluminów, szerokim wyborem prasy codziennej i czasopism (ok. 130 tytułów) oraz bogatymi zbiorami specjalnymi, wśród których przeważającą część stanowią dokumenty audiowizualne (w tym audiobooki) oraz tzw. regionalia. Biblioteka wykorzystuje elektroniczne technologie w zakresie rejestracji czytelników i wypożyczeń, tworzy i udostępnia bazy danych dotyczących swych zbiorów. Prowadzi działalność wystawienniczą w "Galerii pod Atlantami" oraz "Pokoju Pamięci Poety Mariana Jachimowicza", czyli izbie muzealnej poświęconej wałbrzyskiemu poecie i pierwszemu kierownikowi biblioteki w powojennym Wałbrzychu. 
Biblioteka została wyróżniona nagrodą "Ikar", Dolnośląskim Kluczem Sukcesu oraz wyróżnieniami "Zasłużony dla miasta Wałbrzycha" i "Zasłużony dla Powiatu Wałbrzyskiego", srebrnym medalem "Zasłużony kulturze Gloria Artis" (2015) oraz "Mistrz Promocji Czytelnictwa 2015". 
Oddziały.
Biblioteka ma swoje oddziały w dzielnicach Wałbrzycha:
Główna siedziba Powiatowej i Miejskiej Biblioteki Publicznej „Biblioteka pod Atlantami” znajduje się pod adresem Rynek 9.

</doc>
<doc id="567242" url="https://pl.wikipedia.org/wiki?curid=567242" title="Synagoga w Tomaszowie Mazowieckim">
Synagoga w Tomaszowie Mazowieckim

Wielka Synagoga w Tomaszowie Mazowieckim została zbudowana przy ulicy Handlowej 7 (ob. ul. Berka Joselewicza 7) w latach 1864-1878 (za rabinatu Eliasza Jakuba Wieliczkiera). Murowany budynek synagogi wzniesiono na planie prostokąta. Projektant i budowniczy pozostaje nieznany. Wystrój synagogi wykonali bracia Warzagerowie, malarze artyści sprowadzeni w tym celu do Tomaszowa. 
Podczas II wojny światowej, 16 października 1939 roku, miejscowi folksdojcze podpalili synagogę i nie pozwolili strażakom na ugaszenie pożaru. Hitlerowcy obciążyli gminę żydowską znaczną kontrybucją za rzekome zaniedbania przeciwpożarowe oraz wyimaginowanymi kosztami gaszenia. Jeszcze przed spaleniem synagogi Żydzi wynieśli zwoje Tory i zakopali je. Po wojnie Torę wydobyto. 
W roku 1940 rozebrano pozostałości synagogi tomaszowskiej. Obecnie na miejscu dawnej synagogi znajduje się parking dla samochodów. 
W okresie dwudziestolecia międzywojennego oprócz Wielkiej Synagogi istniały w Tomaszowie Mazowieckim dwie bożnice: jedna położona przy ul. Jerozolimskiej 17 (tuż przy dawnej ulicy Bożniczej), druga przy ul. Prezydenta S. Wojciechowskiego (ob. ul. Warszawska) 50. Obie bożnice zostały spalone 14 listopada 1939 roku. 

</doc>
<doc id="567244" url="https://pl.wikipedia.org/wiki?curid=567244" title="Wspólnota Samorządowa Województwa Śląskiego">
Wspólnota Samorządowa Województwa Śląskiego

Wspólnota Samorządowa Województwa Śląskiego – komitet wyborczy wyborców startujący w wyborach samorządowych w 2002 do sejmiku śląskiego II kadencji.
Lista wyborcza została zorganizowana z inicjatywy marszałka województwa Jana Olbrychta z partii Ruch Społeczny, który był radnym I kadencji z ramienia klubu Wspólnota Samorządowa (pod tą nazwą od końca grudnia 2001 występował dotychczasowy klub Akcji Wyborczej Solidarność, składający się głównie z członków RS i PiS, a początkowo także PO). Na listach Wspólnoty znajdowali się głównie byli działacze AWS (z wyjątkiem polityków PiS i PO, którzy startowali w ramach osobnego, wspólnego komitetu).
W głosowaniu ugrupowanie otrzymało 99 741 głosów (tj. 7,96% poparcia), co było 5. wynikiem w województwie i przełożyło się na cztery mandaty radnych sejmiku, które objęli Józef Berger, Ludgarda Buzek, Jan Olbrycht i Maria Pańczyk-Pozdziej.
W sejmiku śląskim przedstawiciele Wspólnoty powołali własny klub radnych, ostatecznie wszyscy przeszli do Platformy Obywatelskiej. Na miejsce dwojga z nich, którzy utracili mandaty w trakcie kadencji, radnymi z list Wspólnoty zostali Andrzej Kampa i Władysław Motyka (obaj zostawali początkowo radnymi niezrzeszonymi, a o reelekcję ubiegali się z ramienia Prawa i Sprawiedliwości; Władysław Motyka przystąpił uprzednio do klubu PiS).

</doc>
<doc id="567246" url="https://pl.wikipedia.org/wiki?curid=567246" title="Synagoga w Zgierzu">
Synagoga w Zgierzu

Synagoga w Zgierzu – nieistniejąca synagoga, która znajdowała się w Zgierzu przy obecnej ulicy Łódzkiej, dawniej Żydowskiej. Naprzeciw niej znajdował się dom rabina.
Synagoga została zbudowana w 1860 roku na miejscu starej synagogi. Rankiem 10 września 1939 roku, zaledwie kilka dni po wkroczeniu wojsk hitlerowskich do Zgierza, Niemcy podpalili synagogę. Jednak mieszkającym nieopodal Żydom udało się ugasić pożar. 27 października 1940 roku Niemcy po raz drugi podłożyli ogień i tym razem spłonęła ona doszczętnie.

</doc>
<doc id="567252" url="https://pl.wikipedia.org/wiki?curid=567252" title="Agnieszka Kotlarska">
Agnieszka Kotlarska



</doc>
<doc id="567254" url="https://pl.wikipedia.org/wiki?curid=567254" title="Dołek osiowy">
Dołek osiowy

Dołek osiowy – zagłębienie w kolumience, wokół której skręcają się zwoje muszli ślimaka. U części ślimaków dołek osiowy nie jest widoczny, gdyż jest zakryty przez wywinięcie wargi (tzw. dołek fałszywy). Część ślimaków ma dołek osiowy otwarty tak szeroko, że widać nawet pierwsze skręty muszli, innym razem jest to jedynie szczelina, zakryta w mniejszym lub większym stopniu. Kształt i obecność dołka osiowego są istotną cechą systematyczną.

</doc>
<doc id="567255" url="https://pl.wikipedia.org/wiki?curid=567255" title="Synagoga w Złoczewie">
Synagoga w Złoczewie

Synagoga w Złoczewie – synagoga zbudowana w XVIII wieku, według projektu Benjamina Hillela. Zdewastowana podczas II wojny światowej przez hitlerowców. Po wojnie w synagodze znajdował się magazyn GS. Na początku lat 90. XX w. z powodu złego stanu technicznego synagoga została zburzona.
Historia.
Synagoga w Złoczewie była przez długi czas drewnianą budowlą. Jej budowniczym był znany architekt, twórca synagog w regionie, Beniamin Hilel wywodzący się z Łasku. Murowana synagoga powstała w Złoczewie przy Rynku 12 około 1905 r.
Ponadto do 1939 r. istniały w mieście prywatne domy modlitwy:
Na początku XIX w. rabinem Złoczewa był Mojżesz Berek. Od 1914 r. rabinem Złoczewa był Jankiel Dawid Lewkowicz, syn Pinkusa i Sury z Rubinów, urodzony w 1878 r. w Górze Kalwarii. W 1900 r. został "uznany za rabina" przez Wielkich Rabinów Hazemblasa z Warszawy i Algazego z Andrzejowa. Pełnił funkcje podrabina w Górze Kalwarii (1900-1913) i rabina w Burzeninie (w 1913 r.). Jego żoną była Gittla Ruchla z Posnersów (?).
Linki zewnętrzne.
Zdjęcia synagogi: i 

</doc>
<doc id="567257" url="https://pl.wikipedia.org/wiki?curid=567257" title="Roger Mortimer (4. hrabia Marchii)">
Roger Mortimer (4. hrabia Marchii)

Roger Mortimer, Roger Mortimer, 4th earl of March (ur. 11 kwietnia 1374, zm. 20 lipca 1398 pod Kells), jeden z najbardziej prominentnych angielskich możnowładców końca XIV wieku, wyznaczony na następcę przez króla Ryszarda II. Roger był synem Edmunda Mortimera, 3. hrabiego Marchii i Filipy Plantagenet, 5. hrabiny Ulsteru (córki Lionela z Antwerpii, 1. księcia Clarence, syna Edwarda III – króla Anglii).
Życiorys.
Po ojcu i matce Roger odziedziczył jedną z największych posiadłości rodowych w Koronie angielskiej. Rodzice zmarli gdy Roger miał 7 lat. Mortimier przejął tytuły 4. hrabiego Marchii (po ojcu) i 6. hrabiego Ulsteru (po matce). Niedługo później został mianowany lordem namiestnikiem Irlandii ("Lord Lieutenant of Ireland"). Jako dziecko pochodzące z rodu królewskiego i znajdujące się pod kuratelą Korony otrzymał swojego opiekuna - Thomasa Hollanda, 2. hrabiego Kentu, przyrodniego brata (przed matkę) Ryszarda II. Wreszcie w 1385 r. Ryszard oficjalnie ogłosił hrabiego Marchii następcą tronu w przypadku swej bezpotomnej śmierci.
Mortimer towarzyszył Ryszardowi w jego wyprawie do Irlandii w 1394 r., ale o jego szczególnych dokonaniach nic nie wiemy. Kiedy Ryszard wystąpił przeciw Lordom Apelantom ("Lords Appellants") Roger zachował neutralność, co przysporzyło mu wiele sympatii w Anglii.
W Irlandii nie miał tyle szczęścia i nie zdobył wśród Irlandczyków wielkiej sympatii. Zginął w 1398 r. podczas bitwy pod Kells, w walce z jednym ze zbuntowanych irlandzkich klanów i został pochowany w katedrze w Wigmore.
Rodzina.
W 1388 r. poślubił Eleonorę Holland, córkę Tomasza Hollanda, 2. hrabiego Kentu i Alicji FitzAlan, córki Richarda FitzAlana, 10. hrabiego Arundel. Miał z nią dwóch synów i dwie córki:

</doc>
<doc id="567259" url="https://pl.wikipedia.org/wiki?curid=567259" title="Semen Sopiha">
Semen Sopiha

Semen Sopiha – pierwszy potwierdzony historycznie protoplasta rodu Sapiehów.
Według legend potomek Sunigajły, kniazia litewskiego, przyjętego w Horodle do herbu Lis. Miał być też potomkiem Giedymina.
Jedynym potwierdzonym faktem historycznym na temat Semena jest potwierdzenie go jako pisarza wielkiego księcia litewskiego Kazimierza Jagiellończyka w latach 1441–1449.
Był ojcem Bohdana i Iwana.

</doc>
<doc id="567260" url="https://pl.wikipedia.org/wiki?curid=567260" title="Eurocustoms">
Eurocustoms

Eurocustoms (ang. "Eurocustoms programme" - "Europejskie Cła") jest to program Unii Europejskiej z zakresu polityki celnej i transportowej, przygotowany został przez Komisję Europejską na zlecenie Parlamentu Europejskiego i przedstawiony w Paryżu w 1991 r. Czas jego obowiązywania ograniczał się do 1995 r., kiedy to zastąpił go program Cła 2000, a Eurocustoms przekształcony w europejską agencję celną (na wzór Europolu).
Podstawowym zadaniem programu w latach 1991 - 1995 było udzielanie pomocy państwom kandydującym do Unii Europejskiej oraz byłym republikom radzieckim w kwestiach technicznych dotyczących stosowania procedur celnych oraz w zarządzaniu granicami. W ramach programu przeprowadzono wieloetapowe szkolenia funkcjonariuszy z urzędów celnych i Głównego Urzędu Ceł z zakresu przepisów wspólnotowego prawa celnego (program Matthaeus) oraz w sprawach technicznych związanych z praktycznym stosowaniem procedur celnych i zarządzaniu granicami (program Eurocustoms). Szkolenia prowadzone w ramach wielonarodowego programu PHARE, dostosowującego administrację krajów kandydujących do warunków Unii Europejskiej. Eurocustoms dopełniał program Matthaeus i odwrotnie. 
Eurocustoms zajmował się:

</doc>
<doc id="567261" url="https://pl.wikipedia.org/wiki?curid=567261" title="Wichren Sandanski">
Wichren Sandanski

Wichren Sandanski – bułgarski klub piłkarski założony 24 maja 1925 roku, który pod obecną nazwą występuje od sezonu 1957-1958. Wcześniej znany był jako Ustrem Sandanski (od 1925 do 1938) i FC Sandanski (od 1938 do 1957).
W 1976 roku Wichren po raz pierwszy w historii zagrał w drugiej lidze. Cztery sezony później zajął w niej drugie miejsce, ale nie było ono premiowane awansem do ekstraklasy. Przez kolejne dwie dekady zespół krążył między drugą a trzecią ligą.
W sezonie 2004-2005 pierwszy raz zawitał do ekstraklasy. Jako beniaminek ligi na koniec rozgrywek 2005-2006 zajął dziewiątą lokatę.
Najbardziej znanym zawodnikiem z obecnej kadry jest 30-letni napastnik Georgi Baczew, były reprezentant kraju, uczestnik Mundialu 1998.
Od sierpnia 2006 do lutego 2007 roku szkoleniowcem Wichrenu był ex selekcjoner reprezentacji Macedonii Gjoko Hadżiewski. Na początku rundy wiosennej został zastąpiony przez Filipa Filipowa, który pracował do końca sezonu. Po jego zakończeniu nowym trenerem został 32-letni Portugalczyk Rui Dias.
Stadion.
Stadion Miejski w Sandanskim może pomieścić 6.000 widzów.

</doc>
<doc id="567262" url="https://pl.wikipedia.org/wiki?curid=567262" title="Synagoga w Żychlinie">
Synagoga w Żychlinie

Synagoga w Żychlinie – główna synagoga żychlińskiej gminy żydowskiej znajdująca się przy ulicy Zdrojowej.
Synagoga została zbudowana w 1880 roku według projektu Aleksandra Woyde wzorowanego na wcześniejszym projekcie Sylwestra Baldiego, na miejscu starej drewnianej synagogi. Podczas II wojny światowej hitlerowcy zdewastowali wnętrze synagogi i urządzili w niej magazyn. 
Murowany i orientowany budynek synagogi wzniesiono na planie prostokąta o wymiarach 16m x 22m. We wschodniej części znajduje się dawna, kwadratowa sala modlitewna, a w zachodniej części mały przedsionek. Cały budynek synagogi jest przykryty dachem dwuspadowym z trójkątnymi szczytami.
W głównej sali zachowała się galeria dla kobiet, wsparta żeliwnymi, korynckimi kolumnami, z drewnianą balustradą wypełnioną płycinami z dekoracją malarską. Przetrwały resztki malowideł, znajdujących się wokół Aron ha-kodesz oraz obramowanie - obecnie zamurowanych - drzwi zewnętrznych. Podczas wojny zamurowano wysokie, półokrągle zakończone okna, z których pozostawiono tylko górne części, aby oświetlały galerię dla kobiet.

</doc>
<doc id="567263" url="https://pl.wikipedia.org/wiki?curid=567263" title="Naczelna Komenda Wojsk Powstańczych">
Naczelna Komenda Wojsk Powstańczych



</doc>
<doc id="567264" url="https://pl.wikipedia.org/wiki?curid=567264" title="Most Biskajski">
Most Biskajski

Most Biskajski (bask. "Bizkaiko Zubia", hiszp. "Puente de Vizcaya") – most gondolowy ponad ujściem rzeki Nervión (Ibaizabal), w hiszpańskim Kraju Basków w prowincji Bizkaia.
Nazwy.
Oficjalną nazwą mostu jest Most Biskajski. Oprócz niej funkcjonują także inne: Most Wiszący (hiszp. "Puente Colgante"), Most Portugalete, Most Getxo, Most Bilbao, a także Most Palacio (od nazwiska głównego inżyniera tego mostu).
Historia.
Most promowy został zaprojektowany przez znanego architekta Alberto Palacio (jednego z uczniów Gustawa Eiffla) i zbudowany w 1893 r. Połączył on miasto Portugalete oraz dzielnicę miasta Getxo – Las Arenas (bask. "Areeta"). Przy budowie zastosowano nowoczesne jak na koniec XIX wieku rozwiązania. Oprócz ciężkiej żelaznej konstrukcji wykorzystano lżejsze stalowe liny. Był to pierwszy i zarazem najstarszy na świecie most-gondola, który był zdolny przewozić na dużej wysokości ludzi i pojazdy. Stanowił wzorzec dla innych mostów w Europie, Afryce czy Amerykach, z których przetrwało tylko kilka. Przy jego tworzeniu zastosowano nowoczesne technologie, aby umożliwić dalsze działanie portu w Bilbao. W 1937 r., podczas hiszpańskiej wojny domowej most został częściowo zbombardowany, czego świadkiem był sam Albert Palacio. Jego gruntowna odbudowa i restauracja nastąpiła w 1941 r. Most Biskajski został zapisany na listę światowego dziedzictwa UNESCO 13 lipca 2006 r.
Współczesność.
Most jest ciągle w użyciu. Ma około 160 m długości i 50 m wysokości. Do przęsła znajdującego się 45 metrów nad wodą podwieszona jest na długich linach gondola, która może przewieźć co 8 minut jednorazowo 6 pojazdów i kilkudziesięciu pasażerów w ciągu 1,5 minuty. Na przejazd mostem obowiązuje zbiorczy bilet komunikacji miejskiej Bilbao. Atrakcją turystyczną jest wyjazd na szczyt filaru, z którego można podziwiać panoramę okolicy. 

</doc>
<doc id="567265" url="https://pl.wikipedia.org/wiki?curid=567265" title="Energia punktu zerowego">
Energia punktu zerowego

Energia punktu zerowego – w mechanice kwantowej najniższa możliwa energia jaką może przyjąć układ kwantowy. W nierelatywistycznej mechanice kwantowej wszystkie układy kwantowe posiadają energię punktu zerowego. Jeśli rozpatrywanym układem jest próżnia kwantowa, to energię punktu zerowego nazywa się energią próżni.
Termin ten pojawił się, gdy obliczenia wykazały, że modelowy, punktowy kwantowy oscylator harmoniczny musi posiadać pewną minimalną energię, nawet jeśli nie opisuje żadnego zjawiska związanego z transportem masy lub energii. Oznacza to, że pewna minimalna energia musi być przypisana do każdego punktu próżni. W kosmologii przeważnie przyjmuje się, że wartość energii próżni decyduje o wartości stałej kosmologicznej.
W 1900 roku Max Planck wyprowadził wzór na energię pojedynczego emitera energii w postaci promieniowania elektromagnetycznego:
gdzie: "h" – stała Plancka, "ν" – częstotliwość, "k" – stała Boltzmanna, "T" – temperatura absolutna.
W 1913 roku, wychodząc z powyższego wzoru, Albert Einstein i Otto Stern zasugerowali po raz pierwszy możliwość istnienia energii, którą mają wszystkie oscylatory kwantowe w temperaturze zera bezwzględnego. Początkowo nadano jej nazwę "residual energy", a następnie "Nullpunktenergie" (z niemieckiego). Ostatecznie przyjęto termin "zero-point energy" (energia punktu zerowego).
Naukowcy przeprowadzili analizę ciekłego wodoru, który pomimo bardzo niskiej temperatury nie zamarza do postaci ciała stałego. Na podstawie znajomości ciepła właściwego wodoru w temperaturach bliskich 0 K doszli do wniosku, że energię atomu wodoru najlepiej wyraża wzór:
Z równania tego, po ekstrapolacji do temperatury 0 K, wynika, że w temperaturze zera bezwzględnego energia wynosi ½"hν".
Istnienie energii próżni zostało potwierdzone eksperymentalnie przez zaobserwowanie efektu Casimira. Innymi doświadczalnymi dowodami są: emisja spontaniczna światła (fotonów) przez atomy i nukleony, przesunięcie Lamba.
Ze względu na to, że z obliczeń wywodzących się z różnych kwantowych teorii pola uzyskuje się rozbieżne wartości energii próżni i nie ma aktualnie możliwości bezpośredniego jej zmierzenia, jej rzeczywista wartość jest aktualnie nieznana. Zagadnienie, dlaczego stała kosmologiczna ma znacznie mniejszą wartość niż to wynika z obliczeń energii próżni, stanowi nierozwiązany problem współczesnej fizyki, nad którym pracuje wielu fizyków kwantowych.
Istnienie energii próżni stanowi kanwę dla rozmaitych urządzeń opisywanych w twórczości science fiction i spotykanych w grach komputerowych. Na wykorzystaniu energii próżni opiera się też kilkanaście koncepcji z ruchu wynalazczego zwanego wolną energią.
Rozpad próżni.
Realistyczne kwantowe teorie pola i teoria strun przewidują, że energia próżni obecnego Wszechświata może nie być najkorzystniejszym energetycznie stanem próżni. W takim wypadku mówi się o próżni fałszywej. Mogą również istnieć inne wszechświaty o innej wartości energii próżni i, co za tym idzie, innych prawach fizyki . Energia próżni może spaść ze swojego lokalnego minimum do innego minimum i mówi się wtedy o "rozpadzie próżni". Taki rozpad może zajść samoistnie dzięki fluktuacjom kwantowym. Według niektórych teorii strun, Wielki Wybuch był właśnie rozpadem próżni w innym wcześniejszym Wszechświecie.
Rozpad próżni występuje też w niektórych teoriach inflacji. Według nich Wszechświat miał się narodzić z polem Higgsa w stanie próżni fałszywej. Próżnia ta następnie rozpadła się, co skutkowało wykładniczą ekspansją Wszechświata oraz uzyskaniem masy przez niektóre cząstki elementarne.

</doc>
<doc id="567266" url="https://pl.wikipedia.org/wiki?curid=567266" title="Kina w Wałbrzychu">
Kina w Wałbrzychu

Kina w Wałbrzychu – dawne i istniejące obecnie kina w Wałbrzychu.
Historia po II wojnie światowej.
Po II wojnie światowej w Wałbrzychu istniało pięć kin. Były to kina: „Apollo”, „Bałtyk”, „Oaza”, „Zorza” oraz – najbardziej reprezentacyjna – „Polonia”. Już w latach pięćdziesiątych likwidacji uległ „Bałtyk”, jednak w jego miejsce szybko powstało położone na Rynku kino „Przyjaźń”, zlikwidowane na początku lat sześćdziesiątych. Osłodą po tej stracie miało być powstanie kilku kin zakładowych, utrzymywanych przez zakłady przemysłowe z terenu Wałbrzycha. W 1975 w mieście działało dziewięć kin, w 1980 już tylko siedem. Najbardziej popularne było kino „Górnik”, należące do Górniczego Domu Kultury KWK Wałbrzych. Od lat 80. XX w. wyraźnie zmalała frekwencja w wałbrzyskich kinach. Podczas gdy w 1968, we wszystkich dziewięciu wałbrzyskich kinach, odnotowano łącznie 1161 tys. widzów, to w 1989 r. siedem istniejących wówczas kin w sumie odwiedziło zaledwie 465 tys. kinomanów. Większość kin nie przetrwała okresu transformacji ustrojowej. Jako pierwsza zamknięta została „Polonia”, dzieląca budynek wspólnie z Filharmonią, która przejęła pomieszczenia po byłym kinie. W 1990 działały już tylko trzy kina: „Apollo” w Starym Zdroju, „Zorza” na Białym Kamieniu i „Górnik” w Śródmieściu – ten ostatni zlikwidowany w 1992 roku wraz z całym Górniczym Domem Kultury. Krótko działało kino „Piaskowa Góra” na Piaskowej Górze.
Na terenie zbudowanej w 2010 roku galerii handlowej Victoria powstał multipleks Cinema City z siedmioma salami kinowymi. Konkurencji Cinema City wytrzymała „Zorza” i zakończyła swoją działalność w październiku 2011.
W Wałbrzychu nadal działa jeszcze kino „Apollo” należące do wojewódzkiej instytucji kultury Odra-Film.

</doc>
<doc id="567269" url="https://pl.wikipedia.org/wiki?curid=567269" title="Elektrokoagulacja">
Elektrokoagulacja

Elektrokoagulacja, diatermia chirurgiczna, termoliza – metoda elektrochirurgii stosowana w medycynie i kosmetologii. Wykorzystuje się podczas niej działanie prądu elektrycznego zmiennego o dużej częstotliwości. Polega na ścięciu (koagulacji) białka za pomocą łuku elektrycznego. Jest używana przy leczeniu włókniaków, kurzajek i innych zmian skórnych, usuwaniu zbędnego owłosienia, a także do zamykania naczynek krwionośnych, w zastępstwie skalpela w celu ograniczenia krwawienia z powstałej rany. Jest to zabieg bezinwazyjny i szybki, który pozwala na uniknięcie sączących się ran i zakładania szwów.
Mechanizm działania.
Zabieg wykorzystuje prąd zmienny o wysokiej częstotliwości i niskim napięciu. Zmienione chorobowo miejsca są poddawane działaniu specjalnej elektrody (igły do elektrokoagulacji) podłączonej do źródła prądu. Pod wpływem prądu elektrycznego oraz wytwarzanej przez niego wysokiej temperatury (nawet 200°C) dochodzi do termolizy, czyli drobnego „oparzenia” naczynia, a w rezultacie do uszkodzenia (ścięcia, koagulacji) białka zlokalizowanego w tkance. Uszkodzenie niepożądanych zmian jest natychmiastowe. W efekcie elektrokoagulacja prowadzi do wypalenia tkanki tworzącej zmianę.
Przebieg zabiegu.
Dermatolog przeprowadza zabieg w znieczuleniu miejscowym lub bez w zależności od rozmiaru zmian, ich lokalizacji i odporności na ból pacjenta. Urządzenie do elektrokoagulacji ma różne końcówki, które dobiera się w zależności od potrzeb. Mogą to być nożyki, pętelki, kulki lub igły. Elektrokoagulacja trwa od kilkunastu do kilkudziesięciu minut, towarzyszy jej niezbyt przyjemny zapach ścinającego się białka. Długość trwania zabiegu zależy od wielkości powierzchni poddawanej działaniu elektrody. W leczeniu jednej zmiany skórnej elektrokoagulacja najczęściej nie wymaga powtórzeń. W miejscu koagulowanej zmiany może pojawić się drobne krwawienie, a następnie mały strupek. Okres gojenia się trwa od 5 do 21 dni. 
Objawy niepożądane.
Elektrokoagulacja jest zabiegiem stosunkowo bezpiecznym. Wymaga ona jednak dużej precyzji, gdyż metoda nie działa wybiórczo na tkanki czy naczynie krwionośne. W przypadku zbyt dużego natężenia prądu może powstać widoczna blizna, która zanika później w różnym stopniu. Po zabiegu możliwe jest wystąpienie niewielkiego obrzęku i rumienia, stwardnienie skóry, zsinienia i delikatne krwawienie. Objawy stosunkowo szybko ustępują. Czas gojenia trwa od 1 do 3 tygodni. W bardzo rzadkich przypadkach pojawiają się odbarwienia, trwałe przebarwienia, blizny i stany zapalne.

</doc>
<doc id="567272" url="https://pl.wikipedia.org/wiki?curid=567272" title="Tom Riddle (senior)">
Tom Riddle (senior)



</doc>
<doc id="567273" url="https://pl.wikipedia.org/wiki?curid=567273" title="Ruch dla Francji">
Ruch dla Francji

Ruch dla Francji (fr. "Mouvement pour la France", MPF) – francuska narodowo-konserwatywna i eurosceptyczna partia polityczna.
Historia.
Nowe ugrupowanie powstało na kongresie w 1994. Założył jej eurodeputowany Philippe de Villiers, który w czerwcu tego samego roku był liderem komitetu "Majorité pour l'Autre Europe" w wyborach do Parlamentu Europejskiego, który zajął trzecie miejsce z wynikiem ponad 12% głosów. Grupa ta skupiała część działaczy Unii na rzecz Demokracji Francuskiej, krytykujących proeuropejski kurs tej partii.
Lider MPF w 1995 wystartował w wyborach prezydenckich, uzyskując w pierwszej turze poparcie na poziomie 4,7%. Partia nie odniosła sukcesów w głosowaniach do Zgromadzenia Narodowego w 1997 (1 mandat w ramach wspólnego komitetu z CNI) i regionalnym w 1998 (łącznie 14 radnych w regionach w skali kraju). W 1999 sprzymierzyła się z nowo powstałym neogaullistowskim Zgromadzeniem na rzecz Francji, założonym przez Charles’a Pasquę. Lista RPFIE zajęła drugie miejsce w eurowyborach, wyprzedzając obie formacje centroprawicowe.
W listopadzie 1999 MPF wziął udział w kongresie RPF, jednak do rozłamu i reaktywacji ruchu jako samodzielnej formacji doszło już w lipcu 2000. Dwa lata później MPF wygrał w dwóch okręgach do Zgromadzenia Narodowego, zaś w 2004 wprowadził trzech posłów do Parlamentu Europejskiego.
Philippe de Villiers w 2002 po raz drugi wziął udział w wyborach prezydenckich. Otrzymał około 2,2% głosów, publicznie deklarując poparcie dla Nicolasa Sarkozy’ego w drugiej turze. Dwóch kandydatów MPF w wyborach parlamentarnych w tym samym roku uzyskało mandaty poselskie, startując z poparciem Unii na rzecz Większości Prezydenckiej. Również dwa mandaty MPF wywalczył w 2007, a po unieważnieniu wyborów w okręgu Joëla Sarlota wybory uzupełniające wygrał inny przedstawiciel ruchu, były eurodeputowany Dominique Souchet.
W 2009 MPF podpisał porozumienie z partią Łowiectwo, Wędkarstwo, Przyroda, Tradycja celem wystawienia wspólnych list do Parlamentu Europejskiego pod szyldem Libertasu. W wyborach tych jedyny mandat z listy komitetu uzyskał przywódca MPF. W 2012 ruch uzyskał jednego przedstawiciela w Zgromadzeniu Narodowym XIV kadencji.
W 2018 ugrupowanie zostało rozwiązane.

</doc>
<doc id="567276" url="https://pl.wikipedia.org/wiki?curid=567276" title="Sandinista!">
Sandinista!

Sandinista! – trzypłytowy (wersja z 1980) album punkrockowego zespołu The Clash. Nagrany w Pluto Studios w Manchesterze (luty 1980), The Power Station w Nowym Jorku (marzec 1980), Electric Lady Studios w Nowym Jorku (marzec–kwiecień 1980), Channel One Studios w Kingston (maj 1980) i Wessex Studios w Londynie (sierpień 1980). Wydany 12 grudnia 1980 przez wytwórnię CBS.
W 2003 album został sklasyfikowany na 404. miejscu listy 500 albumów wszech czasów magazynu Rolling Stone.
Linki zewnętrzne.
Teksty utworów

</doc>
<doc id="567278" url="https://pl.wikipedia.org/wiki?curid=567278" title="Edmund Mortimer (5. hrabia Marchii)">
Edmund Mortimer (5. hrabia Marchii)

Edmund Mortimer, 5th earl of March and 7th earl of Ulster (ur. 6 listopada 1391, zm. 18 stycznia 1425), właściciel jednej z największych możnowładczych fortun średniowiecznej Anglii. Jako dziecko przez krótki czas następca tronu Anglii.
Dzieciństwo.
Edmund urodził się 1391 r. Był synem Rogera Mortimera, 4. hrabiego Marchii, poprzez matkę Filipę prawnuk króla Anglii Edwarda III, oraz Eleanor Holland, córki hrabiego Kentu. Jego ojciec został 1385 r. wyznaczony na następcę tronu Anglii.
Po śmierci ojca w bitwie z Irlandczykami w 1398 r. Edmund został 5. hrabią Marchii i 7. hrabią Ulsteru oraz następcą króla Ryszarda II.
Niewola.
Edmund jednak nigdy nie dostąpił zaszczytu noszenia angielskiej korony. W 1399 r. Henryk Bolingbroke, syn 1. księcia Lancaster i wnuk Edwarda III wylądował w Anglii i zmusił Ryszarda do abdykacji. Ryszard umarł niedługo później prawdopodobnie zamordowany na rozkaz nowego króla Henryka IV. Edmund i jego brat Roger znaleźli się w więzieniu w zamku Windsor, ale byli traktowani honorowo.
Niewola zakończyła się w marcu 1405 r., kiedy to obaj chłopcy zostali porwani z Windsoru przez zbuntowanych przeciwko Henrykowi baronów – sir Edmunda Mortimera, wuja chłopców, i jego szwagra Henry’ego Percy’ego, syna hrabiego Northumberland, zwanego „Hotspur”, „Gorąca ostroga”, którzy uciekli z chłopcami do Walii, do walczącego tam z Anglikami Owena IV Glendowera.
W 1409 r. po stłumieniu rebelii i ścięciu tak sir Mortimera jak i Hotspura, obaj chłopcy ponownie trafili w ręce lancastrystów i zostali powierzeni pieczy księcia Walii. Roger zmarł niedługo później, zaś Edmund doczekał 1413 r., kiedy to nowy król Henryk V przywrócił mu wolność i wszystkie tytuły.
Dalsze dzieje.
Edmund cieszył się zaufaniem króla Henryka (zwanego często „królem Harrym”). Zaufanie to wzmogło się, kiedy Edmund w 1415 r. wyjawił królowi istnienie spisku, mającego go obalić i wprowadzić na tron właśnie Edmunda. Harry zareagował błyskawicznie – spisek został rozbity, zaś jego przywódcy powieszeni. Wśród nich znalazł się szwagier Edmunda hrabia Cambridge.
Mortimer towarzyszył królowi z kampanii we Francji 1415 r., ale z powodu choroby nie brał udziału w decydującej bitwie pod Azincourt. Później brał udział w podboju Normandii i dalszych walkach, które doprowadziły do podpisania w 1420 r. traktatu w Troyes. Po śmierci króla Harry’ego w 1422 r. Edmund wszedł w skład Rady Regencyjnej sprawującej rządy w imieniu małego Henryka VI.
Edmund zmarł w 1425 r. w Irlandii, nigdy się nie ożenił i nie pozostawił potomstwa. Jego ziemie i tytuły przejął Ryszard, książę Yorku, syn jego siostry Anny Mortimer i hrabiego Cambridge.

</doc>
<doc id="567283" url="https://pl.wikipedia.org/wiki?curid=567283" title="Prezydenci Botswany">
Prezydenci Botswany



</doc>
<doc id="567284" url="https://pl.wikipedia.org/wiki?curid=567284" title="Prezydenci Madagaskaru">
Prezydenci Madagaskaru



</doc>
<doc id="567285" url="https://pl.wikipedia.org/wiki?curid=567285" title="Jan Ekström">
Jan Ekström

Jan Ekström (ur. 2 listopada 1923 w Falun, zm. 17 sierpnia 2013) – szwedzki pisarz i specjalista w branży reklamy.
Studiował języki słowiańskie, angielski, statystykę i ekonomię na Uniwersytecie w Lund. Powieści "Träfracken" i "Morianerna" doczekały się w Szwecji ekranizacji.

</doc>
<doc id="567287" url="https://pl.wikipedia.org/wiki?curid=567287" title="MMF">
MMF



</doc>
<doc id="567292" url="https://pl.wikipedia.org/wiki?curid=567292" title="Synagoga Reicherów w Łodzi">
Synagoga Reicherów w Łodzi

Synagoga Reicherów w Łodzi – synagoga znajdująca się w Łodzi, w oficynie kamienicy przy ulicy Rewolucji 1905 roku nr 28, dawniej zwanej Południową. Jest jedyną zachowaną przedwojenną oraz jedną z dwóch czynnych synagog w Łodzi.
Historia.
Synagoga została zbudowana w latach 1895–1902 z fundacji rodziny Reicherów, według projektu Gustawa Landau-Gutentegera. Powstała w oddzielnym, piętrowym budynku tylnej oficyny. Po adaptacji poprzednio istniejących pomieszczeń kantoru na parterze powstała sala męska z 8 oknami, którą otoczyły galerie dla kobiet z 10 oknami. Synagoga przeznaczona jest na 42 osoby.
Synagoga przetrwała II wojnę światową tylko dlatego, że jej właściciel, Wolf Reicher sporządził fikcyjny akt sprzedaży swojemu niemieckiemu partnerowi w interesach, który nie pozwolił zburzyć synagogi i urządził w jej wnętrzach skład soli, co nie wzbudzało niemieckich podejrzeń.
Po zakończeniu wojny Edward Reicher, jedyny ocalały z rodziny Reicherów sprzedał rodzinną kamienicę wraz z gruntem oraz przekazał we władanie synagogę Kongregacji Wyznania Mojżeszowego w Łodzi, która ją wyremontowała i ponownie otworzyła do celów kultu religijnego. W umowie zaznaczono, że właściciel kamienicy nie może zlikwidować synagogi, póki ktoś będzie jeszcze z niej korzystał. Po wydarzeniach z marca 1968 roku synagoga została zamknięta i stopniowo przez lata popadała w ruinę.
W 1988 roku Fundacja Rodziny Nissenbaumów i Kongregacja Wyznania Mojżeszowego w Łodzi rozpoczęły prace remontowe w synagodze. Przeprowadzono prace usuwania wilgoci ze ścian, izolacji fundamentów i malowania elewacji oraz wnętrza. W tym samym roku w budynku wybuchł pożar, który zatrzymał prace remontowe. Po pożarze do remontu synagogi przyłączyła się Fundacja Ronalda S. Laudera, która ukończyła jej remont. Obecnie synagoga służy wiernym, a nabożeństwa odbywają się w czasie największych świąt, podczas gdy bożnica przy ulicy Pomorskiej nie może pomieścić wystarczającej liczby wiernych.
Na początku maja 1997 roku doszło do próby włamania do synagogi. Zdarzenie miało prawdopodobnie podłoże szowinistyczne. Od początków marca 1998 roku trwała zmasowana akcja malowania antysemickich haseł na budynkach należących do instytucji mniejszości żydowskiej, w tym synagogi Reicherów. Z okazji wizyty, którą złożył w Łodzi na początku marca prezydent Czech – Václav Havel, władze miasta odmalowały synagogę i postawiły obok niej na tydzień strażnika. Po jego zdjęciu budynek natychmiast został znowu pokryty faszystowskimi napisami.
2 czerwca 1998 roku po raz kolejny zbezczeszczono synagogę. Na jej murach wymalowano m.in. swastyki, gwiazdy Dawida na szubienicy. 5 czerwca policja zatrzymała trzech 14-latków, Kamila T., Mariusza Z. i Dariusza Z., którzy przyznali się do malowania na synagodze od roku. U jednego z chłopców policja znalazła szablony, farby itd. Jednocześnie chłopcy zaprzeczyli jakoby byli sprawcami ostatniego aktu wandalizmu.
W grudniu 2003 roku nastąpiło uroczyste odsłonięcie tablicy pamiątkowej, ku czci Aleksego Reichera, wnuka Wolfa. W uroczystości wzięli udział synowie, na stałe mieszkający za granicą oraz jego szkolni koledzy.
W dniach od 20 października do 22 października 2006 roku podczas wizyty w Łodzi Israela Danzigera, ósmego cadyka chasydzkiej dynastii Aleksander, w synagodze odbył się uroczysty szabat z jego udziałem, chasydami, którzy z nim przybyli oraz członkami Gminy Wyznaniowej Żydowskiej w Łodzi.
22 lutego 2008 roku w synagodze odbyło się uroczyste powitanie szabatu, w którym uczestniczył naczelny aszkenazyjski rabin Izraela Jona Metzger oraz wszyscy rabini zatrudnieni przez Związek Gmin Wyznaniowych Żydowskich w RP, w tym naczelny rabin Polski Michael Schudrich. W uroczystości uczestniczyło również około 120 Żydów z Łodzi oraz innych miast Polski.
Plany przeniesienia synagogi.
Przez pewien czas były plany aby synagogę przenieść z obecnej lokalizacji na działkę za siedzibą gminy żydowskiej przy ulicy Pomorskiej 18. Uchroniłoby to synagogę od dalszego niszczenia, jak również pozwoliłoby to łódzkim Żydom na swobodniejsze uczęszczanie do niej, ponieważ obecny teren wokół budynku nie należy do gminy żydowskiej. Aby wykonać prace związane z kanalizacją czy zniszczonymi toaletami należącymi do synagogi, gmina musi mieć zgodę właściciela.
Synagogi nie da się jednak przenieść cegła po cegle ze względu na zły stan budynku, w którego ściany wgryzła się sól, która była w nim przechowywana podczas II wojny światowej. Myśli się jednak o odtworzeniu synagogi z zachowaniem oryginalnych elementów, które są jeszcze w dobrym stanie, jak galerie dla kobiet, filary, posadzka czy wyposażenie wnętrza.
Obecnie przeniesienie synagogi, będące w sferze planów, jest ograniczone środkami finansowymi, których gmina żydowska nie posiada, aby całą inwestycję zrealizować. Ponadto pomysł spotkał się z krytyką miłośników łódzkich zabytków.
9 września 2018 roku w synagodze odbyła się uroczystość bar micwy potomka rodu Reicherów.
Architektura.
Murowany z cegły budynek synagogi wzniesiono na planie prostokąta. Całość zajmuje główna sala modlitewna, do której wchodzi się przez wysunięty ganek, nad którym znajduje się balkon, otoczony kutą balustradą. Salę z trzech stron otaczają galerie dla kobiet z drewnianą balustradą wsparte na ozdobnych filarach, do których prowadzą osobne wejścia.
Na ścianie wschodniej znajduje się Aron ha-kodesz w postaci niebieskiego baldachimu z gwiazdami wspartego na czterech kolumnach. Przed nim znajduje się pulpit kantora na którym stoi wysoki świecznik bożniczy. Na środku sali głównej stoi drewniana, ośmioboczna, dwuwejściowa bima.
Na suficie sali głównej oraz plafonach empor znajdują się malowidła o motywach geometrycznych. W centrum głównego sufitu w niebieskim kole znajduje się złota gwiazda Dawida otoczona wieńcem laurowym. Z jej środka zwisa główny żyrandol. Na ścianie wschodniej powyżej szafy ołtarzowej znajduje się obszerna niebieska polichromia z centralnie umieszczoną złotą Gwiazdą Dawida. Ponad nią znajduje się inskrypcja hebrajska ujęta w ozdobną ramkę i wsparta na dwóch korynckich kolumnach. Treść inskrypcji stanowi cytat z Księgi Liczb 24,5: „"Jakże piękne są twoje namioty, Jakubie, twoje siedziby, Izraelu!"” (מה טבו אהליך יעקב משכנתיך ישראל).
Wewnątrz synagogi znajdują się cztery tablice pamiątkowe:
Pierwsza w języku hebrajskim umieszczona po prawej stronie Aron ha-kodesz, upamiętnia fundatora synagogi, Wolfa Reichera, który zmarł z głodu w Ghetto Litzmannstadt.
Druga, w języku polskim i hebrajskim, znajdująca się po lewej stronie arki, upamiętnia pożar i fundatorów odbudowy synagogi: „Synagoga zniszczona wskutek pożaru w 1988 r. odbudowana została w 1989 r. przez Fundację Ronalda S. Laudera z Nowego Jorku z inicjatywy rabina Chaskiela O. Bassera.”
Trzecia w języku polskim i hebrajskim upamiętnia remont synagogi przez Fundację Rodziny Nissenbaumów: „"Synagoga przed pożarem była remontowana przez Fundację Rodziny Nissenbaumów z inicjatywy Pani Soni Nissenbaum."” Czwarta z 2003 roku upamiętnia Aleksego Reichera, wnuka Wolfa.
Synagoga pierwotnie posiadała barwne witraże w oknach, obecnie są to przezroczyste szyby z namalowaną gwiazdą Dawida. Wolf Reicher dostarczył synagodze zbiór XVI i XVIII-wiecznych przedmiotów liturgicznych ze starego srebra, zakupionych w Polsce i za granicą.

</doc>
<doc id="567296" url="https://pl.wikipedia.org/wiki?curid=567296" title="Królestwo Hawajów">
Królestwo Hawajów

Królestwo Hawajów – państwo istniejące na Hawajach w latach 1810–1893. Zamieszkiwane głównie przez Hawajczyków i Amerykanów. W czasach tych w kulturze europejskiej wyspy hawajskie funkcjonowały pod dwiema nazwami: Wyspy Sandwich (nazwa nadana archipelagowi w 1778 roku przez jego odkrywcę Jamesa Cooka) i Hawaje (nazwa lokalna, od największej wyspy, Hawaiʻi).
Zjednoczenie.
Na Hawajach istniało wiele małych królestw. Zjednoczył je w 1810 król Kamehameha I, który założył dynastię panującą do 1874. Doprowadził do zakończenia wojen domowych. W 1810 zjednoczyły się wyspy:
Królowie.
Dynastia Kamehameha
Dynastia Kalākaua
Upadek.
W 1840 król Kamehameha III nadał Hawajom konstytucję wzorowaną na prawie angielskim i konstytucji amerykańskiej. Powoływała ona do życia pierwszy hawajski parlament – Zgromadzenie Ustawodawcze. Gwarantami suwerenności państwa były Stany Zjednoczone, Francja i Wielka Brytania. Konstytucja ta utrzymała się dwanaście lat. Kolejne konstytucje uchwalano w latach 1852, 1864 i 1887. W roku 1851 Kamehameha III powierzył pieczę nad swym królestwem Stanom Zjednoczonym. W 1887 USA uzyskały prawo do budowy na terytorium królestwa Pearl Harbor.
W 1891 r. królową została Liliʻuokalani. W tym czasie organizował się "Klub Aneksyjny" – ruch obcokrajowców dążących do obalenia monarchii i włączenia Hawajów do Stanów Zjednoczonych. W odpowiedzi na to rdzenni Hawajczycy wystąpili z żądaniem uchwalenia nowej konstytucji. 14 stycznia 1893 roku, czyli w dzień zamknięcia sesji Parlamentu, królowa miała podpisać nową konstytucję, czemu przeciwni byli członkowie jej gabinetu. W związku z groźbą zejścia na ląd oddziałów amerykańskiej piechoty morskiej z USS „Boston”, który stał na kotwicy w porcie Honolulu, 15 stycznia, Liliʻuokalani obiecała odłożyć zmiany konstytucyjne i poczekać na rozpoczęcie kolejnej sesji zgromadzenia ustawodawczego. 16 stycznia 1893 przed pałacem zebrała się pokojowa demonstracja rdzennych obywateli. W związku z tym amerykański minister ds. Hawajów John L. Stevens rozkazał stu sześćdziesięciu uzbrojonym komandosom zejść na ląd. Jeden z członków "Klubu Aneksyjnego", Sanford Dole, został nominowany na stanowisko prezesa rządu tymczasowego. Za datę końca monarchii uznaje się 17 stycznia 1893, kiedy to Liliʻuokalani zgodziła się zrzec tronu pod warunkiem, że władzę przejmą Stany Zjednoczone, a mimo to ogłoszono, że prezes Dole i samozwańczy rząd tymczasowy (oficjalnie: Rząd tymczasowy) przejmują władzę na Hawajach.
Podział administracyjny.
Administracyjnie państwo hawajskie dzieliło się na prowincje:

</doc>
<doc id="567297" url="https://pl.wikipedia.org/wiki?curid=567297" title="Sobiescy, herbu Janina">
Sobiescy, herbu Janina



</doc>
<doc id="567298" url="https://pl.wikipedia.org/wiki?curid=567298" title="Pielesz">
Pielesz

Pielesz – polski herb szlachecki, nadawany głównie na ziemi litewskiej, podlaskiej i białoruskiej.
Opis herbu.
W polu czerwonym dwa miecze o srebrnych głowniach i rękojeściach złotych, na opak, skrzyżowane.
Klejnot: Trzy pióra strusie.
Labry: Czerwone, podbite srebrem.
Herbowni.
Najkompletniejszą dotąd listę herbownych używających Pielesza przedstawił Tadeusz Gajl:
Badowski, Baniewicz, Białosuknia, Bichniewicz, Bieniawski, Bieniewski, "Broksza", Butowt, Buttowd, Buttowt, Chotkowski, Chraniewicz, Ciborowski, Czapiewski, Dabszewicz, Dobszewicz, Dranuszwicz, Drauszwicz, Dumrowski, Firant, Garbowski, Gołocki, Grzyb, Imbra, Jelski, Jemielicz, Jemielita, Jemielity, Jemielski, Katyński, Kietowicz, Klimantowicz, Klimontowicz, Kossykowski, Koszykowski, Kośnicki, Kotowicz, Kurzyna, Kwapiszewski, Kwaszniński, Kwaśnicki, Kwaśniewski, Kwaśniński, Laudgin, Laugmin, Lawdgin, Łukowicz, Micuński, Mikulski, Mocarski, Musiałowicz, Petrażycki, Petryżycki, Pielaczyński, Pielasz, Pielesz, Pieleszyc, Pieślak, Pietrażycki, Pietreżycki, Pnuszak, Połowiecki, Popkowski, Praszkiewicz, Pruszak, Pruszakiewicz, Pukiński, Rusel, Russel, Ruszel, Tokosz, Wieszeniewski, Wojnowski, Wołejszo, Wołochowicz, Złoty.
Pruszak-Czapiewski to rodzina kaszubska, zaliczona do tego herbu przez Emiliana Szeligę-Żernickiego, być może błędnie.

</doc>
<doc id="567299" url="https://pl.wikipedia.org/wiki?curid=567299" title="Andrzej Twerdochlib">
Andrzej Twerdochlib

Andrzej Twerdochlib (ur. 21 kwietnia 1936 w Ostrowi Mazowieckiej, zm. 13 grudnia 1991 w Gdańsku) – polski pisarz i scenarzysta.
Życiorys.
Studiował na Wydziale Mechanicznym Politechniki Wrocławskiej. Z wykształcenia był inżynierem, w latach 1957–1967 pracował – początkowo jako kierowca, a później jako kierownik bazy – w przedsiębiorstwach transportowych.
Zadebiutował jako pisarz w 1957 roku opowiadaniami publikowanymi w prasie. W latach 70. był kierownikiem literackim Teatru Lalek „Miniatura” w Gdańsku, a od roku 1977 kierownikiem literackim produkcji gdańskiego oddziału Poltelu.
Jego twórczość klasyfikuje się jako element nurtu małego realizmu. Najbardziej znanym scenariuszem, jaki napisał, jest scenariusz do filmu "Najdłuższa wojna nowoczesnej Europy", ukazującego zmagania Wielkopolan z germanizacją w Prusach. Później na podstawie scenariusza napisał powieść "Najdłuższa wojna".

</doc>
<doc id="567300" url="https://pl.wikipedia.org/wiki?curid=567300" title="Wspólnota 2002">
Wspólnota 2002

Wspólnota 2002 to komitet wyborczy wyborców startujący w dwóch województwach w wyborach samorządowych w 2002. Znajdowali się na niej przedstawiciele byłej Akcji Wyborczej Solidarność. 
„Wspólnota 2002” uzyskała w województwie zachodniopomorskim 30 019 głosów, tj. 6,30% głosów ważnych oraz w województwie kujawsko-pomorskim 20 386 głosów, tj. 3,83% głosów ważnych. Nie uzyskała mandatów radnych sejmików wojewódzkich.

</doc>
<doc id="567301" url="https://pl.wikipedia.org/wiki?curid=567301" title="Republika Hawajów">
Republika Hawajów

Republika Hawajów – państwo położone w archipelagu Hawaje na Oceanie Spokojnym, istniejące od 4 lipca 1894 do 12 sierpnia 1898. Po obaleniu królowej rząd wprowadził stan wojenny co oznacza, że posiadał władzę absolutną.
Historia.
W styczniu 1893 roku królowa Hawajów Liliʻuokalani abdykowała na rzecz rządu amerykańskiego, lecz po jej abdykacji ogłoszono władzę samozwańczego rządu tymczasowego Hawajów, którego prezesem był Sanford Dole. 
Republika została oficjalnie proklamowana 4 lipca 1894 roku. Tego samego dnia premier Sanford Dole został mianowany prezydentem Republiki Hawajów i pełnił tę funkcję aż do roku 1900, gdy został gubernatorem Hawajów. 
Po proklamowaniu republiki, Hawajczycy utworzyli podziemny ruch oporu i powstała grupa zwana rojalistami. Jej celem było obalenie republiki i przywrócenie tronu królowej Liliʻuokalani. W 1895 roku rojaliści zaatakowali rząd tymczasowy, lecz zostali pokonani, a ci, którzy przeżyli zostali aresztowani. U królowej znaleziono broń, w związku z tym także została aresztowana. Przetrzymywano ją jako więźnia w małym pokoju w pałacu ʻIolani, a następnie odesłano do domu, gdzie wiele miesięcy spędziła w areszcie domowym.
Republika przetrwała tylko 4 lata. 7 lipca 1898 roku Stany Zjednoczone zajęły kraj, a 12 sierpnia ogłosiły oficjalnie jego aneksję. Mimo to Sanford Dole pozostał prezydentem jeszcze przez dwa lata, gdy w 1900 roku został gubernatorem Hawajów w ramach Stanów Zjednoczonych.
Gospodarka.
Wysoko rozwinięte rolnictwo, szczególnie uprawa ananasów, kawy, kwiatów, bananów, trzciny cukrowej i warzyw, hodowla bydła i rybołówstwo, przemysł cukrowniczy.
Podział administracyjny.
Administracyjnie państwo hawajskie dzieliło się na prowincje:
Legalność.
Królowa Liliʻuokalani abdykowała pod warunkiem, że władzę nad jej królestwem przejmie rząd amerykański. Tymczasowy rząd Hawajów zignorował to i proklamował 4 lipca 1894 (nielegalną) Republikę Hawajów. 
Stany Zjednoczone w 1898 zajęły i anektowały ten kraj. Było to zgodne z prawem nadanym, chociaż wymuszonym, rządowi amerykańskiemu przez ostatnią królową Hawajów.

</doc>
<doc id="567306" url="https://pl.wikipedia.org/wiki?curid=567306" title="Battletoads">
Battletoads

Battletoads – gra komputerowa stworzona przez Rare i wydana w 1991 na konsole Nintendo Entertainment System, Sega Mega Drive/Genesis, Sega Game Gear, Game Boy, Amiga CD32, systemy arcade i Super Nintendo Entertainment System. Gra uchodziła za bardzo trudną, ale trafiła na 40 miejsce najlepszych gier na NESa w rankingu zrobionym przez ign.com.
Historia.
Głównymi bohaterami są humanoidalne żaby – Rash, Pimple, i Zitz. Jeden z nich Pimple, odwożąc do domu księżniczkę Angelikę, zostaje porwany razem z nią przez Królową Ciemności (Dark Queen) i uwięziony na planecie Ragnarok. Pozostałe dwie żaby muszą dotrzeć do królowej, pokonać ją i uwolnić porwanych.
Rozgrywka.
Gracz lub gracze kierują Rashem i Zitzem, walcząc z wieloma przeciwnikami. Sama gra składa się z różnicowanych poziomów – na przykład pierwszy jest typową chodzoną bijatyką, drugi polega na walce obronnej, przy schodzeniu na linach, z kolei trzeci ma dwuwymiarową jazdę skuterami czy jazdę na deskach surfingowych.

</doc>
<doc id="567308" url="https://pl.wikipedia.org/wiki?curid=567308" title="Grand Prix Polski na żużlu">
Grand Prix Polski na żużlu

Grand Prix Polski w sporcie żużlowym to zawody z cyklu żużlowego Grand Prix. Jako jedyny turniej Grand Prix, GP Polski jest rozgrywane w każdej edycji nieprzerwanie od początku istnienia cyklu. Najczęstszym triumfatorem rozgrywek jest Tomasz Gollob, który zwyciężał w nich 9 razy. Drugi pod tym względem jest Bartosz Zmarzlik (8 zwycięstw – stan na marzec 2022)
Historia.
Zawody o Wielką Nagrodę Polski odbywają się od początku istnienia cyklu Grand Prix (GP) (od 1995). GP Polski 1995 było historycznym wydarzeniem – pierwszą rundą w nowej formule wyłaniania indywidualnego mistrza świata na żużlu. Na Stadionie Olimpijskim we Wrocławiu zwyciężył Polak Tomasz Gollob, zostając pierwszym tryumfatorem żużlowych turniejów Grand Prix. Do 1997 GP Polski odbywało się we Wrocławiu.
GP Polski 1998 po raz pierwszy odbyło się na Stadionie Polonii w Bydgoszczy. Pierwszą bydgoską rundę GP wygrał bydgoszczanin Tomasz Gollob, który w całym sezonie wywalczył brązowy medal GP.
Rok 1999 był specyficzny. Po raz pierwszy odbyły się dwie rundy GP w Polsce. Turniej we Wrocławiu nosił nazwę Grand Prix Polski I, natomiast bydgoska runda – Grand Prix Polski II. Zawody wygrali odpowiednio Tomasz Gollob i Tony Rickardsson (późniejsi wicemistrz i mistrz świata).
W 2000 ponownie odbyły się dwie rundy GP w Polsce, jednak turniej w Bydgoszczy określono mianem GP Europy. W tym roku odbyła się ostatnia runda GP Polski we Wrocławiu.
Od 2001 GP Polski odbywa się w Bydgoszczy. Jednocześnie rozgrywano GP Europy w Chorzowie (2002-2003) i Wrocławiu (od 2004 do 2007). W latach 2008-2012, GP Europy gościło Leszno.
W 2007 po raz pierwszy dwóch Polaków stanęło na dwóch najwyższych stopniach podium. Zawody wygrał Tomasz Gollob a drugie miejsce zajął – jadący z dziką kartą – Krzysztof Kasprzak.
Tomasz Gollob jest rekordzistą pod względem zwycięstw na jednym stadionie z rzędu. W latach 2002-2005 uczynił to czterokrotnie. Gollob zwyciężał w Bydgoszczy także w 1998 oraz w 2007.
W Grand Prix 2008 dwa ostatnie turnieje cyklu miały miejsce na torze w Bydgoszczy. Ostatni turniej został jednak zorganizowany w wyniku nierozegrania Grand Prix Niemiec w Gelsenkirchen – źle zabezpieczono nawierzchnię, z której miał być usypany czasowy tor na stadionie Veltins-Arena, wskutek czego rundę przeniesiono na następny tydzień do Bydgoszczy właśnie, nazywając ją Finałem Grand Prix.
W roku 2010 Polska gościła cykl Grand Prix aż trzykrotnie. Pierwsze spotkanie (będące inauguracją sezonu) odbyło się 24 kwietnia w Lesznie (jako GP Europy), a następne, po raz pierwszy w historii, w Toruniu na MotoArenie 19 czerwca. Podczas tego Grand Prix, także po raz pierwszy w historii, na podium stanęło troje Polaków (Gollob, a także Rune Holta i Jarosław Hampel). Trzecie spotkanie, stanowiące zarówno drugi etap GP Polski, jak i zamknięcie całego sezonu, miało miejsce w Bydgoszczy na Stadionie Polonii w Bydgoszczy (9 października), jednakże, w przeciwieństwie do roku 2008, nie nazwano go Finałem Grand Prix – runda bydgoska odbyła się jako FIM Bydgoszcz Speedway Grand Prix of Poland, zaś wcześniejsza, toruńska – jako FIM Toruń Speedway Grand Prix of Poland.
Analogiczna sytuacja miała miejsce rok później, z tym że rundę bydgoską zastąpiła eliminacja w Gorzowie Wielkopolskim (nazwano ją FIM Enea Gorzów Speedway Grand Prix Polski). Premierowy turniej w Gorzowie został jednak przerwany po czterech seriach startów z powodu ulewnego deszczu (zatwierdzono wyniki po 16. biegach). Podczas tej rundy, po raz pierwszy od 2001 roku i po raz piąty w ogóle miała miejsce sytuacja, w której na podium zawodów o GP Polski nie stanął żaden Polak.
18 kwietnia 2015 r. Grand Prix Polski po raz pierwszy odbyło się na Stadionie Narodowym w Warszawie. Taśma startowa oraz nawierzchnia przez cały turniej sprawiały dużo problemów. Z powodu złego stanu toru zawody ukończono po 12. biegu
W Grand Prix 2020 oraz 2021 rozegrano aż 6 rund GP Polski. Było to spowodowane odwołaniem wielu rund w innych krajach z powodu pandemii COVID-19. Na Grand Prix 2022 zaplanowano rozegranie czterech rund GP Polski (Warszawa, Gorzów Wielkopolski, Wrocław, Toruń)

</doc>
<doc id="567309" url="https://pl.wikipedia.org/wiki?curid=567309" title="Narodowy fundusz inwestycyjny">
Narodowy fundusz inwestycyjny

Narodowy fundusz inwestycyjny – fundusz inwestycyjny typu zamkniętego, w formie spółki akcyjnej założonej przez Skarb Państwa, działający na podstawie ustawy o NFI (), która utraciła moc 1 stycznia 2013 roku, oraz Kodeksu spółek handlowych.
Historia.
W 1995 roku utworzono 15 narodowych funduszy inwestycyjnych. Stanowiły one element Programu Powszechnej Prywatyzacji. Skarb państwa wniósł do nich akcje skomercjalizowanych byłych przedsiębiorstw państwowych. Każdy pełnoletni obywatel polski był uprawniony do nabycia powszechnego świadectwa udziałowego, które mógł następnie zbyć albo wymienić na akcje NFI.
NFI miały prawo sprzedawać posiadane przez siebie akcje lub udziały w przedsiębiorstwach państwowych. Zajmowały się także restrukturyzacją spółek, racjonalizacją zatrudnienia i pozbywaniem się nieprodukcyjnego majątku.
NFI nie płaci podatku od dywidend oraz od zysków z transakcji sprzedaży akcji, które ma w posiadaniu.

</doc>
<doc id="567311" url="https://pl.wikipedia.org/wiki?curid=567311" title="Kalendarz słowiański">
Kalendarz słowiański

Kalendarz słowiański – kalendarz używany przez Słowian w okresie przedchrześcijańskim. Rachubę czasu wyznaczały w nim zjawiska przyrodnicze (przede wszystkim pory roku) oraz cykl prac gospodarskich. Nie znano rachuby lat, odległe w czasie wydarzenia datowano na podstawie wyróżniających je cech (zjawiska astronomiczne, uroczystości wspólnotowe).
Po chrystianizacji Słowiańszczyzny pierwotny kalendarz słowiański zastąpiony został powszechnie używanym w całej Europie, opartym na zreformowanym kalendarzu rzymskim, czyli kalendarzu juliańskim.
Nazwy miesięcy według Kazimierza Moszyńskiego, uzupełnione przez Henryka Łowmiańskiego, bez ewentualnego trzynastego miesiąca. Brzmienie w postaci spolszczonej:

</doc>
<doc id="567314" url="https://pl.wikipedia.org/wiki?curid=567314" title="Łokomotiw Sofia">
Łokomotiw Sofia

Futbolen Kłub Łokomotiw 1929 ( - bułgarski klub piłkarski z siedzibą w Sofii.
Historia.
Chronologia nazw:
Został założony 28 października 1929 roku przez sofijskich kolejarzy. Od tego czasu kilkakrotnie zmieniał nazwę, w latach 1929-1945 znany był jako "ŻSK Sofia", a do 1949 - "Energia Sofia". Człon "Łokomotiw" pojawił się w 1940 roku. Pod obecną nazwą - FK Łokomotiw Sofia - klub został zarejestrowany dopiero w 1971 roku.
Od 1969 do 1971 roku w ligowych rozgrywkach zespół występował w połączeniu ze Slawią Sofia.
Łokomotiw czterokrotnie zdobywał mistrzostwo Bułgarii, ostatni raz w 1978 roku. Ostatni sukces odniósł w 1995 roku, kiedy wygrał rywalizację o Puchar kraju. Do finału tych rozgrywek dotarł w 2004 roku, ale wówczas uległ CSKA Sofia.
Na koniec sezonu 2005-2006 klub zajął czwarte miejsce w lidze, dzięki czemu po raz pierwszy od 1997 roku mógł zagrać w rozgrywkach międzynarodowych (o Puchar UEFA).
Stadion.
Stadion Łokomotiw w Sofii został zbudowany w 1985 roku i jest częścią większego kompleksu sportowego. W jego skład wchodzą: kawiarnia, cztery boiska piłkarskie, sklep dla kibiców Lokomotiwu oraz hala, która może pomieścić 1 500 osób. Trybuny stadionu mają pojemność 20 500 miejsce (w tym 17 500 siedzących)

</doc>
<doc id="567316" url="https://pl.wikipedia.org/wiki?curid=567316" title="Cmentarz Komunalny Północny w Warszawie">
Cmentarz Komunalny Północny w Warszawie

Cmentarz Komunalny Północny – jeden z największych pod względem powierzchni cmentarzy w Polsce i Europie, położony na Młocinach i na Wólce Węglowej w dzielnicy Bielany w Warszawie.
Nekropolia jest cmentarzem komunalnym i mogą być na niej grzebane osoby wszystkich światopoglądów i wyznań.
Historia.
Na początku lat 60. XX w. w Warszawie zaczęło brakować wolnych miejsc grzebalnych na istniejących cmentarzach, a odzyskiwana liczba miejsc nie pokrywała zapotrzebowania.
W związku z tym podjęto decyzję o budowie nowego cmentarza, który zapewni miejsce pochówku mieszkańcom Warszawy i okolic na lat kilkadziesiąt. Cmentarz został ulokowany przy trasie wylotowej na Gdańsk, częściowo na terenie Wólki Węglowej, stąd nazwa Komunalnego Cmentarza Północnego: "Cmentarz na Wólce". Prace projektowe pod kierunkiem architekta krajobrazu prof. Longina Majdeckiego wykonano w Biurze Projektów Budownictwa Komunalnego „Stolica”. Cmentarz Komunalny Północny został zaprojektowany na planie nieregularnego wieloboku, który graniczy z Lasem Młocińskim oraz ulicami Wóycickiego, Wólczyńską i Estrady. Na powierzchni 143 ha powstało 800 kwater grzebalnych, posadzono kilkadziesiąt tysięcy drzew i krzewów ozdobnych, wybudowano: ponad 200 km dróg i alejek, dom pogrzebowy z 3 salami ceremonialnymi (m.in. dla zmarłych wyznania katolickiego i świeckich) oraz przechowalnią zwłok, spopielarnię, kancelarię, pawilony przy wejściach, kwiaciarnię, parkingi i drogi dojazdowe.
Cmentarz graniczy z terenem kościoła św. Ignacego Loyoli, w którym odbywają się uroczystości pogrzebowe osób wyznania rzymskokatolickiego.
Użytkowanie cmentarza rozpoczęto w lutym 1973. Do 2018 pochowano tam około 180 000 osób.

</doc>
<doc id="567317" url="https://pl.wikipedia.org/wiki?curid=567317" title="Gary Stanley Becker">
Gary Stanley Becker



</doc>
<doc id="567318" url="https://pl.wikipedia.org/wiki?curid=567318" title="Campana (miasto w Argentynie)">
Campana (miasto w Argentynie)

Campana − miasto we wschodniej Argentynie, w prowincji Buenos Aires, port nad jednym z ujściowych ramion Parany, przy linii kolejowej Buenos Aires-Rosario (w odległości 75 km od Buenos Aires). Około 91 tys. mieszkańców.

</doc>
<doc id="567320" url="https://pl.wikipedia.org/wiki?curid=567320" title="Pentacon">
Pentacon

Pentacon – przedsiębiorstwo istniejące w NRD, mieszczące się przy Shandauer Straße 76 w Dreźnie.
Kombinat pod nazwą "VEB Kamera und Kinowerke Dresden" powstał w 1959 z połączenia kilku fabryk produkujących aparaty fotograficzne: Zeiss Ikon, Kamera-Werke, Belca, Altissa i Welta. W 1964 nazwę zmieniono na "VEB Pentacon", wykorzystując słowo utworzone w początku lat 50. jako nazwę dla lustrzanek Contax S eksportowanych do krajów, w których nazwa Contax była zastrzeżona. W 1968 po wchłonięciu kolejnych zakładów: Ihagee, Meyer-Optik, Mentor i Certo przedsiębiorstwo zmieniło nazwę na "Kombinat VEB Pentacon Dresden".
Zakłady Pentacon znane są z produkcji aparatów pod nazwą PENTACON, Praktica, Exakta, oraz obiektywów i akcesoriów fotograficznych.
W październiku 1990 przedsiębiorstwo Pentacon zostało postawione w stan likwidacji i w tym stanie wykupione przez Heinricha Mandermanna, właściciela m.in. zakładów optycznych "Schneider-Kreuznach", który już w 1985 we współpracy z kombinatem Pentacon uruchomił w firmie "Exakta Foto GmbH" w Norymberdze produkcję aparatów fotograficznych Exakta 66 będących rozwinięciem konstrukcji aparatów Pentacon Six. Po zakupieniu kombinatu Pentacon i zmianie jego nazwy na "Pentacon GmbH" produkcję Exakty 66 przeniesiono do Drezna, gdzie kontynuowano ją do 2000 roku.
Obecnie Pentacon produkuje m.in. aparaty cyfrowe marki Praktica.

</doc>
<doc id="567322" url="https://pl.wikipedia.org/wiki?curid=567322" title="Unia Samorządowa">
Unia Samorządowa

Unia Samorządowa – ogólnopolski komitet wyborczy zawiązany z inicjatywy Unii Wolności na potrzeby wyborów samorządowych w 2002.
Komitet ten został zawiązany, gdy władze UW podjęły decyzję o samodzielnym starcie w tych wyborach. Było to następstwem zlikwidowania Komitetu Wyborców Front Demokratyczny „Wspólnota 2002”, tworzonego przez Unię Wolności, Ruch Społeczny i SKL-RNP.
Unia Samorządowa wystawiła listy wyborcze w większości okręgów do sejmików we wszystkich województwach. Uzyskała 2,29% głosów ważnych, wprowadzając tylko trzech radnych w skali kraju. Radnymi zostali wybrani Antoni Piechniczek w województwie śląskim oraz Emilian Stańczyszyn i Artur Zieliński w województwie dolnośląskim. Po wyborach US zakończyła swoją działalność. Trzech radnych wojewódzkich związanych z UW zostało nadto wybranych ze wspólnej listy z SLD-UP, a jeden z Wspólnoty Małopolskiej.

</doc>
<doc id="567323" url="https://pl.wikipedia.org/wiki?curid=567323" title="Dzieża">
Dzieża

Dzieża – naczynie służące do rozczyniania mąki i wyrastania ciasta chlebowego. Wykonane było z drewnianych klepek (najczęściej lipowych, świerkowych lub najwyżej cenionych – dębowych) i obręczy. Szersze u dołu niż u góry. Dzieża zwykle była bez wieka, ale czasem spotykało się wieko (pokrywę) wyplecione ze słomy.
Do pieczenia chleba nie zużywano całego rozczynionego ciasta. W dzieży pozostawiano jego niewielką ilość, która służyła do zakwaszenia nowego ciasta do następnego wypieku. Tę pozostałość na Mazowszu i Podlasiu nazywano „zakwaskiem”, „zaczynem” lub „bątką”.
Rzemieślnikiem wykonującym dzieże był bednarz. Słowo „dzieża” występuje w wielu językach słowiańskich.

</doc>
<doc id="567324" url="https://pl.wikipedia.org/wiki?curid=567324" title="PRAKTICA">
PRAKTICA



</doc>
<doc id="567325" url="https://pl.wikipedia.org/wiki?curid=567325" title="Chivilcoy">
Chivilcoy

Chivilcoy − miasto we wschodniej Argentynie, w prowincji Buenos Aires, przy linii kolejowej Buenos Aires-Santa Rosa. Około 60,8 tys. mieszkańców.

</doc>
<doc id="567326" url="https://pl.wikipedia.org/wiki?curid=567326" title="Mieczysław Paluch">
Mieczysław Paluch

Mieczysław Sylwester Paluch (ur. 10 grudnia 1888 w Trzemżalu, zm. 18 lipca 1942 w Rothesay) – żołnierz armii niemieckiej, powstaniec wielkopolski i śląski, major artylerii Wojska Polskiego. Kawaler Orderu Virtuti Militari.
Życiorys.
Urodził się w rodzinie chłopskiej Jana i Józefy z d. Mayor, uczył się w progimnazjum w Trzemesznie, gdzie wstąpił do tajnej organizacji samokształceniowo-niepodległościowej Towarzystwa Tomasza Zana, potem w gimnazjum w Gnieźnie. Relegowany ze szkoły za przynależność do TTZ i manifestację polskości, do matury przygotowywał się jako ekstern w Wągrowcu, a zdał w Międzyrzeczu. Studiował w berlińskiej szkole handlowej, ale naukę przerwało powołanie do wojska. Podczas I wojny światowej w artylerii niemieckiej, walczył na froncie zachodnim. W 1916 został awansowany na podporucznika. Podczas służby prowadził bardzo aktywną agitację narodową wśród żołnierzy-Polaków, zyskując nawet przydomek "trybuna ludowego".
W 1918 zdezerterował i przyjechał do Poznania, gdzie aktywnie zaangażował się w przygotowania powstania zbrojnego. Razem z Bohdanem Hulewiczem 13 listopada dowodził tzw. „zamachem na ratusz”, opanowując Komitet Wykonawczy Rady Żołnierzy, który był dotychczas złożony z Prusaków. Z grupą polskich żołnierzy zastraszyli ich pobliskimi strzałami karabinowym oraz wybuchem granatu i wprowadzili do komitetu czterech Polaków (oprócz Hulewicza i Palucha, także Henryka Śniegockiego i Zygmunta Wizę). W ten sposób zyskali kontrolę nad działaniami pruskich wojsk i dostęp do tajnych informacji. W końcu grudnia 1918 Paluch uczestniczył w walkach na ulicach Poznania. Potem był szefem sztabu Grupy pułkownika Kazimierza Grudzielskiego. W nocy z 5 na 6 stycznia dowodził atakiem sił powstańczych na Stację Lotniczą Ławica, doprowadzając do jej zdobycia, co pozwoliło na przejęcie floty powietrznej i zapobiegło zbombardowaniu Poznania. Od 1 lipca 1919 dowodził 8 pułkiem Strzelców Wielkopolskich. Został usunięty z dowództwa pułku przez dowódcę 2 Dywizji Strzelców Wielkopolskich. 30 października 1919 głównodowodzący Wojsk Polskich byłego zaboru pruskiego, generał piechoty Józef Dowbor-Muśnicki zatwierdził decyzję dowódcy dywizji i przeniósł go do dyspozycji Dowództwa Frontu Wielkopolskiego, do czasu „rozstrzygnięcia sprawy o nim”. Przyczyną konfliktów z dowództwem powstania była niezwykle ambitna osobowość Palucha i jego skłonność do sporów. W jednym z istotniejszych sporów chodziło o podporządkowanie kompanii Służby Straży i Bezpieczeństwa, dowodzonej przez Palucha, polsko-niemieckiej Komendzie Miasta Poznania, powołanej 28 grudnia 1918. W miejsce tego Paluch zaproponował Komisariatowi Naczelnej Rady Ludowej wypowiedzenie Niemcom "małej wojny", której działaniami miałby pokierować (zostało to potraktowane jako niesubordynacja, a konsekwencją było pozbawienie Palucha dowództwa nad Służbą Straży i Bezpieczeństwa).
Był jednym z dowódców II powstania śląskiego. W czasie plebiscytu na Górnym Śląsku stanął na czele Centrali Wychowania Fizycznego, organizacji będącej faktycznie głównym ośrodkiem organizacyjnym przyszłej armii powstańczej.
W 1923 r. otrzymał w dzierżawę poniemiecki majątek Piwnice koło Torunia.
W 1924 był majorem rezerwy 4 pułku artylerii polowej ze starszeństwem z dniem 1 czerwca 1919, a dziesięć lat później zajmował 34. lokatę na liście starszeństwa oficerów rezerwy artylerii. Pozostawał na ewidencji Powiatowej Komendy Uzupełnień Toruń i posiadał przydział mobilizacyjny do Oficerskiej Kadry Okręgowej Nr VIII.
Od 1922 r. działał w Związku Towarzystw Powstańców i Wojaków, przekształconym w Generalny Związek Towarzystw Powstańców i Wojaków Ziem Zachodnich RP. Powierzono mu stanowisko komendanta, z zadaniem organizowania przysposobienia wojskowego. Wskutek rozdźwięków z DOK VII, zrezygnował ze stanowiska. Aktywny stał się znowu po przewrocie majowym 1926 r. Dał się poznać jako rzecznik pełnej i bezwarunkowej współpracy z obozem sanacyjnym. Już w sierpniu 1926 r. z R. Konkiewiczem i L. Surzyńskim został przyjęty przez J. Piłsudskiego. Wraz z mjr. rezerwy M. Kwiecińskim doprowadzili do rozłamu w Związku Towarzystw Powstańców i Wojaków DOK nr VII, stawiając wniosek o uznanie sanacyjnego Związku Strzeleckiego za równorzędną organizację i nawiązanie z nim współpracy. Wniosek jednak nie przeszedł, a Paluch i jego zwolennicy na zjeździe w Poznaniu 12 czerwca 1927 r. utworzyli Wielkopolski Związek Powstańców i Wojaków, w którym został prezesem. Słabość nowo powstałej organizacji skłoniła go do połączenia się ze Związkiem Strzeleckim. W grudniu 1926 r. z S. M. Rybką wysłał list do J. Piłsudskiego, deklarując gotowość współpracy powstańców wielkopolskich z rządem. Rozpoczęło to okres rozbicia politycznego środowiska byłych powstańców, który trwał aż do wybuchu wojny. W 1930 r. W. Sławek powierzył Paluchowi stanowisko prezesa Bezpartyjnego Bloku Współpracy z Rządem na woj. poznańskie. Stosowanie bezkompromisowych rozwiązań wyeliminowało go jednak z działalności politycznej. W 1934 r. przyjął posadę dyrektora nadzoru państwowego dóbr hr. Hochberg-Pszczyńskiego. Do wybuchu wojny opublikował szereg artykułów dotyczących powstania wielkopolskiego. Po klęsce wrześniowej 1939 r. przedostał się do Francji. Nie otrzymał tam jednak większego przydziału. Został skierowany do obozu odosobnienia w Cerizay. Jeszcze większe rozczarowanie spotkało go w Wielkiej Brytanii, gdyż jako zaangażowany zwolennik sanacji skierowany został na „wyspę wężów”, Bute w Szkocji i przydzielony Stacji Zbornej Oficerów Rothesay w Szkocji. Tam też wystąpił z referatem z okazji 22 rocznicy wybuchu powstania. Tam zmarł 18 lipca 1942 i został tam pochowany (grób nr 7).

</doc>
<doc id="567327" url="https://pl.wikipedia.org/wiki?curid=567327" title="Petyr Żekow">
Petyr Żekow

Petyr Petrow Żekow (, ur. 10 października 1944 roku w Kniżowniku, zm. 18 lutego 2023 w Sofii) – bułgarski piłkarz występujący na pozycji napastnika, reprezentant Bułgarii w latach 1964–1973, srebrny medalista igrzysk olimpijskich, trener piłkarski.
Kariera klubowa.
Grę w piłkę nożną na poziomie seniorskim zaczął w Dimitrogradzie Kniżownik, dla którego zdobył 8 goli w 25 występach. Później grał w Beroe Stara Zagora, gdzie dwukrotnie zdobył koronę króla strzelców ligi. W latach 1968–1975 był zawodnikiem CSKA Sofia. W jego barwach zdobył łącznie 144 gole, co dało mu czterokrotnie tytuł króla strzelców. W 1996 roku – w wieku 51 lat – zaliczył 6 meczów w drugoligowym Beroe Stara Zagora.
Ogółem w rodzimej lidze Żekow zdobył 253 bramki. W 1969 roku otrzymał Europejski Złoty But dla najskuteczniejszego napastnika Europy. Do września 2021 roku był najskuteczniejszym piłkarzem w historii bułgarskiej ekstraklasy, kiedy to wyprzedził go Martin Kamburow.
Kariera reprezentacyjna.
13 października 1963 zadebiutował w reprezentacji Bułgarii w towarzyskim meczu ze Związkiem Radzieckim (0:1). Brał udział w Mistrzostwach Świata 1966 i 1970 oraz w Igrzyskach Olimpijskich 1968, na których zdobył z Bułgarią srebrny medal. Łącznie w latach 1964–1973 rozegrał w drużynie narodowej 45 spotkań, w których zdobył 25 bramek.
Kariera trenerska.
W latach 1976–1977 trenował Hebyr Pazardżik. Następnie prowadził Dobrudżę Dobricz i Wichren Sandanski.

</doc>
<doc id="567328" url="https://pl.wikipedia.org/wiki?curid=567328" title="Azul (miasto)">
Azul (miasto)

Azul – miasto we wschodniej Argentynie, w prowincji Buenos Aires. Według spisu ludności z 2001 Azul liczy ok. 62500 mieszkańców. Położone ok. 300 km na południe od Buenos Aires. Główną działalnością gospodarczą jest rolnictwo i eksport mięsa.

</doc>
<doc id="567330" url="https://pl.wikipedia.org/wiki?curid=567330" title="Edward Franciszek Szczepanik">
Edward Franciszek Szczepanik



</doc>
<doc id="567331" url="https://pl.wikipedia.org/wiki?curid=567331" title="San Bernardo">
San Bernardo

San Bernardo – miasto w środkowym Chile, w Regionie Metropolitalnym, na południe od Santiago, przy Drodze Panamerykańskiej. Jest stolicą prowincji Provincia de Maipo. W 2013 roku liczyło 333 028 mieszkańców.
W mieście rozwinął się przemysł spożywczy, chemiczny, metalowy, włókienniczy oraz hutniczy.

</doc>
<doc id="567332" url="https://pl.wikipedia.org/wiki?curid=567332" title="Temuco">
Temuco

Temuco – miasto w środkowym Chile, w Dolinie Środkowochilijskiej, przy Drodze Panamerykańskiej, ośrodek administracyjny regionu Araucanía. Około 260 tys. mieszkańców.

</doc>
<doc id="567333" url="https://pl.wikipedia.org/wiki?curid=567333" title="Paul von Lettow-Vorbeck">
Paul von Lettow-Vorbeck

Paul Emil von Lettow-Vorbeck (ur. 20 marca 1870 w Saarlouis, zm. 9 marca 1964 w Hamburgu) – niemiecki generał, dowódca wojsk cesarskich walczących w I wojnie światowej na terenie Niemieckiej Afryki Wschodniej (była to jedyna niemiecka kampania wojskowa w posiadłościach zamorskich, gdzie Niemcy nie zostali pokonani).
Młodość.
Paul Emil v. Lettow-Vorbeck pochodził z prastarej szlachty pomorskiej o tradycjach rycerskich i wojskowych.
Jego ojciec gen. Paul Karl z rodzinnego majątku w Węgorzycach ("do 1945 Wangeritz"), stacjonował przy granicy z Francją, gdzie urodził się Paul Emil, który następnie studiował w Akademii Wojskowej w klasie o specjalności artyleryjskiej. W 1900 brał udział w tłumieniu powstania bokserów w Chinach. Później w latach 1904–1908 odbywał służbę w Niemieckiej Afryce Południowo-Zachodniej, gdzie walczył ze zbuntowanymi plemionami Hererów i Hotentotów. Został wówczas ranny w lewe oko i musiał poddać się rekonwalescencji w Południowej Afryce, gdzie zaprzyjaźnił się z Janem Smutsem, przeciwko któremu musiał później walczyć w czasie I wojny światowej. W latach 1909–1913 był dowódcą II Cesarskiego Batalionu Piechoty Morskiej ("II Seebataillon Kaiserliche Marine-Infanterie"). Dowodził także niemieckimi oddziałami kolonialnymi (tzw. Schutztruppe) w Kamerunie Niemieckim. W październiku 1913 roku otrzymał awans na majora, a wraz z wybuchem I wojny światowej podpułkownika.
Służba podczas I wojny światowej.
W 1914 Lettow-Vorbeck objął dowodzenie nad małymi siłami w Niemieckiej Afryce Wschodniej (obecna Tanzania), w skład których wchodził 3-tysięczny niemiecki garnizon oraz 12 kompanii tubylców tzw. "Askari". Na początku wojny w sierpniu, chcąc przejąć inicjatywę, zignorował rozkazy dowództwa z Berlina oraz gubernatora kolonii dr. Heinricha von Schnee i przygotowywał działania ofensywne. Nie zaniedbywał też obrony. Sprawnie zorganizował obronę przed brytyjskim desantem na miasto Tanga, gdzie w dniach od 2 do 5 listopada 1914 rozegrała się jedna z największych bitew w Afryce w czasie wojny. Po wygranej przegrupował swoich ludzi i uzupełnił prawie wyczerpane zapasy, aby uderzyć na koleje brytyjskie. 18 stycznia 1915 uderzył na posterunek brytyjski pod Jassin, chroniący Brytyjską Afrykę Wschodnią (dziś Kenia) i odniósł drugie zwycięstwo. Dzięki tym sukcesom zdobył duże ilości broni i zaopatrzenia, podniosło się także morale ludzi. Niemniej jednak stracił dosyć dużo żołnierzy (co przy jego skąpych siłach miało wydatne znaczenie), wśród których znalazł się bardzo pomocny angielski repatriant Tom von Prince, którego trudno było zastąpić. Po bitwie pod Jassin Lettow-Vorbeck postanowił zmienić strategię i stosując taktykę partyzancką uderzył na brytyjskie linie kolejowe (zwłaszcza ważną „Uganda Railway”).
Strategia Lettowa była bardzo prosta, mianowicie wiedząc, iż Afryka Wschodnia będzie jedynie peryferyjnym rejonem działań wojennych – postanowił związać swoimi działaniami jak najwięcej sił brytyjskich. Dzięki temu miał odciążyć wojska cesarskie w Europie i pozbawić Brytyjczyków dodatkowych odwodów.
W konsekwencji kosztownych strat w ludziach postanowił unikać bezpośredniego kontaktu z Brytyjczykami. Zamiast tego prowadził wojnę podjazdową i organizował liczne wypady na terytorium przeciwnika (głównie do Kenii i Rodezji). Jego celem stały się forty, koleje oraz linie telegraficzne. Wszystkie te akcje zmierzały do tego, aby odwrócić uwagę armii brytyjskiej od Europy oraz aby Anglicy wysłali w ten rejon jak najwięcej swoich sił.
Lettow-Vorbeck skupił pod swoimi rozkazami do 12 000 ludzi, większość z nich stanowili tzw. Askari, którzy w przeciwieństwie do innych miejscowych oddziałów kolonialnych byli dobrze wyszkoleni i zdyscyplinowani. Askari stali się sławni ze względu na swoje umiejętności żołnierskie oraz lojalność. Lettow był także wybitnym dowódcą, jeżeli chodzi o zapewnianie wysokiego morale w armii i zawsze utrzymywał bliskie kontakty ze swoimi żołnierzami.
Problemy z zaopatrzeniem częściowo rozwiązano poprzez akcję ratunkową dla niemieckiego krążownika "SMS Königsberg" (ostatecznie zatopionego przez Brytyjczyków w delcie rzeki Rufidżi w 1915 r.), zdemontowano z niego artylerię, której użyto w działaniach lądowych. Załoga tego okrętu dołączyła do reszty sił Lettowa.
W marcu 1916 Brytyjczycy (rekrutujący się głównie z Południowej Afryki) dowodzeni przez Jana Smutsa rozpoczęli zakrojoną na szeroką skalę ofensywę. Von Lettow-Vorbeck umiejętnie i cierpliwie wykorzystywał teren oraz klimat jako swoich sojuszników i zmuszał Anglików do walki na narzuconych przez siebie warunkach. Jednak olbrzymia przewaga brytyjska zmusiła go do ustąpienia z części terytorium. Niemniej jednak Brytyjczycy zanotowali na swoim koncie kilka bolesnych porażek, największą była bitwa pod Mahiwą, gdzie Niemcy przy stracie 100 ludzi wyeliminowali z dalszej walki 1600 Brytyjczyków.
Pomimo wielkich wysiłków Lettowa przewaga przeciwnika była przytłaczająca (nieraz 1:50), dlatego też nie miał on najmniejszych szans na obronę jakiegokolwiek terytorium ze względu na szczupłość swych sił i odcięcie od świata. Korzystając z tego, że Portugalia wypowiedziała wojnę Cesarstwu Niemieckiemu, Vorbeck postanowił najechać na portugalski Mozambik, gdzie, po pokonaniu portugalskich garnizonów zdobył nowych ludzi i zapasy. W sierpniu 1918 powrócił do Niemieckiej Afryki Wschodniej, tylko po to, aby uderzyć na Rodezję, dzięki czemu wymknął się z zastawionej na niego brytyjskiej pułapki. Wygrał tu m.in. 13 listopada bitwę pod Kasamą (było to już dwa dni po zawieszeniu broni w Europie). Kiedy plotki o niemieckiej przegranej w Europie okazały się prawdziwe (dzięki schwytaniu brytyjskiego posłańca przenoszącego wiadomość o zawieszeniu broni) von Lettow-Vorbeck poddał się 23 listopada ze swoją niezwyciężoną armią w Abercorn, w obecnej Zambii.
Kariera powojenna i spuścizna.
Po wojnie Lettow czynił wysiłki, aby repatriować niemieckich żołnierzy oraz jeńców, starał się także, aby Afrykanie ("Askarysi") byli traktowani na równi z Europejczykami. Spotkał także Richarda Meinertzhagena – oficera brytyjskiego wywiadu, z którym miał osobiste porachunki z czasu wojny.
Później w styczniu 1919 Lettow wrócił do kraju, gdzie przywitano go jak bohatera i już wcześniej awansowano do rangi generała majora (był to ostatni edykt wydany przez cesarza). Oddziały Lettowa jako jedyne otrzymały pozwolenie na wykonanie parady zwycięstwa przez Bramę Brandenburską. Była to nagroda za to, że jego wojska jako jedyne zwycięsko wychodziły wielokrotnie ze starć z liczniejszym wrogiem. Jednak już w 1920 odszedł z armii, otrzymując jednocześnie awans na Generalleutnanta.
Wkrótce Lettow stał się aktywny politycznie, stając po stronie sił prawicowych, brał m.in. udział w tłumieniu powstania komunistycznego w Hamburgu. Następnie był posłem do Reichstagu (1929–1930) z ramienia partii DNVP (Niemieccy Nacjonaliści).
Von Lettow-Vorbeck sprzeciwiał się nazizmowi. Narodowi socjaliści ze względu na jego sławę i towarzyszącą mu legendę próbowali go użyć do swoich celów. W 1938 w wieku 68 lat nie sprzeciwił się nadaniu mu tytułu „generała do specjalnych celów”, przy czym do końca wojny nie otrzymał wezwania do służby. W 1945 kompletnie wycofał się z życia publicznego. Jedynie w 1953 odwiedził swój drugi dom – Wschodnią Afrykę, gdzie serdecznie powitali go żyjący jeszcze niektórzy Askarysi. Smuts wraz z kilkoma byłymi brytyjskimi i południowoafrykańskimi oficerami zorganizowali mały zasiłek pieniężny, który miał mu być wypłacany aż do śmierci.
Po jego śmierci w Niemczech, rząd zadecydował, iż rozdzieli środki pieniężne pomiędzy byłych żołnierzy – Askarysów Lettowa w Tanzanii. Test był prosty – jeśli weterani poprawnie reagowali na niemieckie komendy wojskowe – otrzymywali odpowiednie wynagrodzenie.
Jego nazwiskiem nazwano m.in. koszary w Hamburgu. Dzisiejsza ulica Stanów Zjednoczonych na Muchoborze Małym we Wrocławiu w latach 1935–1945 nosiła nazwę Lettow-Vorbeck Straße. Podobnie wieś Lubostroń w latach 1940–1945 nosiła nazwę "Lettow-Vorbeck".

</doc>
<doc id="567334" url="https://pl.wikipedia.org/wiki?curid=567334" title="Deprecjacja pieniądza">
Deprecjacja pieniądza



</doc>
<doc id="567335" url="https://pl.wikipedia.org/wiki?curid=567335" title="Skrzydlata Polska">
Skrzydlata Polska

Skrzydlata Polska – czasopismo o tematyce lotniczej wydawane od 1930, najstarszy periodyk o tematyce lotniczej w Polsce.
Magazyn lotniczy „Skrzydlata Polska” został wyróżniony Dyplomem Honorowym FAI w 1966.
Czasopismo porusza problemy lotniczego świata (cywilnego i wojskowego), zawiera bieżące informacje na temat wystaw modelarskich, relacje ze światowych pokazów lotniczych.
Historia.
Lata 1924–1939.
Początki „Skrzydlatej Polski” sięgają 1924, kiedy to Jerzy Osiński, będący wówczas 18-letnim studentem, za pożyczone od swojego ojca 300 złotych zaczął wydawać czasopismo „Młody Lotnik”, którego pierwszy numer ukazał się 5 października 1924 w nakładzie 2 tys. egzemplarzy. Egzemplarz kosztował 50 (ówczesnych) groszy, a cały nakład rozszedł się w przeciągu 2 tygodni. W skład zespołu redakcyjnego weszli jeszcze Jerzy Falkiewicz, Tadeusz Kondracki oraz Kazimierz Głębicki. „Młody Lotnik” był konsekwencją wzrastającego zainteresowania tematyką lotniczą wśród młodzieży. W 1921 w gimnazjum im. Adama Mickiewicza w Warszawie powstało pierwsze koło lotnicze młodzieży. Po Warszawie podobne koła zainteresowań zaczęły powstawać w innych szkołach i miastach, na ich bazie powstał Polski Lotniczy Związek Młodzieży (PLZM). Z tego związku wywodził się Jerzy Osiński i pod jego szyldem wydał pierwszy egzemplarz „Młodego Lotnika”, jego sukces skłonił Osińskiego to dalszej pracy wydawniczej, do końca 1924 ukazały się jeszcze dwa numery czasopisma. „Młody Lotnik” uzyskał poparcie Komitetu Stołecznego Ligi Obrony Powietrznej Państwa (LOPP), która dała do dyspozycji redakcji czasopisma lokal w swoim biurze przy ul. Senatorskiej 12 w Warszawie, z którego można było korzystać po godzinach pracy Komitetu. Do wieczora redakcja korzystała z pomieszczeń Uniwersytetu Warszawskiego. Redakcja i autorzy tekstów zamieszczanych w czasopiśmie pracowali bez wynagrodzenia. 
W 1925 Komitet Stołeczny i Wojewódzki LOPP dofinansował czasopismo kwotą 500 złotych, a pod koniec tego samego roku został wydawcą „Młodego Lotnika”, który stał się teraz organem Ligi Obrony Powietrznej Państwa skierowanym do młodzieży. 
W tym samym roku przestał również istnieć Polski Lotniczy Związek Młodzieży, nie rozwiązane zostały jednak szkolne koła zainteresowań lotnictwem, funkcję związku przejął na siebie „Młody Lotnik”, patronował nowo powstałym kołom, dostarczał plany techniczne do budowy modeli szybowców, udzielał wszelkiej możliwej pomocy. W 1927 wraz z Sekcją Lotniczą Koła Mechaników Studentów Politechniki Warszawskiej, z którą czasopismo współpracowało od początku swojego istnienia, czasopismo rozpoczęło akcję skierowaną do młodzieży akademickiej a mające na celu rozpropagowanie zainteresowania lotnictwem wśród tej grupy społeczeństwa. 19 października 1927 powstał z inicjatywy „Młodego Lotnika” i jego sympatyków powstał pierwszy w Polsce Akademicki Aeroklub z siedzibą w Warszawie. Od tego momentu tytuł stał się bardziej pismem sportowo technicznym niż popularnym. Koniec lat 20. XX wieku to okres tworzenia się i konsolidacji ruchów lotniczych w Polsce, powstają pierwsze aerokluby, w tym procesie uczestniczy „Młody Lotnik”. W ramach tej konsolidacji scaleniu podlegają również czasopisma lotnicze. 1 stycznia 1930 zakończył swoją działalność jako samodzielne czasopismo, organ prasowy Śląskiego Klubu Lotniczego „Pilot”. Śląski Klub Lotniczy podpisał porozumienie, w ramach którego wydawnictwo „Młodego Lotnika” przejmowało całą działalność „Pilota”, jego reklamodawców, ogłoszenia, placówki objęte jego patronatem. W ramach porozumienia postanowiono, że po połączeniu się tych dwóch czasopism, nowe czasopismo będzie miało tytuł „Skrzydlata Polska”, a w podtytule „Dawniej Młody Lotnik”. Pierwotnie nowy tytuł miał brzmieć „Skrzydlata” jednak z uwagi na to, że już wychodziła gazetka harcerska pod tym właśnie tytułem, nowy miesięcznik został nazwany dwuwyrazowo „Skrzydlata Polska”. Miesięcznikowi patronowała Liga Obrony Powietrznej i Przeciwgazowej powstała w wyniku połączenia się Ligi Obrony Powietrznej Państwa i Towarzystwa Obrony Przeciwgazowej w 1928 jako nowa organizacja. 10 lipca 1930 ukazał się pierwszy numer „Skrzydlatej Polski” w nakładzie 4,5 tys. egzemplarzy. Miesięcznik miał 28 stron a kosztował 1 złoty. Czasopismo podkreślało fakt, iż było kontynuacją „Młodego Lotnika”, do 1933 zamieszczało informację o tym na swoich okładkach, a do 1939 miesięcznik miał podwójną numerację, obok kolejnego numeru „Skrzydlatej Polski” w nawiasie umieszczony był kolejny numer, jaki miałby „Młody Lotnik”. W 1931 do miesięcznika został włączony poznański „Sport Motorowy”. 1 lipca 1934 Liga Obrony Powietrznej i Przeciwgazowej przestała być wydawcą „Skrzydlatej Polski”, a został nim ponownie Jerzy Osiński. Miesięcznik współfinansowany był przez aerokluby, stał się również oficjalnym organem prasowym Aeroklubu Rzeczypospolitej Polskiej, nabywając do tego prawa od dwutygodnika Lot Polski. Ostatni numer, 8 (180), „Skrzydlatej Polski” przed wybuchem II wojny światowej ukazał się w sierpniu 1939, przygotowany do druku numer wrześniowy został w całości zniszczony.
Lata 1945–2010.
Po wojnie, pierwszy numer „Skrzydlatej Polski” ukazał się w maju 1945, drukiem zajęła się drukarnia z Łodzi (ul. Piotrkowska 104a) a wydawcą był Główny Zarząd Polityczno-Wychowawczy (GZPW) Wojska Polskiego. Pierwszy, podwójny numer (1–2, maj–czerwiec 1945) zawierał 24 str. + 4 okł. w dużym formacie: 30,5 x 22 cm, i kosztował 5 zł Redakcja czasopisma mieściła się w dzielnicy Warszawa-Włochy, ul. Słowackiego 16 m. 37. Następnie wydawcami byli GZPW Wojska Polskiego wraz z Aeroklubem Polski i Ligą Lotniczą. Kolejnym wydawcą było Wydawnictwo „Prasa Wojskowa” wspólnie z Ligą Lotniczą a od 1953 do 1990 Wydawnictwa Komunikacji i Łączności. Od połowy grudnia 1981 do maja 1982 „Skrzydlata Polska” nie ukazywała się, było to związane z wprowadzeniem stanu wojennego w Polsce. Na początku 1991 czasopismo zaczęła wydawać Spółka Dziennikarzy Skrzydlata Polska oraz Przedsiębiorstwo Handlu i Usług „Mirage”, ale po wydaniu czterech numerów zaprzestano działalności wydawniczej. W lipcu 1991 czasopismo powróciło jako tygodnik wydawany co dwa tygodnie (podwójne numery) – ukazało się siedem numerów i nastąpiła kolejna, tym razem prawie dwuletnia przerwa w wydawaniu czasopisma. W sierpniu 1993 nakładem wydawnictwa Agencja Lotnicza Altair Sp. z o.o. „Skrzydlata Polska” z numerem 1 pojawiła się ponownie.
Błękitne Skrzydła.
Wyróżnienie „Błękitne Skrzydła” redakcja Skrzydlatej Polski ustanowiła w 1964 roku. Od 1990 roku wyróżnienie jest przyznawane wspólnie przez Skrzydlatą Polskę i Zarząd Krajowej Rady Lotnictwa, przy wsparciu Aeroklubu Polskiego. Honorowe wyróżnienie „Błękitne Skrzydła” przyznawane jest przez kapitułę redakcji Skrzydlatej Polski, Krajowej Rady Lotnictwa za najwybitniejsze osiągnięcia w lotnictwie polskim w ciągu ostatniego roku, poprzedzającego przyznanie nagrody, oraz za całokształt wybitnej działalności dla lotnictwa polskiego, zarówno w kraju, jak i za granicą. Kandydatów do wyróżnienia zgłaszają czytelnicy Skrzydlatej Polski i członkowie Kapituły. Wręczenie Błękitnych Skrzydeł odbywa się podczas centralnych obchodów Święta Lotnictwa, 26 sierpnia każdego roku na Polu Mokotowskim w Warszawie, przy pomniku Lotników Polskich poległym w latach 1939–1945.

</doc>
<doc id="567336" url="https://pl.wikipedia.org/wiki?curid=567336" title="Uuencode">
Uuencode

uuencode (z ) – kodowanie transportowe, sposób konwertowania plików zawierających znaki spoza zestawu ASCII (w szczególności plików binarnych) na kod ASCII, wykorzystywany podczas wymiany poczty elektronicznej. Pozwala na wysłanie załączników przez Internet w taki sposób, aby inny komputer mógł przywrócić plikowi oryginalny format. Nazwa kodowania i programu kodującego wywodzi się od pierwotnego zastosowania do przesyłania plików z wykorzystaniem oprogramowania UUCP. Protokół UUCP konwertuje znaki między poszczególnymi stronami kodowymi i z tego powodu nie nadaje się do bezpośredniego przesyłania plików binarnych. 
Program i algorytm dekodowania nosi nazwę "uudecode".

</doc>
<doc id="567338" url="https://pl.wikipedia.org/wiki?curid=567338" title="Port lotniczy Lamezia Terme">
Port lotniczy Lamezia Terme

Port lotniczy Lamezia Terme – lotnisko położone 1 km od Lamezia Terme, w Kalabrii. W 2018 roku obsłużył około 2,76 mln pasażerów.

</doc>
<doc id="567339" url="https://pl.wikipedia.org/wiki?curid=567339" title="Kościół św. Jana Chrzciciela w Bruśku">
Kościół św. Jana Chrzciciela w Bruśku

Kościół św. Jana Chrzciciela – drewniany rzymskokatolicki kościół filialny parafii Matki Boskiej Fatimskiej w Kaletach znajdujący się w miejscowości Brusiek w powiecie lublinieckim województwa śląskiego.
Historia i architektura.
Już w XV w. wzmiankowano we wsi kościół. Na jego miejscu, prawdopodobnie po pożarze, zbudowano w 1593 obecną świątynię. Kościół orientowany konstrukcji zrębowej, z wieżą konstrukcji słupowej. Prezbiterium zamknięte prostą ścianą, od północy przylega do niego zakrystia. Nawa szersza i wyższa połączona z przedsionkiem od północy. Wieża szalowana deskami, nakryta dachem namiotowym. Dach siodłowy kryty gontem, powyżej nawy sześcioboczna wieżyczka na sygnaturkę z latarnią i baniastym hełmem. Ściany kościoła pobite gontem. Wewnątrz kościoła polichromia szablonowa z 1693 – dzieło Wawrzyńca Grochowskiego.
Turystyka.
Kościół znajduje się na Szlaku Architektury Drewnianej województwa śląskiego.

</doc>
<doc id="567340" url="https://pl.wikipedia.org/wiki?curid=567340" title="Synagoga w Łodzi (ul. Pomorska 18)">
Synagoga w Łodzi (ul. Pomorska 18)

Synagoga w Łodzi – jedna z dwóch czynnych synagog w Łodzi, znajdująca się przy ulicy Pomorskiej 18.
Synagoga została założona w 1998 roku, na pierwszym piętrze odzyskanej w 1997 roku siedziby Gminy Wyznaniowej Żydowskiej w Łodzi. Fundusze na urządzenie synagogi zostały przekazane przez zagranicznych sponsorów, m.in. Marka Szaloma z Nowego Jorku i Josefa Buchmana z Frankfurtu nad Menem.
Synagoga składa się z trzech pomieszczeń: głównej sali modlitewnej, babińca, oddzielonego od sali głównej oknem zasłoniętym firanką, oraz małego pokoiku pełniącego rolę przedsionka.
Jest obecnie najczęściej odwiedzaną synagogą w mieście i regularnie odprawiane są w niej nabożeństwa.

</doc>
<doc id="567341" url="https://pl.wikipedia.org/wiki?curid=567341" title="Kościół św. Wawrzyńca w Chorzowie">
Kościół św. Wawrzyńca w Chorzowie

Kościół św. Wawrzyńca w Chorzowie – drewniany kościół z XVI wieku wzniesiony w Knurowie, przeniesiony do Chorzowa na Wzgórze Wyzwolenia w latach 1935–1938.
Historia.
Kościół został zbudowany w 1599 w Knurowie. Służył parafianom dopóki nie stał się zbyt ciasny. Postanowiono więc wybudować nową świątynię i kościół zamknięto w 1926 roku. Niszczejący od 10 lat kościół, z inicjatywy wojewódzkiego konserwatora zabytków, dr Tadeusza Dobrowolskiego, zdemontowano i przeniesiono do Chorzowa. W 1936 r. kościółek zaczęto montować na tamtejszej Górze Wyzwolenia (Góra Redena). Inwestorem był zarząd miasta Chorzowa. Działkę, o powierzchni 2825 m², przekazały "Polskie Kopalnie Skarbowe". Koszt przeniesienia, bez urządzenia wnętrza wyniósł 40 000 ówczesnych złotych. Pracami budowlanymi z ramienia chorzowskiego magistratu kierował inż. architekt Witold Czeczott Danielewicz. Aktu poświęcenia przeniesionej świątyni dokonał biskup Stanisław Adamski 16 października 1938 r. Kościół był kościołem filialnym parafii św. Antoniego. Od 1968 r. jest kościołem parafialnym.
Architektura.
Świątynia zbudowana jest z drewna modrzewiowego, w konstrukcji zrębowej, z wieżą konstrukcji słupowej (w przyziemiu konstrukcji zrębowej). Prezbiterium zamknięte trójbocznie, przy nim zakrystia od pn.-zach. nawa na planie zbliżonym do kwadratu, z kruchtą od pd.-wsch. Wieża czołowa o ścianach pochylonych, pokrytych gontem i w górnych partiach szalowana. Hełm wieży ostrosłupowy, zwieńczony iglicą zakończoną krzyżem dwuramiennym. Dach kościoła gontowy, nad nawą wieżyczka na sygnaturkę, sześcioboczna z hełmem cebulastym.
Wokół świątyni gontowe przydaszki. Ściany kościoła powyżej przydaszków kryte gontem.
Polichromia stropu wykonana przez artystę plastyka Stefana Kątskiego, wzorowana na dawnej polichromii patronowej, typowej dla kościołów drewnianych. Wyposażenie kościoła głównie barokowe. Ołtarz główny, z marmurową mensą, na której stoi nastawa wykonana z drewna, polichromowana i złocona. W centrum retabulum (nastawy) obraz św. Wawrzyńca (XVII w.). Ołtarz boczny lewy z obrazem Matki Boskiej Różańcowej (XIX w.), ołtarz boczny prawy z obrazem św. Barbary (XIX w.) – w antepedium tego ołtarza umieszczony jest obraz ze sceną męczeństwa św. Wawrzyńca. Obrazy: "Matki Boskiej Różańcowej" i "Św. Barbary" pochodzą z drugiej połowy XIX wieku i są dziełem wrocławskiego malarza Bladego. Ponadto we wnętrzu pięć obrazów olejnych: "Madonna z Dzieciątkiem" (XVII w.), "Św. Agnieszka" (XVII w.) oraz XVIII-wieczne "Wręczenie różańca św. Dominikowi", "Św. Marcin" oraz "Pieta". Obrazy przekazała Kuria katowicka ze swoich zbiorów. W przedsionku kościoła – kamienna kropielnica prawdopodobnie z XV w. Wokół świątyni kamienny parkan.
Kościół leży na Szlaku Architektury Drewnianej województwa śląskiego.
Kapłani.
Pierwszym księdzem sprawującym posługę kapłańską w kościółku był ks. Emanuel Krzoska (do 1963 r.). Następnym księdzem był bratanek poprzedniego, ks. Stanisław Krzoska (do 1998). W latach 1998 do 2000 proboszczem był ks. Józef Gawliczek.
Obecnym proboszczem (od 2000 do 2002 administrator, od 2002 proboszcz) w tej parafii jest ksiądz Eugeniusz Błaszczyk. Należy nadmienić, w parafii tej są dwa czynne zabytkowe kościoły drewniane – drugi pod wezwaniem św. Józefa Robotnika pochodzący z XVII w. położony jest na terenie Górnośląskiego Parku Etnograficznego.

</doc>
<doc id="567342" url="https://pl.wikipedia.org/wiki?curid=567342" title="Ceromancja">
Ceromancja

Ceromancja (od łac. "cera" = wosk + gr. "manteía" = wieszczenie, wróżba) – sposób wróżenia polegający na laniu wosku roztopionego w mosiężnym tyglu. Gorący wosk wlewa się powoli do misy z zimną wodą. Kiedy zetknie się z powierzchnią wody, zastyga, przyjmując rozmaite kształty.
Zwyczaj lania wosku (stearyny) przez ucho od klucza i interpretowania kształtu cienia rzucanego przez zastygniętą bryłę należy do tradycyjnych zabaw andrzejkowych. W dawnej Polsce wosk lany był także w wigilie innych świąt, np. w Sylwestra - przeddzień Nowego Roku.
Dawniej zamiast wosku stosowano też ołów.

</doc>
<doc id="567343" url="https://pl.wikipedia.org/wiki?curid=567343" title="Chicle">
Chicle



</doc>
<doc id="567344" url="https://pl.wikipedia.org/wiki?curid=567344" title="Kościół św. Marcina w Cieszowej">
Kościół św. Marcina w Cieszowej

Kościół św. Marcina w Cieszowej - drewniany kościół z 1751 r. położony na terenie miejscowości Cieszowa w dekanacie Sadów, w diecezji gliwickiej, jest siedzibą Parafii św. Marcina Biskupa i Wyznawcy w Cieszowej.
Kościół leży wraz z kilkoma innymi kościołami ziemi lublinieckiej na Szlaku Architektury Drewnianej województwa śląskiego. Jest orientowany, konstrukcji zrębowej z wieżą konstrukcji słupowej. 
Historia kościoła.
W 1679 r. była wzmiankowana kaplica św. Marcina, która w tym miejscu istnieć miała już w XIII wieku. Pierwotnie w miejscu obecnego kościoła stał kościół protestancki, wzniesiony w 1598 r. Kościół w obecnym kształcie wybudowany został w roku 1751, a jego budowniczy w tym samym czasie postawił w miejscowości także synagogę. 
Prezbiterium jest zamknięte trójbocznie, przylega do niego od strony północnej zakrystia z lożą kolatorską. Od północy przylega wieża szalowana deskami, z ośmiobocznym hełmem i latarnią. Wokół świątyni obiegają soboty. Dach kościoła jest typu siodłowego, jednokalenicowy, kryty gontem.
Ołtarze.
Ołtarz główny jest neogotycki z obrazem patrona kościoła – św. Marcina. Boczne ołtarze z XVIII w. są w stylu barokowym. 
Chór muzyczny wsparty jest na czterech ozdobnie wyrzynanych słupach. Pod nawą kościoła znajduje się krypta, w której do 1960 roku znajdowały się prochy właścicieli miejscowości. Na południe od kościoła rozciąga się cmentarz.

</doc>
<doc id="567346" url="https://pl.wikipedia.org/wiki?curid=567346" title="Ĉ">
Ĉ

Ĉ, Ĉĉ – litera alfabetu łacińskiego używana w Esperanto przypisana spółgłosce []. Jej wymowa odpowiada wymowie dwuznaku "cz" w języku polskim.
W h systemie (zalecanym w „Fundamento de Esperanto”) zastępuje się tę literę przez "ch". W x systemie litera "ĉ" jest zastępowana przez "cx".

</doc>
<doc id="567348" url="https://pl.wikipedia.org/wiki?curid=567348" title="Niemiecka Narodowa Partia Ludowa">
Niemiecka Narodowa Partia Ludowa

Niemiecka Narodowa Partia Ludowa (niem. "Deutschnationale Volkspartei" – "DNVP", "niemieckonarodowi") – partia narodowo-konserwatywna działająca w Niemczech w czasach Republiki Weimarskiej. Partia ta była wrogo ustosunkowana wobec konstytucji weimarskiej i większość czasu spędziła w opozycji wobec innych sił politycznych (poza dwiema koalicjami).
Program Partii Narodowej z 1931 r., stworzony pod wodzą Alfreda Hugenberga, był wyraźnie bardziej prawicowy niż poprzednie. Domagano się w nim przywrócenia monarchii Hohenzollernów, obowiązkowej służby wojskowej, stanowczej polityki zagranicznej mającej na celu rewizję traktatu wersalskiego, odzyskania utraconych kolonii zamorskich oraz wzmocnienia więzi z Niemcami żyjącymi na innych obszarach Europy, zwłaszcza w Austrii. Reichstag miał zachować jedynie rolę nadzorczą, a obok niego miało powstać „ciało przedstawicielskie zbudowane zgodnie z zawodową hierarchią sfer gospodarczych i kulturowych”, co przypominało wzorce państwa korporacyjnego budowanego w tym czasie w faszystowskich Włoszech. Partia popierana była głównie przez bogatych właścicieli ziemskich i przemysłowców.
Pod przywództwem Hugenberga narodowcy odeszli również od wewnętrznej demokracji partyjnej i zbliżyli się do „zasady przywództwa”. Nowy lider partii podjął wytężone wysiłki, aby kształtować politykę partii oraz kierować partyjną delegacją w Reichstagu w czasie głosowań. Wielu deputowanych sprzeciwiło się tej postawie. W ramach protestu kilkunastu z nich w grudniu 1929 r. odeszło z partii i przyłączyło się do peryferyjnych ugrupowań prawicowych, a w czerwcu 1930 r. w ich ślady poszli następni. Hugenberg sprzymierzył partię ze skrajną prawicą w 1929 r., chcąc aby zorganizowano referendum dotyczące odrzucenia planu Younga.
Współpracowała z NSDAP, co w końcu zaowocowało tym, że duża część jej członków przeszła do tej drugiej partii. Pozostali w niej głównie przedstawiciele klasy średniej i arystokracji w odróżnieniu od nominalnie „robotniczej” NSDAP. W 1931 przystąpiła do frontu harzburskiego, koalicji antyrepublikańskich organizacji na czele z NSDAP.
Partia po nieudanej koalicji z Hitlerem sama się rozwiązała niedługo przed tym, gdy rząd Hitlera zdelegalizował wszystkie partie oprócz NSDAP.
Na krótko została odtworzona w 1962 r., ale szybko została wchłonięta przez silniejszą CDU.

</doc>
<doc id="567349" url="https://pl.wikipedia.org/wiki?curid=567349" title="DNVP">
DNVP



</doc>
<doc id="567350" url="https://pl.wikipedia.org/wiki?curid=567350" title="Bitwa o Tysiąc Wysp">
Bitwa o Tysiąc Wysp

Bitwa o Tysiąc Wysp – starcie zbrojne, które miało miejsce w górnym biegu Rzeki Świętego Wawrzyńca wzdłuż amerykańsko-kanadyjskiej granicy, pomiędzy siłami brytyjskimi a francuskimi w końcowej fazie wojna o kolonie amerykańskie, będącej częścią wojny siedmioletniej.
Bitwa miała miejsce w okolicach Fort Lévis (około mili w górę rzeki góry od współczesnego międzynarodowego mostu Ogdensburg-Prescott), Point au Baril (obecnie Maitland w prowincji Ontario), i na otaczających je wodach oraz wyspach. Mały garnizon francuski w Fort Lévis trzymał w szachu przez tydzień mającą ogromną przewagę armię brytyjską, zatapiając dwa brytyjskie okręty wojenne i uszkadzając trzeci. Obrona ta uniemożliwiała brytyjski atak na Montreal od zachodu.
Wstęp.
Do sierpnia 1760 powstały umocnienia na wyspie Île Royale na Rzece Świętego Wawrzyńca zwane Fort Lévis. Jego dowódcą został pułkownik Pierre Pouchot, który dostał się do niewoli w Forcie Niagara, jednak opuścił ją w ramach wymiany jeńców. Generał de Lévis pierwotnie projektował fort o kamiennych wałach, wyposażony w 200 dział i obsadzony przez 2 500 żołnierzy. Jednakże Pouchot otrzymał mały fort otoczony drewnianą palisadą z 200-osobową załogą, wyposażony w 5 dział. Pod jego rozkazami były także korwety "l'Outaouaise" i "l'Iroquoise", obsadzone przez 200 marynarzy. "l'Iroquoise", pod rozkazem komodora René Hypolite Pépin dit La Force była uzbrojona w dziesięć dział 12-funtowych i małe działka okrętowe. "l'Outaouaise" dowodzona przez kapitana Pierre Boucher de Labroquerie niosła dziesięć dział 12-funtowych, jedno 18-funtowe i działka okrętowe.
Po opanowaniu Quebecu, brytyjski głównodowodzący generał Jeffery Amherst przygotował trójkierunkowe uderzenie na Montreal. Jedna kolumna szła wzdłuż Rzeki Świętego Wawrzyńca od strony Quebecu, druga od rzeki Richelieu przez jezioro Champlain, zaś trzecia z Oswego przez jezioro Ontario. Ta ostatnia, którą prowadził osobiście Amherst liczyła ok. 10 000 ludzi i 100 dział oblężniczych.
Wkrótce po przybyciu na Ile Royale, Pouchot rozkazał opuścić sąsiedni Fort la Présentation oraz stocznię i umocnienia koło Pointe au Baril w celu skoncentrowania wszystkich sił w nadającym się bardziej do obrony Fort Lévis. La Force wpadł wtedy wraz ze swym okrętem na mieliznę koło Pointe au Baril. Chociaż "l'Iroquoise" został z niej ściągnięty, był zbyt uszkodzony aby móc wejść do akcji. Wkrótce ponownie wpadł na mieliznę – tuż koło Fort Lévis. Siły Amhersta ruszyły z Oswego 10 sierpnia. Kapitan Joshua Loring dowodził brytyjskimi okrętami "Onondaga" i "Mohawk", posyłanymi przez Amhersta przodem jako ubezpieczenie marszu. "Onondaga" niosła cztery działa 9-funtowe, czternaście 6-funtówek i załogę w sile 100 marynarzy i 25 żołnierzy. "Mohawk" porucznika Davida Phippsa, niósł szesnaście 6-funtówek i załogę złożoną z 90 marynarzy i 30 żołnierzy.
Bitwa.
7 sierpnia, "Onondaga" i "Mohawk" zostały dostrzeżone przez francuską czujkę na Ile aux Chevreuils, w górę od Fort Lévis. Francuzi wycofali się w łodzi wiosłowej ścigani przez okręty brytyjskie, które pogubiły się w gęstwinie wysp i straciły kilka dni na poszukiwaniu bezpiecznej drogi do głównego koryta.
Siły Amhersta osiągnęły Pointe au Baril 16 sierpnia. Obawiając się, iż pozostawienie na tyłach francuskiego okrętu mogłoby zagrozić brytyjskim transportom, Amherst rozkazał pułkownikowi George’owi Williamsonowi zdobycie "l'Outaouaise" następnego dnia. O świcie 17 sierpnia, Williamson ruszył na czele 6 łodzi (jedna uzbrojona była w haubicę, inna w działo 12-funtowe). Brytyjczycy uderzyli od dzioba i rufy "l'Outaouaise", gdzie byli chronieni przed ogniem burtowym Francuzów. Następnie ostrzelali Francuzów uszkadzając ich okręt, który zdryfował w kierunku do brytyjskiej baterii ustawionej przy Pointe au Baril. W ciągu 3 godzin walki "l'Outaouaise" zdołał oddać około 72 strzałów, uszkadzając dwie brytyjskie łodzie. Ostatecznie jednak Labroquerie został zmuszony do poddania okrętu Williamsonowi. Labroquerie został ranny w walce, także 15 jego ludzi zostało zabitych lub rannych.
Zdobyty "l'Outaouaise" został naprawiony, przemianowany na "Williamson" i wrócił do walki przeciwko swym poprzednim użytkownikom pod dowództwem kapitana Patricka Sinclaira. 19 sierpnia Amherst rozpoczął atak na Fort Lévis. La Force i jego załoga wspierali załogę fortu ogniem z uwięzionego na mieliźnie "l'Iroquoise". "Williamson" został trafiony 48 razy przez 5 francuskich dział z fortu, w momencie gdy włączył się do akcji wspomagając brytyjskie baterie umieszczone na okolicznych wyspach. "Mohawk" i "Onondaga" osiągnęły miejsce walki wieczorem, gdy Amherst nakazał wstrzymanie ognia na noc. Atak został wznowiony o świcie 20 sierpnia. "Williamson", "Mohawk" i "Onondaga" uderzyły na fort łącznie 50 działami. W trakcie ataku francuskie działa zatopiły "Williamsona" i "Onondagę". "Mohawk" osiadł na mieliźnie, gdzie ogień francuski wyłączył go z walki. Bitwę toczyły nadal brytyjskie baterie z sąsiednich wysp. Oblężenie kontynuowano do 24 sierpnia, kiedy to Pouchotowi wyczerpała się amunicja do dział i zmuszony został do poddania fortu.

</doc>
<doc id="567354" url="https://pl.wikipedia.org/wiki?curid=567354" title="Synagoga Alte Szil w Łodzi">
Synagoga Alte Szil w Łodzi

Synagoga Alte Szil w Łodzi – główna synagoga łódzkiej gminy żydowskiej, znajdująca się przy ulicy Wolborskiej 20/Żydowskiej 7 na Starym Mieście. Była jedną z najbardziej okazałych synagog – zarówno w Łodzi, jak i w Polsce.
Synagoga została zbudowana w latach 1863–1871, według projektu Jana Karola Mertschinga, gdyż stara drewniana synagoga groziła zawaleniem i we wrześniu 1861 została zamknięta przez władze miasta. W 1897 świątynia została przebudowana według projektu Adolfa Zeligsona i nabrała ostatecznego wyglądu. Podczas II wojny światowej w nocy z 10 na 11 listopada 1939 niemieccy okupanci ograbili i podpalili synagogę. Na fotografiach z 1940 roku widać jeszcze wypalone ściany budowli, potem na zdjęciach z getta widać jedynie gruzy.
Po wojnie tkanka urbanistyczna okolicy uległa gruntownym zmianom, gdyż prawie cała miejscowa zabudowa uległa zniszczeniu. Dlatego wyburzenie synagogi nie pozostawiło wyrwy w ulicy, ale zmienił się cały krajobraz ulicy. Zupełnie inny jest układ ulic, a ul. Wolborska graniczy obecnie z parkiem. Zachowały się jednak stare nazwy ulic. Nową sytuację z pewnością wyznacza skarpa w terenie parkowym. Tablica pamiątkowa wydaje się trochę duża.
W części parku, położonej niedaleko miejsca, w którym stała synagoga, w 1995 umieszczono pomnik Dekalogu, przedstawiający Mojżesza trzymającego dwie kamienne tablice z dziesięciorgiem przykazań. Znajduje się tam również tablica upamiętniająca zniszczoną przez Niemców synagogę. Dokładne miejsce posadowienia synagogi zostało odkryte podczas prac archeologicznych w 2013.
W 2013 wykonano wizualizację synagogi w formie filmu 3D, który zaprezentowano w Parku Staromiejskim podczas koncertu "Synagoga w wyobraźni" w ramach sierpniowych obchodów likwidacji Litzmannstadt Ghetto.
Murowany budynek bożnicy wzniesiono na planie prostokąta. Posiadał cechy kilku stylów: bizantyjskiego, neomauretańskiego i neoromańskiego. Ortodoksyjni żydzi chcieli w ten sposób podkreślić swe przywiązanie do kulturowej tradycji mającej korzenie na Bliskim Wschodzie. Była to jedna z najoryginalniejszych synagog w Łodzi i Polsce, swoją formą i wystrojem bardzo różniąca się od typowej zabudowy Łodzi.
Obok synagogi, w północnej części działki na której została zbudowana, mieścił się dom modlitwy Bet ha-midrasz a obok niego, przy jego północnym szczycie, znajdował się 2-piętrowy budynek szkoły „Talmud Tora” stowarzyszenia „Ahawat Tora” zbudowany w 1920. Również te budynki zostały spalone w nocy z 10 na 11 listopada 1939 i z powodu znacznego uszkodzenia rozebrane na przełomie lat 1939/1940.

</doc>
<doc id="567356" url="https://pl.wikipedia.org/wiki?curid=567356" title="Kościół Narodzenia Najświętszej Maryi Panny w Gwoździanach">
Kościół Narodzenia Najświętszej Maryi Panny w Gwoździanach

Kościół pw. Narodzenia NMP w Gwoździanach – kościół w Gwoździanach, powiat lubliniecki, diecezja opolska.
Historia i architektura.
Kościół wzniesiony w 1576 r. w Kościeliskach k. Olesna (w pierwotnej lokalizacji pod wezwaniem Nawiedzenia NMP), przeniesiony do Gwoździan w latach 1976–1978. Świątynia usytuowana na sztucznym wzniesieniu, konstrukcji zrębowej z wieżą konstrukcji słupowej. Prezbiterium zamknięte trójbocznie, przy nim zakrystia od zachodu. Nawa na rzucie prostokąta z wejściem bocznym od wschodu. Wieża czołowa przylega do nawy od południa, datowana na XVII/XVIII w. o ścianach szalowanych deskami z hełmem ośmiobocznym, baniastym z latarnią. Dach świątyni siodłowy kryty gontem, nad nawą sześcioboczna wieżyczka na sygnaturkę, nakryta baniastym hełmem. Na zewnątrz ściany pobite gontem. Dawne wyposażenie w nowszym kościele parafialnym w Kościeliskach. Wnętrze świątyni w Gwoździanach – współczesne.
Kościół znajduje się na Szlaku Architektury Drewnianej województwa śląskiego.

</doc>
<doc id="567357" url="https://pl.wikipedia.org/wiki?curid=567357" title="Ivo Brešan">
Ivo Brešan

Ivo Brešan (ur. 27 maja 1936 w Vodicach, zm. 3 stycznia 2017 w Zagrzebiu) – chorwacki pisarz i dramaturg. Ukończył slawistykę na zagrzebskim uniwersytecie. Z zawodu nauczyciel gimnazjalny w Szybeniku.
W Polsce znany głównie ze sztuk teatralnych. "Przedstawienie Hamleta we wsi Głucha Dolna" wyreżyserowane przez Olgę Lipińską zostało zaliczone do Złotej Setki Teatru TV.

</doc>
<doc id="567358" url="https://pl.wikipedia.org/wiki?curid=567358" title="Ivo Bresan">
Ivo Bresan



</doc>
<doc id="567359" url="https://pl.wikipedia.org/wiki?curid=567359" title="Ĥ">
Ĥ

Ĥ, Ĥĥ – litera alfabetu łacińskiego używana w Esperanto przypisana spółgłosce [] lub []. Jej wymowa odpowiada wymowie dwuznaku "ch" w języku polskim.
Według Fundamento de Esperanto literę, w przypadku braku odpowiedniej czcionki, zastępuje się przez &lt;hh&gt;. W x systemie litera &lt;ĥ&gt; jest zastępowana przez &lt;hx&gt;. 
Zanik użycia litery.
Obecnie ta litera oraz odpowiadająca jej głoska jest coraz rzadziej używana w języku Esperanto. 
Zastępowana jest innymi literami:

</doc>
<doc id="567361" url="https://pl.wikipedia.org/wiki?curid=567361" title="Kalendarz radziecki">
Kalendarz radziecki

Radziecki kalendarz rewolucyjny – kalendarz wprowadzony w ZSRR 1 października 1929 jako kalendarz pomocniczy obok obowiązującego kalendarza gregoriańskiego; od 1 grudnia 1931 wielokrotnie zmieniany, ostatecznie zarzucony 26 czerwca 1940.
Nie był jednak głównym kalendarzem używanym w ZSRR, był stosowany jedynie na terenie zakładów przemysłowych w celu organizacji dni pracy i dni wolnych. Nie był wykorzystywany w życiu codziennym ani na terenach wiejskich.
Układ dni był identyczny jak w kalendarzu gregoriańskim, od którego różnił się jedynie długością tygodnia, wynoszącą 5, a potem 6 dni.
Rok.
Zasadniczo numeracja lat była kontynuacją systemu gregoriańskiego, lecz niekiedy stosowano dodatkowy zapis licząc lata od rewolucji, np. czterdziesty ósmy rok Wielkiej Socjalistycznej Rewolucji Październikowej (Сорок восьмой год Великой Октябрьской социалистической революции). Zapis taki pojawiał się niekiedy w kalendarzach (jako dodatkowy) także w latach późniejszych, po rezygnacji z kalendarza rewolucyjnego. Ostatnie takie frazy pojawiły się w niektórych kalendarzach na 1991.
Tydzień.
W latach 1929–1931 tydzień składał się z 5 dni. W szczególny sposób wyznaczano dni wolne od pracy: robotnicy byli podzieleni na 5 grup, którym przydzielono poszczególne kolory (żółty, różowy, czerwony, fioletowy, zielony), zaś każda taka grupa miała wolne innego dnia. Reforma ta była bardzo niepopularna, jakkolwiek bowiem zwiększyła ogólną liczbę wolnych dni w roku o ok. 27%, to znacznie skomplikowała stosunki społeczne, zwłaszcza rodzinne, gdyż wolny dzień członków rodziny mógł przypadać innego dnia.
W skład kalendarza wchodziło 5 dni wolnych, nienależących do dni tygodnia:
1 grudnia 1931 5-dniowy tydzień zastąpiono 6-dniowym (шестидневка). Dzień wolny przypadał już konkretnego dnia, to jest 6, 12, 18, 24 i 30 dnia każdego miesiąca oraz 1 marca.
Powrót do 7-dniowego tygodnia nastąpił 26 czerwca 1940. Początkowo za pierwszy dzień tygodnia uznawano niedzielę, następnie – poniedziałek.

</doc>
<doc id="567363" url="https://pl.wikipedia.org/wiki?curid=567363" title="Kościół Świętej Trójcy w Koszęcinie">
Kościół Świętej Trójcy w Koszęcinie

Kościół odpustowy pw. Świętej Trójcy w Koszęcinie w diecezji gliwickiej – zbudowany w 1724 r., na miejscu poprzedniej świątyni z XVI w. Leży na Szlaku Architektury Drewnianej województwa śląskiego.
Legendy o powstaniu.
Miejsce budowy dawnego kościoła zostało – jak przekazują stare zapisy kronikarskie – objawione córce miejscowego młynarza Wiktorii. Ksiądz Jeziorski, proboszcz Sadowa, tak opisuje w 1721 roku historię kościoła na podstawie starych kronik: "...Dla ludzi tam mieszkających jest to miejsce cudow­nego objawienia. Białogłowa Wiktoria modląc się tam, oglądała koło dębu, gdzie dziś jest ołtarz główny, troje dzieci, które obja­wiały się wiele razy. W czasie Wielkanocnym lud tam zgromadzo­ny słyszał bicie dzwonów i widział z dala nadchodzące procesje z chorągwiami i śpiewami...". Wiązane jest to z legendarną księżniczką Przesławą – panującą wraz z ojcem księciem Gosławem na Koszęcinie w czasach pogańskich. Według tej legendy Przesława miała zostać ochrzczona przez misjonarzy z Czech w początkach wprowadzania chrześcijaństwa na ziemię śląską.
Inna opowieść ludowa mówi, że w pobliżu miejsca na którym wybudowano kościół Świętej Trójcy odkryto wcześniej źródło z uzdrowicielską wodą. Juliusz Ligoń wspomina o tym w jednej ze strof swego wiersza: ""W kapliczce jest studzienka, w niej wodziczka święta, uzdrawiająca ludzi, także i bydlęta".
Najstarsze zapisy o kościele Świętej Trójcy wspominają o źródle, zaś wielowiekowa tradycja nakazywała pątnikom myć się w tej wodzie i zabierać ją w różnych naczyniach do domów. Woda miała szczególnie pomagać przy schorzeniach oczu i skóry. Źródło – według starych opowieści – znajdowało się w miejscu blisko dębu, gdzie Wiktoria spotykała trójkę dzieci, uosabiających Trójcę Świętą, proszących o wybudowanie w miejscu objawień kościółka. Źródło ujęto w obramowaną drewnianą studnię i postawiono nad nim małą – także drewnianą – kapliczkę z figurą św. Jana Chrzciciela. O tej kapliczce wspomina również Juliusz Ligoń słowami: "A tuż w płocie od drogi jest kapliczka mała". Na przestrzeni XX wieku – z różnych względów – dawna kapliczka pełniła inne funkcje, a źródlaną wodę odprowadzono na zewnątrz obiektu. Obecnie – już za proboszczowania ks. Jana Matli – kapliczce przywrócono dawną funkcję.
Objawienia związane z tym miejscem i budową pierwszego kościółka uwiecznił na dużym – ośmioscenowym płótnie anonimowy malarz i poeta. Obraz nosi datę 1564 rok, zaś każde malowidło podpisane jest wierszowanymi zdaniami w języku staropolskim, ( Dolny i Górny Śląsk nie należał do Polski w tamtych czasach).
Ksiądz Jeziorski – proboszcz z Sadowa spisał w języku niemieckim „Historię od początku urzą­dzenia pierwszego kościoła Najświętszej Trójcy stojącej na koszencińskich dobrach". Pierwotny kościółek zbudowany prawdopodobnie w 1568 roku – w miejscu wcześniejszego – uległ zniszczeniu w 1720 roku przez szaleją­cą nad Koszęcinem burzę. Wszystkie późniejsze informacje zawarte w protokołach kanonicznych i innych archiwaliach dotyczą już współczesnego kościoła. Jednak bardzo często wspominane są przez kronikarzy i odnotowane w zapisach protokołów kanonicznych, bogate tradycje związane z kultem Trójcy Świętej w Koszęcinie.
Architektura.
Kościół z 1724 roku rozbudowano w kierunku zachodnim.
Aktualny wystrój kościoła pochodzi z I połowy XVIII wieku, kiedy to postawiono – zachowane do dnia dzisiejszego ołtarze, przyozdabiając je starymi, pochodzącymi z wcześniejszego ołtarza tryptykowego figurami i obrazami. Świątynię remontowano wiele razy, poprawiając zarówno dachy jak i wnętrze.
Kościół Świętej Trójcy w Koszęcinie zbudowany jest z drewna, orientowany, konstrukcji zrębowej, na podmurowaniu z kamienia i cegły. Prezbiterium trójboczne, zakrystia o stropie belkowym, nad nią loża kolatorska otwarta do prezbiterium ze schodami na ze­wnątrz. Szersza nawa na rzucie wydłużonego prostokąta, przy niej od północy niewielka kwadratowa kruchta. Chór muzyczny wsparty na czterech ozdobnych słupach, na nim organy z 1886 roku. Wokół kościoła otwarte soboty pokryte dachem gontowym. Wszystkie dachy i zada­szenia również o pokryciu gontowym – nad nawą i prezbiterium dach sio­dłowy, nad przybudówką mieszczącą zakrystię znajduje się mała loża kolatorska, do której schody prowadzą od zewnętrznej, południowej strony kościoła. Nad przybudówką dach trójspadowy.
Dwie wieże: wyższa od zachodu – słupowa, o ścianach lekko pochyłych, szalowana deskami, niższa nad prezbiterium ośmioboczna przeznaczona na sygnaturkę. Drzwi wejściowe od zachodu w obramowaniu prostokątnym, drzwi boczne i drzwi do zakrystii zamknięte łukiem, klepkowe, zbite kutymi gwoździami.
Ołtarz główny.
Ołtarz główny – barokowy z I połowy XVIII wieku, z bramkami, obok których obrazy ze scenami alegorycznymi. W kościele znajdowało się kiedyś około 30 rzeźb z początku XVI wieku, z któ­rych ponad jedna trzecia została skradziona, a resztę zdeponowano w Muzeum Archidiecezjalnym w Katowicach. Istnieje hipoteza, że rzeźby te pochodziły z wcześniejszego ołtarza tryptykowego.
Pień legendarnego dębu znajduje się po lewej stronie ołtarza głównego. Wysoki na około 2 m, średnicy ok. 35 cm, z wyżłobioną niszą na kapliczkę. O tym pniu Juliusz Ligoń mówi: "w kościółku tym, gdzie ołtarz wielki wystawiony, stał tam dąb wielki z dawna wyrośniony, który ścięty i w słupek pięknie wyrobiony z lewej strony ołta­rza tego postawiony". Według podań pień ten pochodzi z legendarnego dębu, pod którym przed wiekami Wiktoria miała spotykać troje boskich dzieci. Kronikarskie zapisy mówią, że z drewna uciosano wielki krzyż, z którego do 1720 roku odcinano corocznie kilkucentymetrową warstwę, robiąc z tego tysiące miniaturowych krzyżyków, które sprzedawano, jako pewnego rodzaju relikwie na odpustach, a za zebrane ofiary remontowano i upiększano kościół. W 1721 roku proboszcz Jeziorski z Sadowa, zakazał na piśmie "obcinania krzyża".
Ołtarze boczne.
Ołtarz boczny – lewy poświęcony św. Annie Samotrzeciej z dwiema kręconymi kolumnami, dekoracją snycerską i rzeźbami świętej Barbary i prawdopodobnie świętej Jadwigi. W górnej części ołtarza „Oko Opatrzności" z puttami.
Ołtarz boczny – prawy z figurą św. Jana Ne­pomucena cechuje bogata snycerka z motywów roślinnych. Po lewej stronie ołtarza głównego nad chrzcielnicą płaskorzeźba Trójcy Świętej w bogatym obramowaniu snycerskim z motywem bujnego akantu. Ambona drewniana z XVIII wieku, nad nią kompozycja Trójcy Świętej, składająca się z rzeźb Boga Ojca z posążkami dwóch aniołków, drewnianej Gołębicy i obrazu z wizerunkiem Dobrego Pasterza.
Gablota, zawieszona obok ołtarza bocznego św. Jana Nepomucena, kryje w sobie starą uzdę i cząstkę "pazura raka". Przedmioty te związane są legendarnie z budową pierwszego kościółka, na objawionym miejscu. Do końca XIX wieku wisiały one w kapliczce ze źródłem i z figurą św. Jana Chrzciciela, później – wraz z odnalezioną przez Juliusza Ligonia w 1851 roku wiekową kroniką kościoła – zawieszone były na "Krzyżu" – jak przed laty nazywano drewnianą, legendarną belkę stojącą obok lewej bramki ołtarza głównego. Uzdę podarował, według starych zapisów kronikarskich, budowniczy dawnego kościółka Win­centy Kluczyński, "który woził drzewo na kościół według obietnicy" – jak zapisano pod jedną ze scen obrazu "Objawienia". Duży pazur raka jest również związany z legendą o budowie ko­ścioła Świętej Trójcy, która mówi, że ogromny rak przetaczał drewno wożone na wzgórze "Żydowina" – gdzie chciano ko­ściółek budować – do doliny w miejsce objawień Świętej Trójcy, gdzie obecnie znajduje się kościółek Świętej Trójcy.
Rzeźby.
W kościele znajdują się (bądź znajdowały się) rzeźby gotyckie. Wiele z tych rzeźb skradziono przed laty i należy je uznać za bezpowrotnie stracone. Inne rzeźby zdeponowane zostały w Muzeum Archidiecezjalnym w Katowicach. Ozdabiały niegdyś ołtarz główny i ołtarze boczne, a ich pochodzenie nie jest do dziś dostatecznie znane. Największą, bo prawie naturalnych rozmiarów, jest Pietapóźnogotycka z XVI w. Drewniana rzeźba przedstawia Matkę Boską trzymającą zmarłego Chrystusa na kolanach. Inne rzeźby przedstawiają świętych: Cy­priana, Walentego, Jana Chrzciciela, Jana Ewangelistę, Bartłomie­ja, Jakuba, Andrzeja, Elżbietę, Magdalenę, Dorotę, Marcina oraz popiersia św. Piotra i św. Pawła. W lewym ołtarzu bocznym znaj­dują się rzeźby św. Barbary i św. Jadwigi bądź św. Teresy.W 2002 roku koszęciński rzeźbiarz Ryszard Korzekwa odtworzył wierne kopie straconych rzeźb, które można dziś oglądać w kościele.
Organy.
Instrument zbudowany prawdopodobnie w roku 1886 przez Pawła Czopka z Ole­sna. Bardziej prawdopodobne jest twierdzenie, że ów mistrz wyremontował wówczas starsze organy, nadając im dzisiejszy wygląd. W roku 1904 kolejną naprawą zajęła się firma "Rychtowsky z Leobschitz", a w roku 1950 firma "Ludwik" z Rybnika. Gruntowny remont tego starego instrumentu przeprowadzony został w roku 1991 przez magistrów sztuki Marka Urbańczyka i Mieczysława Klonowskiego.W grudniu 1991 roku nagrano w kościele koncert radiowy w wykonaniu Juliana Gembalskiego.
Cmentarz.
W części prezbiterialnej wcześniejszego kościółka pochowano przeszło 50 osób nazwanych w zapiskach kronikarskich "dobrodziejami kościoła". Najstarszym zachowanym do dziś pomnikiem płyta nagrobna Katarzyny Skalowej. Tablica nagrobna Katarzyny Skalowej z 1602 roku odnalezio­na została w latach 70. XX wieku, podczas remontu kościoła, gdzie była wykorzystywana jako blat ołtarza głównego. Losy tej ponad 400-letniej płyty nagrobnej nie są bliżej znane. Wiadomo, że zmarłych członków rodziny Wierbskich – właścicieli Sadowa, Wierzbia i Rusinowic – grzebano w podziemiach kaplicy św. Jadwigi w kościele św. Józefa w Sadowie. Wiadomo również, że kościół Świętej Trójcy należał do czasu utworzenia w Koszęcinie w 1869 roku samodzielnej wspólnoty, do bardzo starej sadowskiej parafii i prawdopodobnie pan von Wierbski był patronem tego zabytku. Wiadomo również, że w tym czasie kult kościoła Świętej Trójcy w Koszęcinie był bardzo znaczący.
We wszystkich czterech narożach płyty wykute są herby rodowe, w tym jeden z nich należy do rodziny Wierbskich – pochodzącej zapewne z Moraw, a drugi, który udało się odczytać, to herb rodu Kochcickich – wywodzącego się z całą pewnością z Moraw – właścicieli Koszęcina w XVII wieku. Podobne płyty pochodzące z analogicznego czasu wykonane prawdopo­dobnie przez tego samego mistrza znajdują się w ko­ściele farnym w Tarnowskich Górach (żona wójta) i w ko­ściele w Lubecku (Jan Kochcicki).
Pod wieżą został pochowany budowniczy tego kościoła Jakub Ridzinger. W 2000 roku potwierdził się zapis zamieszczony w sadowskiej księdze metrykalnej. Podczas wzmacniania wieży, w związku z ufundowaniem trzech nowych dzwonów, odkryto na głębokości około jednego metra ludzkie szczątki. Zna­ny jest również grób ks. Karola Dehnischa – kapelana zamko­wego (1817 – 1846), który usilnie zabiegał o utworzenie w Koszęcinie samodzielnej parafii. Grób ks. Karola Diettricha (1821 – 1882) – pierwszego kuratusa samodzielnej lokacji w kościele zamko­wym pw. Wniebowzięcia Najświętszej Marii Panny znajduje się po lewej stronie cmentarza.
Grób – pomnik kryjący prochy 9 żołnierzy polskich z kampanii wrześniowej w 1939 roku znajduje się naprzeciw zachodniego wejścia do kościoła, od wieży. Przed głównym wejściem na prawo znajduje się grób Antoniego Dreszera, urodzonego w Koszęcinie w 1918 roku. Po lewej stronie cmentarza, naprzeciwko krzyża misyjnego, znajdują się dwa groby księży: pierwszego proboszcza parafii Trójcy Świętej księdza Antoniego Ryguły, który zmarł 27 kwietnia 2002 roku, po 35 latach posługi w Koszęcinie. Obok grobu księdza Ryguły znajduje się grób pochodzącego z Koszęcina księdza Leszka, Henryka Irka – salwatorianina. Zmarł w tym samym roku.
Cmentarz do czasu ustanowienia parafii Świętego Krzyża w 1950 roku w Strzebiniu był miejscem pochówku dla mieszkańców okolicznych wiosek i przysiółków. Do 1909 roku, kiedy oddano do użytku nowy cmentarz dla ewangelików, koszęcińskich protestantów grzebano w wydzielonym sektorze cmentarza przy kościele Świętej Trójcy, po prawej stronie od bramy cmentarnej. Jedynie tam można było spotkać nieliczne pomniki i płyty nagrobne. Pozostałe groby – do początków XX wieku były usypane z ziemi, a tylko na niektórych znajdowały się drewniane krzyże. Po II wojnie światowej wykuto najpierw niemiecką pisownię na starych pomnikach, a później usunięto je z cmentarza. Oszczędzono wówczas jedynie nagrobki księży Denischa i Dietricha, na których do dnia dzisiejszego widnieją pisane gotykiem napisy.
Kostnica i kapliczka oraz ogrodzenie cmentarza – ułożone w szachownicę – z wyprodukowanych w książęcej cegielni cegieł, pochodzi z 1880 roku. Ta inwestycja została wykonana dzięki wyasygnowanym funduszom protestanckiej księżniczki Adelajdy zu Hohenlohe-Ingenfingen.

</doc>
<doc id="567365" url="https://pl.wikipedia.org/wiki?curid=567365" title="Kościół św. Anny w Lublińcu">
Kościół św. Anny w Lublińcu

Kościół św. Anny w Lublińcu – kościół zbudowany w roku 1653 z fundacji Andrzeja Cellariego, odbudowany lub odnowiony w 1754 roku, ostatnio w latach 1999–2001 z nieznacznym przeniesieniem. Świątynia orientowana, konstrukcji zrębowej, z trójbocznym zamknięciem od wschodu i prostokątną zakrystią konstrukcji zrębowej (dawniej konstrukcji szkieletowej). Dach gontowy z wieżyczką na sygnaturkę, sześcioboczną z latarnią. Wyposażenie barokowe.
Kościół leży na Szlaku Architektury Drewnianej województwa śląskiego.

</doc>
<doc id="567366" url="https://pl.wikipedia.org/wiki?curid=567366" title="Kościół św. Szymona i św. Judy Tadeusza w Łodygowicach">
Kościół św. Szymona i św. Judy Tadeusza w Łodygowicach

Kościół pw. św. Apostołów Szymona i Judy Tadeusza – kościół parafialny parafii Świętych Apostołów Szymona i Judy Tadeusza w Łodygowicach w powiecie żywieckim.
Kościół znajduje się na Szlaku Architektury Drewnianej województwa śląskiego w pętli beskidzkiej.
Na miejscu XIII-wiecznej kaplicy św. Stanisława Biskupa, wzniesiono w latach 1634–1636 obecny kościół. Świątynia zbudowana w konstrukcji zrębowej z drewna modrzewiowego. Osobno stojąca dzwonnica została w 1644 r. dostawiona do kościoła. W 1687 r. powiększono prezbiterium, zaś w latach 1748–1799 poszerzono nawę i dobudowano boczne kaplice Matki Bożej Różańcowej i św. Franciszka z Asyżu. Od wschodniej strony do prezbiterium przylega kaplica Ogrójec z figurą Chrystusa Frasobliwego. W 1797 r. przebudowano wieżę z izbicą i baniastym hełmem. Wokół kościół obiegają zamknięte soboty. Dach świątyni pokryty gontem. Wewnątrz świątyni umieszczono 8 ołtarzy:
Obecna polichromia pochodzi z roku 1929 i jest dziełem malarza Giebułtowskiego.

</doc>
<doc id="567367" url="https://pl.wikipedia.org/wiki?curid=567367" title="Ŝ">
Ŝ

Ŝ, Ŝŝ - litera alfabetu łacińskiego używana w Esperanto przypisana spółgłosce []. Jej wymowa odpowiada wymowie dwuznaku "sz" w języku polskim. 
W h systemie (zalecanym w "Fundamento de Esperanto") zastępuje się tę literę przez "sh". W x systemie litera "ŝ" jest zastępowana przez "sx". 

</doc>
<doc id="567368" url="https://pl.wikipedia.org/wiki?curid=567368" title="Kościół św. Klemensa Papieża w Miedźnej">
Kościół św. Klemensa Papieża w Miedźnej

Kościół pw. św. Klemensa Papieża w Miedźnej, powiat pszczyński, archidiecezja katowicka. Kościół znajduje się na Szlaku Architektury Drewnianej województwa śląskiego w pętli pszczyńskiej.
Historia.
Kościół i Parafia w Miedźnej istnieją od co najmniej 700 lat. Pierwsza pisemna wzmianka o istnieniu Parafii Miedźna z 1326 r. sporządzona została przez księdza Andrzeja de Verulis z Biskupstwa Krakowskiego. Odnotował on parafię Miedźna w wykazie parafii zobowiązanych do płacenia Świętopietrze w wysokości 4,5 skojca. Niewątpliwym więc jest, że kościół pod wezwaniem św. Klemensa oraz parafia wtedy już istniały.
Kościół rozbudowano w XVII w., powiększając nawę główną i łącząc ją z dzwonnicą stojącą dotychczas osobno, rozbudowując w ten sposób kościół z 1326 roku.
Architektura.
Kościół orientowany, konstrukcji zrębowej z wieżą konstrukcji słupowej-zastrzałowej. Prezbiterium zamknięte ścianą prostą, z zakrystią od północy. Nawa na planie wydłużonego prostokąta z wieżą od zachodu. Wieża pokryta gontem z nadwieszoną izbicą oszalowana deskami i hełmem baniastym z latarnią. Dach siodłowy pokryty gontem, nad nawą wieżyczka na sygnaturkę z latarnią. Wokół świątyni soboty osadzone na słupach z mieczowaniami, wokół wieży oszalowane. Wokół ścian prezbiterium wydatne zadaszenie gontowe. Powyżej sobót i zadaszenia ściany oszalowane deskami. Prezbiterium przekryte pozornym sklepieniem kolebkowym o łuku segmentowym. W nawie strop płaski. Chór muzyczny drewniany osadzony na czterech słupach.
Wyposażenie.
Wyposażenie głównie barokowe. Ołtarz główny późnobarokowy z 1 połowy XVIII w., tablicowy, z grupą Świętej Trójcy w zwieńczeniu. Po bokach bramki z rzeźbami św. Piotra i św. Pawła. W ołtarzu obraz przedstawiający postać papieża, św. Klemensa z XIX w. Obrazy boczne również późnobarokowe. Ambona i ława kolatorska z XVIII w. We wschodnim oknie prezbiterium kopia gotyckiego witraża ze sceną Ukrzyżowania; oryginał w Muzeum Archidiecezjalnym w Katowicach.

</doc>
<doc id="567370" url="https://pl.wikipedia.org/wiki?curid=567370" title="François Ravaillac">
François Ravaillac

François Ravaillac (ur. w 1578 w Touvre koło Angoulême – zm. 27 maja 1610 w Paryżu) – francuski służący i nauczyciel, zabójca Henryka IV Burbona, króla Francji i Nawarry.
Pochodzenie.
Pochodził z prostej, plebejskiej rodziny. Początkowo pracował jako służący, potem zaś jako nauczyciel. Był człowiekiem głęboko religijnym. Podczas swych kontemplacji miewał wizje. W roku 1606 próbował wstąpić do zakonu jezuitów, ci nie przyjęli go jednak.
Motywy.
W tym czasie we Francji rządził pierwszy przedstawiciel Burbonów na paryskim tronie, Henryk IV, będący konwertytą z kalwinizmu, który porzucił, aby móc objąć władzę we Francji i powstrzymać nienawidzącą go opozycję, posługującą się przeciwko niemu głównie argumentem obrony katolicyzmu przed królem-heretykiem (Henryk miał wyrzec wtedy słynne słowa: "Paryż wart jest mszy"). Powszechnie uważano, że zmiana wyznania przez króla jest tylko pozorna, a posługuje się on religią tylko do celów politycznych. Ravaillac rzekomo zaś miał mieć wizje potwierdzające te przypuszczenia. Twierdził, że musi spotkać się z królem, aby przekonać się, czy jego wiara jest głęboka i prawdziwa. Nie mogąc tego zrobić, za dowód niewierności i zdrady monarchy uznał atak Francji na Niderlandy, co dla Ravaillaca oznaczało także wojnę z papieżem. Ponadto po Francji zaczęły krążyć pogłoski o jakichś potajemnych sojuszach króla z protestanckimi książętami. Pozostałe wizje, które miewał, tłumaczył sobie jako oczywiste wołanie do uwolnienia Francji od heretyckiego króla-tyrana. Do swej "misji" przygotowywał się wiele tygodni, modląc się i poszcząc.
Zamach.
14 maja 1610 roku Henryk IV przejeżdżał ulicami Paryża na spotkanie z księciem de Sully. Nieopodal skrzyżowania ulic Saint-Opportune i de la Ferronnerie do królewskiej karety podbiegł François Ravaillac. Wskoczył na jej stopień i kilkukrotnie ugodził króla w szyję, zabijając go na miejscu. Nie wiadomo dokładnie, jak mu się to udało. Jedne źródła twierdzą, że król nie chcąc zwracać na siebie uwagi zrezygnował ze straży przybocznej, a zamachowiec wykorzystał chwilę, gdy monarszej karecie drogę zagrodził wóz siana. Inne, bardziej prawdopodobne, mówią o zatrzymaniu ruchu ulicznego przez króla, aby móc spokojnie przejechać zatłoczonymi ulicami. Ten moment, w którym lud z uwielbieniem patrzył na władcę miał wykorzystać Ravaillac, błyskawicznie wybiegając z tłumu. Straż miała go pochwycić natychmiast po pierwszych, celnych uderzeniach i uratować go przed samosądem.
Proces i egzekucja.
Proces Ravaillaca trwał niespełna dwa tygodnie. Mimo zastosowania wyszukanych tortur, Ravaillac nie wymienił żadnego współpracownika czy mocodawcy. Istnieją również tezy, jakoby do morderstwa króla mieli nakłaniać jezuici (zaraz po zabójstwie ówczesny generał zakonu, Claudio Aquaviva potępił oficjalnie nauki głoszone przez jego hiszpańskiego członka – Juana de Mariany o dopuszczalności zabójstwa heretyckiego monarchy. Nie można jednak wykluczyć, że zabójca Henryka IV słyszał bądź znał stanowisko de Mariany). Kara przeznaczona dla mordercy tak popularnego króla była straszliwa.
27 maja 1610 roku rozpoczęła się publiczna egzekucja Ravaillaca. Miała być ona wykonana poprzez rozerwanie końmi, poprzedzono ją jednak cierpieniami skazańca na oczach zgromadzonego ludu. Wpierw prawą rękę zamachowca, w której dzierżył sztylet umoczony w królewskiej krwi, spalono aż do jej zwęglenia. Następnie ciało szarpano rozpalonymi szczypcami. Zdarto wreszcie z jego ramion, nóg i klatki piersiowej skórę, zalewając rany wrzącym olejem, woskiem, żywicą i siarką. Pępek zalano roztopionym ołowiem. Prawdopodobnie przynajmniej przez większość tego czasu, Ravaillac pozostawał przytomny, krzycząc i modląc się. Męki te były prawdopodobnie także ostatnią próbą wyduszenia ze skazańca jakichś nazwisk – bezskutecznie. Po tym wszystkim rozerwano jego ciało końmi. Męczarnie królobójcy trwały około 30 minut. Według relacji Jakuba Sobieskiego obecnego w Paryżu podczas egzekucji François Ravaillaca, wielu widzów zbierało fragmenty ciała torturowanego zamachowca w celu konsumpcji. Makabryczną potrawą próbowano również poczęstować polskiego magnata.
Po śmierci Henryka IV, mimo że zginął z rąk katolika, we Francji nastąpił odwrót od polityki tolerancji i swobód religijnych. Kardynał Richelieu prowadził z hugenotami regularną wojnę. Zarzucenie tolerancyjnej opcji wobec innowierców osiągnęło apogeum za panowania Ludwika XIV, odwołującego w 1685 r. edykt nantejski.

</doc>
<doc id="567371" url="https://pl.wikipedia.org/wiki?curid=567371" title="Człowiek lodu">
Człowiek lodu



</doc>
<doc id="567372" url="https://pl.wikipedia.org/wiki?curid=567372" title="Kościół Narodzenia św. Jana Chrzciciela i Matki Boskiej w Poniszowicach">
Kościół Narodzenia św. Jana Chrzciciela i Matki Boskiej w Poniszowicach

Kościół pw. Narodzenia św. Jana Chrzciciela i Matki Boskiej Częstochowskiej w Poniszowicach – kościół z XV wieku znajdujący się w Poniszowicach (gmina Rudziniec, powiat gliwicki, województwo śląskie), na terenie diecezji gliwickiej.
Kościół leży na szlaku Architektury Drewnianej województwa śląskiego. W pobliżu kościoła przebiegają także:
Historia.
Kościół w Poniszowicach wzmiankowano już w 1175 roku. Kościół ten, po zniszczeniu przez wichurę w 1399 r., odbudowano w 1404. Obecny pochodzi z 1499 roku. W 1570 r. obok kościoła wzniesiono wolno stojącą dzwonnicę. W 1650 dobudowano kaplicę boczną, ufundowaną przez Franciszka Rogojskiego ze Słupska, zaś w 1852 - lożę kolatorską, ufundowaną przez Aleksandra Zawadzkiego. Kościół był przebudowywany także w latach 1775 (dobudowanie sobót), 1834-1835 (podmurowanie kościoła), 1844 (budowa nowego lub powiększenie chóru muzycznego), 1908 (odnowienie kościoła), 1914 (odeskowanie sobót), 1980-1982 (remont dachu, w trakcie którego usunięto między innymi dwa słupy znajdujące się w nawie). Od roku 2009 w kościele prowadzone są prace remontowe i konserwatorskie, do tej pory wykonano m.in. rekonstrukcję sobót (zostały rozebrane i odtworzone ze względu na ich zły stan techniczny) i konserwację wyposażenia.
Architektura i wyposażenie.
Jest to świątynia orientowana, usytuowana na wzgórzu. Kościół zbudowano w konstrukcji zrębowej. Prezbiterium zamknięte trójbocznie, przy nim od północy znajduje się prostokątna zakrystia z lożą kolatorską na piętrze – fundacji Aleksandra Zawadzkiego z 1852. Nawa kwadratowa, pierwotnie przedzielona dwoma ośmiobocznymi słupami, przy niej od północy przylega kaplica, dawniej "spowiedzi", przedtem św. Józefa, a obecnie Matki Bożej – ufundowana przez Franciszka Rogojskiego ze wsi Słupsko k. Gliwic z około 1650. Nawę kościoła obiegają zamknięte soboty, przebiterium ozdabia szeroki przydaszek. Dach gontowy, nad nawą półszczytowy jednostronny, ze szczytem zachodnim przechodzącym płynnie na soboty, nad prezbiterium dach niższy, dwuspadowy przechodzący w trójspadowy. W dachu nad nawą umieszczono ośmioboczną wieżyczkę na sygnaturkę.
Wyposażenie kościoła barokowe i manierystyczne. Ołtarz główny wczesnobarokowy, z 1655 roku, a poświęcony dwa lata później, początkowo pod wezwaniem św. Jana Chrzciciela. Obecnie znajduje się w nim obraz Matki Boskiej Częstochowskiej, przywieziony z Częstochowy w 1850 r. Ołtarze boczne wczesnobarokowe. Ołtarz lewy, z 1653 roku, z obrazem z 1657 roku ukazującym Zmartwychwstanie Pańskie. Ołtarz prawy, z 1650 roku, z obrazem św. Barbary. Na chórze organy z 1851 r., wykonane przez organomistrza Haasa z Baborowa, wcześniej znajdowały się w kościele w Ujeździe.
Obok kościoła masywna wolno stojąca dzwonnica z 1570, konstrukcji słupowej. Wieża posiada nadwieszoną izbicę oraz namiotowy dach czterospadowy, przechodzący w ośmiospadowy. Wewnątrz wieży zabytkowe dzwony, najstarszy "Słowo Pańskie" z 1536 roku. Pozostałe trzy dzwony wykonane w miejsce dwóch, zarekwirowanych w 1942 r.
Z kościoła pochodzą późnogotyckie hermy śś. Małgorzaty i Katarzyny – od 1988 r. w Muzeum Diecezjalnym w Opolu.
Otoczenie.
Kościół znajduje się na cmentarzu, otoczonym kamiennym murem z lat 1830-1837 i 1865. W ogrodzenie wmurowano kartusz herbowy (1700 r.) i epitafium (1724 r.) Jana Antoniego von Fragstein und Niemsdorff, właściciela Poniszowic. W pobliżu kościoła znajduje się także krzyż głodowy z 1844 roku z płaskorzeźbą Matki Boskiej Bolesnej.

</doc>
<doc id="567374" url="https://pl.wikipedia.org/wiki?curid=567374" title="Ĝ">
Ĝ

Ĝ, Ĝĝ – litera alfabetu łacińskiego używana w Esperanto przypisana spółgłosce [], bywa również wymawaiana jako [ɖ͡ʐ]. Jej wymowa odpowiada wymowie dwuznaku "dż" w języku polskim.
W h systemie (zalecanym w "Fundamento de Esperanto") zastępuje się tę literę przez "gh". W x systemie litera "ĝ" jest zastępowana przez "gx".

</doc>
<doc id="567379" url="https://pl.wikipedia.org/wiki?curid=567379" title="Ĵ">
Ĵ

Ĵ – Ĵĵ – litera alfabetu łacińskiego używana w Esperanto, przypisana spółgłosce []. Jej wymowa odpowiada wymowie "ż" w języku polskim. W h systemie (zalecanym w "Fundamento de Esperanto") zastępuje się tę literę przez "jh". W x systemie jest zastępowana przez "jx". 

</doc>
<doc id="567380" url="https://pl.wikipedia.org/wiki?curid=567380" title="Środek probacyjny">
Środek probacyjny

Środek probacyjny – instytucja prawa karnego materialnego i wykonawczego realizująca wychowawcze i szczególnoprewencyjne cele reakcji prawnokarnej sprawcy przestępstwa.
Środek probacyjny służy resocjalizacji uznanego za winnego zarzucanego mu czynu zabronionego, zazwyczaj stosowany wobec osób zagrożonych lub skazanych na karę pozbawienia wolności. W tym wypadku instytucja daje szansę sprawcy na poprawę w warunkach wolnościowych, bez wykonywania kary w całości lub części albo uniknięcie kary w przypadku pozytywnego przebiegu próby przy warunkowym umorzeniu postępowania karnego.
Ogólnym warunkiem jego zastosowania wobec sprawcy jest pozytywna prognoza kryminologiczna przejawiająca się w założeniu, że dotychczasowa postawa skazanego oraz jego zachowanie po popełnieniu przestępstwa dają duże prawdopodobieństwo przestrzegania przez niego porządku prawnego w przyszłości. Środek probacyjny stosowany jest przez okres próby, podczas którego zachowanie skazanego sprzeczne z nałożonymi na niego obowiązkami może skutkować zarządzeniem wykonania orzeczonej wobec niego kary (art. 75 k.k.), podjęciem warunkowo umorzonego postępowania karnego (art. 68 k.k.) albo odwołaniem warunkowego przedterminowego zwolnienia (art. 160 k.k.w.).
W polskim prawie karnym wyróżnia się następujące postaci środków probacyjnych:
Nadto orzekając którąś z trzech pierwszych ww. instytucji prawa karnego, sąd może ustanowić w wyznaczonym okresie próby tzw. obowiązki probacyjne (czyli takie, które związane są z tymże okresem próby), określone w art. 72 k.k.

</doc>
<doc id="567381" url="https://pl.wikipedia.org/wiki?curid=567381" title="Środki probacyjne">
Środki probacyjne



</doc>
<doc id="567384" url="https://pl.wikipedia.org/wiki?curid=567384" title="Stara Synagoga w Łodzi">
Stara Synagoga w Łodzi

Stara Synagoga w Łodzi – pierwsza drewniana synagoga, znajdująca się w Łodzi, przy ulicy Wolborskiej.
Synagoga została zbudowana w 1809 roku przez Mojżesza Fajtłowicza i Pinkusa Zajdlera z Przedborza, na placu nabytym od Józefa Auffschlaga przy ówczesnej ulicy Dworskiej (obecnej Wolborskiej) graniczącym z rynkiem. Bożnica miała 24 łokcie długości i 15 szerokości. Mimo że świątynia była wielokrotnie remontowana w latach 40 XIX wieku doszło do katastrofy, w wyniku której zginęło wiele osób. Mimo że budowla groziła zawaleniem Żydzi wciąż się w niej modlili. Dopiero w 1861 roku synagoga została opieczętowana i zamknięta, a nabożeństwa przeniesiono do nowo wybudowanej bożnicy Alte Szil. Wiele lat później na miejscu pierwszej synagogi stanęła rzeźnia staromiejska.

</doc>
<doc id="567389" url="https://pl.wikipedia.org/wiki?curid=567389" title="Wikipedia hiszpańskojęzyczna">
Wikipedia hiszpańskojęzyczna

Wikipedia hiszpańskojęzyczna (hiszp. "Wikipedia en español") – edycja Wikipedii w języku hiszpańskim, założona 1 maja 2001 roku.
Na dzień 30 października 2011 roku edycja ta liczyła ponad 839 000 artykułów i była szóstą w rankingu pod względem liczby artykułów.

</doc>
<doc id="567390" url="https://pl.wikipedia.org/wiki?curid=567390" title="Mew Mew Power">
Mew Mew Power



</doc>
<doc id="567393" url="https://pl.wikipedia.org/wiki?curid=567393" title="Psychologia psychodynamiczna">
Psychologia psychodynamiczna

Podejście psychodynamiczne w psychologii () – jedna z głównych szkół psychologicznych, która kładzie nacisk na dynamiczne siły rządzące osobowością, wskazuje możliwości występowania konfliktów między nimi oraz przedstawia propozycję ich redukcji („leczenia”). Podejście to uznaje, że głównym źródłem psychologicznych problemów zdrowotnych jest konflikt między sprzecznymi dążeniami różnych warstw osobowości, co skutkuje lękiem, złym samopoczuciem oraz innymi niekorzystnymi objawami.
Dzieje.
Ojcem podejścia psychodynamicznego jest Zygmunt Freud, który jako pierwszy wprowadził do psychologii pojęcie nieświadomości oraz stworzył kompletną teorię psychologiczną (freudyzm) wraz z oryginalną metodą terapeutyczną (psychoanaliza). Kontynuatorzy Freuda dodawali do myśli swego mistrza własne rozważania i jednocześnie ujmowali z niej fragmenty, z którymi się nie zgadzali, tworząc w ten sposób nurt neopsychoanalizy. Carl Gustav Jung kładł większy nacisk na pojęcie nieświadomości, wprowadzając termin nieświadomości kolektywnej, będącej zapisem doświadczeń poprzednich pokoleń danego kręgu kulturowego. Alfred Adler umniejszył rolę potrzeb seksualnych w teorii psychoanalitycznej na rzecz potrzeby wyrażenia siebie, wpływania na innych ludzi, czy wręcz dominacji nad nimi. Karen Horney uważała, że pierwotnym źródłem lęku jest niemożność realizacji raczej potrzeb społecznych niż biologicznych. Współcześni przedstawiciele podejścia psychodynamicznego różnią się zasadniczo od Freuda w pojmowaniu rozwoju psychoseksualnego i psychospołecznego, kładą też większy nacisk na fakt, że człowiek jest istotą społeczną, zmniejszając w ten sposób biologiczny determinizm ojca psychoanalizy.
Ponieważ teoria Freuda z biegiem czasu ewoluowała, kolejne koncepcje psychoanalityków coraz bardziej różniły się od oryginału. Z tego powodu niektórzy psychologowie, choć faktycznie pozostają w kręgu psychoanalizy, odżegnują się od niej i od samego Freuda. Bezpieczniej jest zatem używać szerszego pojęcia „psychodynamiki” (nie zaś „psychoanalizy”) na określenie ich orientacji psychologicznej.
Główne tezy.
Według teorii psychodynamicznej, pierwotne motywy ludzkiego działania leżą we wrodzonych, nieświadomych strukturach osobowości (id). Tworzona w nich energia psychiczna (proces pierwotny) usiłuje przedostać się do ego, celem realizacji (zaspokojenia, gratyfikacji – proces wtórny). Jest tak, ponieważ tylko ego ma możliwość kontaktowania się z otoczeniem i decydowania o jakiejkolwiek zewnętrznej aktywności organizmu. Wrodzone popędy napotykają jednak na drodze do ego cenzurę społeczeństwa, która zatrzymuje niektóre popędy (te, które są niezgodne ze społecznym systemem wartości), inne zaś przepuszcza, po czym doznają one gratyfikacji (jednostka wykonuje określone działania, które zaspokajają potrzebę). Uwewnętrznione zasady postępowania otoczenia tworzą warstwę osobowości zwaną superego. Okazuje się zatem, że osobowość człowieka jest skonfliktowana w sposób nieunikniony: nigdy bowiem nie będzie tak, że społeczeństwo (a więc superego) pozwoli na realizację wszystkich popędów z id. Jednocześnie wszystkie odrzucone przez superego treści, nie są unicestwiane, lecz domagają się gratyfikacji (zaspokojenia) z coraz większą siłą (stąd nazwa: dynamika osobowości). Aparat psychiczny musi więc inwestować coraz większą ilość energii na trzymanie niedozwolonych motywów na uwięzi. Aby nie dopuścić do dezintegracji osobowości, uruchamiane są mechanizmy obronne, które są w stanie zmodyfikować nieodpowiednie treści tak, aby cenzura superego mogła je zaakceptować.
Warto wiedzieć, że sam Freud nigdy nie posługiwał się łacińskimi terminami id, ego i superego. Zostały one wprowadzone dopiero przez jego angielskich tłumaczy; niektórzy sądzą, że jest to istotne zniekształcenie. W pracach Freuda odnajdziemy bowiem jedynie nazwy niemieckie (das Es, das Ich, das Über-Ich). Wskazuje się niekiedy, że język twórcy psychoanalizy odwołuje się zarówno do niemieckiej filozofii, jak i do mowy potocznej; w łacińskim przekładzie te konteksty zostają utracone.

</doc>
<doc id="567400" url="https://pl.wikipedia.org/wiki?curid=567400" title="Rickson Gracie">
Rickson Gracie

Rickson Gracie (wym. //; ur. 20 listopada 1958 w Rio de Janeiro) – członek rodziny Gracie, syn Hélio Gracie, współtwórcy brazylijskiego jiu-jitsu (BJJ). Absolutny mistrz świata BJJ w kategorii średniej i open, instruktor SWAT, FBI i Navy SEALs. Stoczył 11 udokumentowanych walk w formule MMA. Zwycięzca prestiżowych Japan Vale Tudo Open 1994 i 1995. Posiada kilka akademii BJJ w Kalifornii. Ma dwóch rodzonych braci Roriona i Relsona, a także dwóch przyrodnich Royce’a i Roylera.
W Polsce została wydana biografia Ricksona Gracie przez wydawnictwo Galaktyka, która nosi tytuł ,Oddychaj. Życie w stanie flow". Znajdziemy tam nie tylko historię wojownika i klanu Gracie, przemyślenia o sportowym stylu życia, zdarzenia rodzinne i przede wszystkim filozofię.
Lista walk w MMA.
11 zwycięstw (0 przez KO/TKO, 11 przez poddanie, 0 przez decyzję) – 0 porażka – 0 remisów – 0 no contest

</doc>
<doc id="567401" url="https://pl.wikipedia.org/wiki?curid=567401" title="FIFA Football 2003">
FIFA Football 2003

FIFA Football 2003 – komputerowa gra sportowa o tematyce piłki nożnej, wyprodukowana przez EA Sports i wydana w 2002 roku przez Electronic Arts. Należy ona do serii gier komputerowych "FIFA". Gracz kontroluje w niej klub piłkarski i ma możliwość uczestnictwa w różnych rozgrywkach ligowych oraz turniejach. W stosunku do poprzedniej części serii, "FIFA 2002", przeobrażeniom uległy interfejs oraz silnik graficzny gry.

</doc>
<doc id="567402" url="https://pl.wikipedia.org/wiki?curid=567402" title="Gdynia Obłuże">
Gdynia Obłuże

Gdynia Obłuże – zlikwidowany przystanek osobowy PKP znajdujący się w Gdyni, w południowej części dzielnicy Obłuże. Do roku 1994 przez przystanek kursowały pociągi osobowe do stacji Gdynia Port Oksywie, obecnie kursują tędy tylko pociągi towarowe.
Przystanek to znacznie zarośnięty betonowy próg z dwiema wiatami. Pierwsza (jadąc w kierunku stacji Gdynia Port Oksywie) to pozostałość wiaty przystankowej (pozostała jedynie betonowa podstawa, metalowa góra prawdopodobnie rozkradziona), natomiast druga to najlepiej zachowana wiata przystankowa na trasie Gdynia Chylonia - Gdynia Port Oksywie (wiata to betonowa podstawa wraz z metalowym stelażem i fragmentem ławki). Do przystanku można dojść od strony ulicy Śmidowicza, idąc w kierunku Oksywia za skrzyżowaniem z ulicą Nasypową, skręcając parę metrów za budynkiem w prawo.

</doc>
<doc id="567404" url="https://pl.wikipedia.org/wiki?curid=567404" title="Sozina">
Sozina



</doc>
<doc id="567408" url="https://pl.wikipedia.org/wiki?curid=567408" title="Vesna Pisarović">
Vesna Pisarović

Vesna Pisarović (ur. 9 kwietnia 1978 w Brczku) – chorwacka wokalistka, reprezentantka Chorwacji podczas 47. Konkursu Piosenki Eurowizji w 2002 roku.
Życiorys.
Dzieciństwo, edukacja.
Vesna Pisarović urodziła się w Brčku w Bośni i Hercegowinie (wówczas Jugosławia). Gdy miała 3 lata wraz z rodzicami przeprowadziła się do Požegi w Chorwacji. Tam też rozpoczęła swą edukację w szkole muzycznej w klasie fletu, śpiewała także w chórze szkolnym. W wieku 11 lat zadebiutowała na scenie muzycznej podczas festiwalu w Kaptol, podczas którego wykonała utwór „Lambada”, za który zdobyła pierwsze miejsce. W 1992 roku wystąpiła w programie telewizyjnym "Turbo Limach Show", w którym zaśpiewała piosenki z repertuaru Whitney Houston. Podczas udziału w show jej talent wokalny został dostrzeżony przez organizatorów festiwalu dziecięcego "Modri biser Rovinja", którzy zaproponowali jej wystąpienie na konkursowej scenie. Po ukończeniu szkoły średniej przeniosła się do Zagrzebia, gdzie studiowała filologię chorwacką, którą ukończyła z tytułem profesora języka i literatury chorwackiej oraz fonetyki.
Kariera muzyczna.
W wieku 19 lat wzięła udział w festiwalu "Zadarfest", podczas którego zaśpiewała swoją autorską piosenkę „Nema me”. Została tam zauważona przez Ivanę Plechinger, dzięki której poznała kompozytorkę Milanę Vlaović. Współpraca zaowocowała wydaniem w 2000 roku pierwszego albumu Pisarović, zatytułowanego "Da znaš". W 2000 roku wokalistka zdobyła nagrodę dla najlepszego debiutu roku podczas ceremonii Melodije hrvatskog Jadrana w Splicie oraz zajęła pierwsze miejsca na festiwalu Zagrebfest. Rok później ukazał się jej drugi album studyjny pt. "Za tebe stvorena", który otrzymał status złotej płyty w kraju.
Rok po wydaniu drugiego krążka Vesna wzięła udział w krajowym festiwalu "Dora" z piosenką „Sasvim sigurna”, z którą zajęła pierwsze miejsce, zostając tym samym reprezentantką Chorwacji podczas 47. Konkursu Piosenki Eurowizji. W maju wystąpiła w finale konkursu, w którym wykonała anglojęzyczną wersję utworu („Everything I Want”), zajmując z nią ostatecznie 11. miejsce. Podczas występu artystce towarzyszył chórek w składzie: Vladimir Pavelić-Bubi, Daria Hodnik, Ivana Čabraja i Dragan Brnas-Fudo.
Po udziale w imprezie Pisarović wydała swój trzeci album pt. "Kao da je vrijeme", na którym znalazła się m.in. jej eurowizyjna propozycja. W 2004 roku napisała utwór „In the Disco” dla bośniackiego wokalisty Fuada „Deena” Backovića, z którym reprezentował Bośnię i Hercegowinę podczas 49. Konkursu Piosenki Eurowizji. W tym samym roku premierę miała jej czwarta płyta, zatytułowana "Pjesma mi je sve", a w 2005 roku – "V (Peti)". Siedem lat później premierę miał jej kolejny krążek pt. "With Suspicious Minds", na którym znalazły się największe przeboje Elvisa Presleya, przearanżowane na stylistykę jazzową.

</doc>
<doc id="567409" url="https://pl.wikipedia.org/wiki?curid=567409" title="Marek Dupnica">
Marek Dupnica

Futbolen Kłub Marek Dupnica () – bułgarski klub piłkarski założony w 1947 roku. 
Historia.
Chronologia nazw:
Klub sportowy Marek został założony w Dupnicy w 1947 roku w wyniku połączenia czterech innych zespołów z Dupnicy - Atletiku, Sławii, ŻSK i Lewskiego. Pod obecną nazwą klub występuje od kwietnia 1994 roku.
Zespół największe sukcesy odnosił pod koniec lat 70. i na początku 80. W sezonie 1976-1977 zajął w lidze trzecie miejsce, najwyższe w historii, a rok później po zwycięstwie nad CSKA Sofia zdobył Puchar Armii Sowieckiej. W tamtym czasie Marek występował w międzynarodowych rozgrywkach. Do najczęściej przywoływanych wyników z tamtego okresu należy wygrana 2:0 z Bayernem Monachium w Pucharze UEFA.
Pod koniec lat 80. zespół spadł do II ligi, a kilka sezonów później zawitał w trzeciej. Powrót do ekstraklasy wywalczył w sezonie 2000-2001. Od tamtego czasu celem nadrzędnym kolejnych trenerów jest obrona przed spadkiem. Na koniec rozgrywek 2005-2006 Marek zajął jedenastką lokatę.
Od maja 2006 roku szkoleniowcem drużyny był Stojan Kocew, były trener Slavii Sofia i młodzieżowej reprezentacji Bułgarii. Zastąpił na tym stanowisku piłkarską legendę Marka Saszo Pargowa.
W 2010 klub został postawiony w stan upadłości, a na jego miejscu powstał amatorski FK Marek 2010, ( ФК „Марек 2010”), który przejął stadion i barwy klubowe.
Stadion.
Stadion Bonczuk w Dupnicy może pomieścić 16 tysięcy widzów.

</doc>
<doc id="567410" url="https://pl.wikipedia.org/wiki?curid=567410" title="Energia próżni">
Energia próżni



</doc>
<doc id="567411" url="https://pl.wikipedia.org/wiki?curid=567411" title="Karolina Goczewa">
Karolina Goczewa

Karolina Goczewa (cyryl. Каролина Гочева; ur. 28 kwietnia 1980 w Bitoli) – macedońska piosenkarka.
Debiutowała w 1991 występem na festiwalu "Makfest". Od tamtej pory nagrała i wydała dziewięć albumów studyjnych: "Мamo puszti me" (1992), "Jas imam pesna" (2000), "Zoszto sonot ima kraj" (2001), "Znaeš kolku vredam" (2003), "Wo zaboraw" (2005), "Makedonsko dewojcze" (2008), "Kapka pod neboto" (2010), "Makedonsko dewojcze 2" (2014) i "Izwor" (2018).
Wielokrotna uczestniczka "Skopje Festival" i dwukrotna zwyciężczyni festiwalu (2002, 2007). Dwukrotna reprezentantka Macedonii w Konkursie Piosenki Eurowizji (2002, 2007).

</doc>
<doc id="567413" url="https://pl.wikipedia.org/wiki?curid=567413" title="Wałbrzych Miasto">
Wałbrzych Miasto

Wałbrzych Miasto – stacja kolejowa w Wałbrzychu w dzielnicy Stary Zdrój. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 840 tys. osób (2,3 tys. dziennie).
W roku 2018 stacja obsługiwała 2 tys. pasażerów na dobę (łącznie 730 tys. osób).
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 402 tys. osób (1,1 tys. dziennie).
Opis.
Dość powszechnie panuje mylne przekonanie, że budynek dworca był niegdyś pijalnią wód mineralnych, która została adaptowana na potrzeby kolei. Spowodowane jest to jego charakterystyczną bryłą, powstałą po przebudowie z lat 1923-25.
Dworzec został oddany do użytku 1 marca 1853 roku i początkowo nosił nazwę "Altwasser", a nieco później "Waldenburg Altwasser". 27 sierpnia 1945 roku dworzec został przemianowany i nosił nazwę Borowieck Starzyny. W późniejszym okresie, po uporządkowaniu nazewnictwa, nosił nazwę Wałbrzych Starzyny. Wiadomo, że 6 września 1947 roku (a więc w krótkim odstępie czasu od dworca Wałbrzych Główny) została zmieniona nazwa na Wałbrzych Stary Zdrój. W 1948 roku została nadana obecna nazwa Wałbrzych Miasto. Dworzec położony jest przy ulicy Armii Krajowej 26 c.
W latach 2011-2012 przeprowadzono kosztem ponad 9 mln zł gruntowny remont dworca, inwestycja została sfinansowana z budżetu państwa i środków własnych PKP SA.
Przed dworcem znajdują się przystanki wałbrzyskiej komunikacji miejskiej, linii międzymiastowej MPK Świdnica oraz prywatnych przewoźników drogowych.

</doc>
<doc id="567414" url="https://pl.wikipedia.org/wiki?curid=567414" title="James Dwight">
James Dwight

James Dwight (ur. 14 lipca 1852 w Paryżu, zm. 13 lipca 1917 w Mattapoisett) – amerykański tenisista, pionier tenisa amerykańskiego, pięciokrotny zwycięzca mistrzostw USA w grze podwójnej, działacz sportowy.
Kariera tenisowa.
Dwight, z wykształcenia lekarz po studiach na Harvardzie, nazywany jest "ojcem tenisa amerykańskiego". Niewykluczone, że to właśnie on jako pierwszy Amerykanin stoczył w kraju mecz tenisowy, kiedy rozegrał spotkanie z kuzynem Fredem Searsem w Nahant (Massachusetts) w 1874 roku. Dwa lata później zorganizował w Nahant turniej tenisowy i został jego zwycięzcą. Jego syn, Richard, również był lekarzem i tenisistą, aktywnym w życiu turniejowym do późnej starości.
W 1881 roku Dwight był w gronie założycieli federacji amerykańskiej (United States National Lawn Tennis Association), organizował pierwsze mistrzostwa USA (obecne US Open), wówczas na kortach trawiastych w Newport, a w 1900 roku zajmował się organizacją pierwszego spotkania o Puchar Davisa na kortach Longwood Cricket Club w Bostonie. Przez 21 lat pełnił funkcję prezydenta U.S. National Lawn Tennis Association, po raz pierwszy w latach 1882–1884, potem w latach 1894–1911.
Dwight odnosił sukcesy również jako tenisista. Po wprowadzeniu rankingu krajowego w 1885 roku przez dwa pierwsze lata zajmował pozycję wicelidera, za Richardem Searsem. W trzeciej edycji mistrzostw USA w 1883 roku doszedł do finału, w którym przegrał z Searsem. Dwight stworzył z Searsem udaną parę deblową, która triumfowała w mistrzostwach USA pięć razy, w 1882, 1883, 1884, 1886 i 1887 roku.
W 1884 roku Dwight był obok Searsa i A. L. Rivesa jednym z pierwszych amerykańskich reprezentantów na Wimbledonie. Para Dwight–Sears osiągnęła ponadto półfinał wimbledoński w deblu, przegrywając z Ernestem i Williamem Renshawami. W 1885 roku doszedł do półfinału turnieju, w którym przegrał z Herbertem Lawfordem.
W 1955 roku, jako jeden z pierwszych, został wpisany do międzynarodowej tenisowej galerii sławy.

</doc>
<doc id="567416" url="https://pl.wikipedia.org/wiki?curid=567416" title="Oliver Campbell">
Oliver Campbell

Oliver Samuel Campbell (ur. 25 lutego 1871 w Nowym Jorku, zm. 11 lipca 1953 w Campbellton) – amerykański tenisista, zwycięzca mistrzostw USA w grze pojedynczej i podwójnej.
Kariera tenisowa.
Studiował na Uniwersytecie Columbia. W barwach tej uczelni zdobył dwa tytuły mistrza międzyuczelnianego USA w grze podwójnej (Intercollegiate), w 1888 roku w parze z Valentinem Hallem, rok później z Empiem Wrightem.
W 1886 roku Campbell zadebiutował w mistrzostwach USA w Newport. Miał wówczas 15 lat i 5 miesięcy i na nieco ponad 20 lat przypadł mu tytuł najmłodszego uczestnika turnieju. W 1918 roku wynik ten poprawił Vincenta Richardsa, w chwili startu młodszy od Campbella o miesiąc.
W parze z Valentinem Hallem został zwycięzcą gry podwójnej na mistrzostwach USA (obecnie US Open) w 1888 roku. W 1889 roku doszedł w grze pojedynczej do finału turnieju pretendentów, w którym przegrał z Quincym Shawem, natomiast w deblu przegrał mecz o tytuł w parze z Valentinem Hallem. W 1890 roku odniósł końcowe zwycięstwo w singlu – w finale turnieju pretendentów był lepszy od Percy'ego Knappa, a we właściwym finale (challenge round) pokonał Henry'ego Slocuma. Dzięki temu sukcesowi przez 100 lat zostawał najmłodszym triumfatorem mistrzostw USA (młodszy był zwycięzca z 1990 roku, wówczas już US Open, Pete Sampras).
Tytuł Campbell obronił w 1891 roku, pokonując Clarence'a Hobartaa, a rok później ponownie był najlepszy, pokonując Freda Hoveya. W 1893 roku nie przystąpił do kolejnej obrony tytułu w singlu, dzięki czemu zwycięstwo przypadło najlepszemu w turnieju pretendentów Robertowi Wrennowi. W 1891 i 1892 roku Campbell wygrywał również w deblu, za każdym razem w parze z Bobem Huntingtonem. W 1983 roku, razem z Huntingtonem, przegrał finał debla.
Przez pięć kolejnych lat, od 1888 roku Campbell znajdował się w czołówce rankingu amerykańskiego, w tym na pozycji lidera w latach 1890–1892.
Campbell zmarł w 1953 roku w wieku 82 lat. Dwa lata później został wpisany do międzynarodowej tenisowej galerii sławy.

</doc>
<doc id="567418" url="https://pl.wikipedia.org/wiki?curid=567418" title="Jan Piotr Sapieha">
Jan Piotr Sapieha

Jan Piotr Sapieha herbu Lis (ur. 1569, zm. 15 października 1611 w Moskwie) – hetman Dymitra Samozwańca II, uczestnik Dymitriad, rotmistrz królewski od 1605, starosta uświacki od 1606, dowódca polskiej załogi na Kremlu, nazywany „«hetmanem» Maryny Mniszchówny i Dymitra Samozwańca II”.
Życiorys.
Syn kasztelana kijowskiego Pawła Sapiehy. Pobierał nauki w Akademii Wileńskiej (do 1587), następnie na Uniwersytecie w Padwie. Po powrocie z zagranicy towarzyszył ojcu w walkach z Tatarami i Wołochami. W roku 1600 posłował na sejm z powiatu grodzieńskiego. Mimo początkowej odmowy przyjęcia listu przypowiedniego od Krzysztofa Radziwiłła „Pioruna” wziął udział w wojnie inflanckiej (1601–1605). 5 marca 1603 jego chorągwie wyróżniły się w bitwie pod Rakiborem (dowództwo Jana Karola Chodkiewicza). Brał także udział w zwycięskiej dla Litwinów bitwie pod Białym Kamieniem (25 września 1604), gdzie wojska litewskie rozbiły oblegających miasto Szwedów. W uznaniu dotychczasowych zasług Sapieha otrzymał tymczasowe dowództwo w obozie wojsk litewskich podczas nieobecności Chodkiewicza pod Dorpatem, a w bitwie pod Kircholmem dowodził całym prawym skrzydłem armii litewskiej. Dowodzony przez niego pułk wytrzymał jedno z głównych uderzeń armii szwedzkiej, które osobiście wsparł na czele odwodów król szwedzki Karol IX. Udział w kampanii inflanckiej rozsławił imię Jana Piotra Sapiehy – za zasługi wojenne otrzymał w 1606 prawem "panis bene merentium" (chleb dobrze zasłużonych) starostwo uświackie, a sejm w roku 1607 przyznał mu 10 000 złotych polskich.
W czasie rokoszu Zebrzydowskiego mimo początkowych sympatii dla rokoszan (Sapieha sam doświadczył ciągłych braków w wypłacanym żołdzie) opowiedział się ostatecznie po stronie króla.
W sierpniu 1607 za namową Lwa Sapiehy ofiarował swoje usługi Dymitrowi Samozwańcowi II. Wspierając go, zajął m.in. Wiaźmę, a także rozbił wojska J. Szujskiego (2 października 1608). W 1609 roku dowodził w nierozstrzygniętym starciu pod Kalazinem nad Wołgą. Po rozpoczęciu wyprawy moskiewskiej Zygmunta III pierwotnie skłaniał się ku rokowaniom z królem, jednak pod naciskiem reszty wojsk polsko-litewskich skonfederowanych przy Dymitrze przeszedł na ich stronę. 25 czerwca 1610 wojsko to wybrało Jana Piotra na swojego hetmana w miejsce zmarłego Różyńskiego. W lipcu udał się do Moskwy, gdzie 27 sierpnia zaprzysiągł umowę z dumą bojarską zobowiązującą wojska do odstąpienia Dymitra i oddania korony carskiej królewiczowi Władysławowi. Po śmierci Dymitra 22 grudnia 1610 próbował zdobyć Kaługę, po czym ruszył na Peremyszl, który zajął. Od stycznia do marca 1611 prowadził pertraktacje z bojarami mające doprowadzić bądź to do osłabienia uprzywilejowanych przez króla pozycji wojsk hetmana Żółkiewskiego, bądź to do osadzenia siebie na wakującym tronie carskim. 27 marca 1611 uzyskał od króla obietnicę wypłaty zaległego żołdu – na wieść o tym wojsko postanowiło przejść na stronę króla. Jan Piotr połączył się z nim 8 maja, a 18 czerwca przybył pod Moskwę, nie przejawiając jednak chęci do walki z oblegającymi Kreml wojskami moskiewskimi. Zdemoralizowane brakiem wypłaconego żołdu wojsko popadało w marazm i nie chciało prowadzić żadnych kolejnych walk. 15 września Jan Piotr zachorował i został przeniesiony na Kreml, gdzie zmarł 15 października 1611.
Żonaty z Zofią z Wejherów, był ojcem: Pawła Jana – hetmana wielkiego litewskiego, Andrzeja Stanisława i Jana i Floriana (1608-1637) Sapiehów.
Autor diariusza: "Dzieje Marsa krwawego i sprawy odważne, rycerskie przez Wielmożnego Pana Jego Mości Pana Jana Piotra Sapiehę starostę uświadzkiego w monarchii moskiewskiej od roku 1608 do roku 1612 sławnie odprawowane".

</doc>
<doc id="567420" url="https://pl.wikipedia.org/wiki?curid=567420" title="Karolina Goceva">
Karolina Goceva



</doc>
<doc id="567421" url="https://pl.wikipedia.org/wiki?curid=567421" title="Robert Wrenn">
Robert Wrenn

Robert Duffield Wrenn, Bob Wrenn (ur. 20 września 1873 w Highland Park, zm. 12 listopada 1925 w Nowym Jorku) – amerykański tenisista, pięciokrotny zwycięzca mistrzostw USA w grze pojedynczej i podwójnej, reprezentant w Pucharze Davisa.
Kariera tenisowa.
Podobnie jak wielu innych członków jego rodziny od młodości z powodzeniem uprawiał wiele dyscyplin sportowych. W czasie studiów na Harvardzie grał m.in. w futbol amerykański, baseball, wyróżniał się także jako tenisista (międzyuczelniany mistrz USA w deblu z F. B. Winslowem w 1892 roku). Po raz pierwszy znalazł się w czołówce rankingu krajowego w 1892 roku, na 8. miejscu. Rok później awansował już na pozycję lidera, przede wszystkim dzięki pierwszemu tytułowi mistrzowskiemu zdobytemu na trawiastych kortów w Newport.
W 1893 roku okazał się najlepszy w mistrzostwach USA (obecnie US Open), pokonując w finale turnieju pretendentów Freda Hoveya. Na starcie imprezy zabrakło triumfatora sprzed roku Olivera Campbella i tym samym Wrennowi przypadł tytuł bez konieczności rozgrywania właściwego finału (challenge round). Został on pierwszym leworęcznym zwycięzcą mistrzostw, a zarazem pierwszym przedstawicielem stylu defensywnego. Wrenn znany był z dobrego przeglądu sytuacji na korcie, umiejętności poruszania się, a przede wszystkim z lobów.
Wrenn obronił tytuł mistrzowski w 1894 roku, jednak w 1895 roku w challenge round musiał uznać wyższość Freda Hoveya. Po raz trzeci w walce o tytuł Hovey i Wrenn spotkali się w 1896 roku i tym razem to Wrenn zatriumfował. Czwarty raz został mistrzem w grze pojedynczej rok później, pokonując Wilberforce'a Eavesa. Ponadto w 1895 roku zdobył mistrzostwo w grze podwójnej, występując w parze z Malcolmem Chacem. Wrenn pozostawał liderem rankingu amerykańskiego do 1897 roku (z przerwą w 1895 roku).
Zabrakło go w mistrzostwach USA w 1898 roku. Nie mógł bronić tytułu, powołany do wojska. W czasie wojny amerykańsko-hiszpańskiej przebywał na Kubie, gdzie jednym z jego towarzyszy broni był inny tenisista William Larned. W czasie służby Wrenn przeszedł żółtą febrę, po której już nigdy nie odzyskał poprzedniej dyspozycji.
Robert Wrenn w 1903 roku zagrał w Pucharze Davisa w rundzie finałowej przeciwko Wielkiej Brytanii w Bostonie. Amerykanie przegrali jednak rywalizację 1:4.
W latach 1912–1915 pełnił funkcję prezydenta federacji amerykańskiej United States Tennis Association. W 1955 roku był w gronie pierwszych osób umieszczonych w międzynarodowej tenisowej galerii sławy.

</doc>
<doc id="567423" url="https://pl.wikipedia.org/wiki?curid=567423" title="Malcolm Whitman">
Malcolm Whitman

Malcolm Douglass Whitman (ur. 15 marca 1877 w Nowym Jorku, zm. 28 grudnia 1932 w Nowym Jorku) – amerykański tenisista, trzykrotny zwycięzca mistrzostw USA w grze pojedynczej, dwukrotny zdobywca Pucharu Davisa.
Kariera tenisowa.
Whitman studiował prawo na Harvardzie, w 1896 roku zdobył międzyuczelniane mistrzostwo USA w grze pojedynczej w barwach tej uczelni, a w dwóch kolejnych latach mistrzostwo w grze podwójnej w parze z Leo Warem.
W 1898 roku po raz pierwszy został zwycięzcą mistrzostw USA (obecnie US Open). W finale turnieju pretendentów pokonał Dwighta Davisa i formalnie tytuł przypadł mu walkowerem, ponieważ mistrz sprzed roku, Robert Wrenn, przebywał na froncie wojny hiszpańsko-amerykańskiej i nie mógł wziąć udziału w challenge round. Whitman obronił mistrzostwo w 1899 i 1900 roku. W 1901 roku Whitmana zabrakło w mistrzostwach USA, a rok później doszedł jeszcze raz do finału turnieju pretendentów, w którym uległ Brytyjczykowi Reginaldowi Doherty'emu.
W 1900 roku Whitmanowi przypadł zaszczyt otwarcia pierwszego meczu o Puchar Davisa, ufundowanego przez Dwighta Davisa. Na korcie Longwood Cricket Club w Bostonie Whitman pokonał Brytyjczyka Arthura Gore'a. Drugi mecz singlowy wygrał sam Davis, który dodatkowo dołożył punkt w deblu w parze z Holcombem Wardem. W 1901 roku rywalizacji o Puchar Davisa nie stoczono, a w 1902 roku Whitman jeszcze raz odegrał znaczącą rolę w zdobyciu trofeum, zdobywając dwa punkty singlowe po zwycięstwach nad Reginaldem Dohertym i Joshuą Pimem. Tym samym Whitman pozostał w ramach rozgrywek Pucharu Davisa niepokonany.
Po raz pierwszy sklasyfikowany w czołowej dziesiątce rankingu amerykańskiego Whitman był w 1896 roku, w latach 1898–1900 znajdował się na szczycie listy, a w 1902 roku na 2. miejscu.
Interesował się historią tenisa i w 1931 roku opublikował "Tennis Origins and Mysteries". Rok później zmarł śmiercią samobójczą.
W 1955 roku jako jeden z pierwszych został wpisany do międzynarodowej tenisowej galerii sławy.

</doc>
<doc id="567424" url="https://pl.wikipedia.org/wiki?curid=567424" title="Gdynia Port Oksywie">
Gdynia Port Oksywie

Gdynia Port Oksywie – nieczynna stacja PKP znajdująca się w Gdyni, w południowej części dzielnicy Oksywie. Do roku 1994 funkcjonowała jako stacja końcowa dla pociągów osobowych z Kościerzyny, obecnie kursują po niej tylko pociągi towarowe.
W związku z sąsiedztwem z obiektami wojskowymi stacja jest w mniejszym stopniu zrujnowana niż pozostałe na tej linii. Na obu peronach zachowały się tablice informujące o nazwie stacji "Gdynia Port Oksywie", na końcu obu torów znajdują się kozły oporowe wraz z hamulcami torowymi. Za kozłami oporowymi znajduje się niewielki plac wraz z dawnym budynkiem stacyjnym. Mimo iż jest to ostatnia stacja na tej linii, to obok istnieje kilka torów schodzących się w jeden, którym jeżdżą pociągi towarowe do portu i bazy Marynarki Wojennej.
Do 1993 w godzinach szczytu linią kursowały 4 pary pociągów z Gdyni Chyloni. Pierwszy kurs pociągu na Oksywie przyjeżdżał z Kościerzyny i tam też wracał ostatni kurs w kierunku Chyloni. Pociągi te zestawione były przeważnie z wagonów piętrowych ciągniętych lokomotywą spalinową SP42 lub SU42, a w sezonie zimowym – ze względu na trudny profil trasy – lokomotywą serii SU46. Przed wprowadzeniem trakcji spalinowej obsługę trakcyjną zapewniały parowozy. Pociągi te dowoziły pracowników na Oksywie na godziny siódmą i ósmą oraz odwoziły do domów po piętnastej i zwane były potocznie "baną" ("kaszb. ban, bana" = pociąg) lub – z uwagi na porę odjazdu z Oksywia – .

</doc>
<doc id="567427" url="https://pl.wikipedia.org/wiki?curid=567427" title="William Clothier">
William Clothier

William Jackson Clothier, Bill Clothier (ur. 27 września 1881 w Sharon Hill, zm. 4 września 1962 w Filadelfii) – amerykański tenisista, zwycięzca mistrzostw USA, reprezentant w Pucharze Davisa.
Kariera tenisowa.
W 1902 roku jako student Uniwersytecie Harvarda zdobył międzyuczelniane mistrzostwo USA w grze pojedynczej i podwójnej, w parze z Edwardem Leonardem.
W 1906 roku został zwycięzcą mistrzostw USA (obecne US Open), pokonując w finale Bealsa Wrighta 6:3, 6:0, 6:4. Finały singlowe mistrzostw USA osiągnął w 1904 roku (w rywalizacji pretendentów, porażka z Holcombem Wardem) i w 1909 roku (porażka z William em Larnedem).
W 1905 roku jedyny raz wystąpił na Wimbledonie.
W 1912 roku awansował do finału gry mieszanej mistrzostw USA, w parze z Eleonorą Sears.
Między 1901 a 1914 rokiem Clothier był sklasyfikowany w czołowej dziesiątce rankingu amerykańskiego, w tym jako nr 1. w 1906 roku.
Clothier wystąpił w dwóch edycjach Pucharu Davisa. W 1905 roku wziął udział w pierwszym meczu, rozgrywanym przez Amerykanów poza krajem, przyczyniając się do zwycięstwa nad Francją na kortach londyńskiego Queen's Clubu. Pokonał wówczas Maxa Décugisa oraz Maurice'a Germota. Zabrakło go jednak w składzie Amerykanów w kolejnych rundach przeciwko wspólnej ekipie Australii i Nowej Zelandii oraz przeciwko Brytyjczykom. Uczestnicząc w rozgrywkach w 1909 roku również nie dostąpił zaszczytu gry w finale. Łącznie rozegrał w zespole pucharowym pięć pojedynków, z czego cztery wygrał.
W 1935 roku zdobył mistrzostwo USA w kategorii "ojciec i syn" z Williamem Clothierem juniorem.
W 1956 roku Clothier został uhonorowany miejscem w międzynarodowej tenisowej galerii sławy.

</doc>
<doc id="567428" url="https://pl.wikipedia.org/wiki?curid=567428" title="Mario Tokić">
Mario Tokić

Mario Tokić (ur. 23 lutego 1975 w Zagrzebiu) – chorwacki trener piłkarski i piłkarz grający na pozycji środkowego obrońcy.
Tokić piłkarską karierę zaczynał nie w rodzinnym Zagrzebiu, a w oddalonej o blisko 180 km Rijece w miejscowym klubie NK Rijeka. Po 6 latach powrócił do Zagrzebia i trafił do Dinama. W 2001 roku opuścił Chorwację i przeniósł się do Austrii zasilając szeregi Grazer AK. Po 4 latach gry w tym jednym z czołowych klubów kraju przeniósł się do stołecznej Austrii Wiedeń (kosztował około 900 tys. euro). Po sezonie 2006/2007 przeniósł się do drużyny lokalnego rywala Austrii – Rapidu. W 2009 roku wrócił do Chorwacji i grał w NK Zagreb, w którym w 2011 roku zakończył karierę.
Do klubowych sukcesów Tokicia należą: dwukrotny tytuł Mistrza Chorwacji w latach 1999 i 2000 oraz Puchar Chorwacji w 2001 roku z Dinamem, zdobycie tytułu Mistrza Austrii w 2004 roku z Grazerem AK oraz w 2006 roku z Austrią, a także dwukrotnie Puchar Austrii z Grazerem w 2002 i 2004 roku oraz w 2006 z Austrią.
W reprezentacji Chorwacji Tokić zadebiutował 5 września 1998 roku w przegranym 0:2 meczu z reprezentacją Irlandii. Był w 23-osobowej kadrze na Euro 2004, ale nie zagrał tam ani minuty. Podobnie było na Mistrzostwach Świata w Niemczech, gdzie Tokić był w kadrze, ale również nie grał.

</doc>
<doc id="567431" url="https://pl.wikipedia.org/wiki?curid=567431" title="Vincent Richards">
Vincent Richards

Vincent Richards (ur. 20 marca 1903 w Yonkers, zm. 28 września 1959 w Nowym Jorku) – amerykański tenisista, zwycięzca dziewięciu turniejów wielkoszlemowych w grze podwójnej i mieszanej, zdobywca Pucharu Davisa, mistrz olimpijski.
Kariera tenisowa.
W 1918 roku do wspólnej gry w mistrzostwach USA (obecnie US Open) zaprosił go William Tilden i współpraca ta zakończyła się triumfem w mistrzostwach, po finałowym zwycięstwie nad Fredem Alexandrem i Bealsem Wrightem. Richards w trakcie finału miał 15 lat i okazał się najmłodszym triumfatorem jednej z najważniejszych imprez (wówczas nie określanej jeszcze mianem wielkoszlemowej) wśród mężczyzn. Richards i Tilden nie zakończyli na tym występie wspólnej gry. Rok później w finale mistrzostw USA przegrali z Australijczykami Geraldem Pattersonem i Patem O’Harą Woodem. Tej samej parze zrewanżowali się w finale w 1922 roku, natomiast w 1921 roku wygrali mistrzostwa USA po finale z Richardem Williamsem i Watsonem Washburnem. Z kolei w parze z Williamsem Richards sięgnął po dwa kolejne tytuły mistrza USA w deblu w 1925 i 1926 roku. W finale edycji zawodów z 1926 przeciwnikami pary Richards–Williams byli Al Chapin i William Tilden.
Dwa razy Richards zdobył także mistrzostwo USA w grze mieszanej, mając za partnerki Marion Zinderstein (1919) i Helen Wills (1924). W singlu, w 1918 roku ustanowił rekordy najmłodszego uczestnika i zwycięzcy meczu w mistrzostwach USA, ale w kolejnych latach ani razu nie udało mu się dotrzeć do finału. W 1922 roku w półfinale przegrał z Billem Johnstonem. W latach 1924 i 1925 jego półfinałowym pogromcą był Tilden, odpowiednio. Walka o finał nie powiodła się Richardsowi także w 1926 roku, kiedy poniósł porażkę z Jeanem Borotrą.
Przeciwko francuskim „Czterem Muszkieterom Tenisa” rywalizował kilkakrotnie. W 1923 roku pokonał na Wimbledonie Jacques'a Brugnona, ale odpadł w ćwierćfinale z Williamem Johnstonem. Rok później przegrał w tym turnieju z Borotrą, by zrewanżować się ekipie francuskiej w drodze po mistrzostwo w grze podwójnej z Frankiem Hunterem (Amerykanie pokonali m.in. Borotrę i Lacoste'a, a w finale rodaków Williamsa i Washburna). W 1926 roku Richards i Howard Kinsey ulegli w finale Wimbledonu Brugnonowi i Cochetowi, ale w tymże roku sięgnęli po mistrzostwo Francji pokonując tych samych rywali.
Rywalizacja amerykańsko–francuska toczyła się także na polu reprezentacyjnym w Pucharze Davisa. Richards był w składzie ekipy amerykańskiej w latach 1922, 1924, 1925 i 1926. We wszystkich tych latach trofeum przypadało Amerykanom, ale sam zawodnik miał problemy z przebiciem się na pozycję singlisty wobec dominacji Tildena i Johnstona. Jedynie w 1924 roku Richards wystąpił w grze pojedynczej, pokonując Geralda Pattersona i Pata O’Harę Wooda. Partnerując Tildenowi pokonał tych samych zawodników w deblu, rewanżując się tym samym za porażkę deblową w finale Pucharu Davisa z 1922 roku. Podobnie jak w 1922, w finałach 1925 i 1926 udział Richardsa ograniczył się do debla, tym razem w parze z Richardem Williamsem, i oba mecze przyniosły zwycięstwa Amerykanom – w 1925 nad Lacoste'em i Borotrą i w 1926 nad Cochetem i Brugnonem. Łączny bilans występów Vincenta Richardsa w Pucharze Davisa to dwie wygrane singlowe (bez porażek) i dwie deblowe (jedna porażka). Na stosunkowo skromną liczbę gier miał wpływ ówczesny regulamin – Amerykanie, jako obrońcy tytułu, występowali jedynie w meczach finałowych.
Richards był gwiazdą amerykańskiej ekipy tenisowej na igrzyskach olimpijskich w Paryżu w 1924 roku. Wygrał grę pojedynczą, pokonując w finale Henriego Cocheta 6:4, 6:4, 5:7, 4:6, 6:2, oraz grę podwójną, w parze z Frankiem Hunterem, po finale z Brugnonem i Cochetem zakończonym rezultatem 4:6, 6:2, 6:3, 2:6, 6:3. Jedynie w grze mieszanej Richards nie został mistrzem, ale zdobył srebrny medal w parze z Marion Zinderstein, a złoto wywalczyli Hazel Wightman i Richard N. Williams.
Poza głównym turniejem mistrzowskim Richards zdobył także szereg tytułów mistrza USA na różnych nawierzchniach. W 1919, 1923 i 1924 roku był najlepszy w mistrzostwach halowych w grze pojedynczej, ten sam turniej wygrywał pięć razy w deblu (1919 i 1920 z Tildenem, 1921 z Howardem Voshellem, 1923 i 1924 z Frankiem Hunterem). Ponadto w 1920 roku wygrał deblowe mistrzostwa na kortach ziemnych w parze z Rolandem Robertsem.
Od 1921 roku Richards przez pięć kolejnych sezonów figurował w czołowej dziesiątce nieoficjalnego rankingu światowego, w tym w 1924 roku jako wicelider (za Tildenem). Był również w czołówce rankingu amerykańskiego, a zdaniem wielu obserwatorów w 1926 roku, wobec słabszej postawy Tildena, zasługiwał w krajowej klasyfikacji na pierwsze miejsce. Krajowa federacja pominęła jednak w ogóle jego nazwisko, ponieważ zdecydował się rozpocząć karierę zawodową.
Podpisując profesjonalny kontrakt z promotorem C.C. Pyle'em w 1926 roku Richards stał się jednym z pionierów tenisa zawodowego. Utracił prawo rywalizacji z amatorami, a więc m.in. w imprezach wielkoszlemowych i w Pucharze Davisa, ale mógł liczyć na oficjalne zarobki z tenisa. Zimą 1926 i 1927 roku odbył serię pokazowych pojedynków w ramach ekipy Pyle'a, w skład której wchodzili także Howard Kinsey, Harvey Snodgrass, Francuz Paul Feret, a także kobiety – Suzanne Lenglen i Mary Kendall Browne. Po zakończeniu występów w tym zespole Richards przystąpił do organizacji pierwszych turniejów zawodowych. W 1927 roku wygrał w Nowym Jorku pierwsze zawodowe mistrzostwa USA, pokonując w finale Kinseya i inkasując nagrodę w wysokości tysiąca dolarów. W latach 1927–1931 Richards występował nieprzerwanie w finałach tej imprezy, w 1928 roku pokonując Karela Koželuha, rok później przegrywając z Koželuhem, w 1930 roku wygrywając w kolejnym spotkaniu z Koželuhem, wreszcie przegrywając w 1931 roku z Williamem Tildenem. Po raz czwarty został zawodowym mistrzem USA w 1933 roku, po zwycięstwie nad Frankiem Hunterem.
Richards startował w zawodowych mistrzostwach USA w deblu, sięgając po siedem tytułów. W 1929 roku triumfował w parze z Koželuhem, w 1930 i 1931 roku z Kinseyem, w 1933 z Charlesem Woodem, w 1937 z George'em Lottem, w 1938 z Fredem Perrym. Po raz ostatni triumfował w 1945 roku. Sukces ten miał zarazem wymiar symboliczny – partnerem Richardsa był William Tilden, ten sam, z którym odniósł pierwszy wielki sukces przeszło ćwierć wieku wcześniej. W finale Richards i Tilden pokonali Welby'ego Van Horna i Dicka Skeena, a Tilden liczył sobie wówczas już 52 lata.
Przyjeżdżając na Wimbledon w 1923 roku Richards zadziwił światek tenisowy towarzyszącą mu zawodową ekipą – osobistym lekarzem, sekretarką, maszynistką. Był uważany za jednego z pierwszych tenisowych gwiazdorów.
W 1959 roku został wpisany do Międzynarodowej Tenisowej Galerii Sławy, w tym samym roku zmarł.

</doc>
<doc id="567432" url="https://pl.wikipedia.org/wiki?curid=567432" title="Dino Merlin">
Dino Merlin

Dino Merlin, właśc. "Edin Dervišhalidović" (ur. 12 września 1962 w Sarajewie) – jugosłowiański i bośniacki kompozytor i piosenkarz i autor tekstów, wokalista zespołu "Merlin" w latach 1983–1991. Dwukrotny reprezentant Bośni i Hercegowiny w Konkursie Piosenki Eurowizji (w 1999 i 2011).
Życiorys.
Wczesne lata.
Uczęszczał do szkoły podstawowej „Moris Moco Salom”, która w późniejszych latach będzie inspiracją dla jego twórczości. Następnie ukończył Techniczną Szkołę Średnią w Sarajewie. Podjął studia, jednak przerwał je po pierwszym semestrze, chcąc skupić się na działalności muzycznej. By się utrzymać, dorabiał jako pracownik fabryki metalu na przedmieściach stolicy.
Gdy miał 12 lat, otrzymał od matki gitarę, na której samodzielnie nauczył się grać. Niedługo później zaczął pisać swoje pierwsze melodie i teksty piosenek. Pierwszy utwór skomponował, mając 14 lat. Jako nastolatek brał udział w kilku konkursach muzycznych, w których wykonywał własne interpretacje piosenek znanych wykonawców.
Kariera.
Współpraca z zespołem Merlin.
W czasach licealnych zaczął grać pierwsze koncerty wraz z przyjacielem z dzieciństwa, klawiszowcem Mirsadem Lutvicą, który pomagał mu w nauce gry na gitarze, a kilka lat później wraz z nim założył zespół Merlin. Przyjaźnił się również z młodszym bratem Lutvicy, Mensurem, który towarzyszył mu, gdy grali koncerty na ulicach Sarajewa.
W 1983 wraz z przyjaciółmi założył zespół Merlin, w którym odpowiedzialny był za pisanie tekstów, komponowanie muzyki oraz śpiewanie. Kilka miesięcy później za własne pieniądze wynajął studio muzyczne należące do Brano Likicia, by zarejestrować napisane przez siebie piosenki. Nagranie nie zostały przyjęte przez żadną z czołowych wytwórni muzycznych w Sarajewie. W trakcie nagrywania jednej z piosenek został dostrzeżony przez odkrywcę talentów Muradifa Brkicia, który zaproponował im podpisanie kontraktu ze swoją wytwórnią muzyczną Sarajevodisk. Efektem współpracy był pierwszy album studyjny zespołu, zatytułowany "Kokuzna vremena" z 1985.
W następnych latach wydali jeszcze cztery albumy: "Teško meni sa tobom, a još teže bez tebe" (1986), "Merlin" (1987), "Nešto lijepo treba da se desi" (1989) i "Peta strana svijeta" (1990).
Niedługo po premierze piątej płyty zakończył współpracę z muzykami, chcąc skupić się na karierze solowej.
Kariera solowa.
W 1991 przybrał pseudonim Dino Merlin, a w swych utworach zaczął łączyć orientalne instrumenty wraz z nowoczesnym brzmieniem muzyki elektronicznej. W 1993 wydał pierwszy, solowy album studyjny, zatytułowany "Moja bogda sna". W 1995 zaprezentował drugą płytę pt. "Fotografija", a także napisał tekst państwowego hymnu „Jedna si jedina”. W 1997 nagrał singiel „Ljubav je” w towarzystwie kilku innych lokalnych artystów, takich jak m.in. Srđan Jevđević, Hajrudin Varešanović czy Dražen Žerić.
W 1999 wydał piosenkę „Putnici”, którą nagrał w duecie z Béatrice Poulot. Zaprezentowali ją podczas koncertu "BH Eurosong", wyłaniającego reprezentanta Bośni i Hercegowiny w 44. Konkursie Piosenki Eurowizji, i zajęli drugie miejsce, przegrywając jedynie z utworem „Starac i more” zespołu Hari Mata Hari. Po dyskwalifikacji grupy zostali ogłoszeni nowymi przedstawicielami kraju w konkursie organizowanym w Jerozolimie. W finale konkursu zajęli siódme miejsce, zdobywszy 86 punktów. Również w 1999 wydał swój pierwszy album koncertowy pt. "Vječna vatra", zawierającym zapis audiowizualny koncertu, który zagrał 23 lipca 1998 w Sarajewie.
W 2000 wydał trzeci solowy album studyjny pt. "Sredinom", a w maju 2004 – płytę pt. "Burek", która sprzedała się w ponad 600 tys. egzemplarzach. W lipcu zaśpiewał gościnnie podczas ceremonii otwarcia Starego Mostu, odnowionego przez UNESCO po jedenastu latach od zniszczeniu w 1993.
W 2005 wydał drugi album koncertowy pt. "Live Koševo 2004", zawierający zapis audiowizualny koncertu zagranego pod koniec lipca 2004 na stadionie Koševo w Sarajewie. W trakcie widowiska gościnnie wystąpiło kilku innych piosenkarzy z krajów byłej Jugosławii, w tym np. Nina Badrić, Ivana Banfić i Željko Joksimović. Piosenka „Superman”, którą nagrał z Joksimoviciem, dotarła do pierwszego miejsca krajowych list przebojów.
W połowie 2007 wydał singiel „Otkrit ću ti tajnu”, którym zapowiadał swój kolejny album pt. "Ispočetka", wydany w czerwcu 2008 nakładem chorwackiej wytwórni City Records. Drugim singlem z płyty była piosenka „Dabogda”, którą nagrał z Hari Varešanoviciem, wokalistą zespołu Hari Mata Hari.
W 2011 z piosenką „Love in Rewind” reprezentował Bośnię i Hercegowinę w 56. Konkursie Piosenki Eurowizji. 14 maja otworzył stawkę drugiego koncertu półfinałowego i z piątego miejsca awansował do finału rozgrywanego 16 maja. Zajął w nim szóste miejsce po zdobyciu łącznie 125 punktów, w tym m.in. maksymalnych not 12 punktów od Austrii, Macedonii, Serbii, Słowenii i Szwajcarii.
W czerwcu 2014 wydał szósty album studyjny pt. "Hotel Nacional".
Życie prywatne.
Jest synem Abida i Fatimy. Jego ojciec pracował jako stolarz, a matka była muzułmańską duchowną. Gdy miał siedem lat, jego rodzice rozwiedli się, a on zamieszkał z matką.
Mieszka w Sarajewie. W latach 80. poślubił Amelę, która była jego szkolną miłością. Ma dwoje dzieci, córkę Naidę i syna Hamzę.

</doc>
<doc id="567433" url="https://pl.wikipedia.org/wiki?curid=567433" title="Francis Hunter">
Francis Hunter

Francis Townsend Hunter, Frank Hunter (ur. 28 czerwca 1894 w Nowym Jorku, zm. 2 grudnia 1981 w Palm Beach) − amerykański tenisista, zwycięzca mistrzostw USA i Wimbledonu w grze podwójnej, mistrz olimpijski w deblu, reprezentant w Pucharze Davisa.
Kariera tenisowa.
Praworęczny woleista, dysponujący również silnym serwisem i forhendem, był jednym z czołowych graczy w latach 20. Kilkakrotnie był bliski singlowego tytułu w imprezach wielkoszlemowych, ale w finale Wimbledonu w 1923 roku przegrał z Billem Johnstonem, w finale mistrzostw USA 1928 roku poniósł porażkę z Henrim Cochetem, a rok później z Williamem Tildenem.
Sukcesy odnosił głównie w grze podwójnej. W 1927 roku, w parze z Williamem Tildenem, pokonał w finale mistrzostw USA Billa Johnstona i Richarda Williamsa. W 1924 roku odniósł triumf w zmaganiach deblowych na Wimbledonie, partnerując Vincentowi Richardsowi. Ponadto deblowe mistrzostwo Wimbledonu zdobył także w 1927 roku z Tildenem.
Hunter miał na koncie dwa zwycięstwa wimbledońskie w grze mieszanej, w 1927 roku z Elizabeth Ryan i w 1929 roku z Helen Wills. W parze z Helen Wills dwa razy przegrywał mikstowe finały mistrzostw Francji, w 1928 i 1929 roku.
Wystąpił w trzech edycjach Pucharu Davisa − w 1927, 1928 i 1929 roku. W 1927 Amerykanie wystąpili od razu w finale (przeciwko Francuzom – „Czterem Muszkieterom Tenisa”) jako obrońcy trofeum, a Hunter pojawił się na korcie w deblu, partnerując Tildenowi. Zdobyty punkt deblowy, po zwycięstwie nad Jacques’em Brugnonem i Jeanem Borotrą, dał reprezentacji amerykańskiej prowadzenie 2:1, ale ostatecznie nie wystarczył do obrony Pucharu. W 1928 Hunter w finale również wystąpił w deblu, także z Tildenem, przegrywając z Henrim Cochetem i Jeanem Borotrą, a w 1929 grał jedynie we wcześniejszych rundach. Łączny bilans występów Huntera w Pucharze Davisa to 3 wygrane i 1 porażka w singlu, 1 wygrana i 1 porażka w deblu.
W 1924 roku Hunter w parze z Vincentem Richardsem zdobył złoty medal podczas igrzysk olimpijskich w Paryżu w grze podwójnej. W finale Amerykanie pokonali Francuzów Jacques’a Brugnona i Henriego Cocheta 4:6, 6:2, 6:3, 2:6, 6:3.
Hunter pięciokrotnie znalazł się w czołowej dziesiątce rankingu amerykańskiego między 1922 a 1929 rokiem, w tym jako wicelider w 1927, 1928 i 1929, a także trzy razy w czołowej dziesiątce nieoficjalnego rankingu światowego, w 1928 roku na 4. miejscu. Poza najbardziej prestiżowymi mistrzostwami USA na kortach trawiastych, dwa razy wygrywał halowe mistrzostwa w singlu i trzy razy w deblu. W finałach singlowych pokonał w 1922 roku Franka Andersona, w 1930 roku Juliusa Seligsona, ponadto w 1923 i 1924 przegrywał finały z Richardsem, a w 1929 z Borotrą. Tytuły deblowe w halowych mistrzostwach USA zdobył w 1923 i 1924 z Richardsem oraz w 1929 roku z Tildenem.
W 1931 roku Hunter został jednym z pierwszych tenisistów zawodowych, po Richardsie i Tildenie. Odbył serię pokazowych spotkań z Tildenem i Karelem Koželuhem, w 1933 roku przegrał w finale mistrzostw USA profesjonalistów z Richardsem. W 1937 roku został promotorem tenisa zawodowego i zasłynął podpisaniem kontraktu z Brytyjczykiem Fredem Perrym.
W 1961 roku nazwisko Huntera wpisano do Międzynarodowej Tenisowej Galerii Sławy.

</doc>
<doc id="567434" url="https://pl.wikipedia.org/wiki?curid=567434" title="Fred Alexander">
Fred Alexander

Frederick Beasley Alexander (ur. 14 sierpnia 1880 w Seabright, zm. 3 marca 1969 w Beverly Hills) – amerykański tenisista, zwycięzca Australasian Championships w grze pojedynczej i grze podwójnej, zwycięzca U.S. National Championships w grze podwójnej, reprezentant w Pucharze Davisa.
Kariera tenisowa.
W czasie studiów na Princeton został akademickim mistrzem USA w grze pojedynczej w 1901 roku i w grze podwójnej w 1900 roku, w parze z Raymondem Little.
Między 1904 a 1918 rokiem sześć razy znalazł się w czołowej dziesiątce rankingu amerykańskiego, najwyżej w 1908 roku na pozycji nr 3.
W 1908 roku jedyny raz wziął udział w mistrzostwach Australii (obecnie Australian Open) i wygrał tę imprezę, stając się pierwszym zagranicznym zwycięzcą. W finale pokonał Alfreda Dunlopa, z którym stworzył też najlepszą parę deblową w zawodach, odnosząc zwycięstwo w spotkaniu o tytuł nad Anthonym Wildingiem i Granvillem G. Sharpem. Znaczącym osiągnięciem Alexandra w 1908 roku był również singlowy finał pretendentów na mistrzostwach USA (obecnie US Open), w którym poniósł porażkę z Bealsem Wrightem.
Razem z Haroldem Hackettem stworzył parę w deblu, która w latach 1905–1911 nieprzerwanie występowała w finale gry podwójnej mistrzostw USA, wygrywając w latach 1907–1910. Piąte mistrzostwo w rozgrywkach Alexander zdobył w 1917 roku (ze względu na trwającą I wojnę światową impreza nosiła nazwę "National Patriotic Tournament"), mając za partnera Harolda Throckmortona. Jeszcze rok później doszedł do deblowego finału, tym razem z parze z Bealsem Wrightem.
W 1918 roku Alexander doszedł do finału gry mieszanej mistrzostw USA w parze z Mollą Mallory.
Sześciokrotnie Alexander wygrywał w deblu halowe mistrzostwa USA – w 1906, 1907 i 1908 roku z Hackettem, w 1911 i 1912 roku z Theodorem Pellem, w 1917 roku z Williamem Rosenbaumem.
W 1908 roku Alexander został powołany do reprezentacji narodowej w Pucharze Davisa. W finale przeciwko połączonej ekipie Australii i Nowej Zelandii w Melbourne nie zdobył punktu, przegrywając w pięciu setach z Normanem Brookesem, w trzech setach z Anthonym Wildingiem oraz w pięciu setach mecz deblowy z tymi samymi przeciwnikami, mając za partnera Bealsa Wrighta.
W 1961 roku został wpisany do Międzynarodowej Tenisowej Galerii Sławy.

</doc>
<doc id="567436" url="https://pl.wikipedia.org/wiki?curid=567436" title="Harold Hackett">
Harold Hackett

Harold Humphrey Hackett (ur. 12 lipca 1878 w Hingham, zm. 20 listopada 1937 w Nowym Jorku) – amerykański tenisista, czterokrotny zwycięzca mistrzostw USA w grze podwójnej, zdobywca Pucharu Davisa.
Studiował na Uniwersytecie Yale.
Specjalizował się w grze podwójnej, ale i w grze pojedynczej osiągnął ćwierćfinał mistrzostw USA (obecnie US Open) w 1906 i w tymże roku znalazł się na 7. miejscu rankingu amerykańskiego (był w czołowej dziesiątce tej klasyfikacji ponadto w 1902).
Wspólnie z Fredem Alexandrem w latach 1905–1911 nieprzerwanie występował w finałach gry podwójnej mistrzostw USA. Zwycięstwa Hackett z Alexandrem odnieśli w latach 1907–1910. Trzykrotne zdobył mistrzostwo w hali (lata 1906–1908, również z Alexandrem) oraz mistrzostwo na kortach ziemnych (1912, z Walterem Merrillem Hallem). Skompletował w ten sposób tytuły deblowego mistrza USA na wszystkich dostępnych ówcześnie nawierzchniach (nie rozgrywano jeszcze turniejów na kortach twardych).
Uczestniczył w trzech edycjach Pucharu Davisa, wyłącznie jako deblista. W 1908 i 1909 Amerykanie przegrywali w finałach z połączoną ekipą Australii i Nowej Zelandii, ale dla Hacketta brakowało miejsca w decydujących spotkaniach (w finałach grały odpowiednio deble Fred Alexander–Beals Wright i Maurice McLoughlin–Melville Long). W 1913 Hackett pełnił funkcję grającego kapitana i z zespołem w składzie: on sam, Maurice McLoughlin i Richard N. Williams odzyskał dla USA Puchar Davisa po 11 latach. Hackett, mając za partnera McLoughlina, zdobył punkt w deblu, pokonując Brytyjczyków Charlesa Dixona i Herberta Ropera Barretta.
W 1961 Harold Hackett został pośmiertnie wpisany do międzynarodowej tenisowej galerii sławy.

</doc>
<doc id="567438" url="https://pl.wikipedia.org/wiki?curid=567438" title="John Doeg">
John Doeg

John Thomas Godfray Hope Doeg, Johnny Doeg (ur. 7 grudnia 1908 w Guaymas, zm. 27 kwietnia 1978 w Redding) – amerykański tenisista, zwycięzca mistrzostw USA w grze pojedynczej i podwójnej.
Pochodził z rodziny o dużych tradycjach tenisowych – jego matka, Violet (z domu Sutton), była mistrzynią Południowej Kalifornii, ciotka May Sutton Bundy mistrzynią USA i pierwszą amerykańską triumfatorką Wimbledonu, cioteczna siostra Dorothy Cheney (córka May Sutton Bundy) mistrzynią Australii.
Kariera tenisowa.
Wychowywał się w Kalifornii, w 1926 roku zdobył mistrzostwo USA do lat 18. Rok później po raz pierwszy został sklasyfikowany w czołowej dziesiątce rankingu amerykańskiego.
Najlepsze wyniki osiągnął w 1930 roku, kiedy był w półfinale Wimbledonu (przegrał z Wilmerem Allisonem), a następnie triumfował w mistrzostwach USA. W finale Doeg pokonał Franka Shieldsa 10:8, 1:6, 6:4, 16:14, asem broniąc piłki setowej dla rywala w czwartym secie przy stanie 13:14.
Był czwartym leworęcznym mistrzem USA, po Bobie Wrennie, Bealsie Wrighcie i Lindleyu Murrayu. W 1929 i 1930 roku zdobył także tytuł mistrzowski w deblu, występując w parze z George'em Lottem. W 1930 roku para ta dotarła do finału Wimbledonu, w którym lepsi okazali się inni Amerykanie, Wilmer Allison i John Van Ryn.
Rezultaty osiągnięte w 1930 dały Doegowi pozycję lidera w rankingu amerykańskim, a także 4. pozycję na świecie w nieoficjalnym rankingu The Daily Telegraph.
W 1930 roku wystąpił także raz w reprezentacji USA w Pucharze Davisa. Rozegrał jeden mecz singlowy (wygrany), zabrakło go jednak w finale przeciwko Francji, który przyniósł kolejny raz obronę trofeum przez Francuzów (USA reprezentowali w grze pojedynczej Tilden i Lott, w grze podwójnej Allison i Van Ryn).
W 1962 roku został wpisany do Międzynarodowej Tenisowej Galerii Sławy.

</doc>
<doc id="567439" url="https://pl.wikipedia.org/wiki?curid=567439" title="Sobór Sofijski w Kijowie">
Sobór Sofijski w Kijowie

Sobór Sofijski albo sobór Mądrości Bożej (ukr. Софійський Собор) – cerkiew w Kijowie, wpisana na listę światowego dziedzictwa kulturalnego UNESCO, obecnie muzeum państwowe.
Historia.
Pierwsze chrześcijańskie budowle sakralne miały istnieć w tym miejscu już w czasach panowania św. Olgi (945–947). Obecną świątynię zaczęto budować za panowania Włodzimierza I Wielkiego, 4 listopada 1011 w stylu bizantyjskim. Do XIII wieku była najważniejszą cerkwią miasta, pełniła funkcje katedry biskupiej, w tym metropolitalnej. Po najeździe Tatarów w 1240 roku została zrujnowana i opuszczona. W XVI wieku była już poważnie uszkodzona (nie posiadała dachów i kopuł).
W latach 1637–1638 z inicjatywy metropolity Piotra Mohyły cerkiew została odbudowana w stylu barokowym wg planów i udziale włoskiego architekta Octaviano Manciniego. Dodano wtedy zbudowane od fundamentów cztery apsydiole rozmieszczone po bokach sanktuarium oraz wzniesiono attyki. Cerkiew została poważnie zniszczona przez pożar w 1697 r. Dzisiejszy kształt budynku pochodzi w większości z czasów rządów Iwana Mazepy z lat 1699–1709. W XVIII wieku zbudowano dzwonnicę, bramę Zborowskiego, piekarnię, dom metropolity, bursę i inne zabudowania.
W 1882 zburzono od strony zachodniej ganek z czasów Iwana Mazepy, zastępując go stylizacją neobizantyjską.
W 1921 w soborze wszechukraiński sobór wyświęcił protoprezbitera Wasyla Lypkiwśkoho na Metropolitę kijowskiego i całej Ukrainy, głowę nowo utworzonego niekanonicznego Ukraińskiego Autokefalicznego Kościoła Prawosławnego. Tego samego roku Narodowa Akademia Nauk Ukrainy utworzyła "Komisję ds. cerkwi Mądrości Bożej", w celu ratowania soboru przed zniszczeniem przez władze, w ramach regularnej akcji ateizacji ZSRR. W 1934 w ramach akcji zamykania i burzenia świątyń w stolicy Ukrainy, cały zespół klasztorny Mądrości Bożej, razem z drugim głównym monasterem miasta, ławrą Peczerską, zamieniono w muzeum. Rząd komunistyczny zakazał sprawowania liturgii w soborze. Zabrano złote i srebrne przedmioty liturgiczne, królewskie wrota, ikony, kadzielnice, świeczniki, szaty i księgi liturgiczne. Pozłocony ikonostas, po zdarciu złota, spalono. We wrześniu 1941, według świadectw byłego dyrektora sofijskiego muzeum, Oleksego Powstenki, władze próbowały zaminować sobór i wysadzić go w powietrze. Nie zdążyli zrobić tego przed przyjściem wojsk niemieckich. Saperzy niemieccy oczyścili obiekt. W 1943 podczas niemieckiej okupacji Kijowa rozgrabiono eksponaty soboru-muzeum, część cennych ikon i archiwum fotograficznego wywieziono do Niemiec. Późniejsza propaganda starannie otaczała milczeniem niszczycielskie działania władzy radzieckiej.
Aktualnie na jej terenie znajduje się muzeum, a o jej przejęcie starał się Ukraiński Kościół Prawosławny Patriarchatu Kijowskiego.
15 grudnia 2018 r. w soborze Mądrości Bożej odbył się sobór zjednoczeniowy, na którym utworzono Kościół Prawosławny Ukrainy; również tam 3 lutego 2019 r. miała miejsce intronizacja pierwszego zwierzchnika tego Kościoła – metropolity Epifaniusza (Dumenki).
Architektura.
Świątynia posiada 3 nawy z okresu średniowiecza i 2 dodatkowe nawy przy każdym z boków, które zostały dodane w okresie nowożytnym. Dach wieńczy 13 kopuł. Na piętro z dawną galerią dla możnowładców prowadzi spiralna klatka schodowa. W średniowieczu sobór był nieotynkowany.
Wnętrze.
W soborze zachowały się pochodzące z XI i XII wieku freski i mozaiki, stworzone przez artystów bizantyjskich i ruskich. W centralnej części za ikonostasem znajduje się 6-metrowa mozaika „Oranta” z XI wieku przedstawiająca Matkę Boską z uniesionymi dłońmi. We wnętrzu zachował się też dolna część ikonostasu z 1747. W nawach bocznych eksponowane są średniowieczne kamienne sarkofagi książęce w tym grobowiec Jarosława Mądrego.
Otoczenie.
Na terenie kompleksu obok soboru znajdują się także:

</doc>
<doc id="567441" url="https://pl.wikipedia.org/wiki?curid=567441" title="John Van Ryn">
John Van Ryn

John William Van Ryn (ur. 30 czerwca 1905 w Newport News, zm. 7 sierpnia 1999 w Palm Beach) – amerykański tenisista, zwycięzca Wimbledonu, mistrzostw USA i mistrzostw Francji w grze podwójnej, reprezentant w Pucharze Davisa.
Kariera tenisowa.
Van Ryn ukończył w 1928 roku studia na Princeton University, rok wcześniej zdobywając w deblu akademickie mistrzostwo USA w parze z Kennethem Appelem.
W grze pojedynczej 5 razy osiągnął ćwierćfinał mistrzostw USA (obecnie US Open) i po razie w Mistrzostwach Francji (obecnie French Open) i Wimbledonie.
Sukcesy odnosił w grze podwójnej, głównie w parze z Wilmerem Allisonem. W latach 1930–1936 Amerykanie sześć razy wystąpili w finale mistrzostw USA, wygrywając w 1931 i 1935 roku. W 1929 i 1930 Van Ryn i Allison wygrywali również grę podwójną na Wimbledonie, kolejny finał osiągając w 1935 roku. Van Ryn wygrał również mistrzostwa Francji wspólnie z George’em Lottem w 1931 roku. Razem z Lottem triumfował w tym samym roku na Wimbledonie. W 1932 roku para Van Ryn–Lott zdobyła halowe mistrzostwo USA.
W rankingu amerykańskim Van Ryn 6 razy znalazł się w czołowej dziesiątce (między 1927 a 1932 rokiem), najwyższe miejsce zajmując w 1931 roku – nr 4. W 1929 i 1931 roku był również w dziesiątce nieoficjalnego rankingu światowego magazynu The Daily Telegraph (odpowiednio na 8. i 10. miejscu).
Van Ryn był jednym z reprezentantów USA w Pucharze Davisa. Z samym Wilmerem Allisonem odniósł 14 zwycięstw (przy dwóch porażkach), a łącznie odniósł 22 zwycięstwa deblowe i poniósł 2 porażki. Miał także dodatki bilans singlowy – 7 wygranych i 1 porażka.
W 1963 roku Van Ryn został wpisany do Międzynarodowej Tenisowej Galerii Sławy.

</doc>
<doc id="567444" url="https://pl.wikipedia.org/wiki?curid=567444" title="George Lott">
George Lott

George Martin Lott (ur. 16 października 1906 w Springfield, zm. 2 grudnia 1991 w Chicago) – amerykański tenisista, zwycięzca Wimbledonu, mistrzostw USA i mistrzostw Francji w grze podwójnej, reprezentant w Pucharze Davisa.
Kariera tenisowa.
W czasie studiów na University of Chicago poza tenisem uprawiał baseball.
Między 1924 a 1934 rokiem dziewięciokrotnie został sklasyfikowany w czołowej dziesiątce rankingu amerykańskiego, w tym w 1931 roku na pozycji wicelidera. Na czele rankingu w tymże roku znajdował się Ellsworth Vines, który pokonał Lotta w finale mistrzostw USA. Finał mistrzostw USA okazał się największym sukcesem singlowym w karierze Lotta, który ponadto mógł się szczycić tytułem mistrza USA na kortach ziemnych (1932, po finale z Bryanem Grantem).
W grze podwójnej i mieszanej George Lott odniósł łącznie dwanaście zwycięstw wielkoszlemowych. W mistrzostwach USA triumfował pięć razy w deblu, z trzema różnymi partnerami (Johnem Doegiem, Lesem Stoefenem i Johnem Henneseyem) oraz trzy razy w mikście (dwukrotnie z Betty Nuthall i raz z Helen Jacobs). W 1931 roku w parze z Johnem Van Rynem wygrał mistrzostwa Francji. Był w trzech deblowych finałach Wimbledonu, z których wygrał dwa, za każdym razem pokonując francuskich „Muszkieterów Tenisa” – w 1931 w parze z Van Rynem zwyciężył z Jacques’em Brugnonem i Henrim Cochetem, a w 1934 roku z Lesem Stoefenem pokonał Jacques’a Brugnona i Jeana Borotrę. W finale w 1930 roku, występując z Johnem Doegiem, musiał uznać wyższość innej amerykańskiej pary, Johna Van Ryna i Wilmera Allisona. W 1931 roku triumfował w wimbledońskim mikście w parze z Anną McCune Harper.
Lott wygrywał również mistrzostwa USA w deblu w hali (1932 z Van Rynem, 1934 ze Stoefenem) i na nawierzchni ziemnej (1932 z Grantem).
W latach 1928–1934 występował w reprezentacji USA w Pucharze Davisa (poza 1932) i pozostał niepokonany w deblu (11 wygranych spotkań), w singlu uzyskując bilans 7 zwycięstw i 4 porażek. W żadnej z edycji z udziałem Lotta Amerykanom nie udało się triumfować w Pucharze Davisa. Dwukrotnie przegrane pojedynki Lotta przesądzały losy rywalizacji na korzyść Francji – w 1929 Amerykanin uległ w piątym meczu finału przeciwko Cochetowi, a rok później w czwartym spotkaniu finału przegrał z Borotrą.
W 1934 roku Lott dołączył do grona tenisistów zawodowych i uczestniczył w meczach pokazowych. Zdobył również dwukrotnie deblowe mistrzostwo USA profesjonalistów, w 1935 w parze z Lesem Stoefenem i w 1937 z Vincentem Richardsem.
Był tenisistą praworęcznym, skutecznym woleistą, z różnorodnymi zagraniami taktycznymi. Stosował zmienne rotacje w zagraniach. Po zakończeniu kariery zawodniczej pracował jako trener zespołu akademickiego na Loyola University, do późnej starości.
W 1964 roku został uhonorowany miejscem w Międzynarodowej Tenisowej Galerii Sławy.

</doc>
<doc id="567445" url="https://pl.wikipedia.org/wiki?curid=567445" title="Zawisza Bydgoszcz S.A.">
Zawisza Bydgoszcz S.A.



</doc>
<doc id="567447" url="https://pl.wikipedia.org/wiki?curid=567447" title="Don McNeill">
Don McNeill

William Donald McNeill, Don McNeill (ur. 30 kwietnia 1918 w Chickasha, zm. 28 listopada 1996 w Vero Beach) – amerykański tenisista, zwycięzca mistrzostw Francji i mistrzostw USA w grze pojedynczej i podwójnej.
W okresie II wojny światowej służył jako oficer wywiadu marynarki wojennej.
Po zakończeniu kariery pracował w branży reklamowej w Nowym Jorku.
Kariera tenisowa.
Praworęczny Amerykanin, znany głównie ze skutecznego bekhendu, był jednym z zawodników, którym najlepsze lata kariery i szansę na odniesienie kolejnych sukcesów zabrała II wojna światowa.
W 1937 roku po raz pierwszy awansował do czołowej dziesiątku rankingu amerykańskiego, a rok później wygrał halowe mistrzostwa USA, pokonując w finale Franka Bowdena. Był wówczas studentem Kenyon College, w barwach którego zdobył międzyuczelniane mistrzostwo USA w 1940 roku. Tego samego roku został uznany za pierwszego tenisistę USA, natomiast ze względu na wojnę jedynie w 1939 roku znalazł się w czołowej dziesiątce rankingu światowego (nr 7). Wojna odebrała mu także szansę występów w Pucharze Davisa.
W 1939 roku na kortach im. Rolanda Garrosa podczas mistrzostw Francji (obecnie French Open) pokonał w finale lidera rankingu światowego, Bobby'ego Riggsa. Był drugim Amerykaninem ze zwycięstwem w Paryżu po Donie Budge'u i ostatnim zwycięzcą turnieju przed wybuchem wojny.
W 1940 roku zdobył tytuł akademicki i ukończył studia, a następnie zdobył mistrzostwo USA na kortach ziemnych, w finale pokonując Bobby'ego Riggsa. Po raz trzeci w krótkim czasie okazał się lepszy od Riggsa w wielkoszlemowych mistrzostwach USA w 1940 roku, pokonując go w rundzie finałowej. McNeill był pierwszym tenisistą, któremu w jednym sezonie udało się triumfować w rozgrywkach uczelnianych ("Intercollegiate") i "dorosłych" mistrzostwach (w 1942 roku osiągnięcie to powtórzył Ted Schroeder).
W 1944 roku McNeill wywalczył deblowe mistrzostwo USA w parze z Bobem Falkenburgiem po zwycięstwie nad Billem Talbertem i Pancho Segurą. Był to drugi wielkoszlemowy tytuł deblowy McNeilla, który w 1939 roku oprócz paryskiego zwycięstwa singlowego triumfował w grze podwójnej, pokonując w parze z Charlesem Harrisem Jacques'a Brugnona i Jeana Borotrę. Podczas mistrzostw USA w 1944 awansował ponadto do finału w grze mieszanej w parze z Dorothy Cheney. W 1946 roku McNeill osiągnął finał mistrzostw USA, grając w parze z Frankiem Guernseyem, a trofeum przypadło Billowi Talbertowi i Gardnarowi Mulloyowi.
McNeill był ponadto m.in. halowym mistrzem USA w 1950 roku w singlu i pięć razy w deblu (1941, 1944 z Frankiem Guernseyem, 1949, 1950 i 1951 z Billem Talbertem).
W 1965 roku został wpisany do Międzynarodowej Tenisowej Galerii Sławy.

</doc>
<doc id="567448" url="https://pl.wikipedia.org/wiki?curid=567448" title="RT8M">
RT8M



</doc>
<doc id="567449" url="https://pl.wikipedia.org/wiki?curid=567449" title="Tatra RT8D5">
Tatra RT8D5

Tatra RT8D5 (RT8D5M) – typ tramwaju produkowanego w latach 1997–1999 w zakładach ČKD w Pradze w Czechach.
Konstrukcja.
RT8D5 to dwukierunkowy trójczłonowy tramwaj przystosowany do obsługi przystanków z wysokimi peronami, wyposażony w rozruch impulsowy. Wywodzi się z wozu Tatra KT8D5. Wóz wyposażony jest m.in. w klimatyzację.
Eksploatacja.
Tramwaj RT8D5 przeznaczony jest dla szybkiej kolei miejskiej "Manila Metro Rail Transit System" w stolicy Filipin – Manili. 73 zamówione egzemplarze były ostatnim kontraktem firmy ČKD przed przejęciem jej przez firmę Siemens. Pierwszy prototypowy egzemplarz powstał w 1995 r. Dwa lata później został przetransportowany do Manili drogą lotniczą, pozostałe wozy wysłane zostały drogą morską. Eksploatowane są one w potrójnych składach.
Jeden prototypowy egzemplarz (nr 0029) pozostał w Pradze i uczestniczył w zleconych przez przewoźnika z Manili testach zderzeniowych. Polegały one na wykonaniu serii zderzeń z ciągniętym z różnymi prędkościami wozem Tatra T5A5 (nr 0013). Przebiegły one pozytywnie – testowany egzemplarz RT8M doznał tylko niewielkich uszkodzeń, przy całkowitym zniszczeniu wozu T5A5. Prototypowy egzemplarz pozostał w Pradze, jednak ze względu na niemożność jego wykorzystania (możliwa wyłącznie obsługa wysokich peronów) po kilku latach został zezłomowany.

</doc>
<doc id="567451" url="https://pl.wikipedia.org/wiki?curid=567451" title="Joe Hunt">
Joe Hunt

Joseph Raphael Hunt, Joe Hunt (ur. 17 lutego 1919 w San Francisco, zm. 2 lutego 1945 w Daytona Beach) – amerykański tenisista, zwycięzca mistrzostw USA w grze pojedynczej, reprezentant kraju w Pucharze Davisa.
Kariera tenisowa.
Pochodził z rodziny o tradycjach tenisowych – ojciec Reuben był mistrzem Kalifornii Południowej w 1906, starsza siostra Marianne wygrała te mistrzostwa w 1934, a brat Charles w 1945 zajmował w klasyfikacji amerykańskiej 20. miejsce. Tenisistką była również żona Josepha, Jacque Virgil, liderka rankingu juniorek Południowej Kalifornii i uczestniczka mistrzostw USA w 1943.
Hunt zdobył mistrzostwo USA juniorów do lat 15 i 18. Jako jeden z najmłodszych graczy w historii trafił do czołowej dziesiątki rankingu amerykańskiego (w wieku 17 lat w 1936). Do tytułów juniorskich dołożył mistrzostwo międzyuczelniane (Intercollegiate), najpierw w deblu jako student Uniwersytetu Południowej Kalifornii (1938, z Lew Wetherellem), później w singlu już jako żołnierz w barwach Naval Academy (1941). Z Wetherellem zdobył także deblowe mistrzostwo USA na kortach ziemnych (1938). Obok Malcolma Chace, triumfatora sprzed pół wieku, był jedynym mistrzem akademickim w barwach różnych uczelni. Uprawiał także futbol amerykański.
W najważniejszym turnieju amerykańskim, mistrzostwach USA na kortach Forest Hills (obecne US Open), był w ćwierćfinale w 1937 i 1938, a w dwóch następnych edycjach w półfinałach. W 1939 i 1940 odpadał z Bobbym Riggsem. W kolejnych latach służba wojskowa uniemożliwiała mu udział w turnieju. Wreszcie w swoim ostatnim występie w 1943 Hunt okazał się najlepszy, w finale pokonując swojego przyjaciela (również urlopowanego żołnierza) Jacka Kramera. Mecz finałowy zakończył się nietypowym akcentem – przy piłce meczowej Hunt upadł zmagając się ze skurczem mięśni, ale Kramer wyrzucił piłkę na aut, co zakończyło pojedynek. Jak wspominał Kramer, niewykluczone, że Hunt nie byłby w stanie kontynuować tego meczu. Dla Hunta był to ostatni poważny start turniejowy, jeszcze tylko rok później wygrał lokalną imprezę w Pensacola na Florydzie, pokonując w finale innego tenisistę w mundurze, Teda Schroedera. W mistrzostwach USA nie bronił tytułu.
W 1939 znalazł się w składzie reprezentacji amerykańskiej, broniącej wywalczonego rok wcześniej Pucharu Davisa. Wystawiony do debla z Kramerem, nie zdołał wygrać meczu z Adrianem Quistem i Johnem Bromwichem (7:5, 2:6, 5:7, 2:6), co okazało się początkiem niepowodzeń Amerykanów. Grę podwójną rozgrywano przy stanie 2:0 dla USA, ale ostatecznie triumfowali Australijczycy pod wodzą trenera Harry’ego Hopmana, dzięki zwycięstwom ostatniego dnia Quista nad Riggsem i Bromwicha nad Frankiem Parkerem. Tym samym bilans Hunta w reprezentacji pucharowej zamknął się tą jedną porażką.
Wysoki blondyn, z silnym serwisem i dobrym wolejem, w opinii jednego ze swoich rywali Pancho Segury uchodził za kandydata do czołowych miejsc w tenisie światowym w okresie powojennym.
Śmierć w katastrofie lotniczej w czasie lotu treningowego nad Atlantykiem w lutym 1945 przekreśliła szansę na spełnienie tych oczekiwań. W 1966 Hunt został uhonorowany miejscem w Międzynarodowej Tenisowej Galerii Sławy.

</doc>
<doc id="567452" url="https://pl.wikipedia.org/wiki?curid=567452" title="Željko Joksimović">
Željko Joksimović

Željko Joksimović (cyr. Жељко Јоксимовић; ur. 20 kwietnia 1972 w Belgradzie) – serbski piosenkarz, kompozytor, producent muzyczny i multiinstrumentalista, jeden z najpopularniejszych artystów zarówno na Bałkanach, jak i w krajach Europy Środkowej i Wschodniej; dwukrotny uczestnik Konkursu Piosenki Eurowizji: w 2004 (jako reprezentant Serbii i Czarnogóry) i 2012 roku (jako reprezentant Serbii).
Życiorys.
Wczesne lata.
Urodził się w Belgradzie, a dorastał w Valjevie. Jest synem Serba i Czarnogórki.
Posługuje się biegle sześcioma językami: serbskim, greckim, angielskim, rosyjskim, polskim i francuskim. Potrafi grać na dwunastu różnych instrumentach muzycznych, w tym m.in.: na akordeonie, pianinie, gitarze i perkusji.
W 1997 roku ukończył studia na Uniwersytecie Muzycznym w Belgradzie i rozpoczął profesjonalną karierę muzyczną.
Kariera.
1997–2003: "Amajlija", "Rintam" i "111".
W wieku dwunastu lat zdobył tytuł „Pierwszego Akordeonu Europy” podczas międzynarodowego festiwalu muzycznego w Paryżu. W 1998 roku wygrał główną nagrodę na festiwalu "Pjesma Mediterana" z piosenką „Pesma sirena”, co dało mu szansę zaprezentowania utworu na konkursach na Białorusi. Na dwóch z nich zdobył tytuł „Grand-Prix”.
W 1999 roku podpisał kontrakt z wytwórnią płytową City Records, należącą do prywatnej serbskiej stacji telewizyjnej RTV Pink. Jego pierwszy album studyjny, zatytułowany "Željko Joksimović" ("Amajlija"), zawierał osiem piosenek, w tym single „Pesma sirena” oraz „7 godina”, który napisał we współpracy z Lentiną Vukomanović. Utwór dotarł do pierwszego miejsca krajowych list przebojów, stając się przebojem w krajach byłej Jugosławii. W 2000 roku ukazała się druga płyta długogrająca wokalisty sygnowana jego imieniem i nazwiskiem (często nazywana także"Rintam"). Na krążku znalazło się dziewięć utworów, w tym m.in. „Vreteno”, „Balada”, „Gadura” czy „Sta ce meni vise od toga” nagrany w duecie z Harisem Dzinovicem. Pod koniec 2000 roku wytwórnia City Records ogłosiła album najlepiej sprzedającym się krążkiem roku, a wiele piosenek z tej płyty przez wiele tygodni znajdowało się na pierwszych miejscach radiowych i telewizyjnych list przebojów. W tym samym roku otrzymał trzykrotnie tytuł "Piosenkarza roku".
W 2002 roku na rynku ukazała się trzecia płyta Joksimovicia zatytułowana "111", która dotarła na pierwsze miejsce list najchętniej kupowanych albumów w Serbii i innych krajów regionu. W kolejnym roku napisał utwór „Čija si” dla macedońskiego piosenkarza Toše Proeskiego, z którą ten wygrał festiwal "Beovizija 2003", pełniący funkcję serbsko-czarnogórskich eliminacji do 48. Konkursu Piosenki Eurowizji. W międzyczasie skomponował i wydał singel „Ledja o ledja”.
2004–2007: Konkurs Piosenki Eurowizji i "IV".
W 2004 roku wziął udział z utworem „Lane moje” w krajowych selekcjach "Evropesma 2004" do 49. Konkursu Piosenki Eurowizji. Wygrał koncert finałowy, zostając pierwszym w historii reprezentantem Serbii i Czarnogóry podczas finału Eurowizji w Stambule. W maju wystąpił w półfinale i z pierwszego miejsca awansował do sobotniego finału. Zajął w nim drugie miejsce w końcowej klasyfikacji, zdobywając łącznie 263 punkty, w tym maksymalne noty 12 punktów z Austrii, Bośni i Hercegowiny, Chorwacji, Szwecji, Słowenii, Szwajcarii i Ukrainy. Podczas obu występów na scenie towarzyszyła mu Orkiestra Ad Hoc w składzie: Tijana Miloševič (skrzypce), Rastko Aksentijević (djembe), Miloš Nikolić (piszczałka) i Branko Popović, natomiast przewodniczącą całej delegacji kraju była Aleksandra Rogeyić. Po finale konkursu otrzymał Nagrodę Dziennikarzy im. Marcela Bezençona przyznawaną przez akredytowane media najlepszej ich zdaniem propozycji konkursowej. Piosenka „Lane moje” została również nagrana w wersji angielskiej („Good Bye”) i wydana na singlu przez międzynarodową wytwórnię fonograficzną Warner Music.
Po sukcesie odniesionym w Konkursie Piosenki Eurowizji podpisał kontrakt płytowy z agencją Minacord Production oraz zaczął pracować i komponować we własnym studiu nagraniowym. W sierpniu zagrał koncert w greckim mieście Marusi na południu Aten, gdzie odbywały się w tym czasie Letnie Igrzyska Olimpijskie 2004. W tym samym roku nawiązał współpracę z bośniackim wokalistą Dino Merlinem, z którym napisał i nagrał piosenkę „Superman”.
W 2005 roku skomponował utwór „Jutro” dla Jeleny Tomašević, z którym wokalistka zajęła drugie miejsce w finale krajowych eliminacji do 50. Konkursu Piosenki Eurowizji. W czerwcu tego samego roku otworzył własną rozgłośnię radiową Radio Lane, a w październiku napisał i wydał singel „I Live My Life for You”, nagrany w duecie z austriacką wokalistką Tamee Harrison. W tym samym czasie napisał swoją pierwszą partyturę filmową, tworząc oficjalną ścieżkę dźwiękową do produkcji "Ivkova slava", a także wydał swój czwarty album studyjny zatytułowany "IV" ("Ima nešto u tom što me nećes"), który osiągnął wynik ponad 800 tysiącach sprzedanych kopii na terenie byłej Jugosławii.
W 2006 roku skomponował utwór „Lejla” dla bośniackiego zespołu Hari Mata Hari, z którym formacja zajęła trzecie miejsce dla Bośni i Hercegowiny w finale 51. Konkursu Piosenki Eurowizji. Po finale konkursu Joksimović został wyróżniony Nagrodą Kompozytorów im. Marcela Bezençona. przyznawaną przez twórców wszystkich propozycji eurowizyjnych biorących udział w konkursie w 2006 roku. W kolejnym roku wydał swoją drugą płytę kompilacyjną zatytułowaną "Platinum Collection", na której znalazły się jego najpopularniejsze utwory oraz dwa nowe single – „Devojka” i „Nije do mene”. W tym samym roku skomponował także muzykę do seriali "Ranjeni orao" i "Ono nase sto nekad bejase" oraz wystąpił na koncercie w Belgradzkiej Arenie przed 18-tysięczną publicznością. Zapis filmowy z widowiska został wydany na płycie koncertowej pt. "Beogradska Arena Live (CD + DVD)".
2008–2011: "Ljubavi".
Na początku 2008 roku napisał utwór „Oro” dla Tomašević, z którym wygrała finał krajowych eliminacji eurowizyjnych "Beovizija 2008", zostając tym samym reprezentantką Serbii podczas 53. Konkursu Piosenki Eurowizji organizowanego w Belgradzie. Pod koniec marca publiczna telewizja Radio-Televizija Srbije (organizator widowiska) poinformowała, że Joksimović i Jovana Janković poprowadzą wszystkie koncerty konkursowe. Tomašević zajęła ostatecznie szóste miejsce w finałowym podsumowaniu.
W 2009 roku wydał swój piąty album studyjny, zatytułowany "Ljubavi", który promowany był przez singel o tym samym tytule oraz piosenkę „Žena za sva vremena”. W czerwcu 2010 roku wystąpił podczas największego koncertu w swoim życiu, grając w Asim Ferhatović Hase Stadium w Sarajewie przez 40-tysięczną publicznością.
Od 2012: Nowe albumy i Konkurs Piosenki Eurowizji.
W 2011 roku ukazały się jego dwie nowe płyty kompilacyjne: "Najlepše balade" i "Od srca na dar". W listopadzie tego samego roku krajowa telewizja publiczna potwierdziła wewnętrzny wybór Joksimovicia na reprezentanta Serbii podczas 57. Konkursu Piosenki Eurowizji organizowanego w maju 2012 roku w Baku. Podczas widowiska zaprezentował utwór „Nije ljubav stvar” (ang. „Synonym”), który stworzył we współpracy z tekściarzami: Mariną Tucaković i Milošem Roganoviciem. Przed rozegraniem konkursu piosenka była jednym z faworytów do wygrania w głosowaniu fanów widowiska. Wokalista zaśpiewał go podczas drugiego półfinału i zakwalifikował się do stawki finałowej z drugiego miejsca, zajmując ostatecznie trzecie miejsce w finale imprezy.
W 2015 roku Joksimović skomponował utwór „Adio” dla czarnogórskiego piosenkarza Nenada „Kneza” Kneževicia, z którym ten reprezentował Czarnogórę podczas 60. Konkursu Piosenki Eurowizji organizowanego w Wiedniu.
Życie prywatne.
20 stycznia 2012 roku poślubił Jovanę Janković. Ślub pary odbył się na Malediwach.

</doc>
<doc id="567454" url="https://pl.wikipedia.org/wiki?curid=567454" title="Frank Parker (tenisista)">
Frank Parker (tenisista)

Frank Andrew Parker, pierwotnie Franciszek Andrzej Pajkowski (ur. 31 stycznia 1916 w Milwaukee, zm. 24 lipca 1997 w San Diego) – amerykański tenisista pochodzenia polskiego, zwycięzca mistrzostw USA i mistrzostw Francji w grze pojedynczej, zdobywca Pucharu Davisa.
Kariera tenisowa.
Syn polskich emigrantów, pierwsze związki z tenisem nawiązał jako chłopiec do podawania piłek w klubie w Milwaukee, w którym następnie trenował od 11. roku życia. Odniósł kilka zwycięstw w mistrzostwach USA w kategoriach juniorskich. Dla ułatwienia dalszej kariery przybrał nazwisko amerykańskie. Praworęczny, w odróżnieniu od kilku współczesnych sobie rywali nie dysponował potężnymi, kończącymi uderzeniami. Wypracował sobie natomiast eleganckie, regularne zagrania z głębi kortu, szczególnie po stronie bekhendowej. Ten styl gry umożliwiał mu sukcesy na kortach ziemnych, ale wygrywał także na trawie.
W 1933 awansował do pierwszej dziesiątki rankingu amerykańskiego (sklasyfikowany na 8. miejscu). Pozostawał w niej przez siedemnaście lat do 1949, co stanowiło rekord poprawiony dopiero w 1988 przez Jimmy’ego Connorsa. W mistrzostwach USA Parker debiutował w 1932, dochodząc do III rundy, w której uległ 1:6, 4:6, 6:4, 2:6 rozstawionemu z czwórką George’owi Lottowi. Wygrał turniej w swoim trzynastym podejściu w 1944, kiedy jako sierżant armii amerykańskiej w okresie II wojny światowej przebywał na urlopie. Ponownie w czasie przerwy w odbywaniu służby wojskowej obronił tytuł w 1945. W obu finałach jego przeciwnikiem był Bill Talbert. Szansę na trzecie z rzędu zwycięstwo zamknęła Parkerowi ćwierćfinałowa porażka z Tomem Brownem w 1946 (3:6, 4:6, 8:6, 6:3, 1:6). Rok później Parker jeszcze raz doszedł do finału mistrzostw USA, ale tym razem, chociaż prowadził już 2:0 w setach, uległ Jackowi Kramerowi. W 1949 uległ w półfinale 6:3, 7:9, 3:6, 2:6 Pancho Gonzálezowi.
Mniej szczęśliwa niż trawa Forest Hills była dla Parkera trawa wimbledońska, gdzie jedynie raz – w 1937 – osiągnął półfinał singla (pokonał m.in. Niemca Hennera Henkela, odpadł z Donem Budge’em). Skuteczniej grał na paryskiej mączce kortów im. Rolanda Garrosa – wygrał międzynarodowe mistrzostwa Francji w 1948 (w finale z Jaroslavem Drobným) i w 1949 (w finale z Budge’em Pattym). Był trzecim amerykańskim triumfatorem tego turnieju w krótkim czasie, po Donie Budge i Donie McNeillu. Parker wygrywał również mistrzostwa USA na kortach ziemnych, łącznie pięć razy. Po raz pierwszy triumfował w tej imprezie w 1933, ponownie w 1939, w finale w 1941 pokonał Bobby’ego Riggsa 6:3, 7:5, 6:8, 4:6, 6:3, w 1946 Billa Talberta 6:4, 6:4, 6:2, w 1947 Teda Schroedera 8:6, 6:2, 6:4. Serię 24 z rzędu wygranych meczów w mistrzostwach USA na kortach ziemnych przerwał Parkerowi Pancho Gonzalez w finale w 1949 (1:6, 6:3, 6:8, 3:6).
Frank Parker z powodzeniem występował też w grze podwójnej. Już w 1933 był w finale mistrzostw USA, partnerując Frankowi Shieldsowi, ale musiał uznać wyższość George Lotta i Lesa Stoefena 13:11, 7:9, 7:9, 3:6. Piętnaście lat później Parker, w parze z Tedem Schroederem, przegrał wyrównany finał mistrzostw USA z parą Bill Talbert-Gardnar Mulloy 6:1, 7:9, 3:6, 6:3, 7:9. Tytuł deblowego mistrza USA zdobył w 1943 z Jackiem Kramerem. Bardzo udana okazała się współpraca deblowa Parkera z Gonzalezem na europejskich turniejach wielkoszlemowych w 1949. Amerykanie wygrali zarówno mistrzostwa Francji, jak i Wimbledon. Ponadto Parker zdobył dwa deblowe tytuły mistrzowskie w kraju – w 1937 w hali (z Gregiem Manginem), w 1939 na kortach ziemnych (z Gene’em Mako).
W latach triumfów singlowych w mistrzostwach USA – 1944 i 1945 – Parker znajdował się na czele rankingu amerykańskiego. Między 1937 a 1949 sześć razy znalazł się w dziesiątce nieoficjalnego rankingu światowego, w tym na pozycji lidera w 1948 (w okresie II wojny światowej rankingu nie prowadzono). Był jednym z łączników okres u przedwojennego i powojennego w amerykańskiej reprezentacji w Pucharze Davisa. Debiutował w 1937 i wystąpił w finale przeciwko broniącym trofeum Brytyjczykom, przegrywając z Bunnym Austinem i pokonując Charlesa Hare. Dwa punkty singlowe Dona Budge oraz punkt debla Budge-Mako przesądził o zwycięstwie Amerykanów 4:1. Tym samym rok później występ ekipy USA ograniczył się do finału w obronie trofeum, w którym dla Parkera zabrakło miejsca – w singlu grali Budge i Bobby Riggs, w deblu ponownie Budge i Mako, a Puchar pozostał w rękach Amerykanów. W 1939 nie było już Budge, który został tenisistą profesjonalnym, co otworzyło szansę dla Parkera. Wygrał on wprawdzie w pierwszym dniu finału przeciwko Australii z Adrianem Quistem, ale decydujący piąty mecz przegrał z Johnem Bromwichem.
Parker powrócił do ekipy pucharowej w 1946, ale grał jedynie w rundach eliminacyjnych z Filipinami, Meksykiem i Szwecją, pokonując m.in. Torstena Johanssona i Lennarta Bergelina. W finale, ponownie z Australijczykami, ale tym razem zwycięskim dla USA, w grze pojedynczej w ekipie amerykańskiej wystąpili Kramer i Schroeder. Ten sam zespół skutecznie bronił trofeum w 1947. Parker wystąpił ponownie w finale w 1948 i po raz drugi przyczynił się do zwycięstwa, zdobywając w finale, znów z Australią, dwa punkty singlowe. Łącznie rozegrał w Pucharze Davisa czternaście singlowych pojedynków, z których wygrał dwanaście (w deblu nie grał).
Po porażce w półfinale mistrzostw USA w 1949 Frank Parker został tenisistą profesjonalnym. Występował w meczach pokazowych z Pancho Gonzalezem, Jackiem Kramerem, Pancho Segurą, ale nie odgrywając pierwszoplanowej roli. Po 1952 skoncentrował się na pracy zawodowej w biznesie, był m.in. dyrektorem sprzedaży fabryki opakowań papierowych w Chicago. Grywał też nadal w tenisa, by w 1968 w wieku 52 lat zapisać się w historii jako najstarszy uczestnik mistrzostw USA, już pod nazwą US Open. Jak sam wspominał, chciał symbolicznie wziąć udział w rozgrywkach nowej epoki tenisa, ery „open”. Wprawdzie swój dwudziesty występ w turnieju zakończył już na I rundzie, ale przegrał z godnym rywalem – pokonał go 6:3, 6:2, 6:2 Arthur Ashe, który dwa tygodnie później odniósł swoje pierwsze wielkoszlemowe zwycięstwo.
W 1973 przeszedł poważną operację kręgosłupa. Powrócił jeszcze do tenisa, biorąc udział w meczach pokazowych. W latach 80. był dyrektorem centrum sportowego w Chicago. W 1966 został wpisany do Międzynarodowej Tenisowej Galerii Sławy.

</doc>
<doc id="567456" url="https://pl.wikipedia.org/wiki?curid=567456" title="Lichkov">
Lichkov

Lichkov – wieś w Czechach, w kraju pardubickim (czes. "Pardubický kraj") okres Ústí nad Orlicí.
Podgórska przygraniczna miejscowość leżąca nad Cichą Orlicą (czes. "Tiché Orlice") na wysokości 528 – 560 m n.p.m. u południowego podnóża Gór Bystrzyckich i na południowo-zachodnim brzegu Kotliny Kłodzkiej. Wieś powstała w 1569. W środku wsi znajduje się neorenesansowy kościół pod wezwaniem św. Józefa z końca XVIII wieku, przebudowany w XIX wieku. Wieś zajmuje obszar 913,35 ha, mieszka w niej 567 mieszkańców.
Lichkov był ważnym kolejowym przejściem granicznym do Polski. Linia kolejowa z Letohradu rozgałęzia się na linie do Miedzylesia i do Dolní Lipka.
Komunikacja.
Przez wieś przebiegają:

</doc>
<doc id="567459" url="https://pl.wikipedia.org/wiki?curid=567459" title="Bill Talbert">
Bill Talbert

Bill Talbert, właśc. William Franklin Talbert (ur. 4 września 1918 w Cincinnati, Ohio, zm. 28 lutego 1999), tenisista amerykański, zwycięzca dziewięciu turniejów wielkoszlemowych w grze podwójnej i mieszanej, zdobywca Pucharu Davisa.
Kariera tenisowa.
Praworęczny Talbert grał chętnie z głębi kortu, dysponując klasycznymi uderzeniami, ale posiadał również skuteczny wolej, który otworzył mu drogę do sukcesów deblowych. W deblu odbierał serwis przeciwnika z prawej strony. Znany był z umiejętności taktycznych na korcie.
Między 1941 a 1954 trzynaście razy figurował w czołowej dziesiątce rankingu amerykańskiego, w tym na pozycji wicelidera w 1944 i 1945. W 1949 i 1950 znalazł się także w dziesiątce nieoficjalnego rankingu światowego (w okresie II wojny światowej tej klasyfikacji nie prowadzono), w 1949 na trzecim miejscu (za rodakami Pancho Gonzálezem i Tedem Schroederem). Zaliczył dwa finały mistrzostw USA w grze pojedynczej, przegrywając w 1944 i 1945 z Frankiem Parkerem. Talbert, w odróżnieniu od swojego przeciwnika, pozostawał w okresie wojennym poza służbą wojskową ze względu na cukrzycę. W innych turniejach wielkoszlemowych najdalej w singlu doszedł do półfinału mistrzostw Francji w 1950. Przegrał z późniejszym triumfatorem imprezy Budge Pattym 6:2, 4:6, 4:6, 6:4, 11:13. Talbert był także zwycięzcą w singlu halowych mistrzostw USA (1948, 1951) oraz mistrzostw USA na kortach ziemnych (1945). W 1950 przegrał w czterech setach z Jaroslavem Drobným w finale międzynarodowych mistrzostw Włoch.
Większe sukcesy Talbert odniósł jako deblista. Tworzył uznaną parę z Gardnarem Mulloyem, z którym był w sześciu finałach mistrzostw USA, z czego wygrał cztery (1942, 1945, 1946, 1948). Szczególnie dramatyczny był finał z 1946, w którym Talbert z Mulloyem zmierzyli się z Donem McNeillem i Frankiem Guernseyem. Emocje sięgnęły zenitu w piątym secie, w którym najpierw przy serwisie Mulloya rywale mieli pięć piłek meczowych (0:40 przy stanie 6:7 i 15:40 przy 10:11), a potem dwie kolejne przy serwisie Talberta (13:14, 30:40 i przewaga). Szóstą piłkę meczową Talbert – po krosowym returnie Guernseya – obronił wolejem, który w opinii wielu obserwatorów spadł poza pole. Guernsey i McNeill zmierzali już w stronę siatki, by podziękować za grę, jednak sędzia nie wywołał autu i mecz kontynuowano, by ostatecznie zakończyć za ósmym meczbolem – tym razem dla Talberta i Mulloya. Sam Talbert w późniejszych wspomnieniach miał wątpliwości co do decyzji sędziowskiej, chociaż dyplomatycznie stwierdził, że piłka „zapewne musnęła linię”. Końcowy wynik finału to 3:6, 6:4, 2:6, 6:3, 20:18, a piąta partia okazała się najdłuższym decydującym setem rozegranym w finale wielkoszlemowym.
Talbert zdobył także cztery tytuły mistrza USA w grze mieszanej, w latach 1943–1946, występując w parze z Margaret Osborne DuPont. Z tą samą partnerką przegrywał finały w 1948 i 1949. W parze z Patricią Todd osiągnął finał miksta na mistrzostwach Francji w 1950, ale decydujący mecz, z powodu problemów zdrowotnych partnerki, musiał oddać walkowerem. W tym samym roku wygrał w Paryżu grę podwójną, partnerując Tony’emu Trabertowi. Do kolekcji tytułów Talberta należy dodać triumfy w mistrzostwach USA na różnych nawierzchniach – w hali w deblu (1949, 1950, 1951 z Donem McNeillem, 1952 z Budge Pattym, 1954 z Tonym Trabertem) i mikście (1947 i 1948 z Doris Hart), na kortach ziemnych w deblu (1942 z Billem Reedy, 1944 i 1945 z Pancho Segurą, 1946 z Gardnarem Mulloyem).
Wystąpił w sześciu edycjach Pucharu Davisa, pełnił również funkcję kapitana. Debiutował w 1946, ale w zwycięskim finale przeciwko Australijczykom nie wystąpił. W 1948 zdobył w parze z Mulloyem deblowy punkt, który przesądził o kolejnej udanie obronie trofeum przez Amerykanów. Rok później wprawdzie mecz deblowy (również z Mulloyem) przegrał, ale singliści – Schroeder i Gonzalez – dali i tak USA pewne zwycięstwo w finale. W pozostałych sezonach, w których Talbert był w ekipie jako zawodnik (1951, 1952 i 1953), finały na swoją korzyść rozstrzygała Australia kosztem USA. Kapitanem ekipy amerykańskiej Talbert był w niektórych meczach w 1952 i 1953, a następnie przez całe sezony w latach 1954–1957. W 1954 kierowana przez niego ekipa, w składzie Tony Trabert i Vic Seixas, odzyskała na rok Puchar Davisa, pokonując młodych Australijczyków Kena Rosewalla i Lew Hoada. Łącznie jako zawodnik w rozgrywkach pucharowych Talbert wygrał dwa mecze w singlu (bez porażki) oraz siedem w deblu (jedna porażka), a jako kapitan prowadził zespół w seidemnastu spotkaniach międzypaństwowych, z czego Amerykanie wygrali trzynaście.
Po zakończeniu kariery zawodowej był cenionym autorem tenisowym. Razem z Bruce Oldem opracował podręczniki "The Game of Singles in Tennis" i "The Game of Doubles in Tennis", napisał również autobiografię "Playing for Life" oraz zarys historyczny turnieju o mistrzostwo USA w grze pojedynczej "Tennis Observed". Był również aktywnym działaczem sportowym, m.in. dyrektorem mistrzostw USA (wówczas już US Open), gdzie, po własnych doświadczeniach zawodniczych, był rzecznikiem likwidacji długich setów i wprowadzenia tie-breaka (od 1970). W 1967 został wpisany do Międzynarodowej Tenisowej Galerii Sławy.

</doc>
<doc id="567460" url="https://pl.wikipedia.org/wiki?curid=567460" title="Allison Danzig">
Allison Danzig

Allison Danzig (ur. 27 lutego 1898 w Waco, zm. 27 stycznia 1987 w Ridgewood) – amerykański dziennikarz sportowy.
Kariera zawodowa.
Kształcił się na Uniwersytecie Cornella, gdzie w okresie studiów uprawiał futbol, następnie służył w armii w czasie I wojny światowej. Osiedlił się w Nowym Jorku, gdzie pracował jako reporter sportowy w „Brooklyn Eagle”, a od 1922 przez 45 lat publikował na łamach „The New York Times”.
Pisał o uczelnianych rozgrywkach futbolowych, wioślarstwie, igrzyskach olimpijskich, ale przede wszystkim o tenisie. Obserwował rozwój dyscypliny, od czasu tzw. złotej ery (okres międzywojenny), kiedy uwagę kibiców przykuwały takie gwiazdy jak William Tilden, Suzanne Lenglen czy Helen Wills Moody, aż do początków ery „open”. Z dużą znajomością dyscypliny pisał również o „real tennis” (court tennis, ), grze uważanej za pierwowzór tenisa. Obok publikacji prasowych był również autorem wielu książek sportowych. Napisał m.in. przedmowę do opracowania Lance’a Tingaya "Tennis. A pictorial history" (1973).
Uważany za wzór dla młodszych dziennikarzy, cieszący się szacunkiem pokoleń tenisistów, w 1968 został jako pierwszy przedstawiciel świata mediów uhonorowany miejscem w Międzynarodowej Tenisowej Galerii Sławy. W 1963 był również pierwszym laureatem nagrody dla dziennikarzy tenisowych, przyznawanej przez Longwood Cricket Club w Bostonie (w 1900 organizatora pierwszego meczu o Puchar Davisa). Nagrodzie tej nadano później jego imię (The Danzig Award).

</doc>
<doc id="567461" url="https://pl.wikipedia.org/wiki?curid=567461" title="Lekcja języka polskiego">
Lekcja języka polskiego

Lekcja języka polskiego – cykliczny dziesięciominutowy program telewizyjny nadawany w bloku Studia 2 Telewizji Polskiej w latach 70. XX wieku, prowadzony przez językoznawcę Walerego Pisarka.

</doc>
<doc id="567463" url="https://pl.wikipedia.org/wiki?curid=567463" title="Ellen Roosevelt">
Ellen Roosevelt

Ellen Crosby Roosevelt (ur. 20 sierpnia 1868, zm. 26 września 1954 w Hyde Park, Nowy Jork) – tenisistka amerykańska, zwyciężczyni mistrzostw USA w grze pojedynczej, podwójnej i mieszanej.
Była blisko spokrewniona z przyszłym prezydentem USA Franklinem Delano Rooseveltem. Razem z siostrą Grace trenowała pod kierunkiem ojca Johna. Jak wspominała jedna z jej rywalek Ellen Hansell, ojciec i trener nieraz zmuszał córki do treningów, dbał o dietę i sportowy tryb życia. Odróżniało to siostry od innych tenisistek, traktujących sport mniej poważnie.
Ellen Roosevelt wygrała mistrzostwa USA w grze pojedynczej w 1890, pokonując w finale turnieju pretendentek starszą siostrę, a następnie we właściwym finale ("challenge round") obrończynię tytułu Berthę Townsend. Siostry wygrały ponadto grę podwójną, w finale z Townsend i Margarette Ballard 6:1, 6:2. Ellen i Grace Roosevelt były pierwszą parą sióstr, triumfującą w grze podwójnej. Kilka lat później zwycięstwo odniosły Juliette i Kathleen Atkinson.
Obrona tytułu w 1891 nie powiodła się Ellen Roosevelt, która przegrała "challenge round" do Irlandki Mabel Cahill (wcześniej Cahill pokonała również w rywalizacji pretendentek Grace Roosevelt). Finał mistrzostw USA 1891 był pierwszym rozgrywanym w rywalizacji kobiet w formule „best of five” (do trzech wygranych setów) i Cahill triumfowała po czterosetowym meczu. Siostry Roosevelt były bliskie obrony tytułu deblowego, ale ostatecznie uległy Cahill i Emmie Leavitt Morgan 6:2, 6:8, 4:6.
W 1893 Ellen Roosevelt została mistrzynią USA w grze mieszanej, partnerując Clarence Hobartowi. Była zawodniczką praworęczną. W 1975 została wpisana do Międzynarodowej Tenisowej Galerii Sławy.
Osiągnięcia w mistrzostwach USA:
Finały singlowe w mistrzostwach USA:

</doc>
<doc id="567465" url="https://pl.wikipedia.org/wiki?curid=567465" title="Krzysztof Olendzki">
Krzysztof Olendzki

Krzysztof Jan Olendzki (ur. 2 lipca 1963 w Bystrzycy Kłodzkiej) – polski historyk gospodarczy i dyplomata, ambasador tytularny, w latach 2006–2007 podsekretarz stanu w Ministerstwie Kultury i Dziedzictwa Narodowego, w latach 2008–2012 ambasador RP w Tunezji, w latach 2016–2019 dyrektor Instytutu Adama Mickiewicza, od 2020 ambasador RP w Słowenii.
Życiorys.
W 1987 ukończył studia na Wydziale Historycznym Uniwersytetu Warszawskiego. Był doktorantem Instytutu Historycznego Polskiej Akademii Nauk, następnie Scuola Superiore di Studi Storici Uniwersytetu w San Marino, na którym w 1995 obronił pracę doktorską pt. "La vendita del censo ed il peccato dell’usura" (której promotorem był ), nostryfikowaną następnie przez Radę Wydziału Historycznego UW. Uzyskał stypendium w Europejskim Instytucie Uniwersyteckim we Florencji. Opanował znajomość języków: angielskiego, włoskiego, francuskiego i rosyjskiego.
Pracował w Państwowym Wydawnictwie Naukowym (1987–1988), a w latach 1997–1999 w Wydawnictwie Naukowym PWN. Był redaktorem encyklopedii o Polsce w języku angielskim zatytułowanej "Poland. An Encyclopedic Guide". Był asystentem naukowym w Archiwum Uniwersytetu Warszawskiego (1987–1988), zaś od 1992 asystentem oraz następnie adiunktem w Katedrze Historii Gospodarczej i Społecznej Szkoły Głównej Handlowej. W okresach 1996–1999 i 2001–2003 zajmował stanowisko zastępcy dyrektora Programu Studiów Europejskich prowadzonego wspólnie przez Szkołę Główną Handlową oraz Instytut Nauk Politycznych w Paryżu. W pracy naukowej specjalizował się w historii gospodarczej.
Od 1998 do 1999 pełnił funkcję radcy ministra w Departamencie Europy Zachodniej Ministerstwa Spraw Zagranicznych. Później przez dwa lata był wicedyrektorem Instytutu Polskiego i I sekretarzem Ambasady RP w Rzymie. W latach 2001–2004 zajmował stanowisko radcy-ministra, I sekretarza i radcy w Departamencie Strategii i Planowania Polityki Zagranicznej MSZ. W latach 2004–2006 pracował jako radca do spraw politycznych w Ambasadzie RP w Tallinnie. Od grudnia 2007 do września 2008 pełnił funkcję zastępcy dyrektora Departamentu Dyplomacji Publicznej i Kulturalnej MSZ.
Od 12 stycznia 2006 do 3 grudnia 2007 sprawował urząd podsekretarza stanu w Ministerstwie Kultury i Dziedzictwa Narodowego, od 19 stycznia 2007 był także pełnomocnikiem rządu ds. organizacji międzynarodowej wystawy EXPO 2012 we Wrocławiu.
20 sierpnia 2008 został mianowany ambasadorem RP w Tunezji. Misję tę zakończył 31 stycznia 2012. W okresie od marca 2012 do września 2014 w MSZ pełnił kolejno funkcje: wicedyrektora Departamentu Pomocy Rozwojowej, wicedyrektora, następnie dyrektora Departamentu Afryki i Bliskiego Wschodu oraz wicedyrektora Biura Infrastruktury MSZ. 22 września 2014 został konsulem generalnym RP w Vancouver.
We wrześniu 2016 został powołany na dyrektora Instytutu Adama Mickiewicza. Funkcję tę sprawował do września 2019, po czym powrócił do MSZ. W marcu 2020 otrzymał nominację na ambasadora RP w Słowenii, placówkę objął w kwietniu 2020.
Życie prywatne.
Żonaty z Joanną Olendzką, z którą ma trzech synów: Jana, Antoniego i Wiktora.
Odznaczenia.
W 2012, "za wybitne zasługi w służbie zagranicznej, za osiągnięcia w podejmowanej z pożytkiem dla kraju pracy zawodowej i działalności dyplomatycznej", odznaczony Krzyżem Kawalerskim Orderu Odrodzenia Polski. W tym samym roku odznaczony także tunezyjskim Krzyżem Komandorskim .

</doc>
<doc id="567466" url="https://pl.wikipedia.org/wiki?curid=567466" title="Ted Tinling">
Ted Tinling

Cuthbert Collingwood Tinling, Ted Tinling (ur. 23 czerwca 1910 w Eastbourne, zm. 23 maja 1990 w Cambridge) – brytyjski działacz tenisowy.
Był tenisistą, uczestnikiem turniejów w Anglii, ale nie w historii dyscypliny nie zapisał się wybitnymi rezultatami sportowymi. Zasłużył się natomiast na wielu innych polach. W okresie międzywojennym miał okazję sędziować wiele pojedynków Francuzki Suzanne Lenglen w czasie tzw. turniejów hotelowych na Riwierze, gdzie – ze względów zdrowotnych – spędzał zimy. W czasie II wojny światowej służył jako oficer brytyjskiego wywiadu wojskowego.
Po wojnie był asystentem głównego sędziego i mistrzem ceremonii Wimbledonu. Wkrótce sławę przyniosło mu projektowanie strojów tenisowych dla zawodniczek. W 1949 roku sensację wzbudziła występująca w stroju zaprojektowanym przez Tinlinga Gertrude Moran. Krótka spódniczka, spod której widoczna była koronkowa bielizna, wzbudziła oburzenie kierownictwa turnieju, a zarazem wielkie zainteresowanie mediów i widzów. Otworzyło to drogę do kariery zawodowej Moran, która po osiągnięciu w tymże roku finału Wimbledonu w deblu wkrótce podpisała kontrakt zawodowy z promotorem Bobbym Riggsem, ale Tinling stracił miejsce w komitecie organizacyjnym turnieju. Nie zaprzestał projektowania ubiorów tenisistek. Wśród jego klientek były triumfatorki wielkoszlemowe, m.in. Maureen Connolly, Maria Bueno, Billie Jean King, Margaret Smith Court, Evonne Goolagong. Po raz kolejny kontrowersje na Wimbledonie wzbudził w 1972 roku strój Rosie Casals – tym razem sędziowie uznali ubiór za zbyt kolorowy. Jak wspominała Casals, największe zastrzeżenia działacze mieli do nadmiaru purpury i ostatecznie zmusili zawodniczkę do przebrania się pod groźbą dyskwalifikacji, chociaż jej zdaniem strój mieścił się w regulaminowych ograniczeniach (dopuszczających inne kolory pod warunkiem dominacji bieli).
Tinling był rzecznikiem tenisa kobiecego, w latach 70. włączył się w organizację zawodowego cyklu rozgrywek kobiecych Virginia Slims. Podobnie jak niegdyś na Wimbledonie był uważany za mistrza ceremoniału tych rozgrywek. Również na londyńskich kortach All England Clubu przestał być uważany za niepożądaną osobę, a stał się jednym z symboli dawnych tradycji, łącznikiem między historią a współczesnością, przewodnikiem dla kolejnych pokoleń zawodniczek i zawodników.
W 1986 roku Tinling został wpisany do międzynarodowej tenisowej galerii sławy.

</doc>
<doc id="567467" url="https://pl.wikipedia.org/wiki?curid=567467" title="Silnik z wirującym stojanem">
Silnik z wirującym stojanem

Silnik z wirującym stojanem – silnik elektryczny prądu stałego w którym wirnik i stojan wirują w przeciwnych kierunkach, stosowany do napędu śrub przeciwbieżnych w torpedach oraz sporadycznie na jednostkach pływających np. Błotniaku.
Posiada dwa współosiowe wały napędzające bezpośrednio śruby, jedną od wirnika, drugą od stojana.
Zalety:
Wady:

</doc>
<doc id="567468" url="https://pl.wikipedia.org/wiki?curid=567468" title="Nye">
Nye



</doc>
<doc id="567469" url="https://pl.wikipedia.org/wiki?curid=567469" title="Seydlitz (1939)">
Seydlitz (1939)

Seydlitz – niemiecki krążownik ciężki budowany w czasie II wojny światowej, nieukończony.
Budowę okrętu rozpoczęto 29 grudnia 1936 jako krążownik ciężki typu "Hipper", w stoczni Deschimag w Bremie. Kadłub zwodowano 19 stycznia 1939, prace jednak później nad nim wstrzymano. W 1942 roku, wraz ze wznowieniem prac nad lotniskowcem „Graf Zeppelin”, postanowiono kadłub „Seydlitza” przebudować na lotniskowiec. Przebudowę jednostki zlecono stoczni w Królewcu. Prawdopodobnie przewidywano zmianę opancerzenia kadłuba. Na okręcie stacjonować miało 18 samolotów typu Bf 109T i Ju 87C. Do chwili zakończenia wojny okręt nie został ukończony i nie wszedł do służby. 10 kwietnia 1945 został samozatopiony u wejścia do portu w Królewcu, by utrudnić Rosjanom jego zajęcie.
W 1946 został wydobyty i przeholowany do Leningradu, 10 marca 1947 wszedł w skład MW ZSRR. 9 kwietnia 1947 po stwierdzeniu nieopłacalności przebudowy skreślony ze stanu floty i pocięty na złom.

</doc>
<doc id="567477" url="https://pl.wikipedia.org/wiki?curid=567477" title="Jaskinia Krubera">
Jaskinia Krubera

Jaskinia Krubera (Jaskinia Wronia, ru. "Пещера Крубера-Воронья") – obecnie druga najgłębsza znana jaskinia na świecie.
W roku 2007 osiągnięto w niej głębokość 2190 m. Eksplorowana była głównie przez ukraińskich i rosyjskich speleologów, część w ramach projektu „Zew otchłani” wspieranego m.in. przez National Geographic. Znajduje się w masywie Arabiki.
Wynik ten poprawiony został w 2012 roku przez ekspedycję zorganizowaną przez Ukraińskie Towarzystwo Speleologiczne (UkrSA). Poprawiła ona o 6 m poprzedni rekord ustanowiony w 2010 roku przez speleologów rosyjskich. W ekspedycji uczestniczyło blisko 50 osób z 11 krajów, najwięcej z Rosji, Ukrainy, Izraela i Hiszpanii. Podczas wyprawy doszło do nieszczęśliwego wypadku, życie stracił jeden z grotołazów zablokowany przez syfon wodny. Grotołazi z Izraela dotarli do niego po 30 godzinach. To dzięki tej akcji ratowniczej, rozpoczętej na głębokości 2080 m, pokonując podziemny zbiornik wodny, osiągnęli rekordową głębokość, na której panuje już stała temperatura +2 °C.
Polskie ekspedycje.
Pierwszymi Polakami, którzy zeszli na dno jaskini, przekraczając głębokość 2000 m w roku 2005, byli Łukasz Wójtowicz oraz Artur Nowak.
W sierpniu 2006 roku odbyła się do tej jaskini jedna z ekspedycji eksploracyjnych, w której wśród ponad 60 grotołazów z różnych państw znalazło się 7 Polaków:
W czasie ekspedycji 4 grotołazów z Polski (Krzysztof Furgał, Maciej Pętlicki, Marcin Przybyszewski, Marcin Furtak) przekroczyło głębokość 2000 m. Polacy po Rosjanach i Ukraińcach stali się trzecią narodowością pod względem liczby ludzi, która zeszła w jaskiniach tak głęboko.
14 sierpnia 2014 grupa polskich grotołazów z Wielkopolskiego Klubu Taternictwa Jaskiniowego w składzie Amadeusz Lisiecki, Michał Macioszczyk, Dorota Drzewiecka (pierwsza Polka na „Game Over”), Wojtek Hołysz i Bogdan Guzik dotarła do dna jaskini zwanego „Game Over” znajdującego się na głębokości 2080 m. Dwa dni później, 16 sierpnia 2014, miejsce to osiągnęli również Kazimierz Szych (mając 62 lata, stał się najstarszą osobą na „Game Over”) oraz Miłosz Forczek.
13 sierpnia 2015 r. trzyosobowa grupa grotołazów z Polski w składzie Amadeusz Lisiecki, Tomasz Krotowski i Maciej Janiszewski dotarła na głębokość -2140 m do miejsca, gdzie rozpoczyna się syfon wodny "Dva Kapitana". Dotarcie tam wymagało nurkowania w syfonach wodnych "Bermuda", "Kvitochka" oraz "Podnyr".
W sierpniu 2016 r. wyruszyła wyprawa Wielkopolskiego Klubu Taternictwa Jaskiniowego, która miała na celu pobicie polskiego rekordu głębokości. W dniu 8 sierpnia 2016 r. zespół grotołazów w składzie: Michał Macioszczyk, Michał Amborski i Kuba Kujawski dotarł do syfonu "Dva Kapitana" (-2140 m), w którym to Michał Macioszczyk wykonał 24-minutowe nurkowanie na głębokość 20 metrów, przez co jako pierwszy Polak osiągnął -2160 m.

</doc>
<doc id="567478" url="https://pl.wikipedia.org/wiki?curid=567478" title="Ironside">
Ironside

Ironside (w Wielkiej Brytanii "A Man Called Ironside") – amerykański serial telewizyjny w reżyserii Colliera Younga, wyświetlany w latach 1967–1975 przez stację telewizyjną NBC.
Tytułowym bohaterem filmu jest Ironside (Raymond Burr) – głównodowodzący specjalnej jednostki policji w San Francisco (SFPD). Postrzelony podczas napadu, zostaje sparaliżowany od pasa w dół. Pozostaje jednak w policji i prowadzi dochodzenia, poruszając się na wózku inwalidzkim. Pomagają mu detektyw sierżant Ed Brown, komisarz Eve Whitfield i Mark Sanger.
W Polsce serial był wyświetlany w ramach bloku telewizyjnego Telewizji Polskiej Studio 2.
Obsada.
W epizodach wystąpili m.in.: Harrison Ford, William Shatner, David Carradine, Scott Glenn, Elena Verdugo, Dana Elcar, John Saxon, Pernell Roberts, Burgess Meredith, William Schallert, William Smith, Bo Svenson, Louise Latham, Jackie Coogan, William Devane, George Kennedy, Donnelly Rhodes, Martin Sheen, Joel Grey, Earl Holliman, Roddy McDowall, Suzanne Pleshette, Leslie Nielsen, Andrew Robinson, David Soul, George Takei, Jodie Foster, Mako, Kathleen Quinlan, Cloris Leachman, Anne Archer, Loretta Swit, Bruce Lee, Vincent Gardenia, M. Emmet Walsh, Rod Serling, Zalman King, Joe Turkel, Quincy Jones, Cheryl Ladd, Michael Ontkean, O.J. Simpson.

</doc>
<doc id="567479" url="https://pl.wikipedia.org/wiki?curid=567479" title="Motor drive">
Motor drive

Motor drive – doczepny silnik elektryczny stosowany zwykle w profesjonalnych tradycyjnych aparatach fotograficznych typu SLR, umożliwiający fotografowanie z dużą szybkością (klatek filmu/s).
Pierwszym aparatem, wyposażonym w "motor drive" był Canon F-1 "High Speed Motor Drive camera", zaprezentowany pierwszy raz w 1972 r. na Zimowej Olimpiadzie w Sapporo (Japonia).
Najlepsze konstrukcje umożliwiają skończenie 36 klatek rolki filmu w 2,57 s. przy prędkości 14 fps (klatek/s). W każdym tego typu urządzeniu istnieje dwupozycyjny przełącznik:
Silniki są stosowane m.in. przez reporterów, w celu uzyskania jak najwierniejszej dokumentacji danego wydarzenia, ale są one ułatwieniem również dla amatorów, chcących oszczędzić sobie ręcznego przewijania filmu po każdym zdjęciu.
Silniki doczepne można stosować jedynie w konstrukcjach do tego przeznaczonych (specjalne gniazdo u dołu aparatu), są one przeznaczone do poszczególnych marek, a nawet modeli aparatów.
Obecne konstrukcje posiadają wbudowane silniki do transportu filmu, nie ma potrzeby ich dokręcania.

</doc>
<doc id="567480" url="https://pl.wikipedia.org/wiki?curid=567480" title="Vrbnik (żupania primorsko-gorska)">
Vrbnik (żupania primorsko-gorska)

Vrbnik – miasto w Chorwacji, w żupanii primorsko-gorskiej, siedziba gminy Vrbnik. Jest położony na największej wyspie Chorwacji – Krku. W 2011 roku liczył 948 mieszkańców.
Pierwsza wzmianka na temat miasta pojawia się w 1100 roku, jednak badania archeologiczne wskazują, że miejsce było zamieszkane od czasów neolitycznych. Rozkwit miasta przypada na okres rządów rodu Frankopanów (1118-1480).

</doc>
<doc id="567482" url="https://pl.wikipedia.org/wiki?curid=567482" title="Achilles Ratti">
Achilles Ratti



</doc>
<doc id="567483" url="https://pl.wikipedia.org/wiki?curid=567483" title="Prokurator Międzynarodowego Trybunału Karnego dla byłej Jugosławii">
Prokurator Międzynarodowego Trybunału Karnego dla byłej Jugosławii

Prokurator Międzynarodowego Trybunału Karnego dla byłej Jugosławii, właśc. Biuro Prokuratora (ang. "Office of the Prosecutor") – jeden z trzech organów Międzynarodowego Trybunału Karnego dla byłej Jugosławii, pełniący funkcje śledcze i oskarżycielskie.
Biuro Prokuratora jest odpowiedzialne za ściganie poważnych naruszeń humanitarnego prawa międzynarodowego dokonanych na terytorium byłej Jugosławii od 1 stycznia 1991. Działa jako niezależny organ Trybunału, zarówno w stosunkach między innymi organami, jak i zewnętrznych. Nie może szukać ani otrzymywać instrukcji z żadnych źródeł.
Biurem Prokuratora kieruje Główny Prokurator (ang. "Chief Prosecutor"), a jego zastępcą jest Wiceprokurator (ang. "Deputy Prosecutor"). Główny Prokurator jest mianowany przez Radę Bezpieczeństwa Organizacji Narodów Zjednoczonych na wniosek Sekretarza Generalnego ONZ. Wiceprokurator i pozostały personel jest mianowany przez Sekretarza Generalnego z rekomendacji Głównego Prokuratora.
Główny Prokurator musi odznaczać się silnym, moralnym charakterem i wysokim poziomem kompetencji oraz doświadczenia w prowadzeniu postępowań przygotowawczych i oskarżaniu. Kadencja Głównego Prokuratora wynosi cztery lata z możliwością powtórnego wyboru. Kadencja członków pozostałego personelu Urzędu Prokuratora trwa tyle co kadencja Podsekretarza Generalnego ONZ.
Siedzibą Biura Prokuratora jest w siedziba Trybunału w Hadze (Holandia).
Do grudnia 2007 Głównym Prokuratorem była Szwajcarka Carla Del Ponte, a Wiceprokuratorem obywatel USA David Tolbert. Od 1 stycznia 2008 Głównym Prokuratorem jest obywatel Belgii Serge Brammertz, a Wiceprokuratorem Kanadyjczyk Norman Farrell.

</doc>
<doc id="567485" url="https://pl.wikipedia.org/wiki?curid=567485" title="Java2D">
Java2D

Java 2D – zestaw standardowych klas środowiska Java przeznaczonych do edycji grafiki. Java 2D jest częścią frameworka JFC.

</doc>
<doc id="567486" url="https://pl.wikipedia.org/wiki?curid=567486" title="Adam Bauman">
Adam Bauman

Adam Bauman (ur. 10 czerwca 1957 w Warszawie) – polski lektor, aktor teatralny, filmowy i dubbingowy, także scenarzysta i wykładowca na Uniwersytecie Warszawskim – Wydział Polonistyki.
Życiorys.
Zadebiutował 22 maja 1981 na scenie Teatru Dramatycznego w Warszawie w sztuce "Pieszo" Sławomira Mrożka, w reżyserii Jerzego Jarockiego. W 1983 ukończył studia na PWST w Warszawie.
Mąż aktorki Agaty Gawrońskiej.
Jako autor debiutował w Teatrze Polskiego Radia w 1995 słuchowiskiem „Komedia peryferyjna” zrealizowanym w tym samym roku przez Teatr TV. W 1998 dostał nagrodę za słuchowisko „Lot” zrealizowane przez Polskie Radio Szczecin. W tym samym roku otrzymał wyróżnienie za komedię „Makrela w papilotach” na konkursie Talia organizowanym przez Teatr im. L. Solskiego w Tarnowie. W 2001 dostał nagrodę za słuchowisko „Pielgrzymi” organizowanym przez Program 1 PR. W 2002 zrealizował słuchowisko „Złodziej głosów”, w 2012 – „Poprowadź mnie na drugą stronę” o procesie Stanisławy Umińskiej, w 2013 – „Trzecia noga”, a w 2015 – „Dwanaście przykazań seksualnych rewolucyjnego proletariatu”.
W 2009 otrzymał nagrodę główną polskiej edycji konkursu scenariuszowego Hartley-Merrill za scenariusz filmowy o św. Andrzeju Boboli pt. „Potrójna misja”, a w następnym roku na tym samym konkursie scenariusz „Poprowadź mnie na drugą stronę” znalazł się w finałowej puli. Obecnie scenariusz jest w przygotowaniu do realizacji filmowej.
Ma dwóch synów, Aleksandra (ur. 2004) oraz Antoniego (ur. 2007).

</doc>
<doc id="567489" url="https://pl.wikipedia.org/wiki?curid=567489" title="Kartuz">
Kartuz



</doc>
<doc id="567490" url="https://pl.wikipedia.org/wiki?curid=567490" title="Karuk">
Karuk

Karuk – inaczej klej rybi, otrzymywany z wysuszonych pęcherzy rybnych, przede wszystkim bieługi i jesiotra. Obecnie z powodu ochrony tych gatunków (w USA - zakaz importu) produkuje się go z pęcherzy pławnych innych gatunków ryb, najczęściej południowoamerykańskich. Pęcherz pławny wydobyty z ryby umieszczony jest w gorącej wodzie, oczyszczony z żył i mięśni, a następnie suszony. Pęcherz pławny składa się w 70% z kolagenu.
Zastosowanie.
Nazwa karuk stosowana jest również do klejów z odpadków skór, rogów i kości zwierzęcych.

</doc>
<doc id="567491" url="https://pl.wikipedia.org/wiki?curid=567491" title="Linares (miasto w Chile)">
Linares (miasto w Chile)

Linares – stolica prowincji Linares, Chile, 70 tys. mieszkańców. Región del Maule, zwany też Regionem VII. Założone w 1794 roku.

</doc>
<doc id="567493" url="https://pl.wikipedia.org/wiki?curid=567493" title="Emil Borel">
Emil Borel



</doc>
<doc id="567494" url="https://pl.wikipedia.org/wiki?curid=567494" title="Łokomotiw Płowdiw">
Łokomotiw Płowdiw

Profesionalen futbolen kłub Łokomotiw 1926 () – bułgarski klub piłkarski, mający siedzibę w mieście Płowdiw, w środkowej części kraju, grający od sezonu 2001/2002 w rozgrywkach Pyrwej ligi, od 1949 reprezentuje płowdiwskich kolejarzy.
Historia.
Chronologia nazw:
Płowdiwski Sportklub został założony w Płowdiwie 25 lipca 1926 roku w wyniku połączenia dwóch lokalnych drużyn, "Karadża" (założony w 1922) i "Atletik" (założony w 1924). Funkcjonował w najstarszej IV dzielnicy w Płowdiwie i przyjął barwy czerwono-czarno-biali. Piłkarze swoje domowe spotkania zazwyczaj grali w białych koszulkach, czarnych spodenkach oraz białych getrach.
W 1933 zespół został mistrzem drugiej dywizji Płowdiw, dołączając do elitarnej pierwszej dywizji, której tytuł zdobył po raz pierwszy w 1936 roku. W 1938 roku walczył o miejsce w utworzonej rok wcześniej Nacionałnej futbołnej diwizii (D1), w której skład wchodziło 10 najlepszych bułgarskich drużyn. Klub rywalizował na najwyższym poziomie przez dwa lata, aż do jej rozwiązania. Debiutowy sezon zakończył na piątej pozycji. W swoim drugim sezonie 1939/40 zajął ósme miejsce i był jedynym klubem reprezentującym całą południową Bułgarię w elitarnej klasie piłki nożnej.
W 1942 roku jako mistrz Płowdiwskiego Obwodu Sportowego ponownie awansował do turnieju finałowego na szczeblu centralnym. Jednak już w rundzie drugiej (w pierwszej wylosował awans bez gier) został wyeliminowany 0:2 przez Makedonię Skopje. Również w 1940 i 1942 startował w rozgrywkach Pucharu Bułgarii, w których dotarł do finału, ale w obu przypadkach przegrał. W drugim meczu finałowym, który odbył się 3 października 1942 roku w Sofii, dochód z niego okazał się rekordem w całej historii bułgarskiej piłki nożnej, przekraczając dochody z każdego z meczów finałowych rozgrywanych o mistrzostwo państwa lub Puchar Cara. A 3 października 1942 roku w Sofii ustanowiono kolejny, jeszcze bardziej imponujący rekord: kibice klubu sportowego dokonali bezprecedensowej "inwazji" w obcym mieście, a według prasy do Sofii przybyło ponad 3000 kibiców Płowdiwu. Nie było w tym nic przypadkowego - w tym samym czasie "Sportklub" był jednym z największych bułgarskich klubów, a w latach 1942 i 1943 Bułgarska Narodowa Federacja Sportowa (BNSF) oficjalnie ogłosiła Płowdiwski Sportklub największym klubem bułgarskim pod względem liczby zarejestrowanych członków.
Po 1944 roku nowo powstały rząd Bułgarii podjął kilka kampanii na rzecz reorganizacji klubów sportowych w kraju, co doprowadziło do połączenia większości z nich i odpowiedniej zmiany nazw. Klub skrócił nazwę do Sportklub, a w 1945 po fuzji z lokalnym rywalem Parczewicz Płowdiw zmienił nazwę na Sportklub Parczewicz 1945 lub w skrócie SP 45. W 1945 połączony zespół ponownie zagrał w finałach mistrzostw. W rundzie pierwszej wylosował bez gry awans do drugiej rundy, w której wygrał 3:1 z Borysławem Borysowgrad, w ćwierćfinale pokonał 2:2, 4:1 TW 45 Warna, ale w półfinale został wyeliminowany 0:0, 0:1 przez Łokomotiw Sofia.
Jesienią 1945 klub przyjął nazwę Sławia i jako wicemistrz Płowdiwskiego Obwodu Sportowego ponownie grał w turnieju finałowym 1946, ale już w rundzie pierwszej przegrał 0:1 ze Sławią 45 Sofia. W następnym sezonie już jako mistrz obwodu ponownie odpadł w rundzie pierwszej mistrzostw na szczeblu centralnym, przegrywając 2:3 z Hadżi Sławczew Pawlikeni.
W 1947 roku do klubu dołączył "Petyr Czengełow" w wyniku czego nazwa brzmiała Sławia-Czengełow, ale wkrótce klub wrócił do nazwy Sławia. W 1948 jako mistrz Płowdiwskiego Obwodu Sportowego po raz kolejny z rzędu awansował do turnieju finałowego mistrzostw. W rundzie pierwszej zwyciężył 1:1, 3:0 Spartak Plewen, ale w ćwierćfinałach został pokonany 0:4, 3:3 przez Lewski Sofia.
W sezonie 1948/49 nastąpiła reorganizacja rozgrywek piłki nożnej w Bułgarii, jedyną drużyną reprezentującą Płowdiw w nowo utworzonej Republikanskiej futbolnej diwizii. W lidze zespół zajął końcowe siódme miejsce i był zmuszony walczyć w playoff o utrzymanie w lidze, w którym zwyciężył 2:2, 4:2 Rosstroj Pawlikeni.
27 sierpnia 1949 roku Komitet Centralny Bułgarskiej Partii Komunistycznej podjął decyzję o reorganizacji ruchu sportowego w Bułgarii na wzór sowiecki. Rozgrywki ligowe zostały przerwane po dwóch kolejkach. 27 września 1949 roku Naczelna Komisja Wychowania Fizycznego i Sportu (WKFS) podjęła konkretne działania w celu jego realizacji. Podobnie do struktury w ZSRR zostały stworzone dobrowolne organizacje sportowe na zasadzie wydziałów w odpowiednich branżowych związkach zawodowych. W efekcie tej reorganizacji w październiku 1949 roku zostały połączone największy i najmniejszy klub w Płowdiwie: "Sławia" i Łokomotiw Płowdiw (założony w 1935 jako ŻSK), tworząc DSO Energia Płowdiw. Zaledwie kilka dni później nazwę zmieniono na DSO Torpedo Płowdiw. W 1950 roku zespół startował w A Republikanskiej futbolnej grupie, zajmując siódme miejsce.
W tym samym roku ogłoszono plany nowych reorganizacji - niektóre z istniejących DSO zostaną zrestrukturyzowane. W efekcie w 1951 z DSO Torpedo wyodrębnia się związek zawodowy pracowników transportu, który utworzył swoje DSO - pod nazwą Łokomotiw. Zdecydowano, że drużyna o nazwie Łokomotiw pozostanie w "A RFG", a Torpedo Płowdiw zostanie wysłany na trzeci poziom w piłkarskiej hierarchii. W 1951 Łokomotiw Płowdiw znów był siódmym w tabeli. Do 1955 zespół występował na najwyższym poziomie, a potem spadł do Jużnej B Republikanskiej futbolnej grupy (D2). W rozgrywkach Pucharu Bułgarii dwukrotnie osiągnął półfinał (1952, 1954).
Wprowadzony w sierpniu 1949 roku model "DSO - Dobrowolnych Sportowych Organizacji" (bułg. ДСО – Доброволна спортна организация) został zniesiony wiosną 1957 roku decyzją ponownie Komitetu Centralnego Bułgarskiej Partii Komunistycznej. Zgodnie z tą decyzją przywrócono zasadę terytorialno-produkcyjną, na której wcześniej budowane są bułgarskie związki sportowe. Tym samym wiosną 1957 roku dotychczasowe DSO zostały przekształcone w "DFS - Towarzystwa Wychowania Fizycznego i Sportu" (bułg. ДФС – Дружества за физкултура и спорт), zlokalizowane w różnych rejonach dużych miast. W tym samym czasie rozpoczął się proces odzyskiwania oryginalnych nazw: DSO Dinamo Sofia staje się DFS Lewski Sofia, DSO Udarnik Sofia staje się DFS Sławia Sofia, SKNA Płowdiw staje się ASK Botew Płowdiw itd. Wiosną 1957 roku do Łokomotiwu zostały przyłączone miejskie kluby Septemwri Płowdiw i Torpedo Płowdiw.
W sezonie 1958/59 nastąpiła reorganizacja rozgrywek na drugim poziomie. Klub po zajęciu trzeciej pozycji w grupie południowej zakwalifikował się do jedynej "B RFG". W 1960 roku drużyna dotarła do finału Pucharu i podobnie jak w poprzednim finale (1948), według prasy centralnej, drużynę w Sofii wspierało około 5000 kibiców. W 1961 jako wicemistrz drugiej ligi awansował do "A RFG". W styczniu 1962 Łokomotiw połączył się z Maricą Płowdiw z Jużnej futbolnej zony (D3). Po protestach członków Maricy w kwietniu tego samego roku oba zespoły ponownie stały się niezależne. Marica wznowiła swój udział w południowej strefie trzeciej ligi, której rozgrywki zostały wznowione 4 kwietnia 1962 roku. W sezonie 1968/69 po raz pierwszy zdobył brązowe medale. W sezonie 1972/73 drużyna została wicemistrzem, a w kolejnych mistrzostwach ponownie zdobyła brąz. W 1971 rozegrał swój piąty finał Pucharu, który ponownie był nieudany.
W 1980 roku klub po raz drugi w swojej historii spadł do "B RFG", gdzie spędził trzy sezony. W dwóch ostatnich z nich - 1981/82 i 1982/83 zespół dotarł do finału Pucharu Armii Sowieckiej. Sezon 1981/82 był ostatnim, w którym turniej miał status turnieju krajowego pucharu. 12 czerwca 1982 roku na stadionie Sławi Alelsijew w Plewenie, na oczach 8000 widzów, zawodnicy Płowdiwu przegrali po dogrywce 1:2 z Łokomotiwem z Sofii.
W następnym roku Lokomotiv zdobył pierwsze w swojej historii trofeum. 1 czerwca 1983 roku na Stadionie Narodowym Wasiła Lewskiego w Sofii na oczach 25 000 widzów Łokomotiw wygrał 3:1 finał z FK Czirpan i zasłużenie zdobył Puchar Armii Sowieckiej. Drużyna otrzymała prawo do reprezentowania Bułgarii w Turnieju Pucharu UEFA. Rok 1983 okazał się pamiętny także z innych powodów. Kilka dni po triumfie zespół musiał walczyć w barażach o utrzymanie w lidze, w których został pokonany 1:2 i 0:0 przez Czernomorec Burgas. Kilka tygodni później Spartak Plewen został usunięty z "A RFG" z powodu próby niesportowego rozstrzygnięcia wyniku. Został wyznaczony dodatkowy baraż o prawo gry na najwyższym poziomie pomiędzy Łokomotiwem a Osym Łowecz, który kolejarzy wygrali dramatycznie 2:1 po dogrywce. W ten sposób zespół powrócił do "A RFG", ale ponownie spadł w kolejnym sezonie 1983/84. Po roku wrócił do "A RFG" i od sezonu 1985/86 na dłużej zadomowił się w najwyższej klasie rozgrywek. Po zakończeniu sezonu 1998/99 zajął przedostatnie 15.miejsce i ponownie spadł do "B RFG". Po dwóch latach w 2001 nastąpiła fuzja z pierwszoligowym klubem Wełbyżd Kiustendił, który przed rozpoczęciem sezonu 2001/02 klub przeniósł się do Płowdiwa tworząc Łokomotiw 1936 Płowdiw i uzyskując tym samym prawo gry w Wisszej profesionałnej futbołnej lidze.
Łokomotiw tylko raz zdobył mistrzostwo Bułgarii - w 2004 roku. Wówczas też podopieczni Eduarda Eranosjana walczyli o udział w Lidze Mistrzów, ale przegrali z belgijskim Club Brugge. W tym samym roku, po pokonaniu 1:0 Liteksu Łowecz, w klubowej gablocie stanął Superpuchar kraju.
Wcześniej, w 1973 roku, zespół został wicemistrzem Bułgarii, ponadto pięciokrotnie (ostatni raz w sezonie 2005/06) zajmował trzecie miejsce. W latach 60. i 70. gwiazdą klubu był jeden z najlepszych piłkarzy w historii kraju i późniejszy selekcjoner reprezentacji Christo Bonew. W Łokomotiwie, który słynął z dobrego szkolenia młodzieży, pierwsze kroki stawiali m.in. Christo Kolew i Georgi Iwanow.
20 maja 2011 decyzją walnego zgromadzenia klubu przemianowano go na PFK Łokomotiw Płowdiw 1926 AD.
Po dekadzie występów bez większych sukcesów zespół w sezonie 2018/19 po raz pierwszy zdobył Puchar Bułgarii, pokonując 1:0 w finale w Sofii klubowego rywala Botew Płowdiw. Rok później 1 lipca 2020 roku na stadionie narodowym w Sofii Puchar został zatrzymany w Płowdiwie, po wygraniu w rzutach karnych meczu finałowego z CSKA Sofia. Momcził Cwetanow został trzecim graczem w historii bułgarskiego futbolu, który zdobył sześć trofeów Pucharu Bułgarii. To on zdobył piąty i zwycięski rzut karny w finale.
Barwy klubowe, strój, herb, hymn.
Klub ma barwy czarno-biało-czerwone. Piłkarze swoje domowe spotkania zazwyczaj grają w białych koszulkach, czarnych spodenkach oraz białych getrach.
Struktura klubu.
Stadion.
Klub piłkarski rozgrywa swoje mecze domowe na stadionie Łokomotiw w Płowdiwie, który może pomieścić 12.000 widzów (w tym wszystkie miejsca siedzące). Boisko ma wymiary: 105,3 m x 71,4 m, oświetlenie: 1898 luksów. Również grał na miejskim stadionie Płowdiw o pojemności 55 tysięcy widzów. 
Inne sekcje.
Klub prowadzi drużyny dla dzieci i młodzieży w każdym wieku.
Sponsorzy.
Przez dłuższy czas klub był sponsorowany przez Bułgarskie Koleje.
Kibice i rywalizacja z innymi klubami.
Kibice.
Kibice Łokomotiwu, przeważnie wywodzący się z klasy robotniczej o poglądach skrajnie antykapitalistycznych, należą do najbardziej oddanych i fanatycznych w Bułgarii. Fanklub Łokomotiwu powstał w 1988 roku i jest najstarszym w kraju.
Rywalizacja.
Największymi rywalami klubu są inne zespoły z miasta. Głównym rywalem klubu jest popularny sąsiedni klub Botew Płowdiw, mecz pomiędzy nimi nazywane "Derby Płowdiwu". Tradycyjnie klub czerpał wsparcie ze strony niższych klas robotniczych, podczas gdy Botew czerpał poparcie ze średnich i wyższych klas komunistycznych.
Inna rywalizacja toczy się z CSKA Sofia, po pierwsze ze względu na historyczną rywalizację między miastami Płowdiw i Sofią jako centrami kulturalnymi, politycznymi i gospodarczymi, a po drugie ze względu na związek CSKA z armią bułgarską.
Drużyna utrzymuje przyjacielską rywalizację z Łokomotiwem Sofia ze względu na ich historyczną pozycję w zespołach kolejowych swoich miast. Mecze pomiędzy zespołami są często nazywane "Derby Kolejarzy". Jednak drużyny nigdy nie były bezpośrednimi rywalami o tytuł, a kibice nigdy nie mieli większych starć, stąd derby są raczej przyjazne.
Fani Łokomotiwu od dawna przyjaźnią się z fanami włoskiej drużyny SSC Napoli dzięki stworzeniu nazwy "Napoletani Ultras Plovdiv".

</doc>
<doc id="567495" url="https://pl.wikipedia.org/wiki?curid=567495" title="Šárka Kašpárková">
Šárka Kašpárková

Šárka Kašpárková (ur. 20 maja 1971 w Karwinie) – czeska lekkoatletka, mistrzyni świata, medalistka olimpijska. 
Kašpárková uprawiała bieg na 100 metrów przez płotki, skok w dal, wzwyż i trójskok. Na początku jej koronną konkurencją był skok wzwyż. W tej konkurencji zdobyła brązowy medal mistrzostw Europy juniorów oraz wystartowała na Igrzyskach Olimpijskich w 1992. 
Kiedy IAAF wprowadziło do zawodów trójskok kobiet Kašpárková była jedną z pierwszych zawodniczek, które pojawiły się na skoczniach. W 1995 wygrała na uniwersjadzie, a w 1996 zdobyła brązowy medal Igrzysk Olimpijskich w Atlancie, a w 1997 – złoty medal mistrzostw świata. Odnosiła również sukcesy w hali – dwukrotnie zdobywała brązowy medal halowych mistrzostw świata (w 1997 i w 1999).
Jej najlepszy wynik w trójskoku (15,20 m) osiągnęła w 1997 podczas mistrzostw świata. Wynik ten daje jej miejsce w pierwszej 10. najlepszych zawodniczek w historii.

</doc>
<doc id="567498" url="https://pl.wikipedia.org/wiki?curid=567498" title="Sarka Kasparkova">
Sarka Kasparkova



</doc>
<doc id="567500" url="https://pl.wikipedia.org/wiki?curid=567500" title="Región del Maule">
Región del Maule



</doc>
<doc id="567501" url="https://pl.wikipedia.org/wiki?curid=567501" title="Maule (region)">
Maule (region)

Region Maule (hiszp. "VII Región del Maule") – jeden z 16 regionów administracyjnych Chile. Ośrodkiem administracyjnym regionu jest miasto Talca (237 tys. mieszkańców w 2017).
Prowincje regionu:

</doc>
<doc id="567506" url="https://pl.wikipedia.org/wiki?curid=567506" title="Gimnastic Tarragona">
Gimnastic Tarragona



</doc>
<doc id="567508" url="https://pl.wikipedia.org/wiki?curid=567508" title="Dżygit">
Dżygit

Dżygit (słowo pochodzenia tureckiego, przejęte z rosyjskiego) – kaukaski jeździec konny, góral, czasem wojownik lub rozbójnik, świetnie panujący nad koniem. Najważniejsze jego atrybuty to kindżał i papacha (futrzana czapka).
Na Kaukazie określenie kogoś mianem dżygita jest komplementem, wyrazem uznania dla jego sprawności, odwagi i męskości.
Dżygitami, ze względu na ich umiejętności jeździeckie, nazywano także Kozaków.

</doc>
<doc id="567510" url="https://pl.wikipedia.org/wiki?curid=567510" title="Hrysopiyi Devetzi">
Hrysopiyi Devetzi



</doc>
<doc id="567512" url="https://pl.wikipedia.org/wiki?curid=567512" title="Ludwik Franciszek de Bourbon-Conti">
Ludwik Franciszek de Bourbon-Conti

Ludwik Franciszek de Bourbon-Conti (fr. "Louis François I de Bourbon", ur. 13 sierpnia 1717 w Paryżu, zm. 2 sierpnia 1776 w L’Isle-Adam) – książę Conti od 1727.
Syn Ludwika Armanda, księcia Conti, i Ludwiki Elżbiety de Bourbon-Condé, wnuczki króla Ludwika XIV. Jego siostrą była Ludwika Henrietta, księżna Orleanu.
Wstąpił do armii francuskiej i w 1741 walczył w Czechach w wojnie o sukcesję austriacką. We Włoszech został wodzem naczelnym armii i wsławił się zwycięstwami w bitwach pod Villafranca i pod Madonna dell’Olmo. W 1745 został wysłany do Niemiec, rok później trafił do Niderlandów. W 1747 odszedł z wojska z powodu konfliktu z marszałkiem Saskim.
Od 1761 był patronem kompozytora Jeana-Baptiste’a-Antoine’a Forqueray’a oraz Jana Jakuba Rousseau.
Kandydat do tronu Polski.
W 1747 grupa polskich magnatów, spodziewających się rychłej śmierci króla Augusta III, zaoferowała mu polską koronę. Jego kandydatura miała poparcie samego Ludwika XV, jednakże nie poparli jej ministrowie francuscy, ponieważ synową króla Francji była wówczas córka Augusta III - Maria Józefa Wettyn. Efektem tych sprzecznych działań było powstanie Secret du Roi, sekretnego gabinetu Ludwika XV, który bez wiedzy swoich ministrów realizował własną politykę wschodnią.
Conti pozostawał kandydatem francuskiego monarchy do polskiego tronu aż do 1755, kiedy to utracił pozycję na dworze w wyniku intryg Madame de Pompadour. W 1771 przeszedł do opozycji antykrólewskiej, posądzany był o wywołanie zamieszek w Dijon w 1775.
Małżeństwo i potomstwo.
22 stycznia 1732 ożenił się z Ludwika Dianą, córką zmarłego regenta Filipa II Orleańskiego. Ludwika Diana urodziła mu dwoje dzieci:
Ze związku z Marie-Claude Gauché, madame Dailly, Ludwik Franciszek miał dwóch synów, które legitymizował w swoim testamencie:

</doc>
<doc id="567513" url="https://pl.wikipedia.org/wiki?curid=567513" title="Chrisopiji Dewedzi">
Chrisopiji Dewedzi

Chrisopiji Dewedzi (gr.: Χρυσοπηγή Δεβετζή, "Chrysopi̱gí̱ Devetzí̱"; ur. 2 października 1975 w Aleksandropolis) – grecka lekkoatletka, trójskoczkini, skoczkini w dal, dwukrotna medalistka olimpijska.
Dewedzi to trzykrotna mistrzyni kraju w trójskoku oraz mistrzyni kraju w skoku w dal. Największym osiągnięciem Devetzí jest srebrny medal w trójskoku Igrzysk Olimpijskich w 2004. Oddała wówczas najdłuższy jak dotychczas skok w swojej karierze - 15,32 m. Wynik ten daje jej 5. wśród najlepszych zawodniczek wszech czasów, jest to także rekord Grecji (Devetzi jest także halową rekordzistką kraju – 15,00 w 2008 – 9. wynik w historii światowej lekkoatletyki).
Dewedzi jest również brązową medalistką mistrzostw świata z Osaki (przegrała srebro z Rosjanką Tatianą Lebiediewą o 3 cm), srebrną w 2008 i brązową medalistką w 2004 halowych mistrzostw świata oraz srebrną medalistką mistrzostw Europy w 2006.
Z powodu naruszenia przepisów antydopingowych (w 2009) na Greczynkę nałożono karę dwuletniej dyskwalifikacji (do 8 grudnia 2012), co uniemożliwiło zawodniczce występ na igrzyskach w Londynie w 2012.

</doc>
<doc id="567514" url="https://pl.wikipedia.org/wiki?curid=567514" title="Abigail Folger">
Abigail Folger

Abigail Anne Folger (ur. 11 sierpnia 1943 w San Francisco, zm. 9 sierpnia 1969 w Beverly Hills) – amerykańska spadkobierczyni wielomilionowej fortuny kawowej oraz członkini wpływowej i prominentnej rodziny potentatów kawowych. Pracownik socjalny, aktywistka społeczna i polityczna.
Życiorys.
Abigail Folger urodziła się i dorastała w San Francisco w Kalifornii. W drugiej połowie lat sześćdziesiątych mieszkała w miastach Nowy Jork oraz Los Angeles. W 1968 roku Folger zaangażowana była politycznie i finansowo w kampanię prezydencką senatora Roberta Kennedy’ego, jak również działała na rzecz równouprawnienia czarnoskórych Amerykanów. Jako pracownik socjalny aktywna była w niesieniu pomocy ludziom ubogim oraz pokrzywdzonym przez los, często mieszkających w niebezpiecznych dzielnicach miasta Los Angeles. Abigail Folger była również kobietą biznesu, inwestując duże sumy pieniężne, m.in. w firmę kosmetyczną Sebring International w San Francisco, pozostając jedną z bogatszych kobiet w Kalifornii.
Późnym wieczorem w piątek 8 sierpnia 1969 roku Folger, przebywając wraz ze swoimi przyjaciółmi, została brutalnie zamordowana przez sektę Charlesa Mansona, która włamała się do willi Romana Polańskiego w Beverly Hills w Kalifornii. Abigail Folger w chwili swojej śmierci pozostawała w związku narzeczeńskim z polskim emigrantem Wojciechem Frykowskim. Parę przedstawił sobie w grudniu 1967 w Nowym Jorku polski pisarz Jerzy Kosiński. Folger i Frykowski przyjechali do Los Angeles w sierpniu 1968 roku, zamieszkując tymczasowo w willi Polańskich na wzgórzach Beverly Hills. Ofiarami morderstw byli również: będąca w dziewiątym miesiącu ciąży żona Romana Polańskiego, amerykańska aktorka filmowa Sharon Tate bliska przyjaciółka Folger, Wojciech Frykowski oraz stylista i fryzjer Jay Sebring. Sprawcy zbrodni – Susan Atkins, Charles „Tex” Watson oraz Patricia Krenwinkel – po prawie rocznym procesie w marcu 1971 roku w Los Angeles zostali osądzeni i skazani na karę śmierci, a w 1972 roku zamienioną na dożywocie po zmianie prawa stanowego, obecnie odbywają kary dożywotniego pozbawienia wolności w kalifornijskich instytucjach więziennych.
Ciało Folger oraz jej przyjaciół zostały odkryte następnego dnia we wczesnych godzinach rannych 9 sierpnia 1969 roku. Sekcja zwłok, przeprowadzona niemal natychmiast, wykazała, iż zmarła w wyniku ran zadanych nożem przez jednego z jej morderców. W sumie otrzymała dwadzieścia osiem ran kłutych w górną część ciała.
Pogrzeb Abigail Folger odbył się w środę 13 sierpnia 1969 roku. Pochowana została w krypcie w głównym mauzoleum na katolickim cmentarzu Holy Cross Cemetery w San Francisco w Kalifornii.
W kulturze popularnej.
Abigail Folger była grana przez Elizabeth Henstridge w filmie "Wataha u drzwi" i Samanthę Robinson w "Pewnego razu... w Hollywood". 

</doc>
<doc id="567515" url="https://pl.wikipedia.org/wiki?curid=567515" title="Warszawskie Zakłady Fotooptyczne">
Warszawskie Zakłady Fotooptyczne

Warszawskie Zakłady Fotooptyczne (WZFO) – przedsiębiorstwo z siedzibą w Warszawie, wywodzące się z powstałych w 1951 Warszawskich Zakładów Kinotechnicznych. W 1968 roku zakłady włączono do Polskich Zakładów Optycznych.
Opis.
Produktami zakładów był sprzęt optyczny w tym aparaty, powiększalniki fotograficzne, lampy błyskowe 
oraz rzutniki do przezroczy.

</doc>
<doc id="567516" url="https://pl.wikipedia.org/wiki?curid=567516" title="WZFO">
WZFO



</doc>
<doc id="567517" url="https://pl.wikipedia.org/wiki?curid=567517" title="Warszawskie Zakłady Foto-Optyczne">
Warszawskie Zakłady Foto-Optyczne



</doc>
<doc id="567518" url="https://pl.wikipedia.org/wiki?curid=567518" title="Skindred">
Skindred

Skindred – brytyjska grupa muzyczna z Newport grająca połączenie metalu, punka, reggae, dancehallu i drum’n’bassu. Ich muzyka często bywa zwana ragga metalem.
Historia.
Zespół powstał w 1998 roku po rozpadzie grupy Dub War.
Ich piosenka „Nobody” znalazła się w soundtracku do gry „” i „MX vs ATV Unleashed”.
Jak do tej pory Skindred wydał siedem albumów: Babylon, Roots Rock Riot, Shark Bites and Dog Fights, Union Black, Kill the Power, Volume oraz Big Tings.
W 2011 i 2014 roku Skindred wystąpił na Przystanku Woodstock. W 2022 roku wystąpił na Festiwalu Pol'and'Rock, zastępując w roli gwiazdy ostatniego wieczoru nieobecny zespół Limp Bizkit.

</doc>
<doc id="567519" url="https://pl.wikipedia.org/wiki?curid=567519" title="Aristander z Telmessos">
Aristander z Telmessos

Aristander z Telmessos, Aristandros (gr. Αριςτανδρως, IV w. p.n.e.) – grecki wróżbita i prorok, nadworny wieszczbiarz Filipa II Macedońskiego oraz jego syna Aleksandra III Wielkiego, jeden z najbliższych, najbardziej zaufanych sług i towarzyszy Macedończyka.
Mimo iż liczne wzmianki na temat działalności Aristandra, często mające charakter legendarny, znajdujemy w pismach starożytnych historyków opisujących panowanie Aleksandra Macedońskiego – Flawiusza Arriana, Kwintusa Kurcjusza Rufusa, Diodora Sycylijskiego, Juniana Justyna, Strabona – o jego życiu wiadomo stosunkowo niewiele. Aristander pochodził najprawdopodobniej z miasta Telmessos w Licji (obecnie Fethiye w Turcji), lub też mniej znanego Telmessos w Karii, na Półwyspie Halikarnaskim. Służył na dworze macedońskim jeszcze przed narodzinami Aleksandra. Legenda głosi, iż to właśnie Aristander przewidział jego narodzenie interpretując sen ojca przyszłego zdobywcy, stwierdzając jednocześnie, iż chłopiec dokona bohaterskich czynów. Wiadomo również, że był on uczestnikiem wyprawy Aleksandra na Persję.
Aristander z Telmessos jest również głównym bohaterem powieści Maurice'a Druona pt. "Aleksander Wielki".

</doc>
<doc id="567520" url="https://pl.wikipedia.org/wiki?curid=567520" title="Eduard Eranosjan">
Eduard Eranosjan

Eduard Eranosjan (ur. 8 lutego 1961, w Płowdiwie, Bułgaria) – bułgarski piłkarz ormiańskiego pochodzenia, grający na pozycji napastnika, trener piłkarski.
Kariera piłkarska.
Kariera klubowa.
Karierę piłkarską rozpoczął w klubie Łokomotiw Płowdiw. W sezonie 1983–1984 zdobył koronę króla strzelców bułgarskiej ekstraklasy. Był zawodnikiem także klubów greckiego Apollon Kalamaria i portugalskich - Vitória SC, Leixões S.C. i Boavista FC.
Kariera trenerska.
Pracę trenerską rozpoczął w Łokomotiwie w 2001 roku, kiedy drużyna występowała w bułgarskiej Grupie B (wcześniej pracował w sztabie szkoleniowym Leixões S.C.). Po roku odszedł do Dobrudży Dobricz, ale już po kilku miesiącach po kłótni z prezesem złożył dymisję. Pod koniec sezonu 2002–2003 ponownie przyjął ofertę szefów Łokomotiwu. Na finiszu rozgrywek 2003–2004 drużyna prowadzona przez Eranosjana zdobyła pierwsze w historii mistrzostwo Bułgarii oraz Superpuchar kraju. W październiku 2005 roku został niespodziewanie zwolniony.
Do ekstraklasy bułgarskiej powrócił w marcu 2007 roku, kiedy zmienił Iliana Iliewa na stanowisku trenera Beroe Starej Zagory. Jednak pięć miesięcy później, na tydzień przed rozpoczęciem nowego sezonu, otrzymał wymówienie. Potem trenował cypryjskie zespoły APOP Kinyras Peyias i Enosis Neon Paralimni.

</doc>
<doc id="567522" url="https://pl.wikipedia.org/wiki?curid=567522" title="Cumal">
Cumal



</doc>
<doc id="567523" url="https://pl.wikipedia.org/wiki?curid=567523" title="Fytozaury">
Fytozaury



</doc>
<doc id="567526" url="https://pl.wikipedia.org/wiki?curid=567526" title="Christo Markow">
Christo Markow

Christo Ganczew Markow (bułg. Христо Ганчев Мaрков; ur. 27 stycznia 1965 w Dimitrowgradzie) – bułgarski lekkoatleta, trójskoczek, mistrz olimpijski. Startował wyczynowo w latach 1983–1993.
Markow to jeden z najbardziej utytułowanych trójskoczków w historii. Rozpoczął międzynarodową karierę w 1983, gdy zajął 7. miejsce w finale halowych mistrzostw Europy w Budapeszcie. W tym samym roku zwyciężył na mistrzostwach Europy juniorów w Schwechat. Na mistrzostwach świata w 1983 w Helsinkach nie wszedł do finału. Na halowych mistrzostwach Europy w 1984 w Göteborgu zajął 5. miejsce. Bojkot igrzysk olimpijskich w 1984 w Los Angeles uniemożliwił Markowowi start w nich. Na konkurencyjnych zawodach „Przyjaźń-84” w Moskwie zajął 3. miejsce.
Zwyciężył na światowych igrzyskach halowych w 1985 w Paryżu, które potem zostały uznane za pierwsze halowe mistrzostwa świata. Powtórzył ten sukces zwyciężając na halowych mistrzostwach Europy w 1985 w Pireusie. Zdobył złoty medal na mistrzostwach Europy w 1986 w Stuttgarcie. Pasmo zwycięstw Markowa zostało przerwane na halowych mistrzostwach Europy w 1987 w Liévin, gdzie zdobył srebrny medal przegrywając o 3 centymetry z Serge Hélanem z Francji. Na halowych mistrzostwach świata w 1987 w Indianapolis zajął 4. miejsce. Zwyciężył za to w najważniejszej imprezie tego sezonu – mistrzostwach świata w Rzymie. Jego wynik – 17,92 m był nowym rekordem Europy, a obecnie jest ósmym rezultatem w historii światowej lekkoatletyki. Na halowych mistrzostwach Europy w 1988 w Budapeszcie zajął 4. miejsce.
Największym osiągnięciem Markowa jest złoty medal na igrzyskach olimpijskich w 1988 w Seulu. Pokonał wówczas reprezentantów ZSRR Igora Łapszyna i Aleksandra Kowalenko. Skokiem na odległość 17,61 ustanowił wówczas rekord olimpijski.
Ostatnim jego dużym osiągnięciem był srebrny medal mistrzostw Europy w 1990 w Splicie. Na mistrzostwach świata w 1991 w Tokio i na igrzyskach olimpijskich w 1992 w Barcelonie nie wszedł do finału. W 1993 zakończył karierę zawodniczą i zajął się pracą trenerską.
Był mistrzem Bułgarii w trójskoku na otwartym stadionie od 1984 do 1988, a w hali w 1983 i 1986.

</doc>
<doc id="567529" url="https://pl.wikipedia.org/wiki?curid=567529" title="Segunda Division">
Segunda Division



</doc>
<doc id="567530" url="https://pl.wikipedia.org/wiki?curid=567530" title="Oświata w Wałbrzychu">
Oświata w Wałbrzychu

Oświata w Wałbrzychu
W Wałbrzychu istnieją 22 szkoły podstawowe, 18 gimnazjów oraz 21 szkół średnich. Uczelnie w mieście kształcą łącznie prawie 10 tysięcy osób. W mieście znajduje się Wydział Nadzór Pedagogicznego, obejmujący teren byłego województwa wałbrzyskiego.
Uczelnie.
W Wałbrzychu znajdują się siedziby lub filie czterech uczelni:

</doc>
<doc id="567533" url="https://pl.wikipedia.org/wiki?curid=567533" title="Aristander">
Aristander



</doc>
<doc id="567540" url="https://pl.wikipedia.org/wiki?curid=567540" title="Those Were the Days">
Those Were the Days

Those Were the Days – piosenka przypisywana Gene’owi Raskinowi, który napisał angielski tekst do rosyjskiej pieśni Дорогой длинною („Dorogoj dlinnoju”), skomponowanej przez Borisa Fomina (1900–1948) do słów poety Konstantina Podrewskiego. Tekst nawiązuje do wspomnień z młodości i romantycznych ideałów.
W 1968 utwór ukazał się na singlu Mary Hopkin, wyprodukowanym przez Paula McCartneya. Pomimo konkurencji Sandie Shaw, która wydała singel z tą samą piosenką, wersja Mary Hopkin stała się światowym hitem.
Piosenka była wykonywana także w innych językach. W Polsce znana jest jako „To były piękne dni” w wykonaniu Haliny Kunickiej. Polskie słowa są historią dawnej miłości. Refren jednak często jest przytaczany jako oznaka sentymentu za przeszłością.

</doc>
<doc id="567548" url="https://pl.wikipedia.org/wiki?curid=567548" title="Kazlu Ruda">
Kazlu Ruda



</doc>
<doc id="567551" url="https://pl.wikipedia.org/wiki?curid=567551" title="Wiren Sandanski">
Wiren Sandanski



</doc>
<doc id="567552" url="https://pl.wikipedia.org/wiki?curid=567552" title="To były piękne dni">
To były piękne dni



</doc>
<doc id="567553" url="https://pl.wikipedia.org/wiki?curid=567553" title="Miejskie Przedsiębiorstwo Komunikacyjne w Wałbrzychu">
Miejskie Przedsiębiorstwo Komunikacyjne w Wałbrzychu

Miejskie Przedsiębiorstwo Komunikacji Sp. z o.o. – przedsiębiorstwo świadczące w latach 2001–2012 usługi transportowe na rzecz miasta Wałbrzycha i Szczawna-Zdroju. Powstało w 2001 roku z przekształcenia Miejskiego Zakładu Komunikacji, którego tradycje sięgały 1897 roku. 21 września 2011 roku została ogłoszona upadłość likwidacyjna spółki.
Historia.
1 stycznia 1991 roku Wojewódzkie Przedsiębiorstwo Komunikacyjne w Wałbrzychu przestało istnieć. Jego majątek podzielono między trzy przedsiębiorstwa: Miejskie Przedsiębiorstwo Komunikacyjne Wałbrzych, Miejskie Przedsiębiorstwo Komunikacyjne Świdnica oraz Miejski Zakład Komunikacji Dzierżoniów (obecnie Sudecka Komunikacja Autobusowa Dzierżoniów sp. z o.o.). W 1997 roku MZK Wałbrzych zakupiło 31 nowych, niskopodłogowych autobusów marki Neoplan. Dnia 1 października 2001 roku Miejski Zakład Komunikacyjny zmienił status i stał się Miejskim Przedsiębiorstwem Komunikacyjnym. MPK obsługiwało w tym czasie 19 linii zwykłych, kursujących na zlecenie Zarządu Dróg i Komunikacji w Wałbrzychu, oraz 3 linie bezpłatne do centrów handlowych, a także jedną linię okresową. Poza Wałbrzychem obsługiwano także komunikację w Szczawnie-Zdroju oraz do 2006 w Boguszowie-Gorcach (linia 32). Łączna długość linii wynosiła wówczas ponad 200 km, a obsługiwany obszar – 100 km².
Dekapitalizacja taboru i wiążące się z tym straty finansowe spowodowały pogorszenie się sytuacji finansowej przedsiębiorstwa. Dnia 21 września 2011 roku ogłoszono postanowienie o upadłości likwidacyjnej spółki, a przewozy na liniach miejskich 3 grudnia 2012 powierzono Śląskiemu Konsorcjum Autobusowemu.
Tabor.
MPK w ostatnim okresie funkcjonowania posiadał 93 autobusy liniowe:
Stan taboru w ostatnim okresie funkcjonowania firmy ukształtowany został w dużej mierze przez wymagania stawiane przez ZDiK w Wałbrzychu. W 2004 roku odbył się pierwszy przetarg na trzyletnią obsługę linii autobusowych w Wałbrzychu. Wymusił on obniżenie średniej wieku taboru do 7 lat, co zaowocowało wycofaniem wszystkich autobusów typu Jelcz M11, części Ikarusów 280 i większości Ikarusów 260 z eksploatacji na liniach objętych umową. W zamian zostały zakupione używane, trzyletnie wówczas Jelcze 120M z PKS Grodzisk Mazowiecki. Nieliczne Jelcze M11 i Ikarusy 260 woziły jeszcze pasażerów do 2008 roku na liniach supermarketowych oraz na linii 32. Pozostałe zostały sprzedane – niektóre jeżdżą do dziś, inne zostały zezłomowane.
Wymogi stawiane przez ZDiK uporządkowały dowolne dotychczas malowanie autobusów i wprowadziły jednolity schemat malowania taboru z trzema pasami – szerokim górnym żółtym i węższym dolnym zielonym, które rozdzielone były wąskim paskiem czerwonym. Takie fabryczne malowanie posiadały zakupione 1997 Neoplany. W tym też czasie zakazano naklejania reklam na przodzie oraz z boku wzdłuż kabiny kierowcy, a wszystkie autobusy wyposażono w system informacji pasażerskiej. Od 2004 roku z autobusów zniknęły charakterystyczne deski z opisem linii.
MPK posiadał również 1 autobus turystyczny marki Jelcz T120.
Jeden z wycofanych z eksploatacji autobusów Ikarus 260 został przerobione na ruchomą galerię wystawową i do sprzedaży w sierpniu 2012 był wykorzystywany przez Muzeum Przemysłu i Techniki w Wałbrzychu.
Zajezdnia.
MPK Wałbrzych posiadał jedną zajezdnię położoną przy ulic Ludowej 1d w dzielnicy Biały Kamień. Jest to zajezdnia wielopoziomowa z odkrytymi placami postojowymi, wyposażona m.in. w zaplecze warsztatowe, lakiernię i stację tankowania CNG. Na zajezdni znajduje się stacja diagnostyczna dla wszelkiego typu pojazdów.
Biura.
Biura MPK Wałbrzych znajdowały się w centrum miasta (Śródmieście) przy ulicy Chrobrego 2.

</doc>
<doc id="567554" url="https://pl.wikipedia.org/wiki?curid=567554" title="Krasimir Bałakow">
Krasimir Bałakow



</doc>
<doc id="567556" url="https://pl.wikipedia.org/wiki?curid=567556" title="Igor Chalupec">
Igor Chalupec

Igor Adam Chalupec (ur. 29 maja 1966 w Warszawie) – polski ekonomista i przedsiębiorca. Były prezes PKN ORLEN (2004–2007), wiceminister finansów (2003–2004), wiceprezes zarządu Banku Pekao SA (1995–2003) i makler giełdowy. Założyciel i właściciel ICENTIS Capital sp. z o.o.
Wykształcenie.
W 1991 ukończył studia na Wydziale Handlu Zagranicznego Szkoły Głównej Handlowej, uzyskując tytuł magistra ekonomii. W 1992 ukończył studia na Wydziale Prawa i Administracji Uniwersytetu Warszawskiego, uzyskując tytuł magistra prawa i administracji. Ponadto ukończył kursy zawodowe i szkolenia z zakresu bankowości, finansów i prawa międzynarodowego.
Działalność zawodowa.
W latach 1989–1990 był konsultantem w przedsiębiorstwie konsultingowym Polexpert sp. z o.o. Od 1991 jest licencjonowanym maklerem papierów wartościowych (nr lic. 45). W okresie 1991–1995 był założycielem i dyrektorem Centralnego Domu Maklerskiego Banku Pekao SA. W latach 1993–1994 był członkiem, a następnie przewodniczącym (1994–1995) Samorządu Domów Maklerskich.
W latach 1995–2003 był członkiem zarządu Banku Pekao SA, w tym w latach 2000–2003 jako wiceprezes. Główne obszary jego odpowiedzialności w tym okresie to: bankowość inwestycyjna i zarządzanie aktywami, operacje skarbowe, inwestycje kapitałowe, działalność maklerska, operacje powiernicze, relacje inwestorskie; bankowość korporacyjna, finansowanie projektów inwestycyjnych; projektowanie i udział w realizacji konsolidacji i fuzji Grupy Pekao S.A.; nadzór nad procesem prywatyzacji Banku Pekao S.A. (oferta publiczna i sprzedaż pakietu akcji inwestorowi strategicznemu). W Banku Pekao SA pełnił ponadto funkcję przewodniczącego Komitetu Kredytowego Banku (1997–2003) i członka Komitetu Zarządzania Aktywami i Pasywami (1995–2003).
W latach 2003–2004 był podsekretarzem stanu w Ministerstwie Finansów, Generalnym Inspektorem Informacji Finansowej i Krajowym Urzędnikiem Zatwierdzającym. Koordynował z ramienia MF kwestie związane z akcesją Polski do UE. W tym czasie członek Komisji Nadzoru Bankowego oraz Komisji Nadzoru Ubezpieczeń i Funduszy Emerytalnych oraz European Financial Committee w Brukseli.
Od 1 października 2004 do 18 stycznia 2007 pełnił funkcję prezesa zarządu PKN ORLEN S.A. Do największych osiągnięć jego prezesury należy przejęcie litewskiej rafinerii AB Mażeikiu Nafta.
Po odwołaniu z funkcji prezesa PKN ORLEN założył w 2008 firmę doradztwa finansowego ICENTIS Corporate Solutions oraz ICENTIS Capital działającą w obszarze private equity. W 2007 doradzał Jarosławowi Pawlukowi przy sprzedaży holdingu transportowego CTL Logistics.
W 2010 współpracował z amerykańskim funduszem hedgingowym Eton Park przy zakupie kontrolnego pakietu akcji RUCH S.A. ICENTIS Capital nadzorowała realizację tej inwestycji z ramienia Eton Park.
Od 2013 prezes zarządu RUCH S.A. 9 października 2018 złożył rezygnację z tej funkcji na mocy umowy z Alior Bankiem o współpracy przy restrukturyzacji RUCH S.A.
Członek rady nadzorczej Budimex S.A. (od 2007). W przeszłości m.in. wieloletni członek Rady Giełdy Papierów Wartościowych w Warszawie (1995–2003) oraz rady nadzorczej Banku Handlowego w Warszawie (2009-2021).
Działalność społeczna.
Członek Polskiej Rady Biznesu,
wiceprezes Zarządu Polskiego Związku Brydża Sportowego (od 2012), od 2018 Członek Komitetu Wykonawczego oraz Skarbnik European Bridge League, członek Komitetu Wykonawczego WBF (Światowej Federacji Brydża)
członek Rady Programowej Forum Ekonomicznego w Karpaczu,
, Fundator i Przewodniczący Rady Fundacji Ewangelickie Towarzystwo Oświatowe prowadzącej dwie placówki oświatowe: Szkołę Podstawową im. S.B. Lindego w Warszawie oraz Przedszkole „Szkrabki”, nawiązujące do tradycji edukacyjnych warszawskiej społeczności ewangelickiej sprzed II wojny światowej. Od 2017 kurator (Wiceprezes Rady Parafialnej) Parafii Ewangelicko-Augsburskiej Św. Trójcy w Warszawie.
Publikacje.
Współautor (wraz z Cezarym Filipowiczem) książki „Rosja Ropa Polityka” (wyd. 2009).
Rodzina i życie prywatne.
Jego dziadek był Słowakiem. Przed I wojną światową do Lipna na ziemi dobrzyńskiej przybyło ze Słowacji dwóch braci Chalupców, Jerzy i Paweł. Jerzy ożenił się z lipnowianką Eleonorą z Kiełczewskich, miał córkę Apolonię Chalupec, utalentowaną aktorkę posługującą się pseudonimem artystycznym Pola Negri. Drugi z braci Paweł Chalupec założył rodzinę w Warszawie, miał m.in. syna Adama, który właśnie jest ojcem Igora. 
W 1977 Igor Chalupec zagrał epizod w dwóch odcinkach serialu Telewizji Polskiej pt. "Dziewczyna i chłopak", a trzy lata później w filmie pod tym samym tytułem.
Igor Chalupec jest aktywnym brydżystą uczestniczącym w rozgrywkach brydża sportowego. Występuje we własnym klubie Bridge24.pl.

</doc>
<doc id="567557" url="https://pl.wikipedia.org/wiki?curid=567557" title="PKN ORLEN">
PKN ORLEN



</doc>
<doc id="567559" url="https://pl.wikipedia.org/wiki?curid=567559" title="Wymiar Hausdorffa">
Wymiar Hausdorffa

Wymiar Hausdorffa – liczbowy niezmiennik metryczny; nazwa pojęcia pochodzi od nazwiska Feliksa Hausdorffa.
Definicja.
Niech formula_1 Niech formula_2 będzie przestrzenią metryczną. Dla dowolnego podzbioru formula_3 określamy miarę zewnętrzną
gdzie infimum bierzemy po rodzinach zbiorów formula_5 które pokrywają formula_6 i zawierają zbiory o średnicy mniejszej lub równej formula_7
Gdy formula_8 maleje, to formula_9 rośnie. Zatem poniższa granica (skończona lub nie) istnieje i jest nazywana miarą Hausdorffa (dla wykładnika formula_10):
Łatwo sprawdzić, że:
Wymiar Hausdorffa a wymiar topologiczny.
Wymiar Hausdorffa metrycznej przestrzeni ośrodkowej jest zawsze niemniejszy
od jej wymiaru topologicznego. Edward Marczewski (1937) udowodnił, że każda ośrodkowa przestrzeń metryczna dopuszcza metrykę indukującą jej topologię i taką, że wymiar Hausdorffa przy tej metryce jest równy wymiarowi topologicznemu.
Podobne twierdzenie, ale tylko dla przestrzeni metrycznych zwartych, dowiedli wspólnie Lew Pontriagin i Lew Sznirelman (1932) wykorzystując zamiast miary Hausdorffa logarytm minimalnych liczności ε-pokryć, podzielony przez formula_16
Wynik Marczewskiego (oraz Eilenberga) przedstawiony jest w klasycznej monografii Witolda Hurewicza i Henry’ego Wallmana; patrz też rosyjskie tłumaczenie, gdzie znajduje się dodatek ze wspomnianą pracą Pontriagina-Sznirelmana.
Praktyczna metoda wyznaczania.
Dla większości zbiorów fraktalnych w przestrzeni metrycznej, obliczanie wymiaru fraktalnego może okazać się trudne. Jednak dla pewnej klasy obiektów fraktalnych można korzystać z następującego twierdzenia:
Niech formula_17 będzie atraktorem układu iterowanych odwzorowań formula_18 będących zwężającymi podobieństwami o skalach podobieństwa formula_19 Ponadto załóżmy, że obrazy atraktora są rozłączne, to znaczy, że dla każdego formula_20 zachodzi formula_21 Wtedy wymiar Hausdorffa formula_22 jest równy liczbie formula_23 będącej rozwiązaniem równania:
Powyższe równanie jest konsekwencją następującego zapisu oraz własnościami miary formula_25
Przykład: dywan Sierpińskiego:
Dywan Sierpińskiego jest atraktorem układu IFS ośmiu podobieństw o skalach podobieństwa formula_29 Wtedy rozwiązaniem równania
jest formula_31
Dla kostki Mengera będzie to więc formula_32 dla piramidy Sierpińskiego formula_33 a dla zbioru Cantora formula_34

</doc>
<doc id="567562" url="https://pl.wikipedia.org/wiki?curid=567562" title="Piet Hein">
Piet Hein

Osoby:
Okręty:

</doc>
<doc id="567563" url="https://pl.wikipedia.org/wiki?curid=567563" title="Andrzej Sydor">
Andrzej Sydor

Andrzej Sydor (ur. 3 stycznia 1937 w Lublinie) – polski szachista, mistrz międzynarodowy od 1970 roku.
Kariera szachowa.
Pierwszy sukces odniósł w 1953 r., zdobywając w Szczecinie złoty medal mistrzostw Polski juniorów. W 1965 r. zadebiutował w Lublinie finale mistrzostw Polski seniorów, zdobywając brązowy medal. Drugi w karierze brązowy medal mistrzostw Polski zdobył w 1969 r., również w Lublinie. Do 1984 r. wystąpił czternastokrotnie w finałach mistrzostw Polski. W 1967 r. zwyciężył w turnieju rozegranym w Debreczynie. Spośród innych międzynarodowych sukcesów wymienić można: II miejsce w Čoka (1971), III miejsce w Gausdal (1978), II miejsce w Barcelonie (1979), II-III miejsce w Zamardi (1979), I-III miejsce w Courchevel (1980), I-III miejsce w Čoka (1981), I miejsce w Bagneux (1981) oraz II miejsce w Val Thorens (1981).
Reprezentował Polskę na olimpiadzie szachowej w Skopje w roku 1972 (zdobywając na VI szachownicy 6 pkt w 12 partiach) oraz w drużynowych mistrzostwach Europy w Bath w roku 1973, zajmując wraz z drużyną IV miejsce (w turnieju tym wystąpił na szachownicy VIII i zdobył 3 pkt w 5 partiach).
Najwyższy ranking w karierze osiągnął 1 stycznia 1976 r., z wynikiem 2425 punktów dzielił wówczas 2. miejsce (za Włodzimierzem Schmidtem, wspólnie z Jackiem Bednarskim) wśród polskich szachistów.
Od 1995 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="567567" url="https://pl.wikipedia.org/wiki?curid=567567" title="O2 Arena">
O2 Arena

O2 Arena (w latach 2004–2008 Sazka Arena) – wielofunkcyjna hala widowiskowo-sportowa w Pradze (dzielnica Libeň), w Czechach.
Sponsorem tytularnym hali jest czeska sieć telekomunikacyjna Telefónica O2 Czech Republic.
Historia.
Pomysł wybudowania areny narodził się po trzech z rzędu zwycięstwach reprezentacji Czech w Mistrzostwach Świata w Hokeju na Lodzie (1999–2001). Budowa hali rozpoczęła się we wrześniu 2002 roku i pierwotnie miała być wybudowana na Mistrzostwa Świata w Hokeju na Lodzie w roku 2003, ale z powodu problemów z inwestorem i opóźnieniem w budowie organizacja turnieju została przesunięta o rok, a w 2003 roku powierzono ją Finlandii. Budowę areny mimo także później napotykanych trudności udało się ukończyć w marcu 2004, co pozwoliło gościć Mistrzostwa Świata w kwietniu.
Użytkowanie.
O2 Arena została otwarta w 2004 roku, kiedy rozpoczęły się Mistrzostwa Świata w Hokeju na Lodzie 2004. W 2015 będzie areną lekkoatletycznych halowych mistrzostw Europy.
Na co dzień hala służy klubowi hokejowemu Slavia Praga, który występuje w rozgrywkach Tipsport Extraliga. Obiekt posiada największą pojemność ze wszystkich uczestników tych rozgrywek. Z hali korzysta także inny praski klub hokejowy, HC Lev Praga, występujący w rozgrywkach KHL (w październiku 2012 roku pobito w niej ligowy rekord frekwencji - 16 304 widzów).
Ponadto w hali odbywają się wielkie koncerty gwiazd zagranicznych, kilkukrotnie w roku przed 18-tysięczną publicznością występowała Helena Vondráčková.

</doc>
<doc id="567570" url="https://pl.wikipedia.org/wiki?curid=567570" title="Terminal POS">
Terminal POS

Terminal POS (ang. "point of sale" – punkt handlowy) – urządzenie instalowane w punktach handlowo-usługowych. Używane do kontaktu z bankiem za pośrednictwem centrum autoryzacyjnego ("acquirer") w sytuacji, gdy klient za nabywany towar lub usługę płaci kartą płatniczą lub np. BLIKiem w celu rozliczenia transakcji.
W Polsce działa kilkanaście spółek uwierzytelniających płatności kartami. Są to: Polskie ePłatności, PayTel, Elavon, eService, Polcard First Data, ITCARD (Planet Pay), Bank Pekao S.A., EVO Payments (Revo), SIX Payment Services, ING Bank Śląski, SumUp, PaySquare a Worldline, Paymax, eCard S.A.
Terminal komputerowy POS.
Jest specjalizowaną odmianą komputera typu PC. Najczęściej budowane są w oparciu o przemysłowe architektury PC (zintegrowane płyty główne wraz z procesorem czasami i dyskiem typu flash) i specjalizowane pod kątem długiej bezawaryjnej pracy na stanowiskach sprzedaży.
Obecnie standardem jest zaopatrzenie terminalu POS w ekran dotykowy pozwalający operatorowi na intuicyjną i szybką pracę. Istnieją jednak systemy gdzie zastosowanie ma klawiatura kasowa (np. niektóre supermarkety), dlatego najczęściej producent oferuje kilka wariantów danego terminala – z lub bez monitora dotykowego.
Coraz częściej wraz z POSem zintegrowane są inne komponenty takie jak czytniki kart magnetycznych, klucze RFID, czytniki kart zbliżeniowych, szuflady kasowe. Niektóre wykonania POSów posiadają dodatkowe porty VGA (np. 2-3) do podłączenia dodatkowych monitorów (dla Klienta, do celów reklamowych – np. film o produktach polecanych). Większość nowych POSów posiada także dużą liczbę portów szeregowych (RS232C) zarówno beznapięciowych jak i napięciowych (z zasilaniem). Używane są one do podłączania szuflad kasowych, czytników laserowych, drukarek etykiet, drukarek fiskalnych. Niektóre wykonania terminali oferują dedykowane porty szuflady, jednakże najczęściej są one dopasowane do szuflad danego producenta i w warunkach polskich częściej używane są szuflady podłączane do drukarek fiskalnych.
Producenci.
Praktycznie wszystkie duże firmy przemysłu elektronicznego produkują specjalizowane pod kątem stanowisk sprzedaży rozwiązania. Poczynając od IBM, NCR, Toshibę, Sony, Tyco Electronics (marka ELO), kończąc na rodzimych producentach oferujących często równie dobre a czasami i trzykrotnie tańsze rozwiązania.
Użycie.
Nie jest to regułą, jednakże najczęściej komputery POS pracują z platformą Microsoft Windows, iPad lub tabletami z systemem Android i aplikacjami wspomagającymi sprzedaż. W wypadku dużych wdrożeń, aplikacje takie są pisane pod danego klienta ("vide" ogólnoeuropejskie sieci marketów czy restauracji), jednakże istnieje szeroki rynek aplikacji POS dostosowanych do różnych sektorów rynku i potrzeb użytkowników.
Gwarancja i serwis.
Terminale POS projektowane są jako urządzenia niezawodne, zdarzają się jednak wypadki niezależne od wykonania urządzenia, jak zalania, zatłuszczenie (szczególnie kiedy stanowisko sprzedaży znajduje się blisko miejsca produkcji - np. kuchni), upadki. Część zagranicznych terminali jest odporna na uszkodzenia, są wykonywane w formie wodoodpornej (stopień ochrony IP65) i bez elementów ruchomych. Rodzimi producenci nie oferują takiej jakości, najczęściej terminale posiadają elementy ruchome. Duże korporacje oferują usługi wsparcia i wymiany nawet w następny dzień roboczy, mniejsi vendorzy niestety nie mogą zagwarantować takich czasów reakcji (najczęściej gwarancja producenta obejmuje następny dzień roboczy na terenie całej Europy). Pewnym plusem rozwiązań mniejszych firm jest użycie standardowych elementów komputera, które można wymienić bądź zdiagnozować. Zagraniczne terminale budowane są w oparciu o specjalnie projektowane płyty główne pasujące jedynie do jednego modelu danego producenta. Nie ma możliwości wymiany bądź sprawdzenia takiego komponentu (najczęściej płyta zawiera sterownik nakładki, kartę grafiki, porty szuflad, procesor i czasami pamięć trwale połączoną z płytą).

</doc>
<doc id="567571" url="https://pl.wikipedia.org/wiki?curid=567571" title="Mlekowa fermentacja">
Mlekowa fermentacja



</doc>
<doc id="567572" url="https://pl.wikipedia.org/wiki?curid=567572" title="Zbiór analityczny">
Zbiór analityczny

Zbiory analityczne – podzbiory przestrzeni polskiej, które są ciągłymi obrazami zbiorów borelowskich. Dopełnienia zbiorów analitycznych to zbiory koanalityczne.
Zbiory analityczne były wprowadzone w 1917 przez rosyjskiego matematyka Michała Suslina.
Zbiory analityczne w przestrzeniach polskich.
Niech formula_1 oznacza przestrzeń Baire’a (jest to przestrzeń homeomorficzna z przestrzenią liczb niewymiernych). Dla przestrzeni polskiej formula_2 definiujemy klasy formula_3 i formula_4 następująco:
Jeśli wiadomo w jakiej przestrzeni polskiej pracujemy (albo jeśli nie jest to istotne), to piszemy formula_14 (zamiast formula_15).
Zbiory należące do klasy formula_3 nazywane są analitycznymi podzbiorami przestrzeni formula_2, a zbiory z klasy formula_4 są nazywane koanalitycznymi podzbiorami przestrzeni formula_2. Głównie w starszych podręcznikach topologii i teorii mnogości rodzinę zbiorów analitycznych oznacza się przez A, a klasę zbiorów koanalitycznych oznacza się przez CA.

</doc>
<doc id="567573" url="https://pl.wikipedia.org/wiki?curid=567573" title="Osłuchiwanie serca">
Osłuchiwanie serca

Osłuchiwanie serca – stanowi część badania przedmiotowego pacjenta. Badaniem tym stwierdza się obecność fizjologicznych zjawisk osłuchowych (pierwszy i drugi ton serca, szmery przygodne), a także nieprawidłowych (szmery wewnątrzsercowe, szmery pozasercowe, inne).
Tony serca.
Tony serca to efekty akustyczne towarzyszące pracy serca, które fizjologicznie powstają w wyniku drgania zastawek wywołanego przez uderzenie w nie krwi podczas skurczu i rozkurczu serca. Wyróżnia się cztery tony serca, z których dwa są fizjologiczne (I i II) i występują u wszystkich ludzi, a dwa pozostałe, tzw. tony dodatkowe (III i IV) mogą występować w stanach patologicznych lub u osób zdrowych, szczególnie u dzieci.
Tony serca badane są za pomocą stetoskopu, w celu stwierdzenia prawidłowej pracy serca.
Szmery.
Szmery pozasercowe.
Szmery pozasercowe powstają poza jamami serca. Należą tu:

</doc>
<doc id="567580" url="https://pl.wikipedia.org/wiki?curid=567580" title="Channel 4">
Channel 4

Channel 4 (nazwa oficjalna: Channel Four Television Corporation) – brytyjski nadawca telewizyjny, trzeci (pod względem wielkości udziałów i zasięgu) największy podmiot na brytyjskim rynku telewizyjnym, po BBC i ITV plc.
Podobnie jak BBC, Channel 4 ma status nadawcy publicznego. Oznacza to, że 100% udziałów w nim należy do brytyjskiego skarbu państwa, zaś firma ma pewne ustawowo określone obowiązki. Podstawowa różnica między BBC a Channel 4 polega na sposobie finansowania. BBC otrzymuje środki z płaconego przez Brytyjczyków abonamentu RTV, ale w zamian nie wolno jej emitować na swoich wewnątrzbrytyjskich kanałach żadnych reklam. W przypadku Channel 4 jest odwrotnie – stacja może pokazywać reklamy na równi z podmiotami prywatnymi, ale nie otrzymuje żadnych subsydiów ze środków publicznych.
Misja.
Obecnie charakter misji Channel 4 jako nadawcy publicznego określa ustawa "Communications Act" z roku 2003. Według jej przepisów, stacja powinna:
Kanały.
Oprócz głównego kanału Channel 4, firma nadaje również kanały tematyczne:
Kilka kolejnych kanałów tematycznych jest nadawanych przez firmę Box Television, będącą spółką Channel 4 i niemieckiego wydawnictwa Bauer.
Walia.
W 1980 roku były lider walijskiej partii Plaid Cymru, Gwynfor Evans, starał się o utworzenie walijskojęzycznego kanału. Groził, że będzie strajkował, jeśli rząd nie uhonoruje jego zaangażowania w tę sprawę. 1 listopada 1982 nadawanie rozpoczęła stacja S4C (Sianel Pedwar Cymru), która nadawała w języku walijskim i była dostępna w Walii zamiast Channel 4. S4C od startu, oprócz programów walijskojęzycznych, emitowała również niektóre programy Channel 4.
Cyfryzacja telewizji naziemnej w Wielkiej Brytanii umożliwiła nadawanie Channel 4 w Walii równocześnie z S4C. Od czasu całkowitego przejścia Wielkiej Brytanii na cyfrową telewizję naziemną (2012 r.) S4C nadaje całkowicie w języku walijskim i nie emituje już programów Channel 4.

</doc>
<doc id="567582" url="https://pl.wikipedia.org/wiki?curid=567582" title="Opóźniona bolesność mięśni">
Opóźniona bolesność mięśni

Zespół opóźnionego bólu mięśniowego (DOMS – ) – ból mięśni pojawiający się w ciągu 24–72 godzin po intensywnym wysiłku. Ustępuje po 5–7 dniach, nazywany popularnie „zakwasami”. „Zakwasy” kojarzone są błędnie z występowaniem kwasu mlekowego w mięśniach. W istocie kwas mlekowy zostaje wypłukany z tkanki mięśniowej przez przepływającą krew już w 1–2 godziny po intensywnym wysiłku i jest zużywany przez wątrobę w różnych procesach (np. podczas glukoneogenezy).
Mechanizmy.
Najszerzej akceptowana naukowo hipoteza wyjaśniająca powstawanie „zakwasów” wskazuje jako ich przyczynę mikrourazy strukturalnych włókien mięśniowych. Gdy podczas ćwiczeń napięty pod obciążeniem mięsień rozciąga się zamiast kurczyć, powstaje więcej uszkodzeń tkanki mięśniowej. Połączenia między aktyną a miozyną ulegają destabilizacji, ponadto naruszona zostaje ciągłość błon otaczających włókna mięśniowe. Rozciąganie jest efektem działania siły większej niż siła mięśnia i ma na celu wyhamowanie ruchu oraz ochronę stawów przed uszkodzeniem. Przykładem aktywności rozciągającej w ten sposób mięśnie jest zbieganie ze wzniesienia.
Ból mięśni spowodowany jest przez mikrourazy oraz napływające do miejsca uszkodzenia komórki usuwające skutki stanu zapalnego, które wydzielają czynniki aktywujące komórki macierzyste mięśni szkieletowych (komórki satelitowe). Z tych komórek, około 5 dni później, powstają włókna mięśniowe.
Obecnie postuluje się zapalny mechanizm tego zespołu, polegający na uwrażliwieniu receptorów, czyli obniżeniu progu pobudliwości zakończeń nerwowych o typie receptorów bólowych, czyli nocyceptorów przez mediatory stanu zapalnego, uwolnione na skutek uszkodzeń komórek mięśniowych. Mediatory stanu zapalnego najprawdopodobniej stymulują procesy naprawcze drobnych uszkodzeń w ultrastrukturze komórek tkanki mięśniowej, powstałych w trakcie intensywnego wysiłku fizycznego. Nasilenie zespołu DOMS nie musi odzwierciedlać wielkości uszkodzeń. W dużej mierze zależy bowiem od osobniczego progu wrażliwości nocyceptorów oraz od wpływu innych procesów zapalnych toczących się w organizmie.
Historia.
Zespół DOMS został opisany po raz pierwszy w 1902 r. przez Theodore Hougha, który wysunął hipotezę, że ten rodzaj bólu jest rezultatem uszkodzeń wewnątrz mięśnia. Nasilenie zespołu DOMS zależy od rodzaju wykonanego wysiłku oraz dominującego typu skurczu włókien mięśniowych. Skurcze ekscentryczne wywołują ból intensywny, a izometryczne – łagodny; koncentryczne – nie wywołują DOMS.

</doc>
<doc id="567584" url="https://pl.wikipedia.org/wiki?curid=567584" title="Plac Czerwony w Moskwie">
Plac Czerwony w Moskwie

Plac Czerwony (ros. Красная площадь) – plac w Moskwie, położony w centrum miasta opodal Kremla (oficjalnej siedziby prezydenta Rosji). Ma 330 m długości i 70 m szerokości.
Nazwa.
Nazwa „plac Czerwony” nie ma komunistycznych odniesień – pochodzi od starosłowiańskiego przymiotnika "красьнъ" (piękny), co zachowało się w innych językach słowiańskich do dzisiaj – w tym w polskim, dla którego słowniki nadal podają słowo „krasny” w znaczeniu „piękny, urodziwy”. W języku rosyjskim natomiast słowo "красный" ma też znaczenie „czerwony”. Od XVI wieku w znaczeniu „piękny” stosowano je względem małego placu między soborem Wasyla Błogosławionego, Łobnym Miestem a Basztą Konstantyno-Jeleninską. Z czasem nazwa ta rozciągnęła się na cały pobliski niezabudowany obszar i w XVII wieku wyparła wcześniejszą nazwę „Pożar”. 
Kilka innych miast w Rosji – w tym Kursk, Peresław Zaleski, Suzdal, Krasnojarsk – posiada główne place o identycznej nazwie. 
Historia.
Pierwotnie plac Czerwony otaczała drewniana zabudowa, lecz z powodu niebezpieczeństwa pożaru usunięto ją na mocy edyktu Iwana III z 1493. Nowo otwarte miejsce było nazywane „Pożar” lub „Wypalone” i służyło za największe z moskiewskich targowisk. Następnie było wykorzystywane do uroczystości publicznych; czasem miały na nim miejsce koronacje rosyjskich carów. 
W czasach ZSRR plac Czerwony był najważniejszym reprezentacyjnym ośrodkiem życia publicznego tego państwa. Wybudowano tam mauzoleum Lenina, gdzie spoczywa zabalsamowane ciało wodza rewolucji październikowej. Odbywały się tu manifestacje pierwszomajowe i świąteczne parady wojskowe, co było powodem przebudowy placu i rozebrania soboru Kazańskiej Ikony Matki Bożej oraz Kaplicy Iwerskiej z Bramą Zmartwychwstania. Istnieje też wersja, uznawana za legendę miejską, o planie rozebrania charakterystycznego soboru Wasyla Błogosławionego, demonstrowanym Stalinowi przez Łazara Kaganowicza, który na makiecie nowego placu usuwał miniaturę tej budowli. Stalin miał wtedy polecić: "Zostaw ją na" [swoim] "miejscu".
Dwie najbardziej znane parady wojskowe na placu Czerwonym odbyły się – pierwsza w 1941, kiedy prosto z defilady żołnierze Armii Czerwonej maszerowali na front znajdujący się tuż pod Moskwą, oraz druga w 1945 jako Defilada Zwycięstwa przypieczętowująca tryumf nad niemiecką III Rzeszą i jej sojusznikami – w jej trakcie rzucano zdobyczne hitlerowskie sztandary na bruk przed mauzoleum Lenina.
28 maja 1987, w dniu święta rosyjskich sił obrony powietrznej, nieopodal placu Czerwonego wylądował niemiecki pilot Mathias Rust. 
W 1990, jako pierwszy obiekt w Rosji, plac Czerwony został wpisany na listę Światowego Dziedzictwa Kultury UNESCO.
Zabytki.
Przy placu Czerwonym znajdują się liczne cenne zabytki: sobór Wasyla Błogosławionego i Kreml, nieco dalej odrestaurowany sobór Kazańskiej Ikony Matki Bożej. Stronę północną zajmuje Państwowe Muzeum Historyczne, otoczone wieżami Kremla. Jedyną rzeźbą na całym placu jest wykonany z brązu pomnik Kuźmy Minina i Dmitrija Pożarskiego, którzy pomogli Moskwie wyprzeć z miasta Polaków w 1612, podczas wielkiej smuty. Niedaleko znajduje się Łobnoje Miesto, dawne miejsce ogłoszeń carskich dekretów i nielicznych egzekucji. Obecnie zwyczajowo mają tam miejsce uroczystości publiczne. 
W 1893 wzdłuż obrzeża placu zbudowano olbrzymi dom towarowy.

</doc>
<doc id="567585" url="https://pl.wikipedia.org/wiki?curid=567585" title="Utrata przytomności">
Utrata przytomności

Utrata przytomności to stan zaburzenia świadomości, w którym osoba nie reaguje na żadne bodźce zewnętrzne.
Badaniem można sprawdzić reakcje na polecenia i bodźce. Osoba całkowicie nieprzytomna nie wykazuje żadnej reakcji na polecenia, a także nawet na silne bodźce bólowe.

</doc>
<doc id="567587" url="https://pl.wikipedia.org/wiki?curid=567587" title="Rock Is Not Enough">
Rock Is Not Enough

Rock Is Not Enough – jedenasty studyjny album polskiej grupy Acid Drinkers. Perkusję, partie gitar i bas nagrano w DK Taklamakan w Opalenicy, partie wokalne w Studio Elektra w Warszawie. Zmiksowano w Studio Elektra w Warszawie. Album wydany został przez Sony Music Entertainment Poland 24 maja 2004 roku. Płyta dotarła do 16. miejsca na liście OLiS w Polsce. 
Lista utworów.
Źródło.
Twórcy.
Źródło.

</doc>
<doc id="567590" url="https://pl.wikipedia.org/wiki?curid=567590" title="Opinia">
Opinia



</doc>
<doc id="567592" url="https://pl.wikipedia.org/wiki?curid=567592" title="System APG">
System APG

System APG – nowoczesny, aktualizowany system klasyfikacji roślin okrytonasiennych (aktualna wersja to tzw. system APG IV z 2016). Nazwa pochodzi od akronimu międzynarodowej grupy systematyków roślin (ang. "Angiosperm Phylogeny Group"), zajmującej się klasyfikacją roślin okrytonasiennych z zastosowaniem metod systematyki molekularnej. W systemie tym rośliny porządkowane są według pokrewieństwa, ustalanego przede wszystkim na podstawie danych molekularnych (analizie poddawane są dwa geny DNA chloroplastowego i jeden gen kodujący rybosomy), także z wykorzystaniem danych z zakresu morfologii i anatomii, chemotaksonomii, fitogeografii.
Nowa wiedza o filogenezie roślin ujawniła często odmienne relacje między poszczególnymi grupami roślin w stosunku do innych systemów klasyfikacji roślin (Cronquist 1981, Thorne 1992, Takhtajan 1997). Powodem tych różnic jest to, że w systemach innych niż APG rośliny łączone są co prawda z uwzględnieniem w różnym stopniu powiązań ewolucyjnych, jednak często podstawowym kryterium klasyfikacji pozostaje podobieństwo. Do ważnych konsekwencji opublikowania systemu APG należy m.in. ujawnienie parafiletycznego charakteru dwuliściennych – taksonu obecnego dotychczas we wszystkich wcześniejszych systemach.
Ponieważ system APG oparty jest wyłącznie na kryterium pokrewieństwa roślin (kladystyce), hierarchiczne jednostki taksonomiczne stosowane są tu jedynie pomocniczo. Rośliny w tym systemie grupowane są wyłącznie w klady, a tradycyjny podział na rodziny i rzędy zachowany został dla czytelności systemu. Dla odróżnienia od nazw rodzin i rzędów używanych we wcześniejszych systemach klasyfikacyjnych, nazwy tych grup systematycznych w systemie APG nie są zapisywane italikiem.
System klasyfikacyjny grupujący rośliny w klady budzi opór wśród wielu taksonomów, przywiązanych do tradycyjnych systemów hierarchicznych. W systemie APG zachowano więc częściowo tradycyjne nazewnictwo i do poszczególnych kladów dopasowywane są dotychczas stosowane kategorie systematyczne (dotyczy to rzędów i rodzin). Często towarzyszy temu zmiana rangi systematycznej dotychczasowych taksonów. Dzieje się tak wówczas, gdy wyróżniane dotychczas w oparciu o kryteria głównie morfologiczne grupy systematyczne (np. rodziny) okazują się siostrzanymi kladami do jednostek systematycznych innej rangi (np. rzędów).
Rozwój systemu.
Powstanie systemu APG możliwe było dzięki postępowi biologii molekularnej. Gwałtowny rozwój metod i wiedzy na temat sekwencji DNA roślin nastąpił od lat 90. XX wieku. Szczególnie przydatne dla ustalania pokrewieństwa roślin okazały się badania nad plastydowym genem rbcL. Równoczesny rozwój teorii filogenezy oraz możliwości przetwarzania danych pozwolił na stworzenie w ciągu zaledwie kilku lat zarysu drzewa filogenetycznego roślin okrytonasiennych. System APG opublikowany został po raz pierwszy w 1998 roku i ówczesna wersja znana jest pod skrótem APG I (lub też po prostu APG). W związku z szybkim rozwojem wiedzy w zakresie filogenezy roślin, już po upływie 5 kolejnych lat, w 2003 roku, opublikowana została zrewidowana i uzupełniona wersja znana jako APG II. System APG jest rozwijany nadal, taksonomowie śledzący postępy w zakresie badań molekularnych aktualizują i uszczegóławiają go na bieżąco. Przykładem takiego przedsięwzięcia jest opublikowana i regularnie aktualizowana przez jednego z członków APG – Petera F. Stevensa strona internetowa Angiosperm Phylogeny Website. W 2009 opublikowana została wersja trzecia systemu pod nazwą APG III. W 2016 została opublikowana zaktualizowana wersja systemu oznaczona jako APG IV.
Klasyfikacja.
Poniżej przedstawiony jest schemat klasyfikacji systemu APG bazujący na aktualizowanych danych Angiosperm Phylogeny Website
Nazewnictwo kladów zgodne z "PhyloCode" ustalone zostało na podstawie
Klady na jednym poziomie oznaczonym liczbą są dla siebie siostrzane, wraz ze wzrostem liczby kolejne klady są coraz młodsze (wersje oficjalnie publikowane systemu znane są jako APG I, APG II, APG III i APG IV).

</doc>
<doc id="567594" url="https://pl.wikipedia.org/wiki?curid=567594" title="Prva hrvatska nogometna liga">
Prva hrvatska nogometna liga

Chorwacka Pierwsza Liga Piłkarska ( albo w skrócie "Prva HNL") – najwyższa w hierarchii klasa męskich ligowych rozgrywek piłkarskich w Chorwacji, będąca jednocześnie najwyższym szczeblem centralnym (I poziom ligowy), utworzona w 1991 roku i od samego początku zarządzana przez Chorwacki Związek Piłki Nożnej (HNS). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Chorwacji, zaś najsłabsze drużyny są relegowane do Drugiej HNL (II ligi chorwackiej).
Historia.
Mistrzostwa Chorwacji w piłce nożnej rozgrywane są od 1912 roku. Od 1923 do 1991 chorwackie kluby uczestniczyły w mistrzostwach Jugosławii. Niejednokrotnie zmieniał się format rozgrywek. W 1991 roku po rozwiązaniu jugosłowiańskiej pierwszej ligi została założona Prva HNL. Pierwszy sezon startował w lutym 1992 i finiszował w czerwcu 1992. Potem rozgrywki toczone systemem jesień-wiosna.
System rozgrywek.
Obecny format ligi zakładający brak podziału na grupy i 3 koła obowiązuje od sezonu 1993/94.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2013/14 w lidze występuje 10 zespołów. W przeszłości liczba ta wynosiła od 12 do 22. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Chorwacji w piłce nożnej. Mistrz Chorwacji kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Chorwacji startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Drugiej HNL. Przedostatnia drużyna walczy w barażach play-off z drugą drużyną Drugiej HNL o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Chorwacji zostało do tej pory zdobyte przez 4 różne drużyny.
Stan po zakończeniu sezonu 2021/2022.

</doc>
<doc id="567595" url="https://pl.wikipedia.org/wiki?curid=567595" title="Prva HNL">
Prva HNL



</doc>
<doc id="567598" url="https://pl.wikipedia.org/wiki?curid=567598" title="Acidofilia">
Acidofilia

Acidofilia – dziesiąty studyjny album polskiej grupy Acid Drinkers. Nagrań dokonano w Laronermma Recording Institute w Poznaniu. Perkusję nagrano w Deo Recording Studio w Wiśle, gitary i bas w Domu Kultury Taklamakan w Opalenicy, a wokale w Larronerma Recording Institute w Poznaniu. Wszystko pod okiem Jacka Chraplaka. Album wydany został przez Sony Music Entertainment Poland 13 maja 2002 roku. Płyta dotarła do 25. miejsca na liście OLiS w Polsce. 
Nazwę "Acidofilia" wymyślił Dariusz „Maleo” Malejonek z ówczesnego Houka.
Twórcy.
Źródło.

</doc>
<doc id="567599" url="https://pl.wikipedia.org/wiki?curid=567599" title="Zbiór koanalityczny">
Zbiór koanalityczny



</doc>
<doc id="567601" url="https://pl.wikipedia.org/wiki?curid=567601" title="Zbiory analityczne">
Zbiory analityczne



</doc>
<doc id="567602" url="https://pl.wikipedia.org/wiki?curid=567602" title="Stefan Frankowski">
Stefan Frankowski

Stefan Frankowski (ur. 3 kwietnia 1887 w Hołowlu na Wołyniu, zm. 25 września 1940 w Bielawie) – komandor dyplomowany Marynarki Wojennej II Rzeczypospolitej, pośmiertnie mianowany kontradmirałem.
Życiorys.
W latach 1899–1905 był uczniem sześcioklasowej szkoły realnej w Kijowie. W 1908 ukończył Morski Korpus Kadetów w Sankt Petersburgu i został promowany na stopień miczmana. Podczas służby w Marynarce Wojennej Imperium Rosyjskiego pływał jako oficer nawigacyjny na okrętach nawodnych: pancerniku „Cesarewicz” i „Sława” oraz krążowniku „Aurora”. W 1912 został awansowany na lejtnanta (porucznika marynarki). W 1913 był słuchaczem kursu oficerów nawigacyjnych. W I wojnie światowej był oficerem nawigacyjnym 2 Brygady Pancerników Floty Morza Bałtyckiego.
W 1919 zgłosił się do Wojska Polskiego i objął funkcję naczelnika Wydziału Operacyjnego w Sekcji Marynarki Wojennej Ministerstwa Spraw Wojskowych w Warszawie. Przez krótki czas był pełniącym obowiązki szefa Sekcji Marynarki. Po jej przekształceniu w Departament dla Spraw Morskich został kierownikiem Wydziału Operacyjnego w Sekcji Organizacyjnej. Przewodził także pracom Komisji Weryfikacyjnej dla Oficerów. Od końca 1919 do połowy 1920 pracował jako oficer do zleceń i przedstawiciel morski w Sztokholmie. Po powrocie do kraju został kierownikiem kursu dla oficerów Korpusu Rzeczno-Brzegowego, a następnie szefem Sekcji Personalno-Szkolnej w Departamencie dla Spraw Morskich. W momencie utworzenia Kierownictwa Marynarki Wojennej w Warszawie otrzymał posadę szefa Wydziału Regulaminów i Wyszkolenia, niedługo potem wyznaczono go szefem Wydziału Organizacyjno-Mobilizacyjnego. Od października 1923 roku do września 1925 roku był słuchaczem francuskiej Szkoły Marynarki Wojennej („Ecole de Guerre Navale”). 17 listopada 1925 roku Minister Spraw Wojskowych przyznał mu tytuł naukowy oficera Sztabu Generalnego. We wrześniu 1925 przejął dowodzenie dywizjonem torpedowców w Gdyni. Od 1926 do 1929 był komendantem Oficerskiej Szkoły Marynarki Wojennej w Toruniu (od 1928 Szkoła Podchorążych Marynarki Wojennej w Toruniu). 27 kwietnia 1929 roku został przeniesiony do Kierownictwa Marynarki Wojennej w Warszawie na stanowisko szefa sztabu. Został zwolniony ze stanowiska w związku z zaniechaniem zabezpieczania dokumentów. 11 kwietnia 1933 roku został przeniesiony do Dowództwa Floty w Gdyni na stanowisko dowódcy Obrony Wybrzeża Morskiego. Po jego rozdzieleniu w 1939 dowodził Morską Obroną Wybrzeża w Gdyni. Był najprawdopodobniej jednym z autorów dokumentu „Sześcioletni program rozbudowy floty”. W 1929 został prezesem Komitetu Głównego Funduszu Łodzi Podwodnej im. Marszałka Józefa Piłsudskiego. Od 1931 do 1935 przewodniczył Komitetowi Redakcyjnemu „Przeglądu Morskiego”. Był także członkiem Rady Głównej Ligi Morskiej i Kolonialnej.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939. Wchodził w skład komitetu redakcyjnego tej encyklopedii.
Podczas obrony Wybrzeża w kampanii wrześniowej dowodził całością wojska zgromadzonego na Półwyspie Helskim oraz okrętami minowymi w Zatoce Gdańskiej. 3 września podjął decyzję o ewakuacji Dowództwa Morskiej Obrony Wybrzeża na Hel. Następnie przebywał w niewoli niemieckiej w oflagach: X B Nimburg, XVII C Spittal, II C Woldenberg oraz VIII B Silberberg. W 1940 w ciężkim stanie został przewieziony do szpitala w Bielawie, gdzie zmarł 25 września. Po II wojnie światowej jego zwłoki ekshumowano i pochowano na Cmentarzu Żołnierzy Polskich we Wrocławiu-Oporowie.
W 1922 roku Stefan Frankowski zawarł związek małżeński z Marią Różą z Dobrowolskich, z którą miał syna Stefana (1924–1961) i córkę Jolantę, po mężu Frankowską-Collins.

</doc>
<doc id="567603" url="https://pl.wikipedia.org/wiki?curid=567603" title="Zbiory rzutowe">
Zbiory rzutowe



</doc>
<doc id="567605" url="https://pl.wikipedia.org/wiki?curid=567605" title="Zatoka Koluczyńska">
Zatoka Koluczyńska

Zatoka Koluczyńska (ros. "Колючинская губа") – zatoka Morza Czukockiego u północno-wschodnich wybrzeży Azji (Czukocki Okręg Autonomiczny, Rosja).
Wcina się na głębokość około 100 km w głąb Półwyspu Czukockiego; szerokość 3–37 km, głębokość 7–14 m; przez większą część roku pokryta lodem.

</doc>
<doc id="567606" url="https://pl.wikipedia.org/wiki?curid=567606" title="Klasy Łuzina">
Klasy Łuzina



</doc>
<doc id="567607" url="https://pl.wikipedia.org/wiki?curid=567607" title="Osiedle typu miejskiego">
Osiedle typu miejskiego

Osiedle typu miejskiego, miejscowość typu miejskiego – typ jednostki osadniczej, której cechy lokują ją między wsią a miastem. 
ZSRR.
W ZSRR termin ten stosowany był na określenie miejscowości, które nie posiadały formalnych praw miejskich, a posiadały pewne cechy szczególne. Ze statusem tym wiązały się pewne przywileje i obowiązki. Osiedle typu miejskiego w RFSRR było pojęciem zbiorczym, obejmującym:
Ukraina.
Селище міського типу (czyt. selyszcze mis’koho typu, tłum. miejscowość typu miejskiego). W Ukraińskiej Socjalistycznej Republice Radzieckiej obowiązywały inne przepisy. Tu za miejscowość miejskiego typu uważano jednostkę osadniczą niebędącą miastem, skupiającą nie mniej niż 2 tysiące mieszkańców, z których jednocześnie nie mniej niż 60% pracowało poza rolnictwem. W sytuacji, gdy odsetek ten był wyższy, status taki mógł być przyznany również osiedlu, jeśli liczyło tylko 500 mieszkańców. Liczba osiedli typu miejskiego: 1940 – 459, 1950 – 478, 1960 – 823, 1970 – 861, 1973 – 896.
1 stycznia 1991 na Ukrainie znajdowało się 921 miejscowości tego typu.
Białoruś.
Гарадскі пасёлак (Гарадзкі пасёлак)
Rosja.
"Посёлок городского типа". W Rosji jest obecnie (2005) 1461 osiedli typu miejskiego. Kryteria kwalifikacji do tej kategorii określają poszczególne podmioty federacji. 11 z takich osiedli ma poniżej 100 mieszkańców, a za to najludniejsze, Goriaczewodskij liczy 35 000 mieszkańców.
Polska Rzeczpospolita Ludowa.
W PRL podczas reformy administracyjnej z 1954 wprowadzono wzorem radzieckim nową jednostkę podziału terytorialnego oficjalnie nazwaną „osiedle” (z rozróżnieniem na „osiedla robotnicze”, „osiedla uzdrowiskowe” i „osiedla rybackie”). Jej status był pośredni między wsią a miastem. Do tej kategorii zaliczano miejscowości przyfabryczne (np. Rejowiec Fabryczny), większe ośrodki wypoczynkowe (np. Dziwnów), i inne miejscowości, które posiadały pewne cechy miejskie, a nie zdecydowano się na nadanie im praw miejskich. Kategorię taką wprowadziła Ustawa z dnia 25 września 1954 r. o osiedlach i radach narodowych osiedli; Dz. U. Nr 43 poz. 192.
Osiedla te funkcjonowały do 1972 roku, kiedy to zostały zniesione na mocy Ustawy z dnia 29 listopada 1972 r. o utworzeniu gmin i zmianie ustawy o radach narodowych; Dz.
U. Nr 49 poz. 312.; ustawa ta likwidowała również gromady. Po wprowadzeniu jej w życie części dotychczasowych osiedli nadano prawa miejskie, część przyłączono do sąsiednich miast, a część zaliczono do wsi.
Litwa.
"Miesto tipo gyvenvietės" – jednostka osadnicza zlikwidowana w 1989 roku. W ich miejsce powstały m.in. miasta i miasteczka. Osiedli typu miejskiego było na Litwie 22, z czego 13 obecnie jest miastami, 3 straciły status miasta w latach 2001–2003, 6 uzyskało status miasteczka w latach 90. XX wieku.

</doc>
<doc id="567612" url="https://pl.wikipedia.org/wiki?curid=567612" title="Ostróg (Racibórz)">
Ostróg (Racibórz)

Ostróg (niem. "Ostrog") – dzielnica Raciborza.
Nazwa.
Dawniej funkcjonowała nazwa Bosacz, która pochodziła od nazwy zakonu Karmelitów Bosych, obecna nazwa Ostróg, oznaczała prawdopodobnie w języku starosłowiańskim teren umocniony, wał
Historia.
Od 1 września 1494 r. do 29 lipca 1519 r. w dzielnicy znajdował się klasztor Franciszkanów, który strawił pożar. W XVII w. założono tu browar książęcy, którego produkcja w 1858 r. była największa na całym Górnym Śląsku, tak pod względem wielkości, jak i wartości (5 tys. ton piwa, wartość 18 tys. talarów), w czołówce górnośląskich browarów utrzymywał się on także w 1867 r.

</doc>
<doc id="567613" url="https://pl.wikipedia.org/wiki?curid=567613" title="Okresy przejściowe dla nowych członków UE">
Okresy przejściowe dla nowych członków UE



</doc>
<doc id="567615" url="https://pl.wikipedia.org/wiki?curid=567615" title="Nowe Zagrody">
Nowe Zagrody



</doc>
<doc id="567616" url="https://pl.wikipedia.org/wiki?curid=567616" title="Chapel of Love">
Chapel of Love

Chapel of Love – piosenka napisana przez Jeffa Barry’ego, Ellie Greenwich i Phila Spectora, która zyskała sławę dzięki wykonaniu żeńskiego trio The Dixie Cups. Latem w 1964 roku nagrana przez trzy siostry piosenka „Chapel of Love” pojawiła się na czołowych pozycjach wielu list przebojów. Piosenka była już wcześniej lansowana przez znane w latach 60. zespoły The Crystals oraz The Ronettes, ale dopiero wersja The Dixie Cups trafiła w gusta słuchaczy.
Utwór był później wykonywany przez różnych muzyków. Do najbardziej znanych wersji należą wykonania Bette Midler (1973) i The Beach Boys (1976) oraz nieco odmienna od pozostałych interpretacja Darlene Love. Piosenka znalazła się także w ścieżce dźwiękowej filmu "Cztery wesela i pogrzeb" w wykonaniu Eltona Johna.

</doc>
<doc id="567617" url="https://pl.wikipedia.org/wiki?curid=567617" title="Jean de Guebriant">
Jean de Guebriant

Jean-Baptiste Budes, hrabia de Guébriant (ur. 1602, zm. 17 listopada 1643) – marszałek Francji.
Urodził się w Plessis-Budes, koło St Brieuc, w starej bretańskiej rodzinie. Służył najpierw w Holandii, podczas wojny trzydziestoletniej dowodził od 1638 do 1639 francuskim kontyngentem w armii swego przyjaciela Bernarda Weimarskiego, wyróżniając się szczególnie podczas oblężenia Breisach w 1638. Po śmierci Bernarda Weimarskiego przejął naczelne dowództwo nad jego słynną armią i spróbował do spółki ze szwedzkim generałem Johanem Banérem śmiałego ataku na Ratyzbonę w 1640.
Jego zwycięstwa w bitwie pod Wolfenbüttel 29 czerwca 1641 oraz w bitwie pod Kempen w 1642 dały mu buławę marszałkowską. Po nieudanej próbie inwazji na Bawarię w spółce ze szwedzkim wodzem Lennartem Torstenssonem obległ Rottweil, gdzie 17 listopada 1643 został śmiertelnie raniony. Twierdza padła dwa dni po jego śmierci. Brak tego znakomitego wodza dał się bardzo szybko odczuć. W tydzień po jego śmierci jego świetna armia została unicestwiona przez wojska cesarsko-bawarskie w bitwie pod Tuttlingen.

</doc>
<doc id="567619" url="https://pl.wikipedia.org/wiki?curid=567619" title="Babur">
Babur

Zahir ad-Din Muhammad Babur (albo Baber, Babar; ur. 14 lutego 1483, zm. 26 grudnia 1530) – założyciel państwa Wielkich Mogołów. Wódz, polityk, protektor nauki i sztuki. Autor pamiętników "Baburnama" (Zapiski Babura), traktatu o sprawowaniu rządów i utworów poetyckich.
Młodość.
Właściwe imię Babura to Zahir ad-Din Muhammad, Babur (prawdopodobnie tur. "Tygrys") to późniejszy przydomek. Ojciec Babura był władcą Fergany, jednego z niewielkich państw Azji Środkowej. Ród władców Fergany wywodził się od Timura.
Babur został władcą Fergany po śmierci ojca w 1494, gdy miał jedenaście lat. Już w tak młodym wieku toczył wiele zwycięskich walk z rodziną i wrogami zewnętrznymi. Walczył z Uzbekami, którzy pod wodzą chana Muhammada Szejbaniego zajęli Samarkandę, starą stolicę Timura. Walki te były długie i bezowocne – po raz pierwszy Babur zdobył Samarkandę w 1497, ale utracił władzę w Ferganie. Gdy próbował odzyskać Ferganę stracił kontrolę nad Samarkandą. Udało mu się ponownie opanować Samarkandę dzięki pomocy arystokracji miejskiej, która odwróciła się od Szejbaniego i otworzyła przed Baburem bramy miasta zimą 1500. Jednakże w kwietniu 1501 Szejbani pokonał wojska Babura w bitwie nad Zarawszanem i po wielomiesięcznym oblężeniu odbił miasto. Długotrwałe oblężenie Samarkandy zostało opisane przez Babura w jego pamiętnikach.
O zdobyciu Samarkandy na zawsze i utrwaleniu władzy w Azji Środkowej marzył całe życie. Babur zwracał się w czasie oblężenia o pomoc do innych Timurydów, szczególnie do Husajna Bajkary władającego w Heracie, ale nie otrzymał od nich wsparcia.
Po śmierci Szejbaniego w 1510 w bitwie stoczonej w okolicach Merwu z siłami Isma'ila, szacha Iranu z dynastii Safawidów, Baburowi udało się na krótko jeszcze raz opanować Samarkandę, gdy wykorzystał powstałe zamieszanie w państwie Szejbanidów. Jako władca Kabulu, przybył szybko drogą przez Kunduz do Hisaru i pokonał w 1511 bitwie pod Pul-i sangin nad Wachszem wojska szejbanidzkie. Opanował centralny Mawarannahr wraz z Samarkandą, Bucharą i Karszy. Jednakże w dość krótkim czasie zraził do siebie miejscową ludność, gdy manifestował swoje szyickie poglądy i zaczął psuć pieniądze.
Wiosną 1512 sułtan Ubajd Allah, bratanek Szejbaniego, rozbił armię Babura pod Bucharą i odebrał mu władzę nad Mawarannahrem. Babur uciekł do Hisaru. Jesienią tego samego roku próbował na czele licznej armii Kyzyłbaszów, wysłanych mu na pomoc przez szacha Isma'ila, odzyskać Mawarannahr, ale mimo początkowych sukcesów został rozbity przez Szejbanidów w bitwie pod Hidżuwanem. Babur i Timurydzi utracili władzę w Azji Środkowej, gdy Szejbanidzi opanowali Taszkent, Ferganę i Hisar.
Podbój Indii.
W 1504 podporządkował sobie Kabul i Kandahar, w 1519 Pendżab, który płacił mu trybut. 21 kwietnia 1526 dowodząc 12 tysiącami konnicy pokonał w bitwie pod Panipatem stutysięczną armię sułtana delhijskiego Ibrahima Lodiego, podczas której użył po raz pierwszy na subkontynencie indyjskim broni palnej. Zwycięska bitwa umożliwiła zdobycie Delhi i Agry. W 1527 pokonał pod Chanwą koalicję Radźputów i opanował Nizinę Hindustańską. W 1529 zdobył Gwalior i dotarł do granic Bengalu i Himalajów.
Organizacja imperium.
Babur nie zasłynął jako organizator, organizację imperium przeprowadzili jego następcy. Zastąpił jednak swobodną konfederację plemion afgańskich silnymi rządami absolutnymi, umocnił też bardzo władzę pierwszego ministra oraz znaczenie języka perskiego i perskich obyczajów na dworze. Babur znany był też z okrucieństwa wobec tych, których zwyciężył oraz z organizacji uczt, na których nadużywano opium i alkoholu. Dla oficerów i żołnierzy był bardzo hojny, co nadwyrężało finanse państwa. Nakazał zbudować wiele pałaców, ogrodów, łaźni i stacji pocztowych ("dak"). Praktykował tolerancję religijną, żenił swoich synów z radźpuckimi księżniczkami i wprowadzał Radźputów na dwór.
Zmarł w 1530 podczas choroby syna Humajuna. Miał modlić się, by choroba przeszła z syna na niego – wkrótce rzeczywiście śmiertelnie zachorował, podczas gdy Humajun wyzdrowiał. Na cześć Babura wzniesiono Meczet Babri w Ajodhji.

</doc>
<doc id="567620" url="https://pl.wikipedia.org/wiki?curid=567620" title="Zdzisław Sadowski">
Zdzisław Sadowski

Zdzisław Lech Sadowski (ur. 10 lutego 1925 w Warszawie, zm. 6 grudnia 2018 w Majdanie) – polski ekonomista, profesor nauk ekonomicznych. Specjalista w zakresie makroekonomii, polityki gospodarczej, statystyki i teorii rozwoju gospodarczego.
W latach 1987–1988 wiceprezes Rady Ministrów i przewodniczący Komisji Planowania przy Radzie Ministrów rządu Zbigniewa Messnera. Wieloletni prezes Polskiego Towarzystwa Ekonomicznego.
Życiorys.
Urodzony w Warszawie jako syn Sydneya Jana Władysława Sadowskiego (1881–1946) i Wandy z Malewskich (1894–1983). W 1941 zdał tajną maturę w Liceum im. Stefana Batorego.
W czasie wojny należał do Narodowych Sił Zbrojnych, a następnie Armii Krajowej. Brał udział w powstaniu warszawskim w stopniu kaprala podchorążego w Grupie Bojowej Krybar. W latach 1945–1946 więzień polityczny. Oskarżony i skazany na dwa lata więzienia w zawieszeniu w Procesie 13 Studentów.
W latach 1965–1970 profesor uniwersytetu w Akrze, a później zastępca dyrektora Centrum Planowania, Projekcji i Polityk Rozwoju Organizacji Narodów Zjednoczonych w Nowym Jorku (1970–1972). Kierownik zakładu, a następnie wicedyrektor Instytutu Planowania (1972–1981) oraz adiunkt w Katedrze Ekonomii Politycznej Socjalizmu Uniwersytetu Warszawskiego.
W 1979 uzyskał na Wydziale Nauk Ekonomicznych Uniwersytetu Warszawskiego stopień doktora habilitowanego nauk ekonomicznych. Tytuł profesora nauk ekonomicznych nadano mu w 1980.
Od 1980 profesor Uniwersytetu Warszawskiego, w latach 1989–2005 kierownik Katedry Teorii Rozwoju Gospodarczego UW, od 1994 członek korespondent Polskiej Akademii Nauk.
W 1981 objął funkcję zastępcy pełnomocnika rządu ds. reformy gospodarczej (do 1985), a od 1985 do 1987 pełnił obowiązki wiceprzewodniczącego i przewodniczącego Konsultacyjnej Rady Gospodarczej. W 1987 został mianowany wicepremierem i przewodniczącym Komitetu ds. Realizacji Reformy Gospodarczej oraz Komisji Planowania przy Radzie Ministrów w rządzie Zbigniewa Messnera. Nadzorował przygotowanie tzw. II etapu reformy gospodarczej, która została poparta przez większość społeczeństwa w nieważnym referendum z 1987 roku. Był autorem podwyżki cen w 1988, która miała doprowadzić do zrównoważenia rynku poprzez urynkowienie cen, co pośrednio doprowadziło do wybuchu fali strajków. Nadzorował przygotowanie koncepcji reformy systemu bankowego, polegającej na wyodrębnieniu z Narodowego Banku Polskiego kilku banków komercyjnych, ustawy o swobodzie przedsiębiorczości (tzw. ustawa Wilczka) oraz programu zniesienia kartek na mięso.
Po odejściu z rządu członek Rady Konsultacyjnej przy Przewodniczącym Rady Państwa Wojciechu Jaruzelskim. Był przedstawicielem strony partyjno-rządowej w zespole ds. gospodarki i polityki społecznej w czasie obrad Okrągłego Stołu. Przewidział wysoki wzrost bezrobocia w wyniku realizacji planu Balcerowicza.
W latach 1989–1991 członek Rady Ekonomicznej oraz Rady Nadzorczej Funduszu Obsługi Zadłużenia Zagranicznego. Od 1993 zasiadał w Radzie Strategii Społeczno-Gospodarczej. W tym samym roku bez powodzenia ubiegał się o mandat senatora z ramienia Unii Pracy w województwie stołecznym.
Był ekonomistą o poglądach lewicowych – przedstawicielem keynesizmu. Należał do przeciwników reformy Balcerowicza oraz neoliberalizmu, doceniając potrzebę i szybkość dokonanych zmian, krytykując jednak koszty społeczne reformy. Był zwolennikiem podatku progresywnego, walki z bezrobociem poprzez zwiększanie popytu krajowego oraz interwencjonizmu państwowego.
Przez 20 lat pełnił funkcję prezesa Polskiego Towarzystwa Ekonomicznego (od 1985); po przejściu na emeryturę został jego honorowym prezesem.
Był członkiem Komitetu Nauk Ekonomicznych PAN, zastępcą przewodniczącego Komitetu Prognoz „Polska 2000 Plus”, a także prezesem i redaktorem naczelnym dwumiesięcznika „Ekonomista” oraz redaktorem naczelnym i członkiem Rady „International Economic Association”. Współzałożyciel i członek Polskiego Towarzystwa Współpracy z Klubem Rzymskim, którego był prezesem; członek zwyczajny Towarzystwa Naukowego Warszawskiego.
W polu jego zainteresowań naukowych znajdowały się makroekonomia, polityka gospodarcza, statystyka i teoria rozwoju gospodarczego.
Jego żoną była Danuta Grabowska-Sadowska (1925–2020). Został pochowany na Cmentarzu Wojskowym na Powązkach (kwatera K, rząd 15 grób 35).
Według materiałów zgromadzonych w archiwum Instytutu Pamięci Narodowej był w latach 1953–1965 tajnym współpracownikiem Służby Bezpieczeństwa o pseudonimie „Robert”.

</doc>
<doc id="567621" url="https://pl.wikipedia.org/wiki?curid=567621" title="Płonia (Racibórz)">
Płonia (Racibórz)

Płonia (niem. "Plania") – dzielnica Raciborza.
Nazwa.
Dawniej w dzielnicy występowały nieurodzajne gleby, które oznaczano mianem "płone", stąd prawdopodobnie pochodzi nazwa.

</doc>
<doc id="567623" url="https://pl.wikipedia.org/wiki?curid=567623" title="Cama (zwierzę)">
Cama (zwierzę)

Cama – hybryda lamy oraz dromedara. Została wyhodowana w wyniku sztucznego zapłodnienia przez naukowców z Ośrodka Naukowo-Badawczego Reprodukcji Zjednoczonych Emiratów Arabskich, badających, jak blisko związane są ze sobą te dwa zwierzęta. Dromedar jest sześciokrotnie cięższy od lamy, dlatego w tym przypadku było wymagane sztuczne zapłodnienie samicy lamy. Próby zapłodnienia samicy dromedara przez samca lamy zakończyły się niepowodzeniem. Urodzona cama była mniejsza niż młode lamy, miała krótkie uszy, długi ogon jak u dromedara, brak garbu oraz podobne kopyta jak u lamy. 
W wieku czterech lat cama uzyskała dojrzałość seksualną i zaczęła się interesować samicami lam i guanako. Ponieważ wielbłądy i lamy mają 74 wspólne chromosomy, naukowcy mają nadzieję, że cama będzie płodna.

</doc>
<doc id="567624" url="https://pl.wikipedia.org/wiki?curid=567624" title="Strass">
Strass

Austria:
Osoby:
Zobacz też:

</doc>
<doc id="567627" url="https://pl.wikipedia.org/wiki?curid=567627" title="Szereg naprzemienny">
Szereg naprzemienny

Szereg naprzemienny (także szereg przemienny, szereg alternujący bądź szereg znakozmienny) – szereg liczbowy, którego wyrazy są na przemian dodatnie i ujemne. Szereg naprzemienny można przedstawić w postaci:
gdzie formula_2 dla każdego formula_3
Z definicji wynika, że iloczyn dowolnych dwóch sąsiednich wyrazów szeregu jest ujemny.
Kryterium Leibniza orzeka, że szereg naprzemienny, którego ciąg wyrazów formula_4 jest nierosnący i zbieżny do 0 jest zbieżny.

</doc>
<doc id="567628" url="https://pl.wikipedia.org/wiki?curid=567628" title="Jan I (król Portugalii)">
Jan I (król Portugalii)



</doc>
<doc id="567629" url="https://pl.wikipedia.org/wiki?curid=567629" title="Jan I Wielki">
Jan I Wielki



</doc>
<doc id="567631" url="https://pl.wikipedia.org/wiki?curid=567631" title="Bitwa pod Preston (1648)">
Bitwa pod Preston (1648)

Bitwa pod Preston – starcie zbrojne, które miało miejsce w dniach 17–19 sierpnia 1648 podczas angielskiej wojny domowej.
Zwycięstwo wojsk Cromwella nad wojskami Rojalistów i Szkotów dowodzonych przez księcia Hamiltona. To zwycięstwo armii Parlamentu przesądziło o zakończeniu drugiej angielskiej wojny domowej.
Zaręczyny.
W ciągu tygodni i miesięcy które nastąpiły po kapitulacji szkockiej armii Karola I w styczniu 1647 w Newcastle wzrastała radykalizacja polityki w Anglii. W Londynie "Prezbiterianie" ("Presbyterians") w Parlamencie stopniowo przechodzili do pozycji obronnych, natomiast "Niezależni" ("Independents") stawali się coraz bardziej wpływowi. Jeśli religijny radykalizm jest zły, to radykalizm polityczny "Wyrównywaczy" ("Levellers") lub bardziej ekstremalnych mniejszości jest jeszcze gorszy. Krok po kroku radykalna część "Prezbiterianów" w Szkocji ustępowała bardziej umiarkowanej frakcji kierowanej przez Jamesa Hamiltona.
Pierwszym i najważniejszym zadaniem przed nowym rządem było zapewnienie bezpieczeństwa króla. Jednak powinna być zawarta jakaś umowa między Karolem a "Prezbiterianami" – czasami zwanymi "Partią Kościelną" ("Kirk Party") – na których czele stał Archibald Campbell, markiz Argyll, mocno zaangażowanym w list "Konwentorów" ("National Covenants").
W ciągu roku trwały negocjacje z Karolem w różnych miejscach Anglii, mające swój epilog w grudniu 1647 w postaci tzw. ugody w "Carisbrooke Castle" na wyspie Wight.
Chociaż sam nie stał się "Konwentorem" ("Covenant"), Karol zgodził się wspierać przez 3 lata wprowadzenie Prezbiterianizmu w Anglii i przytłumić wszystkie inne sekty, włączając w to "Niezależnych" ("Independents"). W zamian obiecano mu armię. Ten targ, znany jako tzw. "Zaręczyny" ("Engagement"), doprowadził do wybuchu drugiej wojny domowej w Anglii i rozdarł "ruch Konwentorski" ("Covenanter movement") na dwoje.
Diabelski Cyrograf.
Gdy wieści o ugodzie dotarły do Szkocji, zostały przyjęte z entuzjazmem, ponieważ na podstawie tego przyjęto, że Karol w końcu sam został "Konwentorem" ("Covenant").
Gdy w końcu prawda wyszła na jaw, pojawiła się opozycja, szczególnie w południowo-zachodniej Szkocji, obszarze najbardziej zagorzałych "Konwentorów".
Polityczna opozycja była jeszcze dość słaba, ale rozszerzający się opór sięgający poziomu parafii poważnie przeszkadzał Hamiltonowi w rekrutowaniu armii. Hamilton został wyznaczony na wodza w kwietniu. Chociaż jego zdolności, jako polityka były mizerne, to w porównaniu z tym jego talenty wodzowskie były jeszcze gorsze.
W ciągu wiosny i wczesnym latem żołnierze byli rekrutowani z największą trudnością. Opóźnienia musiały mieć fatalny wpływ na całe przedsięwzięcie. Rzeczywiście, Hamilton wkrótce stanął twarzą w twarz z malutką wojną domową w Szkocji, i musiał rozpraszać ledwie zebrane wojskowe siły na zwalczanie powstania w zachodnich hrabstwach. W czerwcu stłumił powstanie w bitwie pod Mauchline Muir.
Czas płynął naprzód i minęła połowa lata. W Anglii wiele powstań już padło. Nie mogło być już więcej opóźnień. Jednak rokowania nie mogły być gorsze: zgromadzona armia miała znacznie mniejszy niż oczekiwano stan liczebny. Ponadto była fatalnie wyposażona i słabo wyszkolona. Dostawy i transporty przedstawiały bardzo poważne problemy, a do tego nie było w ogóle artylerii. Oczekiwane wzmocnienia ze szkockiej armii w Irlandii jeszcze nie przybyły.
Nie mogąc już dłużej czekać Hamilton przekroczył 8 lipca granicę w Annan
mając przy sobie 10 500 żołnierzy (a miało być 30 000, i to dużo wcześniej). Jeszcze tego samego dnia połączył się z 3 000 angielskiej kawalerii w Carlisle. Postępy połączonych wojsk były pilnie śledzone przez generała Johna Lamberta oraz przez podjazd tzw. "Armii Nowego Typu" ("New Model Army").
Marsz Hamiltona.
Po przekroczeniu granicy Hamilton posuwał się na południe strasznie wolno. Bez żadnego poważnego powodu stał aż 6 dni pod Carlisle, po czym ruszył do Penrith. Na koniec dowlókł się w okolice Kirkby Thorne, gdzie armia jego pozostała do końca lipca. Sprawy miały się gorzej z powodu złej pogody – przez cały czas pobytu Hamiltona w Anglii lało bez przerwy.
Pod Kirkby Throne oczekiwano na przybycie ze Szkocji najnowszych regimentów, których stan liczebny nie przekraczał nawet połowy etatu. Do tego byli to żołnierze niedoszkoleni i niezdyscyplinowani.
Wojska Hamiltona obserwował Lambert. Nie był dość silny, by zaatakować, ale otrzymał wiadomości, że Oliver Cromwell maszeruje z południowej Walii w jego kierunku, wziąwszy po drodze 11 lipca bronioną przez Rojalistów twierdzę Pembroke Castle.
W końcu lipca ociężała szkocka armia ponownie zaczęła działać, poruszając się przez Appleby i 2 sierpnia przybyła do Kendal. Tutaj Hamilton połączył się z generałem George’em Munro oraz z wojskami z Ulsteru. Połączone siły liczyły łącznie około 18 000 żołnierzy. Ale nieomal na początku nie doszło do poważnego sporu. Munro odmówił służby pod zwierzchnictwem zastępcy Hamiltona, hrabiego Callendara, którego on nie znosił, natomiast Callendar nie widział powodu, dlaczego Munro miałby mieć niezależną komendę. Hamilton, który najwidoczniej obawiał się Callendara, napuszonego służbisty, opowiedział się za gorszym z możliwych rozwiązań. Zaprawione w bojach wojska z Ulsteru miały pozostać na północ od Kirkby Lonsdale z częścią angielskiej kawalerii, by czekać na przybycie artylerii, która miała nadejść tą samą drogą ze Szkocji. Reszta armii kontynuowała marsz do Hornby. Tutaj Hamilton stanął na tydzień, podejmując pierwszą z serii katastroficznych decyzji,
Dnia 14 sierpnia zmęczony posuwał się do Lancasteru, a następnie do Preston. Marmaduke Langdale wraz z pozostałą angielską jazdą zostali ustawieni w pewnej odległości na wschód od głównych sił chroniąc skrzydło, a przy okazji zbierając informacje o ruchach wojsk nieprzyjacielskich mających przejść przez góry Pennines.
Podczas gdy Hamilton wlókł się przez Lancashire, Cromwell dokonał znacznego postępu od momentu opuszczenia Pembroke. W końcu 13 sierpnia połączył się z Lambertem między Wetherby a Knaresborough, pokonawszy 287 mil w 13 dni. Dla porównania Hamilton, który w dwa dni później osiągnął Preston, w ciągu 39 dni przebył 94 mile. Połączone siły liczyły 14 000 żołnierzy, zatem słabsze od wojsk Hamiltona. Gdy Thomas Fairfax i reszta tzw. "Armii Nowego Typu" oczyszczali z Rojalistów południowo-wschodnią Anglię, Cromwell miał rozpocząć pierwszą bitwę jako w pełni samodzielny wódz.
Hamilton w dalszym ciągu nie miał pojęcia o zagrożeniu które zaczęło nabierać kształtu na jego wschodnim skrzydle. Wciąż cierpiał na braki zaopatrzeniowe, pozwolił Johnowi, przyszłemu hrabiemu Middleton, i jego kawalerii ruszyć na południe od Preston, przez rzekę Ribble do Wigan na ekspedycję furażową. Dnia 16 sierpnia, w wigilię bitwy pod Preston, mająca stoczyć wkrótce bitwę armia była jak wąż, ciągnący się na niesamowicie długim dystansie 15 mil: Munro i ogon byli wciąż w Kirkby Lonsdale na północy; Hamilton i siły główne byli w sąsiedztwie Preston; podczas gdy Middleton i czoło armii były na południu koło Wigan. Langdale i jego oddzielna siła złożona z angielskich Rojalistów ruszyła w międzyczasie na południe przez Ribblesdale, zbliżając się do Preston z północno-wschodniej strony.
Cromwell atakuje.
Cromwell, znajdujący się w Wetherby nie miał precyzyjnych informacji o położeniu Hamiltona. W jego sytuacji należałoby cofnąć się na południe by zagrodzić drogę do Londynu, wysyłając jednocześnie podjazdy na zachód dla zlokalizowania nieprzyjaciela. Lecz Cromwell, który zdawał sobie sprawę z tego, że należy szybko i zdecydowanie pokonać Hamiltona, by odebrać ostatnią nadzieję walczącym wciąż w różnych częściach Anglii Rojalistom, zdecydował się na błyskotliwe ryzyko. Zamiast posunąć się na południe, postanowił przebyć góry Pennines w Lancashire, następnie zlokalizować nieprzyjaciela, by go możliwie najrychlej dopaść i zniszczyć. Z Otley do Skipton jego armia zeszła do doliny rzeki Ribble i 15 sierpnia założyła obóz w Gisburn. Tutaj Cromwell otrzymał wieści od swych zwiadowców, że Hamilton zbliża się do Preston z Lancasteru.
Gdy było już za późno, Langdale zaalarmował o niebezpieczeństwie. Powiedział Hamiltonowi i Callendarowi, że jest przekonany, że Cromwell postanowił zaatakować; lecz nie wzięto jego ostrzeżenia poważnie. Następnego dnia wczesnym rankiem, dnia 17 sierpnia, jego obawy potwierdziły się. Wciąż ludzie jego zajmowali dobrą pozycję, wzdłuż głównej drogi między Preston a Skipton. Droga ta, nieco większa niż wąska alejka, w tym momencie była już mocno przesiąknięta wodą deszczową. Na obu stronach alejki żołnierze Langdale'a byli chronieni przez żywopłoty, osłaniające ich przed atakiem jazdy. Cromwell wysłał przedni oddział złożony z 200 jazdy i 400 piechoty by wywalczyć przejście przez alejkę. Wkrótce potem zostali wzmocnieni przez kapitana Johna Hodgsona.
Krok po kroku Rojaliści byli zmuszani do cofania się po nasiąkniętym deszczówką gruncie. Podczas, gdy bitwa już trwała Langdale szarżował pełnym pędem, by ostrzec Hamiltona, że to nie jest jakiś podjazd, ale atak na pełną skalę. Znalazł go z generałem Williamem Baillie, przygotowującego się do przeprawienia piechoty przez rzekę Ribble w Preston Bridge. Hamilton natychmiast zmienił rozkaz, każąc generałowi Baillie pozostać na północnej stronie rzeki w celu wsparcia Langdale'a, a następnie wysłał wiadomość do Middleton, by pośpiesznie wracano z Wigan. Lecz Calendar sprzeciwił się zdaniu, że piechota nie da sobie rady bez natychmiastowego wsparcia kawalerii. Według niego armia po przeprawieniu się przez rzekę połączy się z kawalerią i będzie mogła walczyć mając rzekę Ribble przed sobą, a nie z tyłu. W ogóle nie wzięto pod uwagę, że oznaczałoby to kompletne odcięcie od Munro i Szkocji. Co do Langdale'a, Callendar posądził go o przesadną ocenę skali nieprzyjacielskiego ataku, ale tak czy owak może walczyć cofając się przez Preston i dołączyć do Szkotów na południe od mostu na rzece Ribble. Hamilton zgodził się z tymi opiniami, wracając do swego pierwotnego planu. Jedyną pomocą wysłaną będącym w ciężkiej opresji wojskom Langdale'a był niewielki oddział lansjerów. Błąd gonił za błędem.
Walka Langdale'a w żywopłotach i rowach Ribbelton Moor trwała już od ponad 4 godzin. W końcu, gdy nieprzyjacielska piechota przedarła się przez żywopłoty, Cromwell wysłał dwa pułki jazdy w dół alejki, doprowadzając Rojalistów do paniki i zaganiając ich z powrotem do miasta. Langdale postanowił dołączyć do generała Baillie, ale było już za późno. Niemal cała jego piechota, która przeżyła walkę wzięta została do niewoli, podczas gdy jazda pogalopowała na północ by połączyć się z Munro. Hamilton osobiście poprowadził swoją gwardię ("life-guards") na pomoc dla Langdale'a. Jednak jego osobista odwaga na nic się nie przydała i nie mogła wyrównać jego braków jako dowódcy.
Na południe od rzeki Baillie umieścił swych ludzi na wzgórzu Church Brow Hill, górującym nad Ribble Bridge. Żołnierze Cromwella posuwali się naprzód w kierunku tej decydującej przeprawy prowadzącej z wysokiego brzegu na północy, osłaniani przez grupę muszkieterów. Walka o Ribble Bridge trwała kolejne 2 godziny („a very hot dispute” – bardzo gorąca dyskusja – jak nazwał tę walkę sam Cromwell). Wraz z zapadającym zmierzchem Szkoci zostali wyparci przez atak pikinierów pod wodzą pułkowników Thomasa Pride'a i Richarda Deana. Baillie wraz ze swymi oddziałami cofał się, opuszczając zajęte uprzednio wzgórze. Nieprzerwana walka trwała przesuwając się stopniowo na południe przez most na rzece Darwen, małym dopływie rzeki Ribble (w przyszłości poeta John Milton napisał o strumyku Darwen nasyconym szkocką krwią). Wściekła i krwawa walka skończyła się wraz z zapadnięciem nocy.
Bitwa w biegu.
Ciemność przywitana została jak upragniona odsiecz przez obie armie, zmoczone, zmęczone i głodne. Lecz żołnierze Parlamentu zwietrzyli już zwycięstwo. Skrzydłowe natarcie Cromwella przyniosło olśniewające powodzenie: armia Hamiltona rozcięta została na dwoje, do tego została pozbawiona łączności ze swą bazą w Szkocji, nie mając już żadnej drogi odwrotu. W końcu pierwszego dnia walki obie strony poniosły straty, według szacunków Cromwella było łącznie 1 000 zabitych i 4 000 jeńców. Armia przeciwnika była wciąż potężna, lecz to okazało się nie mieć dużego znaczenia wobec faktu, że jej żołnierze w miarę rozwoju wypadków zaczęli tracić zaufanie do kompetencji dowódczych swoich wodzów.
Nie było spoczynku dla wyczerpanych szkockich żołnierzy. O północy, w ciągle lejącym się deszczu, Hamilton zwołał posępną naradę wojenną. Callendar nalegał na nocny marsz naprzeciw Middletona i nadciągającej z południa kawalerii. Zarówno Baillie jak i Turner argumentowali przeciwko temu, wyliczając liczne trudności nocnego marszu zmęczonej armii wzdłuż zabłoconych dróg, w ciągłym deszczu. Jednak jak zwykle argumenty Callendara przeważyły.
Ponieważ armia nie miała żadnych środków transportu, muszkieterzy mogli wziąć ze sobą co najwyżej tylko tyle prochu, ile mogli unieść. Cała reszta miała być spalona by nie wpaść w ręce nieprzyjaciela. Bez uderzenia w werble, z wygaszonymi lontami w muszkietach, zmęczeni i zdemoralizowani żołnierze wyruszyli w nocny marsz. Jak wszystkie pomysły Callendara, tak i ten zakończył się niepowodzeniem. Z braku rozkazów, by podpalić pozostawiony proch strzelniczy, cały zapas wpadł w ręce wojsk Cromwella, które nadeszły następnego ranka.
To była armia, w której jeśli coś miało pójść źle, to poszło źle. I tak się stało podczas tego nieszczęśliwego marszu. Podczas gdy Middleton poruszał się na północ z Wigan przez Chorley, Hamilton maszerował na południe przez Standish, w pewnej odległości na zachód, więc obie siły minęły się w ciągu nocy. Middleton zorientował się, gdy przeciął drogę nie własnej piechocie, jak się spodziewał, lecz dwóm pułkom kawalerii (tzw. "Ironsides") dowodzonym przez pułkownika Francisa Thornhaugha, którego Cromwell wysłał w pościg za Hamiltonem. W walce, która nastąpiła Thornhaugh zginął, jednak jego ludzie wyparli Middletona z powrotem na południe.
Hamilton przebył już 3 mile od Preston zanim Cromwell odkrył, że go nie ma. Odesłał siły Thornhaugha i zostawił pułkownika Ralpha Ashtona oraz rekrutów z Lancashire, by trzymać Preston przed zbliżającym się Munro, z rozkazem zabicia wszystkich żołnierzy Langdale'a (wziętych uprzednio do niewoli), gdyby Rojaliści zechcieli zaatakować. Sam zaś ruszył z resztą armii za ustępującym nieprzyjacielem. Jak się później okazało, niepotrzebnie martwił się z powodu Munro, gdyż ten nie zamierzał ruszać się z Kirkby Lonsdale.
Dnia 18 sierpnia z rana w deszczu lejącym się przez noc i dzień, szkocka piechota była głodna i przemoczona do suchej nitki. Koło Standish Moor blisko Wigan dołączyła do nich wreszcie kawaleria. Była to dobra pozycja na postój, gdyż teren pokryty był licznymi zagrodami. Niestety, deszcz zniszczył skromne zapasy prochu, a że nie można go było nigdzie w okolicy dostać, kontynuowano marsz do Wigan. Armia była zupełnie wyczerpana, zarówno fizycznie jak i psychicznie. Morale osiągnęło stan krytyczny, zbliżając wojska do stanu całkowitego rozkładu. Cofająca się armia brnęła w błocie z Wigan do Warrington, wytrwale ścigana przez Cromwella. Rano 19 sierpnia mający już dość uciekania Szkoci stawili czoła swoi prześladowcom w miejscu zwanym Winwick, trzy mile na północ od Warrington.
Walka podjęta została w wąskiej alejce na drodze na północ od Newton. Wszystkie natarcia Cromwella zostały odparte, jednak Cromwellowi pomogli miejscowi ludzie, pokazując drogę przez pola, oskrzydlającą szkockie pozycje. Skutkiem tego Szkoci zostali zepchnięci przez regiment pułkownika Pride'a do wioski leżącej na południowej stronie kościoła Winwick, gdzie opór został ostatecznie złamany. Uciekinierzy kierowali się na Warrington, gdzie reszta armii zajęta była tarasowaniem mostu na rzece Mersey.
Nawet po zwycięstwie w Winwick Cromwell musiał ciężko się napracować, ścigając Szkotów na południe od Mersey, gdzie zbudowali potężny przyczółek. Pomimo że Hamilton miał większość swojej jazdy i 4000 piechoty, to była to już armia pobita, a najbardziej pobitym czuł się jej wódz. Callendar, którego rady doprowadziły do takiej sytuacji, przekonywał go teraz, by nakazał Baillie'mu, aby ten wydał aktualnie bezużytecznej piechocie rozkaz kapitulacji, podczas gdy kawaleria mogłaby jeszcze dołączyć do Rojalistów wciąż walczących na terenie Walii. Baillie, zaszokowany taką perfidią, odmówił posłuszeństwa. Wydał rozkaz obrony mostu, co było honorową, lecz oderwaną od rzeczywistości decyzją. Większość muszkieterów porzuciło swą bezużyteczną broń. Ci co zachowali broń przy sobie z braku prochu nie oddali żadnego strzału. Także pikinierzy byli bliscy załamania. Gdy wydano rozkaz zaledwie 250 ludzi ruszyło się do jego realizacji. Baillie widząc beznadziejny stan swoich żołnierzy w porę skapitulował. Cromwell, zatroskany o zabezpieczenie przeprawy przez most w Warrington, ofiarował mu wspaniałomyślne warunki. W końcu "bitwy w biegu" ("running battle") od Preston do Warrington poległo 3 000 ludzi i wzięto 10 000 jeńców.
Kapitulacja.
Poruszając się bez klarownego planu Hamilton i pozostała przy nim kawaleria w końcu 22 sierpnia dotarł do Uttoxeter w Staffordshire. Tutaj w końcu Hamilton zebrał się na odwagę i obwinił za całą klęskę Callendara.
Wydał rozkaz wymarszu z Uttoxeter, ale jazda zbuntowała się i odmówiła. Wielu zdezerterowało, włączając w to Langdale'a. Niektórzy w końcu odjechali z Callendarem, który uciekł do Holland. Hamilton nie miał wyboru i musiał negocjować z nieprzyjacielem, ostatecznie kapitulując przed Johnem Lambertem, którego Cromwell wysłał z Warrington w pościg. Warunkiem kapitulacji była gwarancja bezpieczeństwa dla niego i jego oficerów. Nie było na to zgody. Pod swym angielskim tytułem, czyli jako hrabia Cambridge, Hamilton został skazany i stracony za zdradę w marcu 1649, kilka tygodni po śmierci swego króla.
W Szkocji wieści o klęsce w Lancashire doprowadziły do upadku rządów tych konwentorów, którzy byli ugodowi w stosunku do króla Karola I (tzw. "Engagers"), Od południowego zachodu Szkocji zwolennicy Argylla i partii Kirka ruszyli na Edynburg, epizod ten znany jest jako Rajd Whiggamore ("Whiggamore Raid"), od słowa „whiggam”. używanego przez miejscowych ludzi do popędzania swych koni (polskie „wio”). I w taki oto sposób Wigowie ("Whigs") weszli na scenę historii.

</doc>
<doc id="567632" url="https://pl.wikipedia.org/wiki?curid=567632" title="Carlos Salcido">
Carlos Salcido

Carlos Arnoldo Salcido Flores (ur. 2 kwietnia 1980 w Ocotlán) – meksykański piłkarz występujący na pozycji lewego obrońcy lub defensywnego pomocnika.
Kariera sportowa.
Jest wychowankiem Chivas de Guadalajara, dla którego przez pięć lat rozegrał 105 ligowych pojedynków. Latem 2006 został piłkarzem holenderskiego PSV Eindhoven. Jego zatrudnieniem interesował się także angielski Arsenal. Razem z PSV Salcido w sezonach 2006/2007 i 2007/2008 zdobył mistrzostwo Holandii. 27 sierpnia 2010 za nieujawnioną sumę przeszedł do zespołu ligi angielskiej, Fulham. Podpisał kontrakt opiewający na trzy lata. W stołecznym klubie zastąpił Paula Konchesky'ego, który został sprzedany do Liverpoolu. W prowadzonej przez Marka Hughesa drużynie zadebiutował 18 września 2010 w ligowym spotkaniu z Blackburn i od razu wywalczył sobie miejsce w wyjściowej jedenastce. W połowie sierpnia 2011 został wypożyczony na rok z opcją kupna do meksykańskiego zespołu Tigres UANL. W grudniu tego samego roku wywalczył z Tigres tytuł mistrza Meksyku. W marcu 2012 podpisał permanentną umowę z Tigres, a suma transferu definitywnego wyniosła pół miliona euro. W maju 2014 za 3,5 miliona dolarów powrócił do swojego macierzystego Chivas de Guadalajara.
W reprezentacji Meksyku zadebiutował za kadencji selekcjonera Ricardo Lavolpe, 8 września 2004 roku w wygranym 3:1 spotkaniu z Trynidadem i Tobago, wchodzącym w skład eliminacji do MŚ 2006. Pierwszą bramkę w kadrze narodowej zdobył 26 czerwca 2005 w zremisowanej 1:1 konfrontacji z Argentyną w półfinale Pucharu Konfederacji. Dotarł do 1/8 finału Mistrzostw Świata 2006 i Mistrzostw Świata 2010. W 2012 zdobył złoty medal na Igrzyskach Olimpijskich w Londynie. W 2014 po raz trzeci wziął udział w Mistrzostwach Świata, ponownie odpadając w 1/8 finału, a bezpośrednio po tym zakończył karierę reprezentacyjną.

</doc>
<doc id="567637" url="https://pl.wikipedia.org/wiki?curid=567637" title="Wojna domowa w Anglii">
Wojna domowa w Anglii



</doc>
<doc id="567639" url="https://pl.wikipedia.org/wiki?curid=567639" title="Diabetes mellitus">
Diabetes mellitus



</doc>
<doc id="567640" url="https://pl.wikipedia.org/wiki?curid=567640" title="Jędrzej Czajkowski">
Jędrzej Czajkowski

Jędrzej Czajkowski (ur. 11 października 1947) – polski admirał floty i morski dyplomowany oficer pokładowy okrętów podwodnych. W okresie od 1965 do 2005 służył w Marynarce Wojennej. Karierę zakończył na stanowisku dowódcy Centrum Operacji Morskich.
Wykształcenie.
Jędrzej Czajkowski urodził się 11 października 1947 w Górznie. W latach 1965–1969 był słuchaczem na Wydziale Pokładowym w Wyższej Szkoły Marynarki Wojennej w Gdyni. Po ukończeniu studiów otrzymał promocję oficerską i tytuł inżyniera nawigatora statku morskiego. Jest również absolwentem studiów II stopnia w Wyższej Szkole Marynarki Wojennej (1979) oraz Podyplomowych Studiów Operacyjno-Strategicznych w Akademii Sztabu Generalnego w Warszawie (1988). W latach 1985–1986 odbył kurs w Ośrodku Szkolenia Floty Bałtyckiej ZSRR.
Służba wojskowa.
Początkowo służył w zespołach okrętów podwodnych w Gdyni, od 1969 w 1 Brygadzie Okrętów Podwodnych, a po jej rozformowaniu w 1971 w dywizjonie Okrętów Podwodnych 3 Flotylli Okrętów. Był kolejno dowódcą działu broni podwodnej na ORP „Sokół” (1971–1973), zastępcą dowódcy okrętu na ORP „Kondor” (1973–1975) oraz zastępcą dowódcy i dowódcą okrętu na ORP „Bielik” (1975–1977). Następnie został starszym pomocnikiem szefa Wydziału Operacyjno-Szkoleniowego, a od 1980 Wydziału Płetwonurków w sztabie 3 Flotylli Okrętów. W 1985 wyznaczono go szefem sztabu – zastępcą dowódcy dywizjonu okrętów podwodnych. Od 1986 do 1991 służył w 9 Flotylli Obrony Wybrzeża na Helu, gdzie pełnił funkcje szefa sztabu – I zastępcy dowódcy oraz dowódcy jednostki. Później był zastępcą dowódcy Marynarki Wojennej ds. liniowych. Po reorganizacji Dowództwa Marynarki Wojennej w 1994 został szefem szkolenia – zastępcą dowódcy Marynarki Wojennej. W 1996 objął stanowisko szefa sztabu – I zastępcy dowódcy Marynarki Wojennej, a w 2000 zastępcy dowódcy Marynarki Wojennej. W latach 2003–2005 był dowódcą Centrum Operacji Morskich – zastępcą dowódcy Marynarki Wojennej, po czym 14 lutego 2005 odszedł do rezerwy. Jest żonaty, ma 2 dzieci. Interesuje się żeglarstwem i historią, jest zamiłowanym myśliwym.
Według burmistrza Helu Sylwestra Ostrowickiego oraz Dziennika Bałtyckiego w 1991 był jednym z uczestników afery paliwowej. Sprawa uległa przedawnieniu.

</doc>
<doc id="567641" url="https://pl.wikipedia.org/wiki?curid=567641" title="Kobierzec">
Kobierzec

Kobierzec – jednostronna tkanina dekoracyjna pochodzenia wschodniego. Wykorzystywana przede wszystkim jako ozdoba ścienna. Zawiera ornamentalne wzory, co odróżnia ją od tkanin obrazkowych – gobelinów. Charakterystyczny element kultury perskiej, a także m.in. polskiej epoki sarmatyzmu. Kobierce produkowane są również współcześnie, głównie w krajach Bliskiego Wschodu. Niekiedy słowa „kobierzec” używa się w roli synonimu bogato zdobionego dywanu, a także w utartym związku frazeologicznym: "stanąć na ślubnym kobiercu".
Osobny termin „makata” odnosi się do kobierców jedwabnych, przetykanych srebrem lub złotem.
Wytwarzanie.
Kobierce wytwarza się w procesie tkania, poprzez przeplatanie nitek osnowy nitkami wątku oraz układanie między parami wątków węzłów tworzących wzór. Podstawowym surowcem jest przędza z włókien pochodzenia roślinnego lub zwierzęcego – bawełna, wełna, jedwab, współcześnie również włókna sztuczne. Tkanina tworzona jest z osnowy i dwóch wątków. Jeden to cienki wątek wiążący, który przeplatając się z osnową w splocie płóciennym tworzy strukturę nośną kobierca. Drugi, grubszy, wprowadzany krótkimi odcinkami w postaci węzłów, tworzy wzór.
W technice wytwarzania stosuje się dwa typy węzłów.
Końce wątków tworzących węzeł wyprowadzone na jedną stronę tkaniny, równo obcięte i rozwłóknione, tworzą wzorzystą okrywę runową. Runowa okrywa również odróżnia kobierce od gobelinów i ich współczesnych odpowiedników – kilimów grzebyczkowych.
Wykonanie kobierców jest bardzo czasochłonne. Na metrze kwadratowym trzeba ułożyć od 10000 do 400000 węzłów, w zależności od grubości nitek wątku na węzły i rodzajów węzłów. Duże kobierce wykonywane były przez kilka tkaczek nawet przez kilka lat.
Forma.
Typowy kobierzec posiada środkowe pole otoczone ozdobnym pasem. Wypełniony jest on ornamentem roślinnym, geometrycznym lub motywami figuralnymi określanymi mianem „"bordiura"”. Istnieją trzy główne rodzaje zdobnictwa:
Ze względu na rozmiary wyróżnia się trzy rodzaje kobierców: "mian farsz" (powyżej 3 metrów długości i 2,5 szerokości), "kelegi" (ok. 3x2,5 m) i "kenareh" (ok. 3x1 m).
Historia.
Kobierzec to obok gobelinu jeden z rodzajów dywanu perskiego. Tego typu materiały ozdobne produkowano już od starożytności – najstarszy, odnaleziony w scytyjskich grobach na Syberii pochodzi z V w. p.n.e. Ich popularność zaczęła rosnąć w XIV w. za panowania władcy Persji Timura, a następnie podczas rządów
szacha Abbasa I (1587-1629), kiedy powstały liczne manufaktury. To z tego okresu pochodzą tkaniny spotykane w domach szlachty Rzeczypospolitej, na zachodzie Europy nazywane polskimi (fr. "polonaise"). Złoty wiek kobiernictwa dobiegł końca wraz ze śmiercią Abbasa. Jego następcy nie wspierali już produkcji zdobionych dywanów, którą kontynuowano na niewielką skalę, głównie wśród plemion nomadów. Do produkcji dywanów perskich powrócono w XIX wieku, ze względu na zainteresowanie zachodnich klientów. Dodatkowy impuls do rozwoju dał szach Mohammad Reza Pahlawi, który w 1941 przejął władze w Iranie. Współcześnie dominuje produkcja warsztatowa, istnieją również liczne pracownie wiejskie.
Główne ośrodki produkcji.
Kobierce tkano przede wszystkich na Bliskim Wschodzie: w Persji (ośrodki w Tebriz, Kirman i Horat) i Anatolii (Giordes, Melas, Kula), a także w Azji Środkowej i na Kaukazie (Kuba, Szirwan, Kazak). Od XVI do XVIII wieku wytwarzano kobierce w Polsce – m.in. W Brodach, Nieświeżu i Lwowie. Ich produkcja rozwinęła się także w Hiszpanii (XIII-XVIII w.) i Anglii (XVI-XVIII).
Kobierce w Polsce.
Kobierce dotarły do Polski w efekcie walk i handlu z Turcją i Tatarami. Już w XVI wieku rozpowszechniły się, a w wieku XVII zdobiły izby nawet mniej zamożnych dworków szlacheckich. W XVI w. ruszyła również ich produkcja krajowa. Zdumiewa liczba kobierców posiadanych przez szlachtę, a co dopiero magnaterię. Niezaliczający się do możnowładztwa starosta trembowelski Piotr Ożóg pozostawił ich po swojej śmierci w 1623 roku 288, natomiast inwentarz zamku dubieńskiego wylicza 150 kosztownych kobierców adziamskich (perskich). Podczas gdy np. we Francji oryginalne kobierce perskie stanowiły przykład zbytku i wielką osobliwość, w Polsce można je było spotkać w niemal każdym bogatym dworze. Dla przykładu francuski marszałek de Saint-Andre posiadał w połowie XVI w. dwie takie tkaniny, natomiast wojewodzina bełska miała ich 8. Kolekcje wytwornych makat budziły często podziw przybyszy z zagranicy. Przykładem może być obijana zdobionymi tkaninami komnata w zamku Kossakowskich w Stanisławowie, o której z wielkim uznaniem wyrażać się miał cesarz Józef II. Kobierce z czasem stały się tak typowym elementem wystroju dworów szlachty Rzeczypospolitej, że za pośrednictwem podróżników na zachodzie zaczęto je określać mianem „polskich”. W zapiskach zachowały się liczne określenia ich rodzajów, często trudne do zinterpretowania. Przykładowo istniały kobierce melikbaskie, dywańskie, solchackie, turkmeńskie, angurskie, słupiaste, pardy, czatmany, wieleńce i poławniki.
Kobierce stanowiły jedną z ulubionych ozdób dworów. Dzięki nim domostwo miało nabierać „"ciepła, barwy, miękkości i wygody"”. W domach magnaterii ich rolę często przejmowały bogatsze w zdobieniu arrasy i gobeliny. Inną formę zdobnictwa ściennego stanowiły kołtryny.
Dużą kolekcję kobierców posiadał prof. Włodzimierz Kulczycki, które obecnie znajdują się na Zamku Królewskim na Wawelu i w Muzeum Tatrzańskie im. dra Tytusa Chałubińskiego w Zakopanem (Galeria Sztuki im. Włodzimierza i Jerzego Kulczyckich).
Okazy muzealne.
Zachowane zabytkowe kobierce można oglądać między innymi w:

</doc>
<doc id="567643" url="https://pl.wikipedia.org/wiki?curid=567643" title="Critical Review">
Critical Review

Critical Review pełna nazwa: "„Critical Review: An Interdisciplinary Journal of Politics and Society”" dosł. "„Przegląd Krytyczny: Interdyscyplinarne Czasopismo polityczno-społeczne”" – anglojęzyczny kwartalnik wydawany przez Critical Review Foundation, Inc. – niekomercyjną organizację edukacyjną. Czasopismo stało się wiodącym forum dla naukowców podejmujących się analiz i badań jak wyidealizowany ustrój społeczno-polityczny oparty na liberalizmie, demokracji i kapitalizmie jest możliwy do zaimplementowania w rzeczywistości.
Polscy współautorzy.
W periodyku zamieszczali swoje artykuły również polscy naukowcy m.in.:
Spośród wymienionych powyżej autorów w skład rady programowej pisma wchodzi Andrzej Walicki, przed śmiercią także Leszek Kołakowski.

</doc>
<doc id="567645" url="https://pl.wikipedia.org/wiki?curid=567645" title="Nowa Irlandia (prowincja)">
Nowa Irlandia (prowincja)

Nowa Irlandia () – najdalej na północny wschód wysunięta prowincja Papui-Nowej Gwinei. Obejmuje dużą wyspę Nową Irlandię na Pacyfiku oraz pobliskie mniejsze wyspy, m.in. Nowy Hanower i Wyspy Świętego Macieja. Powierzchnia prowincji wynosi 9557 km². W 2011 roku zamieszkiwało ją około 194 tysięcy osób. Stolicą prowincji jest Kavieng na Nowej Irlandii.

</doc>
<doc id="567647" url="https://pl.wikipedia.org/wiki?curid=567647" title="Festiwal Górski im. Andrzeja Zawady">
Festiwal Górski im. Andrzeja Zawady

Festiwal Górski im. Andrzeja Zawady (daw. Przegląd Filmów Górskich im. Andrzeja Zawady) – festiwal filmowy organizowany od 1995 r. w Lądku-Zdroju, noszący imię Andrzeja Zawady, wspinacza i organizatora wypraw górskich, pioniera himalaizmu zimowego. 
Festiwal odbywa się zwykle w przedostatnim tygodniu września, prezentowane filmy obejmują szeroko pojmowaną tematykę górską: autorskie zapisy z wypraw wspinaczkowych i trekkingowych, filmy dokumentalne i fabularyzowane. Od 2006 r. jury Festiwalu Filmów Górskich wybiera najlepsze z przedstawionych filmów w kategoriach "Grand Prix", "Góry Nieznane" (za nowatorskie i niekonwencjonalne spojrzenie na temat gór), oraz "Kultura, Ekologia, Człowiek" (za najciekawszy film z humanistycznym przesłaniem). Kategorie przyznawania nagród dla najlepszych filmów w kolejnych edycjach imprezy uległy modyfikacjom (patrz lista nagrodzonych filmów). Od 2013 roku w ramach wydarzenia odbywa się także Festiwal Literatury Górskiej, w ramach którego wybierane są Książki Górskie Roku w kilku kategoriach m.in.: "Tatralia", "Przewodniki, poradniki, monografie", "Literatura górsko-podróżnicza i reportaż", "Biografie górskie", "Literatura wspinaczkowa" czy "Górska fikcja i poezja".
Festiwalowi towarzyszą prelekcje, spotkania z himalaistami, alpinistami, wspinaczami, speleologami, przewodnikami i podróżnikami, zawody sportowe, liczne warsztaty i koncerty.

</doc>
<doc id="567649" url="https://pl.wikipedia.org/wiki?curid=567649" title="Bitwa pod Kiesią (1601)">
Bitwa pod Kiesią (1601)

Bitwa pod Kiesią (zwana też bitwą pod Wenden, bitwą pod Cesis) – bitwa, jaka miała miejsce 7 stycznia 1601 podczas wojny polsko-szwedzkiej 1600–1611.
Przed bitwą.
Kampania wojenna rozpoczęła się pod koniec roku 1599. Siły szwedzkie zdobyły Narwę, Estonię, następnie po dotarciu 10-tysięcznych posiłków pod dowództwem Karola Sudermańskiego Parnawę, Fellin, a 6 stycznia 1601 roku Dorpat.
Przebieg bitwy.
Następnego dnia po zdobyciu Dorpatu Szwedzi (3 tys. żołnierzy) niespodziewanie zaatakowali obozujących Polaków i Litwinów pod Kiesią. Dowodzone przez pułkownika Macieja Dembińskiego wojska polsko-litewskie, mimo zaskoczenia, błyskawicznie uszykowały się do walki i same przeszły do natarcia. W międzyczasie nadciągnął z posiłkami wojewoda wendeński Jerzy Farensbach, zwiększając polsko-litewskie siły do 700 żołnierzy. Próbujący zastosować karakol jeźdźcy szwedzcy pierwszy raz zetknęli się z szarżą husarii, jaką zwykły były stosować wojska Rzeczypospolitej. Walka nie trwała długo i jazda szwedzka rzuciła się do ucieczki. Gdy jazda szwedzka wstąpiła na skutą lodem rzeczkę Gawię, lód pod naporem koni pękł, będąc przyczyną kolejnych strat po stronie szwedzkiej. Trudniejsza sprawa była ze szwedzką piechotą, gdyż ta nie chciała się poddać. Została więc wybita do nogi i było to główną przyczyną ogromnych strat Szwedów w tej bitwie – 1900 zabitych i rannych oraz 100 jeńców i wszystkie działa. Polacy i Litwini stracili tylko 10 zabitych i 60 rannych.
Po bitwie.
Polacy i Litwini nie potrafili wykorzystać zwycięstwa nad armią przeciwnika w polu. Armia rozpierzchła się grabiąc okoliczne wsie, była nieopłacana. Stąd też przychylne nastawienie inflanckich mieszkańców dla armii szwedzkiej, która początkowo nie pustoszyła wsi oraz osiedli chłopskich. Zimą 1601 roku wojska Karola IX zdobyły Wolmar, docierając do linii Dźwiny. Kolejnym etapem wojny było oblężenie Kokenhausen i bitwa pod murami miasta (bitwa pod Kokenhausen).

</doc>
<doc id="567652" url="https://pl.wikipedia.org/wiki?curid=567652" title="Instytut Jagielloński">
Instytut Jagielloński

Instytut Jagielloński (IJ) – fundacja założona w 2005 w Warszawie przez Wojciecha Roszkowskiego; prezesem fundacji jest Marcin Roszkowski.
Działalność.
Misją Instytutu jest podnoszenie znaczenia Polski i Europy Środkowo-Wschodniej we współczesnym świecie. IJ działa na rzecz doskonalenia życia publicznego w Polsce i Europie poprzez m.in. kształtowanie postaw obywatelskich, krzewienie prawdy historycznej, rozwój myśli strategicznej, pogłębianie wiedzy w zakresie nauk społeczno-ekonomicznych.
Wyniki badań.
Wyniki badań Instytutu prezentowane są w następujących seriach publikacji:

</doc>
<doc id="567654" url="https://pl.wikipedia.org/wiki?curid=567654" title="Michael Madsen">
Michael Madsen

Michael Søren Madsen (ur. 25 września 1957 w Chicago) – amerykański aktor, producent i reżyser filmowy i telewizyjny, także scenarzysta, poeta i fotograf.
Kariera.
Wczesne lata.
Urodził się w Chicago w stanie Illinois jako syn Elaine Loretty Madsen (z domu Melson), scenarzystki, poetki i producentki, Cala Madsena, emerytowanego strażaka. Jego matka miała korzenie irlandzkie, angielskie, szkockie i niemieckie, a ojciec był pochodzenia duńskiego. Jego dziadkowie ze strony ojca – Soren i Anna Marie Madsen wyemigrowali z Danii we wczesnych latach XX w. Jego młodsza siostra Virginia (ur. 11 września 1961) została także aktorką. Uczęszczał do Evanston Township High School w Evanston.
Kariera.
Pracował jako stażysta na stacji benzynowej w rodzinnym Chicago. Pierwsze doświadczenie aktorskie nabył w Steppenwolf Theatre w Chicago, gdzie studiował pod kierunkiem aktora Johna Malkovicha. W filmie science-fiction Johna Badhama "Gry wojenne" ("WarGames", 1983) z Matthew Broderickiem i Ally Sheedy pojawił się jako porucznik Steve Phelps. Po przeprowadzce do Los Angeles, przyjął kilka ról telewizyjnych i filmowych, w tym jako Jimmy Lenox w uhonorowanym nagrodą Emmy dramacie telewizyjnym NBC "Special Bulletin" (1983) Edwarda Zwicka z Christopherem Allportem i dramacie sportowym Barry’ego Levinsona "Urodzony sportowiec" ("The Natural", 1983) u boku Roberta Redforda.
Po zagraniu psychotycznego zabójcy Vince’a Millera w thrillerze "Zabij mnie jeszcze raz" ("Kill Me Again", 1989) z Valem Kilmerem i Joanne Whalley, zwrócił uwagę Quentina Tarantino. W dramacie Ridleya Scotta "Thelma i Louise" ("Thelma &amp; Louise", 1991) z Geeną Davis i Susan Sarandon wystąpił w roli Jimmy’ego Lennoxa.
Zagrał w ponad stu filmach, grając przeważnie psychopatycznych morderców, m.in. jako socjopata Rudy Travis w sensacyjnym Rogera Donaldsona "Ucieczka gangstera" ("The Getaway", 1994) z Alekiem Baldwinem i Kim Basinger, jako Dominick „Sonny Black” Napolitano w dramacie kryminalnym Mike’a Newella "Donnie Brasco" (1997) z Alem Pacino i Johnny Deppem.
Do jego najbardziej zapamiętanych ról zalicza się postać Budda w filmie "Kill Bill" (2003), Pana Blond we "Wściekłych psach" (1992) i Vladimira w "BloodRayne" (2006). Podłożył również głos jednej z postaci "Grand Theft Auto III" – Toniego Ciprianiego.
Madsen zagrał też rolę kochającego rodzica zastępczego w "Uwolnić orkę" ("Free Willy", 1993) i "Uwolnić orkę 2" ("Free Willy 2", 1995), postać doświadczonego mordercy w "Gatunku" ("Species", 1995) oraz agenta CIA Damona Falco w filmie Lee Tamahori "Śmierć nadejdzie jutro" ("Die Another Day", 2002) z cyklu o przygodach Agenta 007 z udziałem Pierce’a Brosnana w roli głównej.
Życie prywatne.
Madsen był trzykrotnie żonaty. Pierwszą żoną była Georganne LaPiere, siostra przyrodnia Cher. W latach 1991-95 był żonaty z Jeannine Bisignano, z którą ma dwóch synów: Christiana (ur. 1990) i Maxa (ur. 1994). 15 kwietnia 1996 ożenił się z DeAnną Morgan, z którą ma trzech synów: Hudsona Lee (ur. 1995), Calvina Michaela (ur. 1997) i Luke’a Raya (ur. 2005).

</doc>
<doc id="567655" url="https://pl.wikipedia.org/wiki?curid=567655" title="Magnus Eriksson">
Magnus Eriksson

Magnus Eriksson, Magnus II Smek (ur. 1316, zm. 1374) – król Szwecji 1319–1364, król Norwegii 1319–1343 (faktycznie rządził do 1355) (jako Magnus VII), z dynastii Folkungów, syn szwedzkiego księcia Eryka Magnussona i Ingeborgi, córki Haakona V, króla Norwegii.
W wieku lat trzech odziedziczył tron norweski, a w kilka miesięcy później szlachta szwedzka wybrała go swoim królem. Do szesnastego roku życia krajami rządziły nominalnie jego babka, królowa wdowa Jadwiga (szw. Helvig av Holstein) i matka Ingeborga, ale w rzeczywistości magnaci.
W 1332 zmarł król Danii Krzysztof II, który roztrwonił swoje dobra. Skorzystał na tym Magnus i za ogromną sumę w srebrze zakupił Skanię i Blekinge. Nie przyniosło mu to popularności, bowiem dla konieczności spłaty długów drastycznie podniósł podatki.
W 1334 ożenił się z Blanką, córką hrabiego Jana de Namur i Marii d’Artois, wnuczki króla Francji Ludwika VIII, która urodziła syna Haakona. W 1343 dziecko zostało wyznaczone na następcę Magnusa na tronie norweskim, aczkolwiek do jego pełnoletniości nadal władał ojciec, który w 1355 roku planował wysłanie statku (lub statków) celem ratowania żyjących jeszcze wikingów grenlandzkich (nie wiadomo, czy wyprawa taka doszła do skutku).
Faworytem Magnusa był jego młody krewniak Bengt Algotson, którego uczynił księciem Finlandii i Hallandu oraz wicekrólem Skanii. Wywołało to niezadowolenie magnatów, którzy w porozumieniu z Kościołem postanowili króla usunąć, a w jego miejsce władcą mianowali starszego, królewskiego syna Eryka XII. Podwójne rządy nie trwały jednak długo, bo w 1359 Eryk zmarł wraz z najbliższą rodziną, prawdopodobnie na dżumę.
W 1360 Dania w szybkiej kampanii odzyskała Skanię. Niezadowoleni panowie szwedzcy porozumieli się z synem księcia Meklemburgii, Albrechtem, zaoferowali mu koronę, szybko (1363) obalili Magnusa i w lutym 1364 formalnie wybrali Albrechta królem Szwecji. Magnus do końca życia mieszkał w Norwegii. Utonął w bliżej nieznanych okolicznościach.
Linki zewnętrzne.
Biografia w "Nordisk familjebok" 

</doc>
<doc id="567658" url="https://pl.wikipedia.org/wiki?curid=567658" title="Krzysztof Oloś">
Krzysztof Oloś

Krzysztof Oloś (ur. 4 września 1979 w Warszawie), znany również jako Siegmar – polski muzyk, kompozytor i klawiszowiec. Oloś znany jest przede wszystkim z wstępów w blackmetalowej grupie muzycznej Vesania. Gościnnie wystąpił na albumach grup Vader, Behemoth i Trauma, podczas koncertów wspierał grupę Neolithic. Muzyk posiada domowe studio, w którym realizuje nagrania instrumentów klawiszowych. Podczas koncertów gra na keyboardzie firmy Roland model XP-30.
Działalność artystyczna.
W 2000 roku Oloś dołączył do blackmetalowej grupy Vesania. Na przełomie 2001 i 2002 roku, wraz z grupą jej debiutancki album pt. "Firefrost Arcanum". Płyta ukazała się w 2003 roku nakładem Empire Records w Europie oraz Crash Music w USA. W 2005 roku ukazał się drugi album grupy Vesania pt. "God the Lux".
Nagrania zrealizowano w lubelskich Hendrix Studios we współpracy z producentem muzycznym Arkadiuszem "Maltą" Malczewskim. Miksowanie i mastering wykonali Wojciech i Sławomir Wiesławscy. Album został wydany przez Empire Records w Polsce oraz dzięki Napalm Records na świecie. W ramach promocji albumu grupa odbyła szereg tras koncertowych, m.in. God The Black East European Tour 2006 oraz Blitzkrieg IV Tour 2006, gdzie Vesania wystąpiła wraz z grupami: Vader, Trauma i Azarath.
Pod koniec 2007 roku ukazał się kolejny album pt. "Distractive Killusions". W Polsce płyta została wydana w styczniu 2008 roku nakładem Mystic Production. Album był promowany singlem pt. "Rage of Reason", który ukazał się nakładem Empire Records. Oloś o realizacji partii instrumentów klawiszowych na albumuie "Distractive Killusions": "...wizyta w studio nie jest darmowa, a budżet na powstanie płyty nie zawsze jest na tyle duży, żeby móc sobie pozwolić na komfort bezstresowego nagrywania. To nie są małe pieniądze, a że instrumenty klawiszowe pełnią w VESANIA dość ważną rolę, trzeba im poświęcić sporo czasu i uwagi w momencie nagrywania. Najsensowniejszym wyjściem było więc skompletowanie odpowiedniego sprzętu, oprogramowania i poznanie tajników realizacji dźwięku. Wszystko po to, by móc nagrywać w domu. Korzyści są obustronne."

</doc>
<doc id="567661" url="https://pl.wikipedia.org/wiki?curid=567661" title="Korczak Ziółkowski">
Korczak Ziółkowski

Korczak Ziółkowski (ur. 6 września 1908 w Bostonie, zm. 20 października 1982 w Crazy Horse w Dakocie Południowej) – amerykański rzeźbiarz polskiego pochodzenia.
Życiorys.
Oboje jego rodzice byli Polakami. Osierocony w drugim roku życia (oboje rodzice - Anna i Józef zginęli tragicznie) był wychowankiem kilku domów dziecka. Jakkolwiek nigdy nie ukończył szkoły artystycznej, od najmłodszych lat przejawiał duży talent rzeźbiarski. Po ukończeniu technikum podjął pracę jako cieśla okrętowy w stoczni, gdzie po godzinach pracy zaczął też rzeźbić w drewnie, co uczyniło zeń cenionego twórcę mebli artystycznych.
Jego pierwszą rzeźbą w marmurze było popiersie sponsorującego go bostońskiego sędziego Fredericka P. Cabota.
W 1932 przeprowadził się do Hartford w stanie Connecticut, gdzie zaczął rzeźbić zawodowo. Sprzedawał swoje prace w Bostonie, Nowym Jorku i na obszarach Nowej Anglii. W 1939 rzeźbiarz Gutzon Borglum zaproponował mu stanowisko asystenta przy tworzeniu monumentalnego dzieła – Głów Prezydentów w ścianie góry Mount Rushmore w Górach Czarnych w Dakocie Południowej. W tym samym roku jego marmurowe popiersie Paderewskiego zdobyło pierwszą nagrodę na Wystawie Światowej w Nowym Jorku.
Podczas prac na Mount Rushmore zgłosiło się doń kilku wodzów plemienia Dakotów z pytaniem, czy nie podjąłby się stworzenia pomnika honorującego Indian. Wódz Henry Standing Bear napisał doń: "My, wodzowie, chcielibyśmy by biały człowiek wiedział, że czerwony człowiek też ma swoich bohaterów".
Ziółkowski przystąpił do planowania pomnika Szalonego Konia, na który Indianie przeznaczyli 200-metrową skałę w Górach Czarnych. Korczak wykupił górę i okoliczny teren od rządu USA w zamian za inną swoją posiadłość. Kiedy projekt był przygotowany, zaczęła się wojna. Ziółkowski wstąpił na ochotnika do armii amerykańskiej, został ranny w Normandii podczas lądowania na plaży Omaha i wrócił do USA.
W 1947 przeniósł się na stałe w Góry Czarne i rozpoczął tworzenie największej rzeźby świata (ukończona będzie miała 195 m długości i 172 m wysokości, w samej głowie wodza mogłyby się zmieścić wszystkie głowy prezydentów z Mount Rushmore). 3 czerwca 1948 dokonano pierwszej kontrolowanej eksplozji dynamitu.
W Święto Dziękczynienia 1950 Ziółkowski ożenił się z Ruth Ross (ur. 26 czerwca 1926 w Hartford, zm. 21 maja 2014 w Rapid City), entuzjastką sztuki, która od 1947 była jego asystentką. Prace przy pomniku przebiegały wolno, bowiem Ziółkowski odmówił przyjęcia dotacji państwowych w myśl indiańskiej zasady, że "Góry Czarne nie są na sprzedaż". Pieniądze zbiera prywatna fundacja (Crazy Horse Memorial Fundation), a kasę zasilają wpływy z biletów wstępu. Ośrodek Crazy Horse rok rocznie odwiedza ponad milion turystów.
Ziółkowski zmagał się z rzeźbą do 1982, kiedy to zmarł nagle na zawał serca w miejscu pracy. Do tego czasu zaznaczył kontury rzeźby przedstawiającej Crazy Horse dosiadającego konia i wskazującego na swój dom, oświadczając, że „moje ziemie są tam, gdzie leżą moi zmarli”. Został pochowany u stóp pomnika. Po jego śmierci prace kontynuowała wdowa i siedmioro spośród dziesięciorga dzieci. Ruth Ross po śmierci została pochowana wraz z mężem, a ich dzieci i wnuki kontynuują prace i działają w Crazy Horse Memorial Foundation.
Jego krewną jest pisarka Aleksandra Ziółkowska-Boehm.
Linki zewnętrzne.
 

</doc>
<doc id="567664" url="https://pl.wikipedia.org/wiki?curid=567664" title="Sarkolemma">
Sarkolemma



</doc>
<doc id="567666" url="https://pl.wikipedia.org/wiki?curid=567666" title="Izomorfizm (krystalografia)">
Izomorfizm (krystalografia)

Izomorfizm (równopostaciowość) w sensie ogólnym – zdolność do przyjmowania takich samych form krystalograficznych przez substancje o odmiennym, bądź tylko częściowo podobnym, składzie chemicznym, przy jednoczesnej zdolności tych substancji do tworzenia roztworów stałych pierwszego rodzaju (substytucyjnych).
Badania rentgenograficzne doprowadziły do stwierdzenia, że izomorfizm jest wynikiem identycznego ugrupowania atomów (jonów) w strukturach. Przyczyną izomorfizmu jest zdolność atomów, jonów i ich grup o tej samej wartościowości i zbliżonej objętości, do wzajemnego zastępowania się w sieci krystalicznej – (diadochia).
Zdolność zastępowania się jonów w sieci krystalicznej uwarunkowana jest ich promieniami i ładunkami elektrycznymi. Różnica promieni zastępujących się jonów powinna być nie większa niż 15% a ładunek elektryczny sieci po substytucji musi być taki sam. Wraz ze wzrostem temperatury i ciśnienia może dojść do zastąpienia, w określonej proporcji jonów, których promienie wykazują różnicę ponad 15%.
Rodzaje izomorfizmu.
Pojęcie to obejmuje:
Niekiedy dwie substancje krystaliczne wykazują identyczny typ struktury, różniący się tym, że pozycje kationów i anionów są zmienione. Przykładem tego zjawiska są kryształy fluorku wapnia (CaF2) i siarczku sodu (Na2S).
Takie podobieństwo strukturalne minerałów określane jest mianem antyizomorfizmu.
Izomorfizm minerałów.
Izomorfizm jest częstym zjawiskiem w świecie minerałów.
Podobieństwo zewnętrznej postaci takich kryształów wynika z podobieństwa ich wewnętrznej budowy, czyli struktury (izostrukturalność).
Mogą one tworzyć szeregi izomorficzne = (roztwory stałe), np.:

</doc>
<doc id="567667" url="https://pl.wikipedia.org/wiki?curid=567667" title="Dolina Orlicy">
Dolina Orlicy

Dolina Orlicy (620–460 m n.p.m.) – górska dolina rzeki, mikroregion w Sudetach Środkowych w woj. dolnośląskim.
Położenie.
Dolina Orlicy położona jest między Górami Bystrzyckimi a Górami Orlickimi, wzdłuż koryta rzeki Dzikiej Orlicy, na terenie południowo-zachodniej Polski (województwo dolnośląskie) i środkowo-południowych Czech (kraj hradecki, kraj pardubicki).
Opis.
Dolina Orlicy jest to głęboka wciosowa dolina o wąskim, lekko falistym, płaskim i spadzistym dnie oraz stromych asymetrycznych zboczach. Dolina rozdziela Góry Bystrzyckie położone na północnym wschodzie od Gór Orlickich na południowym zachodzie. Wzdłuż doliny środkiem płynie rzeka Dzika Orlica (czes. "Divoká Orlice"), która na odcinku od Lasówki do Lesicy stanowi granicę państwową między Polską i Czechami. Obszar doliny jest ciekawy przyrodniczo i krajobrazowo, o szerokich panoramach widokowych, rozciągających się ze zboczy gór i wyżej leżących wierzchowin. Wzdłuż koryta rzeki i na terasach zalewowych rosną lasy liściaste, na terenach wsi rosną okazałe pomnikowe drzewa (głównie lipy drobnolistne).
Jeszcze 100 lat temu tętniło w dolinie życie, w położonych wzdłuż rzeki wsiach były czynne młyny, warsztaty i huty. Obecnie dolina jest w znacznym stopniu wyludniona, część wsi i osad zanikła.
Budowa.
Dno doliny stanowią warstwy zbudowane głównie ze skał metamorficznych należących do metamorfiku bystrzycko-orlickiego. Lokalnie, głównie w części południowej występują skały wapienne: wapienie krystaliczne (marmury kalcytowe i dolomitowe) i erlany. Powierzchnia zrównania doliny pokryta jest cienką warstwą utworów czwartorzędowych, glin deluwialnych, utworów eolicznych, a także osadów polodowcowych. Środek doliny wyznacza wcięte koryto rzeki Dzikiej Orlicy wraz z ujściowymi odcinkami dolin licznych potoków będących jej dopływami.
Krajobraz.
Krajobraz Doliny Orlicy uwarunkowany jest budową i przeszłością geologiczną – przedstawia krajobraz lekko falistej równiny, pociętej w poprzek licznymi potokami. Najwyższe położenie doliny wynosi 620 m n.p.m., a najniższe 460 m n.p.m. Cały obszar jest równinny, falisty, łagodnie ciągnący się w kierunku południowo-wschodnim wzdłuż koryta Dzikiej Orlicy. Poza nielicznymi wzniesieniami obszar doliny nie jest porośnięty lasem. Teren jest mało zaludniony, większość obszaru zajmują pola uprawne i łąki. Krajobraz przeobrażony, ale w nieznacznym stopniu zurbanizowany. Dolina krajobrazowo jest odpowiednikiem dolin alpejskich.
Klimat.
Położenie fizyczno-geograficzne doliny oraz masywy górskie Gór Bystrzyckich, osłaniających dolinę od północy i północnego wschodu, oraz Gór Orlickich, osłaniających ją od południowego zachodu, sprawiają, że nad obszarem ścierają się masy powietrzne, wpływające na kształtowanie się typów pogody i zjawisk atmosferycznych tego mikroregionu. Klimat jest dość zróżnicowany: od ostrego, chłodnego i wilgotnego po umiarkowany i ciepły, charakteryzujący się zmiennym stanem pogody. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz zima ze średnimi opadami śniegu. Zachmurzenie: średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami. Średnia temperatura roczna waha się w granicach 3–6 °C, w skali roku przeważają wiatry południowo-zachodnie.
Roślinność i zwierzęta.
Na terenie wiosek oraz wzdłuż dróg wyrosły nitrofilne ziołorośla z udziałem: świerząbka korzennego, świerząbka orzęsionego, pokrzywy zwyczajnej, marchewnika anyżowego i inne. W dolinie występują zbiorowiska nieleśne, będące wynikiem działalności człowieka i koncentrują się wokół terenów osadniczych. Największe z nich występują w otoczeniu Rudawy i Lasówki. W dolinach potoków występuje nadrzeczna olszynka górska. Charakterystycznym gatunkiem doliny jest łubin trwały, zarastający niezagospodarowane łąki. Obszar doliny Dzikiej Orlicy zarówno ze strony czeskiej, jak i polskiej jest projektowanym specjalnym obszarem ochrony siedlisk Natura 2000 – w wodach Dzikiej Orlicy żyje m.in. głowacz białopłetwy.
Wody.
Dolina Orlicy położona jest w dorzeczu Łaby. Największą rzeką doliny jest Dzika Orlica – lewostronny dopływ Orlicy. Większymi dopływami Dzikiej Orlicy odwadniającymi dolinę i okoliczne zbocza Gór Bystrzyckich i Orlickich są potoki: Tartaczny Potok, Białka, Mostowy Potok, Wołowiec, Czerwony Strumień, Sarni Potok, Rokytenka, Zdobnice, Bělá, Bahnice.
Komunikacja.
Wzdłuż doliny prowadzą drogi:
po polskiej stronie:
po czeskiej stronie:
Miejscowości.
Wzdłuż doliny położone są miejscowości:
Turystyka.
Przez górną część doliny przechodzi szlak turystyczny:
Na terenie doliny znajdują się dwa przejścia graniczne:

</doc>
<doc id="567670" url="https://pl.wikipedia.org/wiki?curid=567670" title="Robert Kozak">
Robert Kozak

Robert Kozak (ur. 12 stycznia 1964 w Warszawie) – polski dziennikarz, menedżer, ekspert zarządzania, trener biznesu, wykładowca akademicki, autor książek dla biznesu.
Życiorys.
W latach 80. związany z opozycją demokratyczną. Jako uczeń liceum internowany w stanie wojennym. Był współzałożycielem Serwisu Informacyjnego „Solidarności”. Relacjonował jako reporter obrady Okrągłego Stołu dla Radia Wolna Europa, Głosu Ameryki i BBC.
W latach 1990–2005 pracował w BBC, początkowo jako reporter, potem jako szef warszawskiego oddziału radia BBC, którego był twórcą, gdzie uruchamiał projekty multimedialne w Polsce. Uczestniczył w powołaniu Inforadia (dzisiaj Tok FM).
W latach 2005–2006 szef „Wiadomości” i „Teleexpressu” w TVP1.
Był prezesem i udziałowcem polskiego oddziału Brian Tracy International, międzynarodowej firmy doradczej. 
Partner Zarządzający Business Development Consulting. Jako konsultant i trener wspiera organizacje w zakresie budowania strategii biznesowych i przywództwa. Był doradcą zarządu firmy GEMIUS S.A.. W latach 2010-2013 pracował jako ekspert ds. strategii w Krajowej Radzie Radiofonii i Telewizji.
Był wykładowcą w Państwowej Wyższej Szkole Filmowej, Telewizyjnej i Teatralnej w Łodzi na kierunku Realizacji Obrazu i Dźwięku Telewizyjnego – realizacja programów dziennikarskich. Wykładał też na międzynarodowych studiach w Collegium Civitas. W Szkole Głównej Handlowej w Warszawie prowadzi wykłady z zarządzania sprzedażą na studiach podyplomowych. Współautor jednego z rozdziałów "Biblii Dziennikarstwa", Wydawnictwo ZNAK.
Jest autorem serii powieści biznesowych, z których dotąd ukazały się trzy części: Wędrówki z Gandalfem – Sprzedaż, Wędrówki z Gandalfem. Przywództwo., Wystąpienia publiczne. 4-godzinna sesja coachinowa, która przygotuje Cię do każdego wystąpienia. 
Był też headhunterem – pełnił funkcję Executive Director w amerykańskiej firmie executive search Russell Reynolds Associates.

</doc>
<doc id="567675" url="https://pl.wikipedia.org/wiki?curid=567675" title="Adularyzacja">
Adularyzacja

Adularyzacja – rodzaj opalescencji odznaczający się charakterystyczną perłowo-białą, srebrzysto-mleczną bądź srebrzysto-błękitną poświatą obserwowaną w skaleniach.
Najczęściej występuje w adularze, ale uwidacznia się też w innych 
skaleniach potasowych (głównie w ortoklazie, sanidynie, mikroklinie); sporadycznie w niektórych plagioklazach: albicie i oligoklazie.
Okazy wykazujące to zjawisko są określane mianem kamieni księżycowych.

</doc>
<doc id="567681" url="https://pl.wikipedia.org/wiki?curid=567681" title="Tytuły i kategorie szachowe">
Tytuły i kategorie szachowe

Tytuły i kategorie szachowe są wykładnikiem maksymalnego wyniku sportowego, osiągniętego przez szachistę. W grze bezpośredniej rozróżniamy:
Tytuły i kategorie szachowe.
Wszystkie kategorie międzynarodowe, kategoria mistrza krajowego oraz kandydata na mistrza krajowego nadawane są w formie tytułu. Zawodnicy nieposiadający żadnej kategorii szachowej mają ranking 1000 punktów. Tytuły i kategorie szachowe przyznawane są dożywotnio przez Komisję Klasyfikacji i Ewidencji Polskiego Związku Szachowego (w przypadku kategorii centralnych) oraz przez komisje wojewódzkie (w przypadku kategorii okręgowych).
"Uwagi:" 
Warunki.
Zdobycie tytułów i kategorii obwarowane jest znaczną liczbą warunków, z których najważniejszymi są: minimalne dopuszczalne tempo gry, minimalny sumaryczny czas trwania partii, maksymalna liczba partii oraz maksymalne dopuszczalne liczby rund w jednym dniu.

</doc>
<doc id="567684" url="https://pl.wikipedia.org/wiki?curid=567684" title="Pseudomorfoza">
Pseudomorfoza

Pseudomorfoza (inaczej pseudomorfizm) - zjawisko dziedziczenia formy zewnętrznej przez minerał wtórny lub agregat mineralny, który utworzył się w miejscu innego, pierwotnego minerału. Postać nowo powstałego minerału nawiązuje do wcześniej istniejącego kryształu, natomiast skład chemiczny i budowa wewnętrzna odpowiadają nowo utworzonemu minerałowi.
Pseudomorfozy stanowią ważne świadectwo przeobrażeń, jakie zachodziły w skałach.
Istnieją dwa rodzaje podstawienia pseudomorficznego:
Do często spotykanych pseudomorfoz należą:

</doc>
<doc id="567688" url="https://pl.wikipedia.org/wiki?curid=567688" title="Test plam atramentowych Rorschacha">
Test plam atramentowych Rorschacha



</doc>
<doc id="567690" url="https://pl.wikipedia.org/wiki?curid=567690" title="Przywilej Pawłowy">
Przywilej Pawłowy

Przywilej Pawłowy, przywilej wiary – w chrześcijaństwie prawo do rozwiązania małżeństwa przez osoby, które zostały chrześcijanami, będąc wcześniej w związku małżeńskim, w sytuacji, gdy dotychczasowy małżonek nie chce utrzymywać dalej związku.
Perykopa biblijna.
Podstawą stosowania prawa do rozwiązania istniejącego małżeństwa jest fragment 1. Listu do Koryntian, w którym Paweł z Tarsu wyraźnie przypisuje sobie autorstwo tego prawa (stąd też pochodzi nazwa przywileju):
Kościół katolicki.
Związki małżeńskie osób nieochrzczonych Kościół katolicki traktuje na równi z małżeństwami sakramentalnymi osób ochrzczonych nazywając je "małżeństwami naturalnymi" (→ prawo naturalne), przyznając im wszystkie właściwe przymioty, w tym nierozerwalność. Z tego powodu prawo do skorzystania z "przywileju wiary" obwarowane jest szeregiem warunków. Najważniejszym z nich jest deklaracja strony nieochrzczonej dotycząca dalszego utrzymania związku i zachowania wolności religijnej strony ochrzczonej. Jedynie negatywna odpowiedź strony nieochrzczonej może być przesłanką do rozwiązania małżeństwa. Ponadto dotychczasowe małżeństwo zostaje rzeczywiście rozwiązane dopiero przez fakt zawarcia nowego związku małżeńskiego przez stronę ochrzczoną.
Podstawą kanoniczną stosowania przywileju są kanony 1143-1150 Kodeksu prawa kanonicznego, kanony 854-861 Kodeksu kanonów Kościołów wschodnich, List apostolski "Causas matrimoniales" Pawła VI oraz dokumenty Kongregacji Nauki Wiary "Ut notum est" ("Instrukcja o rozwiązaniu małżeństwa na mocy przywileju wiary") i "Processum" ("Normy proceduralne prowadzenia procesu o rozwiązanie węzła małżeńskiego na mocy przywileju wiary").
Zgodnie z procedurą proces dowodowy o rozwiązanie małżeństwa na podstawie przywileju wiary prowadzi biskup diecezjalny petenta. Oceny zgromadzonych dowodów i wydanie wyroku w sprawie należy do Stolicy Apostolskiej.
Do skutecznego rozwiązania małżeństwa konieczne jest spełnienie trzech, następujących warunków:
Jeżeli nastąpi rozwiązanie małżeństwa, strona ochrzczona zobowiązana jest do spełnienia w razie konieczności obowiązków alimentacyjnych wobec pozostawionych dzieci i pozostawionego małżonka.
Szczególnym przypadkiem są małżeństwa poligamiczne, ponieważ Kościół katolicki uważa je za sprzeczne z naturą małżeństwa. W takich przypadkach mężczyzna mający kilka żon i starający się o chrzest musi oddalić wszystkie żony, pozostając w związku z pierwszą. Jeżeli pierwsza żona nie chce pozostać w takim związku, wówczas mężczyzna ma prawo wybrać jedną z dotychczasowych żon i oddalić pozostałe. Nie wolno mu jednak oddalić wszystkich. Jeżeli katechumenka jest jedną z wielu żon, to nie wolno jej pozostać w związku poligamicznym. To co dotyczy związków wielożennych odnosi się tak samo do związków poliandrycznych.
W przypadku rozpadu związku poligamicznego obowiązek alimentacyjny wobec oddalonych stron i ich dzieci ciąży na ordynariuszu miejsca, który prowadził proces rozwiązujący małżeństwo.

</doc>
<doc id="567691" url="https://pl.wikipedia.org/wiki?curid=567691" title="Ravaillac">
Ravaillac



</doc>
<doc id="567692" url="https://pl.wikipedia.org/wiki?curid=567692" title="Paramorfoza">
Paramorfoza

Paramorfoza – rodzaj pseudomorfozy utworzonej przez odmianę polimorficzną tej samej substancji chemicznej, bardziej trwałą w danych warunkach. Substancja zachowuje swój dotychczasowy kształt i skład chemiczny, lecz zmienia swoją budowę wewnętrzną.

</doc>
<doc id="567694" url="https://pl.wikipedia.org/wiki?curid=567694" title="Sstv">
Sstv



</doc>
<doc id="567696" url="https://pl.wikipedia.org/wiki?curid=567696" title="SSTV">
SSTV

SSTV (ang. "Slow Scan TeleVision") – analogowa technika przesyłania nieruchomych obrazów, wykorzystywana głównie w łączności amatorskiej w pasmach fal krótkich i ultrakrótkich.
W emisji SSTV czas przesyłu pojedynczego obrazu zawiera się pomiędzy kilkunastoma sekundami a kilkoma minutami, zależnie od sposobu zakodowania sygnału SSTV i rozdzielczości obrazu.
Ograniczenie to wynika z powodu bardzo wąskiego pasma nadajnika radioamatorskiego (ok. 3 kHz przy pracy SSB), a więc mniejszej przepustowości dla transmitowanej informacji – dla porównania kanał TV zajmuje kilka MHz.
Z tego względu SSTV jest systemem przeznaczonym do przesyłania obrazów statycznych (nieruchomych).
Zasięg tego systemu jest bardzo duży, i obejmuje praktycznie cały świat, przy stosunkowo niewielkiej mocy nadajnika. System ten, we współczesnej wersji, wymaga komputera z odpowiednim oprogramowaniem oraz nadajnika i odbiornika.

</doc>
<doc id="567698" url="https://pl.wikipedia.org/wiki?curid=567698" title="Synagoga w Parzęczewie">
Synagoga w Parzęczewie

Synagoga w Parzęczewie – zbudowana pod koniec XVIII wieku. Podczas II wojny światowej zniszczona przez hitlerowców.
Budynek synagogi był dwukondygnacyjny, we wschodniej części znajdowała się sala główna, zaś w zachodniej części znajdowała się dwukondygnacyjna galeria, ze schodami prowadzącymi na babiniec. Babiniec znajdował się nad przedsionkiem, który prowadził do sali głównej, którą przykryto stropem naśladującym sklepienie kolebkowe. Niezwykle ozdobione było Aron ha-kodesz i drewniana altanowa bima.

</doc>
<doc id="567699" url="https://pl.wikipedia.org/wiki?curid=567699" title="Starogard Gdański (stacja kolejowa)">
Starogard Gdański (stacja kolejowa)

Starogard Gdański – stacja kolejowa w Starogardzie Gdańskim, w województwie pomorskim.
Historia.
W grudniu 2016 roku podpisano umowę na budowę zintegrowanego węzła komunikacyjnego zlokalizowanego w bezpośrednim sąsiedztwie stacji kolejowej. Projekt obejmuje również przebudowę oraz modernizację dworca. Całość prac ma kosztować 42,5 mln zł. Wyremontowany dworzec został otwarty w październiku 2018.
W roku 2019 stacja obsługiwała 1000–1500 pasażerów na dobę.
Lokomotywownia.
Na stacji znajdowała się lokomotywownia, która np. w 1934 jako stacja trakcyjna podlegała Oddziałowi Mechanicznemu w Tczewie; w 1941 jako "Lokbf Preuß. Stargard" podległa Zakładowi Kolejowemu w Tczewie ("Bw Dirschau"). Obecnie już nie istnieje.
Połączenia.
W Starogardzie przewozy obsługują Polregio oraz PKP Intercity.
Polregio.
Przewoźnik obsługuje połączenia między Tczewem a Chojnicami, a także jedną wydłużoną parę łączącą Chojnice z Trójmiastem. Dodatkowo w okresie wakacyjnym połączenie to jest wydłużane do Helu.
PKP Intercity
Przewoźnik obsługuje 2 pary pociągów TLK Bory Tucholskie między Gdynią Główną a Kostrzynem nad Odrą.

</doc>
<doc id="567702" url="https://pl.wikipedia.org/wiki?curid=567702" title="Stara Synagoga w Piotrkowie Trybunalskim">
Stara Synagoga w Piotrkowie Trybunalskim

Stara Synagoga w Piotrkowie Trybunalskim – drewniana synagoga znajdująca się w Piotrkowie Trybunalskim przy obecnej ulicy Jerozolimskiej.
Synagoga została zbudowana w 1689 roku za przywilejem króla Jana III Sobieskiego nadanego w Jarosławiu w 1679 roku. 
Synagoga została spalona w 1740 roku przez uczniów szkół jezuickich i pijarskich podczas zamieszek antyżydowskich. W latach 1791-1793 na jej miejscu wzniesiono nową, murowaną synagogę, zwaną później Wielką.

</doc>
<doc id="567704" url="https://pl.wikipedia.org/wiki?curid=567704" title="Bonifacja">
Bonifacja

Bonifacja – imię żeńskie pochodzenia łacińskiego. Wywodzi się od słów "bonum fatum" oznaczających "dobry los". Żeński odpowiednik imienia Bonifacy. Patronką tego imienia jest św. Bonifacja Rodríguez Castro.
Bonifacja imieniny obchodzi 8 sierpnia.
Znane osoby noszące to imię: 

</doc>
<doc id="567705" url="https://pl.wikipedia.org/wiki?curid=567705" title="Starogard Gdański Przedmieście">
Starogard Gdański Przedmieście

Starogard Gdański Przedmieście – bocznica szlakowa i przystanek osobowy w Starogardzie Gdańskim, często zwany także "Starogard Szlachecki", w województwie pomorskim. Dawniej przystanek na trasach Starogard Gdański - Skórcz i Skarszewy - Skórcz; obecnie obsługuje tylko pociągi towarowe.

</doc>
<doc id="567706" url="https://pl.wikipedia.org/wiki?curid=567706" title="Synagoga w Ujedździe">
Synagoga w Ujedździe

Synagoga w Ujeździe – synagoga znajdująca się w Ujeździe przy ulicy Parkowej 10.
Synagoga została zbudowana w połowie XIX wieku. Podczas II wojny światowej hitlerowcy spalili synagogę. Po wojnie odbudowano ją dostosowując budynek na potrzeby remizy strażackiej.
Murowany i orientowany budynek synagogi wzniesiono na planie prostokąta, z fasadą nieco szerszą od głównego korpusu. Po wojnie po odbudowaniu budynku synagogi zachowano części wystroju zewnętrznego fasady, które usunięto w latach 90. XX wieku.

</doc>
<doc id="567708" url="https://pl.wikipedia.org/wiki?curid=567708" title="(58534) Logos">
(58534) Logos

(58534) Logos, planetoida krążąca w pasie Kuipera.
Odkrycie i nazwa.
Obiekt transneptunowy (58534) Logos został odkryty 4 lutego 1997 roku w obserwatorium astronomicznym na Mauna Kea (Hawaje). Asteroida ta nosiła najpierw prowizoryczne oznaczenie (58534) 1997 CQ29, nim została nadana jej nazwa właściwa, która wywodzi się z gnostycyzmu.
Orbita.
Orbita planetoidy (58534) Logos nachylona jest pod kątem 2,9˚ do ekliptyki, a jej mimośród wynosi 0,12. Ciało to krąży w średniej odległości 45,03 j.a. wokół Słońca. Peryhelium orbity znajduje się 39,71 j.a., a aphelium 50,35 j.a. od Słońca. Na jeden obieg Słońca asteroida ta potrzebuje ponad 302 lata. Obiekt zaliczany jest do cubewano.
Właściwości fizyczne.
Jest to ciało o średnicy szacowanej na 80 km. Absolutna wielkość gwiazdowa (58534) Logos to 6,6. Albedo tego obiektu jest wysokie, sięga 0,45, temperatura zaś bardzo niska – ok. 37 K.
Po odkryciu księżyca tej planetoidy obliczono przybliżoną masę Logosa, która wynosi 2,7 kg, średnia gęstość zaś jest bardzo niska – 1,0 g/cm³. 
Towarzysz „Zoe”.
17 listopada 2001 roku za pomocą teleskopu Hubble’a dostrzeżono towarzysza Logosa – Zoe (oznaczony pierwotnie S/2001 (58534) 1). Odkrywcami byli: K. S. Noll, D. C. Stephens, W. M. Grundy, J. Spencer, R. L. Millis, M.W. Buie, D. Cruikshank, S. C. Tegler i W. Romanishin. Zoe jest niewiele mniejszy od Logosa, ma średnicę szacowaną na 66 km, obiega wraz z większym towarzyszem wspólny środek masy w zmiennej odległości od jej centrum (od 4405 do 11 614 km) w czasie 312±3 dni. Ekscentryczność orbity Zoe to 0,45±0,03. Obliczono, iż jego masa sięga 1,5±0,2 kg.
Układ Logosa i Zoe jest w zasadzie planetoidą podwójną.

</doc>
<doc id="567709" url="https://pl.wikipedia.org/wiki?curid=567709" title="Agryppa (imię)">
Agryppa (imię)

Agryppa — imię męskie pochodzenia łacińskiego, zaliczające się do niedużej grupy najstarszych imion rzymskich (imion właściwych, "praenomen", por. Marek, Tyberiusz, Tytus), oznaczające "narodzony nóżkami do przodu", z dawniejszego "*agro-ped-s" ("-ped-s" skrócone do "-ppa") — por. awestyjskie "agra-" — "pierwszy", sanskryckie "agre-pah" — "ten który pierwszy pije". Już w okresie klasycznym imię to zaczęło funkcjonować tylko jako przydomek ("cognomen"). 
Agryppa imieniny obchodzi: 14 listopada.
Znane osoby o nazwisku Agryppa:

</doc>
<doc id="567710" url="https://pl.wikipedia.org/wiki?curid=567710" title="Synagoga w Lutomiersku">
Synagoga w Lutomiersku

Synagoga w Lutomiersku – nieistniejąca obecnie drewniana synagoga znajdująca się w Lutomiersku.
Synagoga zbudowana w latach 1763-1765 za panowania Stanisława Augusta Poniatowskiego, według projektu żydowskiego architekta Beniamina Hillela. Synagoga spłonęła podczas I wojny światowej, najprawdopodobniej w 1914.
Drewniany orientowany budynek synagogi wzniesiono na planie prostokąta, w stylu architektonicznym charakterystycznym dla drewnianych bożnic z terenów Polski. Ściany na podmurowaniu kamiennym o konstrukcji zrębowej wzmocnione lisicami. Pięcioprzęsłowy, dwukondygnacyjny portyk z sześciu drewnianych kolumn na podmurowaniu i podwalinie z wbudowanymi dwoma symetrycznymi biegami schodów do babińca. Całość przekryta łamanym dachem osadzonym na cofniętej ku wnętrzu ściance kolankowej, odeskowanej w formie fryzu. Dolna kondygnacja dachu była dwuspadowa, górna również dwuspadowa przyczółkami przykrywającymi uskoki ścian szczytowych..
Sala główna na planie zbliżonym do kwadratu o wymiarach 15,27 x 15,60 m o wysokości ścian ok. 7,00 m.Wysokość sklepienia w najwyższym punkcie 14,50 m. Była zagłębiona trzy stopnie w stosunku do podłogi sieni. Była podzielona dwoma rzędami kolumn na trzy nawy: środkową o szerokości 10,0 m i dwie wąskie o szerokości 2,80 m w osi kolumn. Od zachodu znajdowała się sień z wydzieloną izbą, nad nimi na piętrze babiniec również podzielony na trzy nawy, nadwieszony do wnętrza sali na podciągu podpartym dwoma słupami. Do sieni prowadziły szerokie, dwuskrzydłowe drzwi umieszczone na osi ściany zachodniej. Drugie drzwi o wystroju barkowym znajdowały się w ścianie południowej.
W sali głównej na środku stała bogato rzeźbiona ośmioboczna bima. Na wschodniej ścianie znajdował się misternie zdobiony Aron ha-kodesz. Tworzyła go jednokondygnacyjną szafa, obramowana dwoma kolumienkami, nakryta płaską kopułką. Nad nią na ścianie znajdowały się dwa pozłacane orły jeden nad drugim z koroną między nimi także pozłacaną. 

</doc>
<doc id="567715" url="https://pl.wikipedia.org/wiki?curid=567715" title="Rogat">
Rogat

Rogat, Rogacjusz – imię męskie pochodzenia łacińskiego, od "rogatus" – "prośba, żądanie". Patronem tego imienia jest św. Rogat, mnich (V wiek).
Rogat imieniny obchodzi 17 sierpnia.

</doc>
<doc id="567716" url="https://pl.wikipedia.org/wiki?curid=567716" title="Rustyk">
Rustyk

Rustyk (łac. "Rusticus") – imię męskie pochodzenia łacińskiego, od "rusticus" - "rustykalny". Patronem tego imienia jest św. Rustyk, mnich (V wiek).
Rustyk imieniny obchodzi 25 kwietnia, 17 sierpnia, 10 października, 14 października i 26 października.
Żeński odpowiednik: Rustyka.
Zobacz też:

</doc>
<doc id="567719" url="https://pl.wikipedia.org/wiki?curid=567719" title="Rustyka (imię)">
Rustyka (imię)

Rustyka – imię żeńskie pochodzenia łacińskiego, od "rusticus" – "rustykalny". Patronem tego imienia jest św. Rustyk, mnich (V wiek).
Rustyka imieniny obchodzi 25 kwietnia, 17 sierpnia, 10 października, 14 października i 26 października.

</doc>
<doc id="567723" url="https://pl.wikipedia.org/wiki?curid=567723" title="Septymiusz">
Septymiusz

Septymiusz, Septym – imię męskie pochodzenia łacińskiego. Patronem tego imienia jest św. Septymiusz, mnich (V wiek). Jego żeńskim odpowiednikiem jest imię Septymia.
Septymiusz imieniny obchodzi 17 sierpnia.
Septym imieniny obchodzi 24 października.
Historia.
Imię pochodzi z języka łacińskiego, genetycznie nazwisko utworzone przyrostkiem "-ius" od przedimienia (praenomen) "Septimus" - Septym. Wywodzi się od liczebnika "siódmy".

</doc>
<doc id="567727" url="https://pl.wikipedia.org/wiki?curid=567727" title="Artur Malawski">
Artur Malawski

Artur Malawski (ur. 4 lipca 1904 w Przemyślu, zm. 26 grudnia 1957 w Krakowie) – polski kompozytor, pedagog i dyrygent.
Od ósmego roku życia uczył się gry na skrzypcach w Przemyślu. W 1920 rozpoczął ośmioletnie studia gry na skrzypcach w Konserwatorium Towarzystwa Muzycznego w Krakowie w klasie Jana Chmielewskiego oraz teorii muzyki u ks. Bernardina Rizziego. W latach 1927–1933 koncertował w Krakowie i innych miastach oraz w Polskim Radiu. Z powodu urazu lewej ręki musiał zrezygnować z kariery wirtuoza. Rozpoczął wtedy karierę profesora. Nauczał skrzypiec i teorii muzyki w Konserwatorium Towarzystwa Muzycznego w Krakowie (1928–1936), gry na skrzypcach w Śląskiej Szkole Muzycznej w Katowicach (1929–1930) oraz w Żeńskim Seminarium Nauczycielskim w Krakowie (1930–1932). Był współzałożycielem Stowarzyszenia Młodych Muzyków w Krakowie (1932). W 1936 rozpoczął naukę w Państwowym Konserwatorium Muzycznym w Warszawie, gdzie studiował kompozycję w klasie Kazimierza Sikorskiego oraz dyrygenturę w klasie Waleriana Bierdiajewa. Studia ukończył w 1939 z odznaczeniem za kompozycję. Po wybuchu II wojny światowej przeniósł się do Włodzimierza Wołyńskiego, gdzie prowadził chór i orkiestrę ukraińskiego teatru muzycznego.
W 1940 podjął pracę nauczyciela gry na skrzypcach i klasy kameralnej w szkole muzycznej w Tarnopolu. W 1941 zamieszkał we Lwowie, a następnie przeniósł się do Lublina, gdzie do 1944 uczył prywatnie gry na skrzypcach oraz organizował koncerty dla Polaków. Od 1945 uczył dyrygentury i kompozycji w Państwowej Wyższej Szkole Muzycznej w Krakowie, gdzie w latach 1951–1952 kierował sekcją operową na Wydziale Wokalnym. W 1957 został mianowany kierownikiem Katedry Dyrygentury. W latach 1950–1954 uczył dyrygentury w Państwowej Wyższej Szkole Muzycznej (obecnie Akademia Muzyczna w Katowicach). W 1955 został profesorem nadzwyczajnym. W latach 1945–1957 występował sporadycznie jako dyrygent. W 1948 odniósł sukces artystyczny wykonując swoje „Etiudy Symfoniczne” na fortepian i orkiestrę podczas festiwalu Międzynarodowego Towarzystwa Muzyki Współczesnej w Amsterdamie. W latach 1945–1948 wchodził w skład Komisji Programowej Szkolnictwa Wyższego przy Ministerstwie Kultury i Sztuki. Od 1946 był członkiem zarządu, a w latach 1948–1951 i w 1957 prezesem Polskiego Towarzystwa Muzyki Współczesnej. W latach 1951–1954 był członkiem Zarządu Głównego Związku Kompozytorów Polskich (ZKP).
Pochowany został na Cmentarzu Rakowickim w Krakowie, w alei zasłużonych (kwatera LXVII-płn. 2-6).
Nagrody i odznaczenia:
W latach 1962–1982 co dwa lata odbywał się w Krakowie Konkurs Kompozytorski im. Artura Malawskiego.
Do jego uczniów należeli m.in. Bogusław Schaeffer, Krzysztof Penderecki (kompozycja) oraz Jerzy Katlewicz i Jerzy Semkow (dyrygentura), a także Wojciech Kilar.

</doc>
<doc id="567728" url="https://pl.wikipedia.org/wiki?curid=567728" title="Harcówka">
Harcówka

Harcówka − na ogół pomieszczenie, zazwyczaj w budynku szkoły, parafii lub np. piwnicy budynku mieszkalnego, przystosowane do potrzeb zbiórek harcerskich zastępów, drużyny lub szczepu.
Służy m.in. do przechowywania sprzętu drużyn i szczepów oraz prowadzenia przygotowań do większych wypraw lub imprez harcerskich.
Harcówki często posiadają wystrój o tematyce harcerskiej związany z obrzędowością harcerską. Do wystroju wykorzystywana jest czasem siatka maskująca, elementy drewnianej pionierki i różnego rodzaju znaleziska z harcerskich wypraw. O ile istnieje możliwość, w harcówce bywa budowany kominek lub jego atrapa. Częścią wystroju mogą też być proporce, plakietki zlotów i rajdów oraz tablice informacyjne drużyn.

</doc>
<doc id="567729" url="https://pl.wikipedia.org/wiki?curid=567729" title="System APG I">
System APG I

APG I – akronim oznaczający pierwszą wersję systemu APG klasyfikującego rośliny okrytonasienne ściśle na podstawie kryterium filogenetycznego. System ten opublikowany został w roku 1998 przez taksonomów skupionych w Angiosperm Phylogeny Group. 
W systemie APG I sklasyfikowano 462 rodzin w 40 monofiletycznych (jak wówczas domniemano) rzędach zebranych w kilka głównych, monofiletycznych grup. Grupy te nazwano nieformalnie (bez odwoływania się do tradycyjnych jednostek taksonomicznych) ze względu na niemożność sklasyfikowania kladów w hierarchicznym układzie taksonów. Ze względu na niepełne dane filogenetyczne system koncentrował się na układzie jednostek dużych (od rzędów w górę). Klasyfikacja rodzin była w wielu miejscach prowizoryczna. Wśród rodzin 25 opisanych zostało jako zajmujące niejasną pozycję.
Następcami systemu APG I są systemy: APG II (2003), APG III (2009) i APG IV (2016).
Klasyfikacja.
Uproszczony schemat klasyfikacji okrytonasiennych w systemie APG I:

</doc>
<doc id="567731" url="https://pl.wikipedia.org/wiki?curid=567731" title="Ě">
Ě

Ě, Ěě (czeskie e háček) – litera używana w alfabetach języka kaszubskiego, języka czeskiego, w językach łużyckich, a także w transkrypcjach. Jest przypisywana samogłosce []. Pełni rolę litery zmiękczającej. W transliteracji slawistycznej oznacza się tą literą głoskę jać.

</doc>
<doc id="567735" url="https://pl.wikipedia.org/wiki?curid=567735" title="Gracjan Fróg">
Gracjan Fróg

Gracjan Klaudiusz Fróg ps. „Góral”, „Szczerbiec” (ur. 8 grudnia 1911 w Laskówce, zm. 11 maja 1951 w Warszawie) – kapitan broni pancernych Wojska Polskiego II Rzeczypospolitej; dowódca 3 Wileńskiej Brygady Armii Krajowej.
Okres przedwojenny.
Był synem Stanisława Fróga i Bronisławy z domu Pawłowska. Uczęszczał do gimnazjum w Tarnobrzegu, w którym w 1930 zdał maturę. Następnie służył w Szkole Podchorążych Piechoty w Komorowie-Ostrowi Mazowieckiej, którą ukończył w 1933 z lok. 106 w stopniu podporucznika. Otrzymał przydział do 2 pułku Strzelców Podhalańskich w Sanoku. W 1936 został wysłany do Centrum Wyszkolenia Broni Pancernych w Modlinie, a następnie awansowany do stopnia porucznika. Po jego ukończeniu służył kolejno w 4 batalionie pancernym w Brześciu nad Bugiem i 7 batalionie pancernym w Grodnie.
Okres wojny.
Uczestniczył w wojnie obronnej 1939 jako dowódca szwadronu techniczno-gospodarczego w 33 dywizjonie pancernym, który działał w ramach Wileńskiej Brygady Kawalerii. Po bitwie pod Tomaszowem Lubelskim dostał się do niewoli niemieckiej, ale zdołał z niej uciec i dotarł do Przemyśla. Tam został aresztowany przez Sowietów, ale 3 listopada 1939 ponownie zbiegł. Powrócił do Wilna, gdzie związał się z konspiracją w ramach Kół Pułkowych; działał w Kole Pancerniaków. 19 marca 1941 został aresztowany przez NKWD i osadzony w więzieniu w Wilnie. Podczas przygotowywania transportu kolejowego w głąb ZSRR został uwolniony 23 czerwca tego roku przez polskich kolejarzy, którzy odczepili kilka ostatnich wagonów z więźniami.
Po zajęciu Wilna przez wojska niemieckie przeszedł do konspiracji w szeregach AK, współorganizował 17-osobowy Oddział Lotny im. Króla Bolesława Chrobrego AK. Od początku września 1943 dowodził oddziałem partyzanckim AK działającym w rejonie Sużan. Od grudnia 1943 do lutego 1944 współdziałał z 6 Wileńską Brygadą AK. W tym czasie jego oddział, liczący ok. 100 partyzantów, został nazwany 3 Wileńską Brygadą AK. Brał udział w licznych akcjach zbrojnych, m.in. w Turgielach, Rudominie, Polanach, Mikuliszkach, gdzie w styczniu 1944 rozbił ekspedycję karną niemieckiej żandarmerii i litewskiej policji pomocniczej. W nocy z 29 na 30 czerwca opanował Troki, zdobywając znaczne ilości broni, amunicji i wyposażenia wojskowego. W maju skutecznie walczył z litewskimi oddziałami Lietuvos Vietine Rinktine; ostatecznie w nocy z 13 na 14 maja 1944 po krwawej bitwie, w której został ranny, jego oddział opanował Murowaną Oszmiankę, rozbijając formacje LVR.
W dniach 6–8 lipca 1944 dowodząc 3 Wileńską Brygadą AK (ok. 750 partyzantów) brał udział w ciężkich walkach o wyzwolenie Wilna w ramach operacji Ostra Brama. 3 Brygada odniosła duże sukcesy, na pozycjach trwała do 8 lipca i podjęła współdziałanie bojowe z oddziałami sowieckimi. 14 lipca otrzymał awans do stopnia kapitana. 17 lipca 1944 na odprawie oficerów AK w Boguszach został aresztowany przez NKWD i osadzony w więzieniu na Łukiszkach w Wilnie, a następnie przewieziony na wschód do ZSRR, gdzie przebywał od 11 września 1944 w obozie NKWD nr 178 w Diagilewie pod Riazaniem.
Prześladowania po wojnie, śmierć.
22 marca 1946 udało mu się zbiec z obozu NKWD w Diagilewie w towarzystwie kpt. Jana Mickunasa ps. „Sterling” i ppor. Leonarda Stacewicza ps. „Sęk” (była to jedna z nielicznych udanych i najbardziej znanych ucieczek) i dotrzeć do Wilna, skąd przybył transportem repatriacyjnym do Łodzi.
10 lipca 1948 w Łodzi został aresztowany przez UB pod fałszywym zarzutem działalności konspiracyjnej w ramach Ośrodka Mobilizacyjnego Wileńskiego Okręgu AK mjr Antoniego Olechnowicza ps. „Pohorecki”. Oskarżono go też o współpracę z Niemcami w zwalczaniu partyzantki sowieckiej na Wileńszczyźnie. Po brutalnym śledztwie i po spreparowanym procesie 13 lutego 1951 Wojskowy Sąd Rejonowy w Warszawie skazał go na karę śmierci. 11 maja 1951 został stracony w więzieniu mokotowskim.
Po przeprowadzeniu procesu rehabilitacyjnego wyrokiem Wojskowego Sądu w Warszawie dnia 17.01.1969 r., który stwierdził fałszywość dowodów służących do sporządzenia aktu oskarżenia został oczyszczony z zarzutów, wyrok anulowano. Jego symboliczny grób znajduje się na Cmentarzu Wojskowym na Powązkach w Warszawie w Kwaterze na Łączce.

</doc>
<doc id="567736" url="https://pl.wikipedia.org/wiki?curid=567736" title="Geordi La Forge">
Geordi La Forge

Komandor Porucznik Geordi La Forge – postać fikcyjna, bohater serialu oraz filmów: , , oraz . Geordi La Forge jest głównym mechanikiem na statku Enterprise-D, a później Enterprise-E. Jest ślepy, dlatego używa wizjera, który umożliwia mu widzenie otaczającego świata. Odtwórcą jego roli jest LeVar Burton.

</doc>
<doc id="567737" url="https://pl.wikipedia.org/wiki?curid=567737" title="Ŭ">
Ŭ

Ŭ, Ŭŭ – litera alfabetu łacińskiego używana do zapisu języka białoruskiego (łacinka), języka esperanto oraz fonetycznego zapisu języka koreańskiego i języka malajalam. Jest przypisana niesylabicznemu „u“, czyli w zapisie IPA – []. W h systemie (zalecanym w „Fundamento de Esperanto”) zastępuje się tę literę przez "u", natomiast w x systemie przez "ux".

</doc>
<doc id="567738" url="https://pl.wikipedia.org/wiki?curid=567738" title="Roger Mortimer (syn)">
Roger Mortimer (syn)

Roger Mortimer, młodszy syn Rogera Mortimera, 4. hrabiego Marchii, i Eleonory Holland, córki 2. hrabiego Kentu, młodszy brat Edmunda, 5. hrabiego Marchii. 
Życiorys.
W 1399 r. uwięziony z bratem w zamku Windsor, uwolniony sprzez stryja, sir Edmunda Mortimera i jego szwagra Harry'ego Hotspura Percy'ego w 1405 r. znalazł się w Walii. Ponownie uwięziony przed Lancasterów w 1409 r. nie doczekał się wolności i zmarł przed 1413 r.

</doc>
<doc id="567739" url="https://pl.wikipedia.org/wiki?curid=567739" title="Monofiletyzm">
Monofiletyzm



</doc>
<doc id="567743" url="https://pl.wikipedia.org/wiki?curid=567743" title="Marzahn-Hellersdorf">
Marzahn-Hellersdorf

Marzahn-Hellersdorf – dziesiąty okręg administracyjny ("Bezirk") Berlina. Liczy ponad 250 000 mieszkańców. Powstał w 2001 z połączenia dwóch okręgów administracyjnych Berlina Wschodniego: Marzahn i Hellersdorfu.
Położenie.
Okręg położony jest w północno-wschodnim Berlinie i graniczy z dzielnicami Lichtenberg oraz Treptow-Köpenick, a także na północy i wschodzie z krajem związkowym Brandenburgia.
Podział administracyjny.
Okręg administracyjny składa się z pięciu dzielnic. Dzielnice Hellersdorf, Kaulsdorf i Mahlsdorf tworzyły w latach 1986–2001 osobną dzielnicę – Hellersdorf. Dzielnice Biesdorf i Marzahn natomiast dzielnicę Marzahn. Złożona była z ziem dawnej wsi Marzahn i na północy z części ziem Friedrichsfelde.
Historia.
Wszystkie pięć dzielnic z których powstał okręg administracyjny, wywodzą się pierwotnie z byłego powiatu Niederbarnim i zostały w 1920 włączone do tworzonego podówczas Wielkiego Berlina (niem. "Groß-Berlin"). Wspólnie z dzielnicami Lichtenberg i Friedrichsfelde tworzyły do 1979 roku okręg administracyjny Lichtenberg. Z powodu wznoszenia nowego budownictwa wielkopłytowego w latach siedemdziesiątych, rozrosła się bardzo przede wszystkim dzielnica Marzahn, dlatego też w 1979 roku podjęto decyzję o utworzeniu okręgu administracyjnego Marzahn z pięciu dzisiejszych dzielnic.
W kolejnych latach dalsza rozbudowa budownictwa wielorodzinnego, szczególnie w dzielnicach Hellersdorf i Kaulsdorf pociągnęła za sobą dalszy wzrost liczby mieszkańców we wschodnio-berlińskiej dzielnicy. Z tego powodu z dniem 1 stycznia 1986 z dzielnic Hellersdorf, Kaulsdorf i Mahlsdorf utworzono okręg administracyjny Hellersdorf, który pozostawał niezależny aż do reformy administracyjnej z 1 stycznia 2001.
W okręgu Marzahn-Hellersdorf zaszły największe przemiany demograficzne w Berlinie. W 1991 roku przeciętny wiek obu dzielnic wynosił 30,5 lat. Obecnie wynosi on 39,6 lat, zmiany spowodowane są przede wszystkim emigrowaniem z dzielnicy ludzi młodych.
Mieszkańcy.
31 grudnia 2015 okręg administracyjny Marzahn-Hellersdorf był zamieszkiwany przez 261 954 mieszkańców na powierzchni 61,8 kilometra kwadratowego. Gęstość zaludnienia wynosiła wtedy 4239 mieszkańców na kilometr kwadratowy. 31 grudnia 2012 udział obcokrajowców wśród mieszkańców wynosił 4,6%, a osób z tłem migracyjnym 12,2%. Szacunkowo, okręg jest zamieszkały przez około 30 000 Niemców pochodzenia rosyjskiego. 30 kwietnia 2013 roku stopa bezrobocia wynosiła 11,5%
W okręgu Marzahn-Hellersdorf nastąpiły największe spośród wszystkich okręgów administracyjnych Berlina zmiany w demografii. W obu dzielnicach średnia wieku w roku 1991 wynosiła 30,5 roku. W 2009 wzrosła do 42,4 za sprawą emigracji młodych. W grudniu 2012 roku wartość ta wynosiła już 43,1 lat.
Gospodarka.
Przedsiębiorstwa z siedzibą w okręgu.
W okręgu Marzahn-Hellersdorf znajduje się największa strefa ekonomiczna w całym Berlinie – Berlin eastside. Najważniejszymi przedsiębiorstwami mającymi tam siedzibę są:
Związek gospodarczy.
Okręg gospodarczy Marzahn-Hellersdorf (niem. "Der Marzahn-Hellersdorfer Wirtschaftskreis" e.V.) został założony w 1991 roku. Jego mottem jest „Razem do sukcesu”. Zadania jakie sobie wyznaczyli, to wzrost zainteresowania okręgiem administracyjnym wśród przedsiębiorców, a także przedstawicieli wolnych zawodów. Zajmują się zarówno informowaniem, jak i doradztwem.
Transport.
Przez okręg Marzahn-Hellersdorf przebiegają następujące linie kolei miejskiej: S5, S7 i S75, a także linie metra U5. Jest także komunikacja tramwajowa i autobusowa. Poprzez drogę krajową B1/B5 i B158, a także przez Ladsberger Allee / Landberger Chaussee istnieje połączenie drogowe z autostradą A10 (Drogowy ring Berliński).
Współpraca.
Miejscowości partnerskie:

</doc>
<doc id="567744" url="https://pl.wikipedia.org/wiki?curid=567744" title="Leonarda">
Leonarda

Leonarda – imię żeńskie pochodzenia łacińsko–germańskiego; żeński odpowiednik imienia Leonard. Pierwszy człon imienia stanowi wczesna pożyczka germańska z łaciny („lew” – stwniem. "lēwo", "lěwo"; zachodniofrankońska, zromanizowana forma "leon"), natomiast drugi człon to stwniem. "hart" – „mocny, dzielny”. Imię Leonarda jest notowane w Polsce co najmniej od 1626 roku.
Leonarda imieniny obchodzi 26 października, jako wspomnienie bł. Celiny Rozalii Leonardy Borzęckiej, z domu Chludzińskiej

</doc>
<doc id="567749" url="https://pl.wikipedia.org/wiki?curid=567749" title="Linia Korfantego">
Linia Korfantego

Linia Korfantego – zaproponowana przez Wojciecha Korfantego linia rozdzielająca Górny Śląsk na część niemiecką i polską, uwzględniająca wynik plebiscytu przeprowadzonego w dniu 20 marca 1921 r. zgodnie z pierwotnie ustaloną zasadą liczenia głosów gminami.
Linia została wyznaczona przez Wojciecha Korfantego, po złożonej mu 22 marca 1921 r., wieczornej wizycie wysokiego oficera angielskiego. Przekazał on poufnie, że Anglicy i Włosi z Międzysojuszniczej Komisji Rządzącej i Plebiscytowej na Górnym Śląsku z siedzibą w Opolu, proponują przyznać Polsce jedynie powiat pszczyński, rybnicki i skrawek powiatu katowickiego. W związku z tym Wojciech Korfanty w dniu 23 marca 1921 roku wykreślił nowy projekt granicy, liczony według gmin, w których każda ze stron uzyskała większość. Następnie projekt ten przedstawił do dyskusji Komisji Międzysojuszniczej oraz opinii europejskiej. 
Według projektu nowa granica miała biec: od Bogumina – wzdłuż Odry – do Zimnic Wielkich – skręcać na północny wschód wzdłuż ówczesnej zachodniej granicy powiatu strzeleckiego do Kolonowskiego, stamtąd koło Chybia, przez Knieję, Zębowice, Wachowice, Wolęcin, następnie przez Kościeliska z Olesnem po stronie polskiej aż do granicy Rzeczypospolitej Polskiej.
W przypadku jego przyjęcia, niektóre wsie w powiatach kozielskim, oleskim i prudnickim o większości polskiej, zostałoby po stronie niemieckiej (jednak ogólnie w tych powiatach dość zdecydowanie zwyciężyła opcja niemiecka). Po stronie niemieckiej miały pozostać prężne ośrodki polskości, jak Prudnik, Cisek, Górki, Winów, Boguszyce i Chmielowice. Podobnie, na terenie polskim pozostałoby wiele „wysp” niemieckich, m.in. niemal wszystkie większe miasta oraz powiat gliwicki, w którym zwyciężyła opcja niemiecka.
„Linia Korfantego” stała się przedmiotem ożywionej dyskusji w prasie europejskiej i w kołach dyplomatycznych, ponieważ Polskiemu Komisariatowi Plebiscytowemu udało się mapę umieścić w prawie wszystkich liczących się pismach europejskich.
Na podstawie „Linii Korfantego” gen. Henri Le Rond (komisarz francuski) zaproponował granicę według tzw. „Linii gen. Le Ronda”, biegnącej przez powiaty strzelecki i oleski, ale pozostawiającej Olesno (w którym zwyciężyła opcja niemiecka) po stronie niemieckiej. 
Po zmianie rządu we Włoszech, nowy włoski minister spraw zagranicznych Sforza, przychylniejszy dla Polski niż jego poprzednik, zaproponował projekt pośredni pomiędzy projektem angielsko-niemieckim a projektem polsko-francuskim. Mimo tego, nadal wszystko wskazywało, że podział Śląska zostanie przeprowadzony według koncepcji angielsko-niemieckiej, toteż 3 maja 1921 Korfanty wydał rozkaz rozpoczęcia powstania.

</doc>
<doc id="567754" url="https://pl.wikipedia.org/wiki?curid=567754" title="Â">
Â

Â, â (fr. "A accent circonflexe", tur. "şapkalı a") – diakrytyzowana litera alfabetu łacińskiego powstała od litery a przez dodanie cyrkumfleksu modyfikującego.
Użycie.
Â używane jest w języku francuskim, portugalskim, rumuńskim, tureckim, wietnamskim, friulskim, zachodniofryzyjskim, walońskim, walijskim, serbsko-chorwackim, językach berberyjskich i łacińskiej transliteracji ukraińskiego.
Język francuski.
W języku francuskim jest używany jako pozostałość starofrancuskiego, gdzie samogłoska została głównie zastąpiona przez spółgłoskę s. Na przykład nowoczesna forma słowa "bâton", które oznacza "patyk", pochodzi ze starofrancuskiego słowa "baston". Â jest wymawiane jako /ɑ/, lecz tylko w dialektach, które odróżniają go od /a/.
Język portugalski.
W języku portugalskim oznacza samogłoskę prawie otwartą centralną (/ɐ/), która podkreśla sylabę. Jej położenie nie jest przewidywalne w niektórych słowach, jak np. w słowie "lâmina" co oznacza "nóż" lub w słowie "râguebi" które oznacza "rugby". W przypadku, gdy położenie skrajnych sylaby jest przewidywalne, okalającej nacisk nie jest używany. Â w kontraście z á odpowiada samogłosce otwartej przedniej niezaokrąglonej (/a/).
Język rumuński.
W języku rumuńskim jest trzecią literą alfabetu i oznacza dźwięk samogłoski przymkniętej centralnej niezaokrąglonej (/ɨ/).
Język turecki.
W języku tureckim oznacza zmiękczenie spółgłoski g, k i l poprzedzającej samogłoskę, choć obecnie odchodzi się często od tego sposobu zapisu, co staje się przyczyną homografii takich par wyrazów jak "kar" które oznacza "śnieg" i "kâr" które oznacza "zysk".
Język wietnamski.
W języku wietnamskim reprezentuje samogłoskę półotwartą centralną niezaokrągloną (/ɜ/). Â może wystąpić jako jeden z pięciu znaków tonalnych:
Język serbsko-chorwacki.
We wszystkich standardowych odmianach języka serbsko-chorwackiego oznacza długość samogłoski. Znak ten jest stosowany jedynie sporadycznie, w celu ujednoznacznienia homografii, która różni się jedynie pod względem długości sylaby. Na przykład: , co oznacza "jestem sam".
Język friulski.
W języku friulskim oznacza dźwięk /ɑː/.
Język farerski.
Johan Henrik Schrøter, który przetłumaczył Ewangelię Mateusza na język farerski w 1823 roku, stosuje â do oznaczenia niesylabicznego a, jak w poniższym przykładzie:
Język walijski.
W języku walijskim jest używane do reprezentowania długiej akcentowanej głoski [aː], np. w słowie "âr" [aːr], które oznacza "orny" w przeciwieństwie do słowa "ar" [ar] które oznacza "na". Pojawia się często w ostatnich sylabach które często z dwóch liter łączą się w akcent wyrazowy, cząsto gdy temat wyrazu kończący się literą a łączy się z przyrostkiem "-ad", np. w połączeniu "cantiata-" + "-ad" które daje słowo "caniatâd" ([kanjaˈtaːd]) które oznacza "pozwolenie", a także, gdy rzeczownik w liczbie pojedynczej łączy się z przyrostkiem "-au", np. "dramat" + "-au" daje słowo "dramâu" ([draˈmaɨ, draˈmai]) które oznacza "dramaty". Jest to również przydatne w pisaniu słów zapożyczonych, np "brigâd" ([brɪˈɡaːd])  które oznacza "straż".
Języki berberyjskie.
W językach berberyjskich jest ona przypisywana dźwiękowi spółgłski szczelinowo gardłowo dźwięcznej ([ʕ]).
Transliteracja języka ukraińskiego.
W transliteracji języka ukraińskiego ISO 9: 1995 â odpowiada literze Я (ja).

</doc>
<doc id="567755" url="https://pl.wikipedia.org/wiki?curid=567755" title="Roland Emmerich">
Roland Emmerich

Roland Emmerich (ur. 10 listopada 1955 w Stuttgarcie) – niemiecki reżyser, producent filmowy i scenarzysta, znany ze swoich filmów katastroficznych. Jego filmy, z których większość to anglojęzyczne produkcje hollywoodzkie, zarobiły ponad 3 miliardy dolarów na całym świecie, w tym nieco ponad miliard dolarów w Stanach Zjednoczonych, co czyni go 11. najlepiej zarabiającym reżyserem w kraju. 
Życiorys.
Urodził się w Stuttgarcie, w zachodnich Niemczech jako syn Hansa Emmericha, właściciela firmy produkującej sprzęt ogrodniczy. Wychowywał się w Sindelfingen, gdzie uczęszczał do gimnazjum. Ukończył realizację produkcji w Wyższej Szkole Telewizji i Filmu w Monachium. Pracę w branży filmowej rozpoczął od reżyserii filmu "Zasada Arki Noego" ("Das Arche Noah Prinzip", 1984) z Richym Müllerem w roli głównej, w ramach pracy dyplomowej, który zaprezentowano na otwarciu 34. MFF w Berlinie. Film w przyszłości odniósł duży sukces, był sprzedany do ponad 20 krajów świata. 
W 1985 wspólnie ze swoją siostrą Ute Emmerich założył firmę Centropolis Film Productions (obecnie Centropolis Entertainment), w której rozpoczął realizacje swoich filmów. Pierwszym z nich był "Księżyc 44" (1990) z Michaelem Paré, Brianem Thompsonem i Malcolmem McDowellem. Po realizacji debiutanckiego filmu w Hollywood pt. "Uniwersalny żołnierz" (1992), zrealizował obraz "Gwiezdne wrota" (1994), który odniósł niespodziewany sukces. Kolejnymi udanymi realizacjami były m.in. "Dzień Niepodległości" (1996), remake filmu "Godzilla" (1998), "Patriota" (2000) i "Pojutrze" (2004).
Na 55. Berlinale (2005) Emmerich przewodniczył obradom jury konkursu głównego.
Jako aktywny działacz na rzecz społeczności LGBT i ujawniony gej, w 2006 przeznaczył 150 tys. dolarów na Legacy Project – kampanię na rzecz zachowania filmów LGBT. Była to największa darowizna w historii przekazana podczas festiwalów filmów LGBT Outfest.

</doc>
<doc id="567759" url="https://pl.wikipedia.org/wiki?curid=567759" title="Beverly Crusher">
Beverly Crusher

Komandor Beverly Crusher − to postać fikcyjna, bohaterka serialu "" oraz czterech filmów pełnometrażowych z serii Star Trek. Pełni rolę głównego lekarza pokładowego na okręcie Enterprise-D, a następnie Enterprise-E. Odtwórcą roli jest Gates McFadden.

</doc>
<doc id="567760" url="https://pl.wikipedia.org/wiki?curid=567760" title="Małgorzata Hołyńska">
Małgorzata Hołyńska

Małgorzata Hołyńska, z domu Wachniewska, pseud. Dan O'Kinoto, Stasys Gromnis (ur. 18 września 1916 w Piotrogrodzie, zm. 11 lutego 2006 w Warszawie) – polska tłumaczka literatury pięknej, prozaik.
Życiorys.
Ukończyła polonistykę na Uniwersytecie Warszawskim. Podczas II wojny światowej przebywała w obozie pracy (1943). Po zakończeniu wojny pracowała w Polskim Czerwonym Krzyżu we Francji. W Polsce od 1946. Pracowała następnie w Ministerstwie Spraw Zagranicznych. Od 1950 była redaktorem w Spółdzielni Wydawniczej „Czytelnik”, kierując tam m.in. redakcją romańską.
Tłumaczyła książki z języków: portugalskiego, francuskiego i angielskiego. Była członkiem Polskiego PEN-Clubu i Stowarzyszenia Pisarzy Polskich.
Od 1939 była żoną wojskowego Edwarda Hołyńskiego, który dosłużył się rangi generalskiej. Mieszkała w Warszawie. Zmarła tamże. Pogrzeb odbył się na Cmentarzu Wojskowym na Powązkach 17 lutego 2006 (kwatera B4-9-1).

</doc>
<doc id="567761" url="https://pl.wikipedia.org/wiki?curid=567761" title="Związek Wypędzonych">
Związek Wypędzonych

Związek Wypędzonych () – niemiecka organizacja non-profit skupiająca:
Ogółem związek zrzesza dwa miliony członków.
Struktura organizacyjna.
Związek Wypędzonych utworzony został 27 października 1957 roku przez połączenie Zjednoczenia Ziomkostw (niem. "Vereinigung der Landsmannschaften") (VdL) i Związków Wypędzonych Niemców (niem. "Bund vertriebener Deutscher" (BvD)). Związek Wypędzonych jest w konsekwencji federacją organizacji, na którą składa się 21 ziomkostw zorganizowanych przez osoby deklarujące narodowość niemiecką zamieszkałe (niezależnie od obywatelstwa) przed 1990 rokiem poza obecnymi granicami RFN, a także 16 związków działających na zasadzie terytorialnej w krajach związkowych (landach) Republiki Federalnej Niemiec. Obecnie Związek Wypędzonych skupia około 2 milionów członków. Podstawą członkostwa w Związku jest wpisana do statutu Związku definicja „wypędzonego” określona w ustawie federalnej o wypędzonych z 1953 roku (niem. "Gesetz über die Angelegenheiten der Vertriebenen und Flüchtlinge").
Organizacje członkowskie.
Ziomkostwo Niemców dobrudzkich i bułgarskich, t.z., zakończyło działalność jesienią 2009 r. i jego członkowie weszli do Towarzystwa Besarabskoniemieckiego.
Formy działalności.
Organizacje – założyciele związku przyjęły w dniu 5 sierpnia 1950 roku „Kartę Wypędzonych”. Dokument ten, uroczyście ogłoszony 6 sierpnia 1950 roku przed Zamkiem w Stuttgarcie, stanowi fundament Związku Wypędzonych. Corocznie organizowane są przez związek uroczyste obchody „Dnia Stron Ojczystych” (niem. "Tag der Heimat"). We wrześniu 2006 roku, po raz pierwszy w historii Związku, w obchodach Dnia Stron Ojczystych uczestniczył oficjalnie prezydent Republiki Federalnej Niemiec Horst Köhler, który w swoim przemówieniu przypomniał, że bezpośrednią przyczyną wypędzeń była rozpętana przez Niemcy wojna. W sierpniu 2007 roku na Dniu Stron Ojczystych przemawiali Hans-Gert Pöttering (przewodniczący Parlamentu Europejskiego) i Roland Koch (premier Hesji).
Do czasu podpisania w 1990 roku polsko-niemieckiego traktatu granicznego, w którym RFN definitywnie uznała wobec mocarstw i Polski granice ustalone w konferencji poczdamskiej, Związek kwestionował ostateczny charakter granicy polsko-niemieckiej.
Związek kwestionuje również obecnie prawomocność tzw. dekretów Beneša, czyli wysiedlenie w latach 1945–1946 obywateli czechosłowackich narodowości niemieckiej z terenów tzw. Kraju Sudetów.
Wobec faktu, że adaptacja wysiedlonych do RFN stanowiła w latach powojennych faktyczny problem społeczny, w rządzie RFN utworzono stanowisko ministra ds. wypędzonych i uchodźców, obsadzane przez działaczy Związku, który wyłaniał też społeczną radę przy ministerstwie. Ministerstwo to zostało zlikwidowane w 1969 roku.
Obecnie główną formą działalności związku pozostaje lobbing interesów członków wobec rządu federalnego, działalność wydawnicza, fundacyjna i archiwalna. Najważniejszą inicjatywą Związku jest utworzenie Centrum przeciwko Wypędzeniom z siedzibą w Berlinie.
Na obchodach 50 rocznicy powstania Związku Wypędzonych przemawiała Angela Merkel, kanclerz Niemiec, poparła ideę budowy Centrum przeciwko Wypędzeniom.
W lutym 2009 roku Związek Wypędzonych ujawnił swoją decyzję o nominowanych do Fundacji „Ucieczka, Wypędzenie, Pojednanie”. Zostali nimi szefowa Związku Erika Steinbach i dwaj wiceprzewodniczący BdV: polityk bawarskiej CSU Christian Knauer oraz polityk bawarskiej SPD Albrecht Schläger. Po protestach i kontrowersjach wobec nominacji Eriki Steinbach BdV oświadczył, że nominuje tylko dwóch członków rady fundacji, a na trzecie miejsce „demonstracyjnie nie nominuje żadnego innego przedstawiciela w miejsce Eriki Steinbach”.
Finansowanie.
Związek Wypędzonych jest organizacją pozarządową, finansowaną w 10% ze składek członkowskich, a w 90% z budżetu federalnego RFN. W 1998 roku pomoc rządu niemieckiego dla Związku Wypędzonych wyniosła łącznie 52 mln DEM, a do 2004 roku spadła do 34 mln marek. Jednocześnie w latach 1988–1997 wzrastała pomoc instytucjonalna i strukturalna – stopniowo wzrastała ona z poziomu 1,5 marek do ponad 4 mln marek, finansowanie z tych źródeł zmalało około 2000 roku. Wsparcia Związkowi Wypędzonych udzielało zarówno niemieckie Ministerstwo Spraw Wewnętrznych, oraz poszczególne kraje związkowe w Niemczech, np. Bawaria udzieliła wsparcia w wysokości 4,4 mln €, a Dolna Saksonia 125 tys. €. Pomoc państwa niemieckiego dla „wypędzonych” i organizacji powiązanych, określanych ogólnie mianem tzw. „kultury wypędzonych”, nie kończyła się jedynie na świadczeniach wyrównawczych, np. za utracone mienie. „Wypędzeni” byli i pozostają wspierani na inne sposoby – od 1983 roku pieniądze na tzw. „kulturę wypędzonych” wzrosły z rocznie 8 milionów marek do 50 milionów marek w 2000 roku. W 2004 roku wyniosły 18 mln € i – jak napisał tygodnik „Die Zeit” – przewyższają państwowe fundusze na cały niemiecki przemysł filmowy. Dodatkowo, w okresie rządów koalicji SPD – Zieloni w latach 2002–2004 Związek Wypędzonych otrzymywał corocznie dotację państwową w kwocie 920 000 €. W 2005 otrzymał 1 mln € dotacji państwowych, a w 2006 roku ponownie otrzymał ok. 1 miliona € funduszy z tego źródła.
Kontrowersje.
Zdecydowana większość z 13 pierwotnych założycieli związku w 1958 roku była powiązana z reżimem narodowosocjalistycznym III Rzeszy – wśród nich Alfred Gille, Erich Schellhaus (Wehrmacht), Hainz Langguth, Rudolff Wollner (SS).
Działalność organizacji od chwili jej powstania wzbudzała kontrowersje zarówno w Niemczech, jak i w innych krajach. W szczególności w Polsce i w Czechach, zarówno w deklaracjach polityków, jak i reakcjach społecznych, istnieje silna tendencja do opozycji względem tej organizacji.
Wieloletnie powiązanie Związku Wypędzonych z postulatem rewizji granicy polsko-niemieckiej na Odrze i Nysie Łużyckiej, a działaczy Związku z obecnymi roszczeniami materialnymi wobec Polski i Czech, jest podstawą istniejących kontrowersji co do intencji i działalności Związku. Dotyczy to również RFN – środowiska polityczne SPD i Zielonych są zasadniczo krytycznie nastawione do Związku.
Związek oficjalnie dystansuje się od działań Powiernictwa Pruskiego (roszczenia materialne wobec Polski), jednak jego prominentni działacze – Rudi Pawelka oraz wiceprezydent Związku Hans-Günther Parplies zasiadają w radzie nadzorczej Powiernictwa.
Nazistowska przeszłość działaczy.
Tygodnik „Der Spiegel”, w artykule z 14 sierpnia 2006 roku "„Dafür fehlen uns die Mittel”" (Na to brakuje nam środków) podał, iż na 200 byłych członków kierownictwa Związku Wypędzonych, ponad 1/3 była członkami NSDAP. Zaliczało się do nich również trzech byłych sekretarzy generalnych Związku i kilku jego wiceprzewodniczących. Drugi prezydent Związku, Hans Krüger, był aktywnym działaczem NSDAP uczestniczącym w puczu monachijskim, a następnie szefem okręgowej organizacji NSDAP ("NSDAP-Ortsgruppenleiter") i sędzią wydającym wyroki śmierci w okupowanej Polsce, w Chojnicach (w składzie tzw. sądów specjalnych (niem. "Sondergerichte")). Kanclerz Ludwig Erhard, przed którym Krüger zataił swą wojenną przeszłość w chwili powołania na stanowisko ministra ds. wypędzonych (17 października 1963), po ujawnieniu przez „Der Spiegel” listu prokuratora generalnego NRD w.s. polskiego wniosku o ściganie Krügera, bez zwłoki zdymisjonował go ze stanowiska (17 stycznia 1964).
Kolejny aktywista wypędzonych, a także od 1953 roku przedstawiciel Związkowego Ministerstwa ds. Wypędzonych, Uchodźców i Ofiar Wojny w Berlinie z nazistowską przeszłością to Werner Ventzki. W czasie okupacji Polski pełnił funkcję Gauamstleitera Warthegau i był najbliższym współpracownikiem Artura Greisera podczas masowych wysiedleń Polaków z Wielkopolski w latach 1939–1941. Ventzki oddelegowany przez Greisera do okupowanej Łodzi (niem. Litzmannstadt) pełnił tam funkcję nadburmistrza i był odpowiedzialny także za masowe wysiedlenia ludności polskiej i żydowskiej z rejencji łódzkiej, likwidację getta łódzkiego oraz deportowanie jego mieszkańców do obozu Kulmhof. Za swoją działalność został odznaczony przez Hitlera złotą odznaką NSDAP. Po wojnie od 1947 roku jego nazwisko figurowało na liście zbrodniarzy wojennych.
Zadeklarowanym nazistą był także Erik von Witzleben – w latach 1949–1956 przewodniczący Ziomkostwo Prusy Wschodnie w Niemczech i jeden z sygnatariuszy tzw. „Karty Wypędzonych”. Po śmierci jego nazwiskiem nazwano Fundację Ziomkostwa Prusy Zachodnie. Przed wojną był pierwszym kierownikiem narodowo socjalistycznej organizacji działającej na terenie II RP Zjednoczenia Niemieckiego. W czasie niemieckiego ataku na Polskę był dowódcą pomorskiego Selbstschutzu. W uznaniu jego zasług na wniosek Reinharda Heydricha Heinrich Himmler mianował Witzlebena SS-Sturmbannführerem.
Erika Steinbach odmówiła rozliczenia się z narodowosocjalistyczną przeszłością jej organizacji, argumentując to brakiem środków.
„Wypędzeni” koloniści z czasów II wojny.
Zgodnie z powyższym prawem status „wypędzonego” został przyznany także kolonistom narodowości niemieckiej, osiedlanym w latach 1939–1945 w ramach akcji Heim ins Reich na okupowanych wojskowo przez III Rzeszę terytoriach Rzeczypospolitej Polskiej, anektowanych przez III Rzeszę – bezpośrednio (por. Terytorium Rzeczypospolitej Polskiej anektowane przez III Rzeszę), lub pośrednio jako Generalne Gubernatorstwo (niezgodnie z ). Koloniści ci zamieszkiwali w domach i gospodarstwach rolnych, przymusowo i bezprawnie odebranych polskim właścicielom przez okupacyjne władze niemieckie (również wbrew postanowieniom ). W pomiędzy III Rzeszą a Związek Socjalistycznych Republik Radzieckich z 28.09.1939 r. strona niemiecka zastrzegła prawo repatriacji ludności pochodzenia niemieckiego z terenów okupowanych i anektowanych przez ZSRR. Obejmowało to zarówno wschodnie tereny II Rzeczypospolitej, jak i anektowane przez ZSRR latem 1940 roku Litwę, Łotwę, Estonię i rumuńską Besarabię.
Były prezydent Niemiec Horst Köhler zalicza się również do tej kategorii wypędzonych, choć sam zdystansował się publicznie od statusu „wypędzonego”. Jego rodzina została repatriowana do Rzeszy w ramach akcji Heim ins Reich) w 1940 roku z anektowanej przez Związek Socjalistycznych Republik Radzieckich w konsekwencji ustaleń paktu Ribbentrop-Mołotow rumuńskiej Besarabii. W 1942 roku niemiecka organizacja VoMi osiedliła ich w Skierbieszowie koło Zamościa skąd dwa lata później, razem z matką i trojgiem rodzeństwa, uciekli przed Armią Czerwoną.
29 grudnia 2007 roku w wywiadzie dla „Frankfurter Allgemeine Zeitung” (opublikowanym 30 grudnia 2007) Horst Köhler stwierdził między innymi: „Nie widzę siebie jako wypędzonego. Wypędzeni zostali Polacy, w których domu moi rodzice zostali wtedy zakwaterowani”.
Erika Steinbach i Centrum przeciwko Wypędzeniom.
Erika Steinbach urodziła się w 1943 roku w okupowanej Rumi. Jest ona córką urzędniczki z Bremy i żołnierza Luftwaffe z Hanau koło Frankfurtu nad Menem. Ojciec jako technik Luftwaffe w randze podoficera służył na lotnisku w Rumi, matka była tam urzędniczką oddelegowaną z Berlina w 1943 roku. Rodzice wynajmowali mieszkanie od Kaszuba, gdyż zajmowali zbyt niską pozycję społeczną, żeby kwalifikować się do otrzymania lokalu po Polakach wypędzonych z Rumi przez niemieckie władze okupacyjne. Matka w tym czasie przeważnie mieszkała w Berlinie, a Erikę urodziła w czasie jednego z krótkotrwałych pobytów u męża w Rumi.
2 grudnia 2007 roku, niemiecki pisarz i publicysta żydowskiego pochodzenia, Ralph Giordano, postrzegany w Niemczech jako autorytet moralny, oświadczył w liście wystosowanym do gazety „Der Spiegel”, iż przestaje popierać ideę Eriki Steinbach (wcześniej w popierał pomysł zorganizowania Centrum przeciwko Wypędzeniom), wycofując swoje poparcie dla Związku Wypędzonych. Giordano był od 1933 ofiarą prześladowań niemieckich narodowych socjalistów i przeżył Holocaust – zarzucił on szefowej Związku Wypędzonych Erice Steinbach, że w oficjalnych wypowiedziach w sposób marginalny traktuje zbrodnie popełnione przez Niemców i niemiecką politykę okupacyjną z lat II wojny światowej. Giordano uznał za słuszny pogląd, że żadnej zbrodni popełnionej w czasie wypędzeń na Niemcach nie można usprawiedliwiać wcześniejszymi zbrodniami niemieckimi, skrytykował jednak pomysł utworzenia Centrum przeciwko Wypędzeniom, mówiąc iż „bez zbrodni popełnionych przez Niemców nie byłoby jednak zbrodni na Niemcach”. Podkreślił jednocześnie iż nie można, jego zdaniem, forsować historii wypędzeń, a wcześniejsze zbrodnie niemieckie (które określił jako „krwawą łaźnię”), ukrywać w pobocznych zdaniach. Giordano uznał to za pogwałcenie jego zasady niepodzielnego humanizmu. Steinbach wyraziła żal z powodu rezygnacji i podziękowała Giordano za dotychczasową współpracę.

</doc>
<doc id="567763" url="https://pl.wikipedia.org/wiki?curid=567763" title="Wulfenit">
Wulfenit

Wulfenit – minerał z gromady molibdenianów. Należy do grupy minerałów rzadkich. 
Nazwa pochodzi od nazwiska austriackiego mineraloga, barona Franza Xavera Wulfena (1728-1805), słynnego badacza rud ołowiu, który po raz pierwszy opisał ten minerał.
Charakterystyka.
Właściwości.
Najczęściej tworzy kryształy tabliczkowe o zarysie czworokąta, niekiedy jest podobny do sześcianu. Rzadziej wykazuje pokrój słupowy, igiełkowy bądź piramid tetragonalnych. Występuje w skupieniach zbitych, ziarnistych i naskorupieniach. Jest kruchy, przezroczysty, często tworzy pseudomorfozy po galenie i cerusycie.
Występowanie.
Powstaje jako minerał wtórny w strefach utleniania kruszców ołowiu. Zazwyczaj występuje w paragenezie z galeną i cerusytem.
Miejsca występowania:

</doc>
<doc id="567764" url="https://pl.wikipedia.org/wiki?curid=567764" title="Aleja Władysława Sikorskiego w Olsztynie">
Aleja Władysława Sikorskiego w Olsztynie

Aleja Sikorskiego w Olsztynie wchodzi w skład jednego z ważniejszych ciągów komunikacyjnych miasta. Ciąg ten łączy największe olsztyńskie "sypialnie" z centrum Olsztyna. Aleja Sikorskiego rozciąga się od skrzyżowania z ulicami Pstrowskiego i Obiegową nieopodal VI Liceum Ogólnokształcącego do skrzyżowania z ulicą Wilczyńskiego w niedalekiej odległości od kościoła pw. Błogosławionej Dziewicy Matki Kościoła. Do lat 70. XX wieku, aleja była połączona z aleją Niepodległości (przed poszerzeniem i podwyższeniem alei Niepodległości).
Patronem alei jest gen. Władysław Sikorski.
Historia.
Aleja Sikorskiego biegnie, z niewielkimi modyfikacjami na obydwu swych krańcach, śladem traktu wylotowego do Wielbarka. W pobliżu tej drogi, przy jej początkowym odcinku znajdował się majątek "Bergenthal". Nazwa ta nie ma odpowiednika polskiego sprzed 1945 roku, umownie można by zastosować tutaj nazwę Nagórki (zobacz: Nagórki)
Obiekty.
Przy alei Sikorskiego znajdują się m.in.:
Komunikacja.
Aleją Sikorskiego biegną trasy 11 dziennych linii autobusowych, a także jednej nocnej. Są to linie 111, 121, 127, 130, 131, 136, 203, 204, 303, 307 oraz N01. Od 2015 r. przejeżdżają tędy także tramwaje linii 1, 2 i 3. Przy alei Sikorskiego znajduje się 12 przystanków autobusowych: 7 przystanków umieszczonych jest w kierunku północnym, 5 w kierunku południowym.
Dane drogi.
Aleja Sikorskiego jest drogą dwujezdniową, posiadającą po dwa pasy ruchu w każdym kierunku.
Na trasie ulicy zainstalowanych jest 10 sygnalizacji świetlnych:
W pobliżu salonu Forda oraz na wysokości ul. Andersa umieszczone są fotoradary, rejestrujące łamiących przepisy kierowców.

</doc>
<doc id="567769" url="https://pl.wikipedia.org/wiki?curid=567769" title="Łódź Żabieniec">
Łódź Żabieniec

Łódź Żabieniec – czwarty co do wielkości dworzec kolejowy w Łodzi, w dzielnicy Bałuty, przy osiedlu Teofilów, na północ od dworca Łódź Kaliska. 
W roku 2018 stacja obsługiwała 1,5–2,0 tys. pasażerów na dobę. Występują tu semafory świetlne, a bocznica kolejowa posiada tory zdatne do eksploatacji. Historia dworca sięga początku lat siedemdziesiątych. Wtedy rozbudowane już osiedle mieszkaniowe i sąsiedztwo okolicznych fabryk, skutkowały wzrostem dużego ruchu pasażerskiego. Dlatego zdecydowano o przebudowie prowizorycznej stacji, która pierwotnie była ulokowana w zupełnie innym miejscu. Natomiast nowy dworzec przesunięto na południe od świeżo oddanego wiaduktu w ulicy Aleksandrowskiej. Powstałe perony i zadaszenia oraz przejście podziemne oddano w 1971–1972 roku. Był to okres największego ruchu na stacji, podobnie zresztą jak na całej kolei. Manewry obsługiwały całodobowo dwie lokomotywy rozrządzające i formujące składy towarowe na obu końcach stacji. Oprócz nich na bocznicy pracowały liczne lokomotywy prywatne. Z powodu tak dużego ruchu odgałęziły się aż 34 bocznice zakładowe. Obecnie dworzec pełni rolę samej stacji kolejowej z powodu zamknięcia poczekalni oraz kas biletowych z dniem 1 kwietnia 2010 r. 
Historia.
Od otwarcia obiektu w 1910 roku był tu posterunek osłonny. Po zakończeniu II wojny światowej powstała stacja. W 1951 powstały 2 jednokrawędziowe perony. W 1965 roku oddano wiadukt drogowy nad torami. W 1972 roku oddano do użytku nowy dworzec oraz perony. Od 16 października 2011, w związku z rozpoczęciem budowy nowego obiektu dworca Łódź Fabryczna oraz pracami modernizacyjnymi prowadzonymi przez PKP Polskie Linie Kolejowe S.A. na terenie Łódzkiego Węzła Kolejowego, nastąpiły zmiany organizacji ruchu pociągów kursujących do/z Łodzi. Pociągi kursujące w relacji Warszawa – Łódź – Ostrów Wielkopolski – Wrocław – Warszawa zaczęły zatrzymywać się na dworcu Łódź Żabieniec.
Od 2017 roku stacja obsługuje jedynie połączenia regionalne przewoźników ŁKA i Polregio, czego powodem było rozpoczęcie przejazdów pociągów PKP IC z północy przez Łódź Arturówek i Łódź Marysin, a nie jak dawniej przez Łódź Żabieniec i Łódź Kaliską.

</doc>
<doc id="567770" url="https://pl.wikipedia.org/wiki?curid=567770" title="Polchat">
Polchat



</doc>
<doc id="567776" url="https://pl.wikipedia.org/wiki?curid=567776" title="Port lotniczy Reggio Calabria">
Port lotniczy Reggio Calabria

Port lotniczy Reggio Calabria ("Aeroporti di Reggio Calabria") – port lotniczy 4 km na południe od Reggio di Calabria, w Kalabrii. W 2005 obsłużył około 400 tys. pasażerów.

</doc>
<doc id="567779" url="https://pl.wikipedia.org/wiki?curid=567779" title="Port lotniczy Londyn-Luton">
Port lotniczy Londyn-Luton

Port lotniczy Londyn-Luton (, kod IATA: LTN, kod ICAO: EGGW) – międzynarodowe lotnisko położone koło Luton, 50 km na północ od centrum Londynu. Jest czwartym (pod względem liczby przewiezionych pasażerów) portem lotniczym obsługującym aglomerację londyńską. W 2014 obsłużył 10 484 938 pasażerów.
Lotnisko jest 2 mile (3,2 km) od węzła 10a autostrady M1.
27 maja 2016 lotnisko odnotowało rekord w obsłudze pasażerów w ciągu jednego dnia (50 564 osoby).
Dojazd do lotniska.
Drogowy.
Lotnisko leży kilka mil od autostrady M1, prowadzącej na południe do Londynu, a na północ do Leeds i łączy się z autostradą M25. W pobliżu lotniska jest krótkoterminowy parking, a obok średnio- i długoterminowy parking na zachodzie i wschodzie terminalu, obok autobusów kursujących wahadłowo. Wcześniejsza rezerwacja miejsc parkingowych jest dostępna u niezależnych operatorów.
Kolejowy.
Stacja kolejowa Luton Airport Parkway została zbudowana w 1999 do obsługi lotniska. Leży na trasie Midland Main Line.
Głównym przewoźnikiem jest First Capital Connect (FCC), oferujący połączenia do Bedford, St Albans, Londynu, Wimbledonu, Sutton, Gatwick Airport i Brighton.
Pociągi pospieszne East Midlands Trains odjeżdżają co godzinę na południe do London St Pancras i na północ do Leicester, Nottingham, Sheffield i Leeds.
Autobusy wahadłowe łączą stację kolejową z lotniskiem. Odległość wynosi około mili, a przejazd ok. 6 minut. Przejazd jest płatny. Aby spełnić wymagania pasażerów, LLAOL podpisał umowę z FCC (20 stycznia 2008), której firma-matka FirstGroup zainwestowała 1,3 mln funtów w cztery pojazdy 'StreetCars'. Nowe autobusy mają 18 metrów długości i mieszczą do 115 pasażerów z bagażem.
Planuje się zastąpienie autobusów wahadłowych małą koleją automatyczną.
Autobusy.
EasyBus dojeżdża przez całą dobę z London Luton do centrum Londynu. To tani przewoźnik, jednak wszystkie pojazdy mają klimatyzację. Średniej wielkości bagaż i bagaż ręczny jest przewożony bez opłaty. Najtaniej jest zarezerwować bilet przez stronę internetową, chociaż bilety można też kupić w holu przylotów międzynarodowych. Przejazd trwa godzinę i 20 minut.
Terravision to inny tani przewoźnik z lotniska Luton do Victoria Station z przystankami na Brent Cross, Marble Arch i Baker Street.
Lokalne autobusy łączą Luton Airport z centrum miasta Luton i innymi miejscami. Bezpośrednie autobusy do Londynu podstawiają Green Line Coaches i EasyBus (przez Victoria Coach Station). Autobusy National Express łączą lotnisko z lotniskiem London Stansted oraz środkową i północną Anglią.
Autobusy First Capital Connect (FTR) łączą lotnisko ze stacją kolejową Luton Airport Parkway. Kursują co 10 minut przez cały dzień, pod nazwą Train2Plane.

</doc>
<doc id="567783" url="https://pl.wikipedia.org/wiki?curid=567783" title="Rolpe Dordże">
Rolpe Dordże

IV Gjalła Karmapa, Rolpe Dordże (tyb.: རོལ་པའི་རྡོ་རྗེ་, Wylie: "rol pa'i rdo rje") (1340 - 1383) – wysoko zrealizowany nauczyciel buddyzmu tybetańskiego, czwarta inkarnacja Karmapy, duchowy przywódca tybetańskiej szkoły Karma Kagyu.
Urodził się w prowincji Kongpo, w centralnym Tybecie. Tuż po urodzinach usiadł i wyrecytował mantrę Buddy Kochające Oczy. Matka, zatrwożona z powodu tego dziwnego zjawiska, uspokoiła się po pomyślnym śnie, w którym śniła, że zbudowała most nad rzeką. Nieco później sam Rolpe Dordże oświadczył, że jest Karmapą.
Dzięki wskazówkom odnośnie do miejsca przyszłych narodzin pozostawionym przez III Karmapę Randziung Dordże został wcześnie odnaleziony i już jako dziecko rozpoczął naukę w klasztorze Tsurphu. W wieku sześciu lat złożył ślubowanie bodhisattwy przed Tokden Gon Gyalwa, pod którego opieką studiował i praktykował. Otrzymał również nauki dotyczące Tantrajany i świeckiego stylu życia.
Jeszcze przed ukończeniem dwunastego roku życia podczas podróży do centralnego Tybetu spotkał swego ucznia z poprzedniej inkarnacji, dzierżawcę linii przekazu Gjalła Jungton Dordże Pal. Przekonał go o swej autentyczności, ponieważ pamiętał różne anegdoty ze swojego życia jako III Karmapa. To przekonało Gyalwa Yungtona, że chłopiec był prawdziwą inkarnacją jego nauczyciela. Rolpe Dordże powiedział mu, że w tym życiu Gyalwa Yungton będzie jego nauczycielem i prosił go, by przekazał mu wszystkie nauki Kagyu.
W 1359 roku Rolpe Dordże udał się do Chin na zaproszenie cesarza Togon Temüra, patrona III Karmapy, i pozostał tam aż do roku 1363, będąc czczonym i wpływowym nauczycielem. W tym czasie dynastia mongolska chyliła się ku upadkowi. W tej atmosferze wątpliwości i niepewności, jaka towarzyszy końcom epok, potrafił z wielką siłą i zaufaniem inspirować ludzi swoją duchową wiedzą. Dzięki swojej duchowej mądrości i ponadnaturalnym mocom, Rolpe Dordże zyskał wielkie uznanie zarówno w Chinach, jak i Tybecie.
Po powrocie do Tybetu zbudował wiele świątyń i był jednym z nauczycieli młodego Tsongkhapy, który później założył szkołę Gelugpa. Przez resztę życia wiele podróżował. Nauczał i zgromadził wokół siebie licznych uczniów. Spośród nich najzdolniejszym był II Szamarpa, który został następnym dzierżawcą linii. 
Po zmianie dynastii w Chinach, Hongwu, pierwszy cesarz dynastii Ming, zaprosił go ponownie wraz z innymi wybitnymi lamami. Rolpe Dordże umiejętnie odmówił i nie udał się już kolejny raz do Chin. 
Odszedł mając czterdzieści trzy lata. Kiedy umierał, wchodząc w nirwanę słychać było odgłos trzęsienia ziemi i widok tęczy. Jego ciało nie zostało spalone, lecz pochowane w stupie w Tsurphu. Zanim odszedł pozostawił pisemne instrukcje, które umożliwiły odnalezienie jego kolejnej inkarnacji V Karmapy Deszin Sziegpy.

</doc>
<doc id="567784" url="https://pl.wikipedia.org/wiki?curid=567784" title="ChAT">
ChAT



</doc>
<doc id="567785" url="https://pl.wikipedia.org/wiki?curid=567785" title="Broken Head">
Broken Head

Broken Head – dziewiąty studyjny album polskiej grupy Acid Drinkers.
Nagrań materiału dokonano pod kierunkiem Jacka Chraplaka w trzech miejscach: Studio Psalm w Warszawie (perkusja), Studio Taklamakan w Opalenicy (gitary i bas), Laronermma Recording Institute w Poznaniu (wokale). W ostatnim z tych miejsc zostało wykonane miksowanie materiału, także przez Jacka Chraplaka. Mastering został wykonany w High End przez Grzegorza Piwkowskiego.
Album wydany został przez Metal Mind Productions 2 października 2000 roku. Płyta dotarła do 15. miejsca listy OLiS w Polsce.
Twórcy.
Źródła.

</doc>
<doc id="567787" url="https://pl.wikipedia.org/wiki?curid=567787" title="Emisje radiowe stosowane w krótkofalarstwie">
Emisje radiowe stosowane w krótkofalarstwie

Emisje radiowe stosowane w krótkofalarstwie

</doc>
<doc id="567791" url="https://pl.wikipedia.org/wiki?curid=567791" title="Regulacja cieplna">
Regulacja cieplna



</doc>
<doc id="567794" url="https://pl.wikipedia.org/wiki?curid=567794" title="Adam Borchardt">
Adam Borchardt

Adam Tadeusz Borchardt (ur. 17 lipca 1922 w Toruniu, zm. 19 sierpnia 2011) – najbardziej zasłużony toruński szachista.
Kariera sportowa.
W szachy nauczył się grać w wieku 12 lat, przyglądając się grze swoich starszych braci. Do pierwszego klubu szachowego zapisał się w roku 1936. Mając 15 lat wystąpił w pierwszym turnieju szachowym. Był zawodnikiem toruńskich klubów min; Marymontu, Budowlanych, Pomorzanina, Kolejarza, Zrywu, Elektryka, Grunwaldu, TKS Szachisty, a także bydgoskiej Caissy i grudziądzkiego Stomilu.
Osiągnięcia.
Przed wybuchem II wojny światowej zadebiutował w finale mistrzostw Torunia oraz zwyciężył w turnieju o Puchar Prezydenta Torunia. Po wojnie, w roku 1945 po raz pierwszy został mistrzem Torunia. Tytuł ten zdobywał jeszcze dziewięciokrotnie, w latach 1946–1974.
W latach 1956–1977 czterokrotnie startował w finałach indywidualnych mistrzostw Polski, największy sukces odnosząc w 1956 roku w Częstochowie. Zajął wówczas VI miejsce i otrzymał tytuł mistrza krajowego. W turnieju tym pokonał m.in. Kazimierza Platera, trzykrotnego mistrza Polski.
Wielokrotnie zdobywał medale (m.in. 7 złotych) podczas mistrzostw Pomorza oraz województw bydgoskiego i toruńskiego. W roku 1957 został powołany do kadry Polskiego Związku Szachowego i wystąpił w meczu z drużyną NRD, w którym zdobył 3 pkt w 5 partiach.
Po raz pierwszy na liście rankingowej FIDE pojawił się w 1987 roku. Pomimo podeszłego wieku pozostawał aktywnym szachistą, do 2006 r. startując w turniejach.

</doc>
<doc id="567795" url="https://pl.wikipedia.org/wiki?curid=567795" title="Emisja radiowa">
Emisja radiowa



</doc>
<doc id="567796" url="https://pl.wikipedia.org/wiki?curid=567796" title="Rudawa (Poniatów)">
Rudawa (Poniatów)

Rudawa (niem. "Stuhlseiffen") – przysiółek wsi Poniatów w Polsce położony w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Podgórska przygraniczna miejscowość położona w Dolinie Orlicy, nad Dziką Orlicą, między Górami Bystrzyckimi a Górami Orlickimi, na południowo-zachodniej granicy polsko-czeskiej, w sąsiedztwie Poniatowa, na wysokości około 610-680 m .n.p.m.
Podział administracyjny.
W latach 1975–1998 przysiółek położony był w województwie wałbrzyskim.
Historia.
Wzmiankowana po raz pierwszy w 1574 roku jako graniczna osada związana z wydobyciem rud żelaza i miedzi. Rozwój górnictwa zahamowały zniszczenia wojny trzydziestoletniej. Początkowo stanowiła własność królewską, w późniejszym okresie przeszła w ręce Althannów, barona von Stillfrieda, hrabiego von Magnisa, L. Ludwiga oraz Marianny Orańskiej. W XIX wieku zakończono wydobycie rudy, a we wsi zaczęło się prężnie rozwijać tkactwo i pasterstwo. W II połowie XIX wieku znajdowała się tu huta żelaza, fabryka drutu i gwoździ, 3 młyny wodne, 2 olejarnie, tartak, gorzelnia oraz warsztaty tkackie lnu i bawełny. W 1871 wieś zamieszkiwało 647 osób, a w 1885 roku 633 osoby. Zabudowę tworzyło 149 budynków, zajmujących dno doliny na długości około 5,8 km na wysokości 600-660 m n.p.m. Grunty orne stanowiły wówczas blisko 64% powierzchni wsi, a obszary leśne zajmowały obszar 6-krotnie mniejszy niż obecnie. W okresie międzywojennym znajdowała się tu popularna wśród turystów gospoda. Po 1945 roku wieś została ponownie zasiedlona, początkowo dość licznie. W następnych latach rozpoczął się proces wyludniania miejscowości. Obecnie z gęstej zabudowy, typowej dla wsi łańcuchowej i ciągnącej się wzdłuż dna doliny, pozostało tylko kilka budynków z kościołem, znajdujących się w znacznym oddaleniu od siebie. Spis powszechny z 1960 roku wykazywał na terenie wsi 39 mieszkańców zamieszkujących 10 domów, obecnie liczba mieszkańców wynosi 6 osób. Na początku lat dziewięćdziesiątych XX wieku zbudowano w celach rekreacyjnych zbiornik wodny. Obecnie wieś ma charakter turystyczny, znajdują się w niej trzy ośrodki wypoczynkowe i jeden wyciąg narciarski.
Zabytki.
Do rejestru zabytków wpisane są obiekty:
Inne zabytki:

</doc>
<doc id="567798" url="https://pl.wikipedia.org/wiki?curid=567798" title="Palso">
Palso



</doc>
<doc id="567800" url="https://pl.wikipedia.org/wiki?curid=567800" title="Wolframit">
Wolframit

Wolframit – minerał z gromady wolframianów, jeden z najważniejszych minerałów wolframu. Należy do minerałów rozpowszechnionych tylko w niektórych regionach Ziemi.
Nazwa pochodzi od niem. "Wolf" = wilk i "Rahm" = brud, kopeć, piana, jak pogardliwie nazwano ten minerał, znalazłszy go w miejscu, w którym spodziewano się znaleźć cynę: (piana), była używana przez niemieckich górników; nawiązuje do trudności (tworzenie piany), jakie napotykano przy wytopie cyny z rudy zawierającej domieszki wolframitu (J.G. Wallerius, 1747 r.).
Współcześnie w literaturze fachowej spotyka się zdecydowane opinie wskazujące, że zamiast nazywania minerałów o składzie (Fe,Mn)[WO4] "wolframitem" (bez ustalania zawartości żelaza i manganu), minerały te powinno się klasyfikować bądź jako hübneryt (MnWO4), bądź jako ferberyt (FeWO4).
Charakterystyka.
Właściwości.
Tworzy kryształy tabliczkowe, słupkowe, igiełkowe, często wykazujące wyraźne, podłużne zbrużdżenia. Występuje w skupieniach zbitych, ziarnistych, tabliczkowych, płytkowych. Jest kruchy, nieprzezroczysty, stanowi ogniwo pośrednie ciągłego szeregu izomorficznego: ferberyt – hübneryt, w którym żelazo i mangan mogą się wzajemnie dowolnie zastępować.
Występowanie.
Występuje w żyłach hydrotermalnych wysokotemperaturowych oraz w niewielkich ilościach w pegmatytach.
Miejsca występowania:

</doc>
<doc id="567803" url="https://pl.wikipedia.org/wiki?curid=567803" title="Amazing Atomic Activity">
Amazing Atomic Activity

Amazing Atomic Activity – ósmy studyjny album polskiej grupy Acid Drinkers. Nagrań dokonano w studiu Deo Recordings w Wiśle. Album wydany został przez Metal Mind Productions 17 maja 1999 roku.
Lista utworów.
Źródło.
Twórcy.
Źródło.

</doc>
<doc id="567806" url="https://pl.wikipedia.org/wiki?curid=567806" title="Anne-Marie Bigot de Cornuel">
Anne-Marie Bigot de Cornuel

Anne-Marie Bigot, Mme de Cornuel (ur. 1605, zm. 1694) – francuska arystokratka i pisarka. Znana jest powszechnie jako autorka powiedzenia "Il n'y a pas de héros pour son valet-de-chambre", które oznacza, że trudno zaimponować komuś bliskiemu, kto zna wszystkie nasze słabości. Frazę te wykorzystał angielski dramaturg Samuel Foote w dramacie "The Patron" z 1764.

</doc>
<doc id="567809" url="https://pl.wikipedia.org/wiki?curid=567809" title="Anne-Marie Bigot">
Anne-Marie Bigot



</doc>
<doc id="567812" url="https://pl.wikipedia.org/wiki?curid=567812" title="Brewe">
Brewe

Breve (z ) – urzędowe pismo papieskie dotyczące spraw mniejszej wagi. W odróżnieniu od bulli jest pisane zwykłą łaciną na cienkim pergaminie, opatrzone czerwoną woskową pieczęcią papieską, którą jest odciśnięty Pierścień Rybaka.
Brewe zaczyna się od tytułu, którego pierwszym elementem jest imię papieża wraz z liczbą porządkową. W tytule brewe brak jest zwrotu "Servus servorum Dei" (z ), który znajduje się w tytule bulli. Po imieniu papieża następuje zwrot "Ad perpetuam rei memoriam" (z ). Dalej zaczyna się już właściwy tekst. W formie brewe wydawane są na ogół pisma apostolskie.

</doc>
<doc id="567817" url="https://pl.wikipedia.org/wiki?curid=567817" title="Varran Strikes Back – Alive!!!">
Varran Strikes Back – Alive!!!

Varran Strikes Back – Alive!!! — pierwszy koncertowy album polskiej grupy Acid Drinkers. Nagrań dokonano podczas trasy Varran z Comodo Tour '98. Zmiksowano w Red Studio w Gdańsku.

</doc>
<doc id="567822" url="https://pl.wikipedia.org/wiki?curid=567822" title="Wydra">
Wydra

Wydra ("Lutra") – rodzaj ssaka z podrodziny wydr (Lutrinae) w obrębie rodziny łasicowatych (Mustelidae). 
Zasięg występowania.
Rodzaj obejmuje gatunki występujące w Eurazji.
Morfologia.
Długość ciała 50–82 cm, długość ogona 33–50 cm; masa ciała 3,5–14 kg (samce są większe i cięższe od samic).
Systematyka.
Podział systematyczny.
Do rodzaju należą następujące gatunki:
Ochrona.
W Polsce wydry podlegają ochronie częściowej.

</doc>
<doc id="567823" url="https://pl.wikipedia.org/wiki?curid=567823" title="Jaskinie Jenolan">
Jaskinie Jenolan

Jaskinie Jenolan (ang. "Jenolan Caves") – kompleks jaskiń krasowych, znajdujących się w australijskich Górach Błękitnych, 175 km na zachód od Sydney. Stanowią jedną z największych atrakcji turystycznych w Australii. Są to najstarsze otwarte jaskinie na świecie, mają 340 milionów lat.
W jaskiniach znajduje się wiele spektakularnych formacji krasowych (heliktyty, stalaktyty, stalagnaty). Większość jaskiń jest łatwo dostępna dla zwiedzających i dobrze oświetlona.
Historia.
Lokalne plemię aborygeńskie Gundengarra nadało jaskiniom nazwę 'Binoomea' (Ciemne miejsca), ale Aborygeni nie zapuszczali się wewnątrz jaskiń, unikając nawet przebywania w ich okolicach. Pierwszym Europejczykiem, który odkrył jaskinie, był James Whalam, który w 1838 przypadkowo natknął się na jedno z licznych wejść do jaskiń.
Początkowo znane były jako Fish River Caves, w 1866 przeszły na własność rządu Nowej Południowej Walii, a ich administratorem został Jeremiah Wilson. Wilson zbadał i opisał znane jeszcze przed jego przybyciem jaskinie Elder i Lucas, a także odkrył nieznane wcześniej jaskinie Imperial, Left Imperial (znaną teraz jako Chifley), Jersey i Jubilee. Jaskinie szybko stały się popularną atrakcją turystyczną i zanim wprowadzono zakaz dotykania czy zabierania kawałków formacji krasowych na pamiątkę w 1872, odwiedzający je turyści dokonali wielu szkód.
Ich współczesna nazwa "Jenolan" została przyjęta w 1884, w języku lokalnego plemienia aborygenów oznacza ono "wysoko położone miejsce" – taką samą nazwę nosi położony niedaleko od jaskiń szczyt Fenolan.
W 1903 następny administrator James Wiburd odkrył następne jaskinie – River, Skeleton (obecna nazwa – Pool of Cerberuj), Temple of Baal, Orient i Gibbon Cave. Jaskinia Chifley (wcześniej znana jako Left Imperial Cave, w 1952 nazwana imieniem australijskiego premiera Bena Chifleya) była jedną z pierwszych jaskiń na świecie oświetloną prądem elektrycznym (1880). Z kolei Orient Cave była pierwsza jaskinią w Australii, która została wyczyszczona przy użyciu pary wodnej (1968).
Turystyka.
Jaskinie Jenolan odwiedzane są rocznie przez ponad 250 000 turystów, co czyni je jedną z najbardziej popularnych atrakcji turystycznych w Nowej Południowej Walii. 9 z jaskiń jest otwartych na co dzień do normalnego zwiedzania, kilka innych jest dostępnych dla speleologów i zorganizowanych grup turystycznych.

</doc>
<doc id="567824" url="https://pl.wikipedia.org/wiki?curid=567824" title="Elżbieta Skrętkowska">
Elżbieta Skrętkowska

Elżbieta Skrętkowska-Cybulska – polska aktorka, reżyserka i redaktorka.
Życiorys.
Pochodzi z Lublina, gdzie w 1970 zadebiutowała jako aktorka teatralna, występując w Teatrze Gong2.
W kolejnych latach związała była z teatrami: im. Juliusza Osterwy w Lublinie, Polskim w Szczecinie, Dramatycznym w Opolu i Nowym w Warszawie. Była kilkukrotnie nagradzana na ogólnopolskich festiwalach teatralnych m.in. za rolę żony w "Nie-Boskiej Komedii". Po konflikcie z dyrektorem warszawskiego Teatru Nowego w 1989, nie wróciła nigdy już na deski teatru.
Pracę w telewizji publicznej rozpoczęła w 1991, zostając reżyserką programów rozrywkowych, takich jak np. "21 pytań, czyli oczko", a także widowisk muzycznych, w tym m.in. "Wiosennego szaleństwa kobiety z mężczyzną". W 1998 wyreżyserowała jubileuszowy koncert Krzysztofa Krawczyka "To co dał mi los", w 1999 wyreżyserowała koncert Tercetu Egzotycznego oraz koncert Violetty Villas pt. "Violetta – taka jestem" z orkiestrą symfoniczną pod batutą Marcina Niesiołowskiego w Teatrze Wielkim w Łodzi. W 2001 odpowiadała za reżyserię koncertu pt. "Wierzyć znaczy chodzić po wodzie".
Jest pomysłodawczynią i producentką programu rozrywkowego "Szansa na sukces". W 2000 otrzymała nagrodę tygodnika „Polityka” za najlepszy program XX wieku oraz statuetkę Błękitnego melonika w kategorii "Ulubiony program rozrywkowy" na I Festiwalu Dobrego Humoru.

</doc>
<doc id="567825" url="https://pl.wikipedia.org/wiki?curid=567825" title="Piotr de Bourbon">
Piotr de Bourbon

Piotr de Bourbon (ur. 1311, zm. 19 września 1356) – książę Burbonii, najstarszy syn hrabiego Ludwika I, księcia Burbonii, i Marii d’Avesnes.
Poległ w czasie szarży na pozycje Anglików w bitwie pod Poitiers. Prawdopodobnie cierpiał na zaburzenia psychiczne, które odziedziczył po nim syn Ludwik i córka Joanna oraz jej syn - król Karol VI Szalony.
Dzieci.
25 stycznia 1326 ożenił się z Izabellą de Valois - córką Karola de Valois i jego trzeciej żony Mahaut de Châtillon. Doczekał się z żoną siedmiu córek i jednego syna:

</doc>
<doc id="567826" url="https://pl.wikipedia.org/wiki?curid=567826" title="Greiz">
Greiz

Greiz (pol. hist. "Grójec") – miasto powiatowe we wschodnich Niemczech, w kraju związkowym Turyngia, siedziba powiatu Greiz. Leży nad Białą Elsterą, liczy ok. 22,2 tys. mieszkańców (2009).
31 grudnia 2012 do miasta przyłączono dzielnice rozwiązanej gminy Vogtländisches Oberland: Cossengrün, Hohndorf, Schönbach oraz Eubenberg z dzielnicy Arnsgrün. Reszta dzielnic zlikwidowanej gminy weszła w skład miasta Zeulenroda-Triebes. Do 30 grudnia 2019 miasto pełniło funkcję „gminy realizującej” () dla gminy wiejskiej Neumühle/Elster, która dzień później została przyłączona do Greiz, stając się jednocześnie jego dzielnicą.
W mieście rozwinął się przemysł włókienniczy, chemiczny, papierniczy, metalowy, meblarski oraz spożywczy.
Współpraca.
Miejscowości partnerskie:

</doc>
<doc id="567829" url="https://pl.wikipedia.org/wiki?curid=567829" title="Hildesheim">
Hildesheim

Hildesheim (dolnoniem. "Hilmessen") – miasto powiatowe w środkowych Niemczech, w kraju związkowym Dolna Saksonia, siedziba powiatu Hildesheim, port nad rzeką Innerste (dorzecze Wezery), na południowy wschód od Hanoweru. W mieście znajdują się trzy szkoły wyższe, z czego najmłodsza szkoła Universität Hildesheim powstała w 1989 roku. Funkcjonuje komunikacja autobusowa, nie ma komunikacji tramwajowej. W roku 2016 największym pracodawcą w mieście była firma Robert Bosch GmbH oraz Robert Bosch Car Multimedia GmbH zatrudniając łącznie około 3,5 tys. pracowników. Pod względem geograficznym miasto położone jest na granicy terenów górzystych w dorzeczu Innerste (niem. Innerstebergland) oraz czarnoziemów lessowych (nazwa własna niem. Hildesheimer Börde). Większość miasta położona jest po prawej stronie rzeki Innerste.
Historia.
W roku 815 miasto stało się siedzibą biskupstwa Hildesheimu. Przez cztery wieki miasto zarządzane było przez duchowieństwo.
W 983 roku Otton III nadał Hildesheimowi prawa targowe.
W lecie 1135 roku książę polski Bolesław Krzywousty odbył uroczystą pielgrzymkę do grobu św. Gotarda w Katedrze w Hildesheim.
Pod koniec XIII wieku Hildesheim liczył około 5000 mieszkańców.
W roku 1367 Hildesheim został członkiem Ligi Hanzeatyckiej.
W połowie XIV wieku w mieście założona została gmina żydowska podległa biskupowi. W 1379 roku Hildesheim zamieszkiwało około 80 Żydów zajmujących się w głównej mierze lichwą. Gmina żydowska posiadała synagogę oraz cmentarz. W 1457 r. wszyscy Żydzi zostali wypędzeni z biskupstwa, a synagoga została zburzona.
W 1595 roku do miasta przybyli jezuici, którzy przejęli kontrolę nad szkołą katedralną. Prowadzili ją i wsławili poziomem nauki jako Episkopalne Gimnazjum Josephinum.
II wojna światowa.
Pierwsi jeńcy wojenni od wybuchu wojny zostali przywiezieni do Hildesheimu 26 września 1939 roku. Byli to polscy jeńcy wojenni, którzy mieli pomagać przy zbiorach ziemniaków oraz buraków cukrowych. Nad rozdzieleniem jeńców czuwał urząd pracy (niem. Arbeitsamt). Pracownicy przymusowi wypełniali luki personelu w przemyśle i rolnictwie po tym, jak niemiecka armia (niem. Wehrmacht) powoływała kolejnych żołnierzy. Za każdym razem kiedy armia niemiecka zajmowała kolejne państwo, przybywało pracowników przymusowych z różnych krajów: najpierw Polacy, później Francuzi, Holendrzy, Belgowie, Duńczycy, Norwegowie, Rosjanie, a na końcu Włosi. Pod koniec wojny w niektórych przedsiębiorstwach zbrojeniowych personel składał się w 50% z obcokrajowców.
W czasie Drugiej Wojny Światowej miasto Hildesheim znalazło się na liście miast do zbombardowania, którą stworzyło dowództwo RAF (osobą odpowiedzialną był Air Marshall Sir Robert Saundby), jako miasto z węzłem kolejowym oraz kilkoma fabrykami istotnymi dla przemysłu zbrojeniowego (szczególnie dla niemieckiego lotnictwa). W czterostopniowej skali ważności celów do bombardowania (1 – najważniejszy, 4 – najmniej ważny) miasto Hildesheim na podstawie informacji wywiadu zostało przyporządkowane do grupy 3. (zakłady o mniejszym znaczeniu dla przemysłu). Z tego powodu Hildesheim uniknął poważnych zniszczeń aż do lutego 1945 roku. Choć pierwszy atak bombowy miał miejsce 29 czerwca 1944 roku (w cukrowni zginęły 34 osoby), to o wiele bardziej niszczące bombardowania zostały przeprowadzone pod koniec wojny. 22 lutego 1945 roku Amerykanie wzięli na cel linie kolejowe, dworzec i stację rozrządową. W wyniku tego bombardowania zginęło około 360 osób, gdyż wiele bomb spadło także na południową i południowo-wschodnią część miasta. Najbardziej niszczące bombardowanie w historii miasta przeprowadzili Kanadyjczycy i Brytyjczycy 22 marca 1945 roku. Trwało ono 17 minut (od godziny 13:50 do 14:07). Dzień był słoneczny i bezchmurny, 239 bombowców Lancaster (łącznie z myśliwcami około 300 samolotów) zrzuciło łącznie 1062 ton różnego rodzaju bomb, chmura dymu po bombardowaniu wzniosła się na wysokość 4575 metrów. Centrum miasta, które do tego czasu zachowało swój średniowieczny charakter, praktycznie przestało istnieć. Ponad 1000 osób zginęło, bomby i pożary zniszczyły większość z 1500 domów z muru pruskiego, natomiast koszary i lotnisko praktycznie nie zostały tknięte. Szacuje się, że zniszczonych zostało 28,5% domów, a całe miasto zniszczono w około 20-30%. Dowództwo RAF było zadowolone z akcji, gdyż bombardowanie było bardzo precyzyjne i tylko 4 lancastery zaginęły.
W późnych latach 70. XX wieku rozpoczęła się rekonstrukcja historycznego centrum.
W roku 1978 w Hildesheimie powstał uniwersytet.

</doc>
<doc id="567832" url="https://pl.wikipedia.org/wiki?curid=567832" title="Karabin maszynowy DS-39">
Karabin maszynowy DS-39

DS-39 (Дегтярёва Станковый образца 1939 года) – radziecki ciężki karabin maszynowy.
Historia konstrukcji.
Pierwsze ciężkie karabiny maszynowe dla armii rosyjskiej zakupiono w 1897 roku w zakładach Maxima w Anglii. Zakupione ckm-y po raz pierwszy zostały użyte w czasie wojny z Japonią w 1904 roku. Był to pierwszy konflikt w którym obie strony dysponowały karabinami maszynowymi (Japończycy używali ckm-ów Hotchkiss). Oceny skuteczności nowej broni były tak entuzjastyczne, że postanowiono zakupić licencję ckm-u Maxima. Po rewolucji październikowej Maxim wz. 1910 był produkowany nadal bez większych zmian konstrukcyjnych, jednak już w latach dwudziestych zdawano sobie sprawę, że ckm Maxim wz.1910 jest przestarzały.
Dlatego w 1928 roku ogłoszono konkurs na nowy ckm. Wygrał go Wasilij Diegtariow i jego ckm przyjęty do uzbrojenia w 1939 roku jako DS-39 (przez całe lata trzydzieste trwało udoskonalanie konstrukcji). Po uruchomieniu produkcji DS-39 produkcję Maxima wz.1910 wstrzymano. Ckm Diegtariowa pod względem konstrukcyjnym był zbliżony do najbardziej znanej broni tego konstruktora rkm-u DP. Taka sama była zasada działania automatyki (odprowadzanie gazów prochowych) i sposób ryglowania (ryglami rozchylanymi przez iglicę).
Próbna eksploatacja ckm-u Diegtariowa w jednostkach wykazała, że jest on nadal bardzo zawodny. Częste były zacięcia, podczas dosyłania często dochodziło do rozcalenia naboi, mało stabilna była także podstawa. Dlatego po ataku niemieckim na ZSRR w czerwcu 1941 roku produkcję Maxima wz. 1910 wznowiono. Pomimo zakończenia produkcji Diegtariow kontynuował próby udoskonalenia DS-39, ale miał już konkurencję w postaci Piotra M. Goriunowa i jego wyprodukowanego w małej serii na przełomie 1941/42 roku nowego ckm-u.
To właśnie pomiędzy ckm-ami Diegtiariowa i Goriunowa toczyła się walka w trakcie konkursu ogłoszonego w 1942 roku. Faworytem nadal był Diegtiariow – ulubieniec Stalina, który bardzo go cenił za skonstruowanie ręcznego karabinu maszynowego DP. Według niektórych historyków, Stalin w kwietniu 1943 podjął nawet decyzję o ponownym przyjęciu do uzbrojenia ckm DS. Przyczyny zmiany decyzji nie są znane, podobno sam Diegtiariow przekonał Stalina, że do uzbrojenia powinna wejść konstrukcja, która okaże się lepsza w trakcie prób.
Próby, które odbyły się wiosną 1943 bezapelacyjnie wygrał ckm Goriunowa. Oba ckm-y miały podobną szybkostrzelność i własności balistyczne, ale konstrukcja Goriunowa była prostsza, łatwiejsza w produkcji i trwalsza. W maju 1943 roku został przyjęty do uzbrojenia jako SG-43.
W latach 1939-1941 wyprodukowano około 10 000 ckm-ów DS-39. Zostały one po raz pierwszy użyte bojowo podczas wojny zimowej. Podczas tej wojny i wojny kontynuacyjnej armia fińska zdobyła około 200 egz. DS-39. Po modyfikacjach zwiększających niezawodność i przystosowaniu do zasilania przy pomocy fińskiej taśmy metalowej o pojemności 200 naboi (stosowanej w ckm-ach Maxim M/32-33) były one używane przez jednostki bojowe armii fińskiej do 1944 roku, a następnie zostały zmagazynowane. Ostatecznie zostały one wycofane z uzbrojenia w 1986 i zezłomowane.
Na niewielką skalę używany przez Wojsko Polskie, gdzie nie był bronią typową - w 1950 roku wykazywano ich 9 sztuk.

</doc>
<doc id="567835" url="https://pl.wikipedia.org/wiki?curid=567835" title="Tomasz Oborski">
Tomasz Oborski

Tomasz Oborski herbu Pierzchała (ur. ok. 1571, zm. 3 lipca 1645), biskup pomocniczy krakowski w latach 1614–1645.
Studiował w Akademii Krakowskiej i w Rzymie, gdzie w 1603 uzyskał tytuł doktora obojga praw. W 1590 został kanonikiem krakowskim. Jako wysłannik kapituły reprezentował ją na sejmikach, sejmach i synodach. Był współpracownikiem 6 kolejnych biskupów krakowskich. Jako administrator diecezji wizytował parafie, wyświęcił 2 tysiące nowych duszpasterzy, konsekrował 143 nowe kaplice i kościoły, jak i te gruntownie przebudowane tak jak Kościół Wszystkich Świętych w Rudawie. W Krakowie były to między innymi: Kościół św. Tomasza, kościół i klasztor Dominikanek na Gródku, św. Norberta oraz klasztor Kamedułów na Bielanach.
W 1636 został prowizorem seminarium duchownego w Krakowie, a dwa lata później komisarzem szpitali krakowskich. Był współzałożycielem zakładu leczniczego bonifratrów przy kościele św. Urszuli.
W 1640 odmówił przyjęcia biskupstwa chełmskiego i opactwa mogilskiego. Administrował kopalniami miedzi i ołowiu w kieleckim należącymi do diecezji krakowskiej, a w 1645 asystował przy podniesieniu z grobu relikwii Wincentego Kadłubka w Jędrzejowie.
Tomasz Oborski zmarł według źródeł kościelnych w opinii świętości. Pochowany został w katedrze wawelskiej, gdzie bratanek Mikołaj Oborski także biskup pomocniczy krakowski wystawił stryjowi pomnik z portretem i epitafium. W skarbcu katedralnym do dziś przechowywana jest monstrancja fundacji biskupa Oborskiego. W 1664 ukazała się biografia biskupa zatytułowana: "Virtutes Thomae Oborski".

</doc>
<doc id="567836" url="https://pl.wikipedia.org/wiki?curid=567836" title="Droga Orlicka">
Droga Orlicka

 Droga Orlicka – droga w południowo-zachodniej Polsce w woj. dolnośląskim, powiat kłodzki.
Odcinek drogi wojewódzkiej nr 389 w Górach Orlickich od przełęczy Polskie Wrota do skrzyżowania z Drogą Dusznicką na rozdrożu pod Hutniczą Kopą. Droga Orlicka stanowi część Autostrady Sudeckiej. Długość drogi to 12 km i jest ona jedną z najwyżej położonych szos w Polsce.
Drogę wybudowano w latach 1931-1932 w ramach robót publicznych.
Turystyka.
Fragmentem Drogi Orlickiej prowadzą szlaki turystyczne:

</doc>
<doc id="567847" url="https://pl.wikipedia.org/wiki?curid=567847" title="Leśni Bracia">
Leśni Bracia

Leśni Bracia (est. "metsavennad", łot. "mežabrāļi", lit. "miško broliai") – potoczne określenie
partyzantów formacji antykomunistycznych na terenach Estonii, Łotwy i Litwy w okresie II wojny światowej i po jej zakończeniu, stawiających opór zbrojny okupacji radzieckiej tych państw w latach 1940–1941 i 1944–1953. W szeregach tych formacji walczyło w sumie 170 000 żołnierzy, poległo lub zaginęło bez wieści ok. 50 000.
Historia.
Geneza.
Większość żołnierzy partyzantki kontynuowało, działało w partyzantce i ukrywało się przed Sowietami ze względów patriotycznych i narodowościowych, część natomiast ukrywała się ze względu na obawę przed osądzeniem ich za kolaborację z nazistami. Niektórzy z nich byli w czasie okupacji hitlerowskiej zaangażowani w pogromy o charakterze antysemickim. Wątki antysemickie doprowadziły do sytuacji, w której na Zachodzie część opinii była nastawiona do motywów partyzantów w sposób podejrzliwy, np. arcybiskup Canterbury w swojej mowie stwierdził, że partyzanci bałtyccy są faszystami, a ich deportacja jest usprawiedliwiona.
Schyłek partyzantki.
Sytuacja partyzantki pogorszyła się latem 1945 roku, wówczas zmienili oni taktykę i skupili się głównie na atakach na cywili (w większości działaczy komunistycznych), co ułatwiło Sowietom przyklejenie partyzantce łatki zwykłych „bandytów”. Po atakach na ludność cywilną osłabło wcześniejsze poparcie dla partyzantów deklarowane przez część ludności państw nadbałtyckich. Partyzanci niekiedy posuwali się do aktów terroru, przykładowo w marcu 1946 roku w estońskim mieście Osula partyzanci zaatakowali milicję ochotniczą - atak ten był próbą narzucenia okolicy swojej władzy, lecz i aktem odwetu za wcześniejsze działania oddziału milicji. Partyzanci zamknęli milicjantów w aptece i rozpoczęli zabijanie funkcjonariuszy, gdy okazało się, że w budynku brakuje kilku osób, które miały zostać zabite, partyzanci zdecydowali się na zabicie tych mieszkańców, w tym kobiet i dzieci, których nie mieli na liście osób przeznaczonych do zabicia. Z rąk partyzantów zginęło 13 osób, w tym całe rodziny urzędników państwowych, po czym grupa została wyparta z miasta.
Partyzanci podjęli się też działań militarno-politycznych. Chcąc zatrzymać reformę rolną, partyzanci z LSRR atakowali rolników, którym przyznano ziemię. Reforma rolna pozwoliła rządowi na uzyskanie szerszego poparcia biedniejszych rolników podczas gdy partyzantkę zasilali głównie średnio zamożni chłopi. Sowieci wykorzystali to do przedstawiania partyzantów jako reakcjonistów, a sytuacja stworzyła zalążek konfliktu społecznego - od tego czasu Sowieci przedstawiali się jako obrońcy biednych. Poparcie dla Sowietów na Litwie wzrosło też na skutek m.in. przekazania Litwie Wilna.
Według raportów Sowietów z Alytus, członkowie partyzantki w sierpniu 1945 roku dokonali ataków na trzydzieści jeden rodzin oraz zamordowali 48 osób, wśród których znalazło się 11 ludzi w wieku od 60 do 70 lat, 6 kobiet w wieku od 17 do 20 lat i 7 dzieci w wieku od 7 do 14 lat. Ofiary były rolnikami którzy uzyskali ziemię wcześniej należącą do osób nazywanych w państwowej propagandzie „kułakami”, nie mieli oni związku z radziecką partią komunistyczną ani administracją państwową. Gdy rozpoczęto siłową realizację kolektywizacji, partyzanci palili zbiory rolników, niszczyli maszyny należące do spółdzielni czy zabijali zwierzęta hodowlane. Działania te według części historyków przypominały bardziej społeczny obstrukcjonizm niż ruch partyzancki, w efekcie kontrowersyjnych działań "leśnych" coraz więcej cywili domagała się zakończenia walk i porzuciło poglądy niepodległościowe. W 1948 roku doszło do fali aresztowań i zabójstw członków partyzantki z czego siedmiu na dziesięciu partyzantów zostało ujętych lub zabitych na skutek donosu ze strony cywili.
W 1953 zaniechali działań militarnych na większą skalę, co związane było ze śmiercią Józefa Stalina i ogłoszeniem amnestii. Pojedyncze oddziały leśne utrzymały się na Litwie jeszcze do 1956, a ostatni ukrywający się partyzant estoński August Sabbe poległ dopiero w 1978.
Estońscy „leśni bracia”.
Opór zbrojny w Estonii był odpowiedzią na aneksję kraju w 1940 i represje wobec ludności (aresztowania, deportacje, prześladowania). „Leśni bracia” rozpoczęli aktywną działalność w 1941, po wybuchu wojny radziecko-niemieckiej. Urządzali zasadzki, napadali na bataliony likwidacyjne ("Istriebitielnyje Bataljony, IB"), na niewielkie jednostki Armii Czerwonej oraz lokalne organy władzy radzieckiej. Niektóre miejscowości estońskie wyzwolili jeszcze przed wkroczeniem Wehrmachtu. Pod koniec 1941 oddziały „leśnych braci” zostały rozwiązane przez Niemców.
Wznowiły działalność po ponownej okupacji Estonii przez Armię Czerwoną jesienią 1944. W odróżnieniu od Litwy, partyzanci estońscy nie mieli centralnego dowództwa ani nie otrzymali pomocy z zagranicy. Do 1953 „bracia” zostali rozgromieni przez oddziały NKWD-MWD-MBP. W akcjach masowo ginęli wspierający partyzantów chłopi.

</doc>
<doc id="567853" url="https://pl.wikipedia.org/wiki?curid=567853" title="Oznaczenia emisji radiowych">
Oznaczenia emisji radiowych

Aktualne oznaczenia emisji radiowych według ITU obowiązują od 1 stycznia 1982 r.
Przyjęto oznaczenie za pomocą trzech znaków (do 1982 roku mogło być ono uzupełnione jeszcze dwoma symbolami).
W podstawowym oznaczeniu rodzaju emisji:
np.

</doc>
<doc id="567856" url="https://pl.wikipedia.org/wiki?curid=567856" title="Magneton">
Magneton



</doc>
<doc id="567857" url="https://pl.wikipedia.org/wiki?curid=567857" title="Adam Lazarowicz">
Adam Lazarowicz

Adam Kalikst Łukasz Lazarowicz ps. „Klamra”, „Pomorski”, „Kleszcz”, „Zygmunt”, „Jadzik”, „Grot”, „Orczyk”, „Gwóźdź”, „Aleksander” (ur. 14 października 1902 w Berezowicy Małej, zm. 1 marca 1951 w Warszawie) – major piechoty Polskich Sił Zbrojnych, żołnierz SZP, ZWZ i AK oraz Zrzeszenia WiN, zastępca prezesa IV Zarządu Głównego Zrzeszenia WiN, działacz zbrojnego podziemia niepodległościowego. W 2013 awansowany pośmiertnie na stopień podpułkownika.
Życiorys.
Był synem Franciszka Lazarowicza i Wandy z domu Ojak. W roku szkolnym rozpoczął naukę I klasie Gimnazjum w Zbarażu. W 1919 wstąpił na ochotnika do odrodzonego Wojska Polskiego i walczył z Ukraińcami na Wołyniu. Następnie rozpoczął naukę w Państwowym Gimnazjum im. Króla Stanisława Leszczyńskiego w Jaśle, w którym 1921 ukończył VIII klasę i zdał maturę. W 1920 ponownie zgłosił się do WP i wziął udział w wojnie z bolszewikami. Walczył w rejonie miejscowości Chorzele, został ranny w walkach pod Ostrołęką. Po zakończeniu działań wojennych powrócił do gimnazjum, w którym w 1921 zdał maturę. Następnie rozpoczął studia na Wydziale Historii Uniwersytetu Jagiellońskiego w Krakowie. W 1931 ukończył kurs podchorążych piechoty. Z dniem 1 września 1931 mianowany został podporucznikiem rezerwy piechoty. W 1934 w tym stopniu został zweryfikowany z lokatą 392 w korpusie oficerów piechoty i posiadał przydział mobilizacyjny do 20 pułku piechoty Ziemi Krakowskiej. W 1936 otrzymał awans do stopnia porucznika. Z powodu choroby został zwolniony z wojska. Był kierownikiem szkoły w Gumniskach.
Podczas kampanii wrześniowej 1939 zmobilizowany i wyznaczony na stanowisko ostatniego komendanta miasta Dębica. Po ewakuacji garnizonu przyłączył się do jednostek walczących w rejonie Rawy Ruskiej; dowodził kompanią.
W październiku 1939 wrócił do Gumnisk koło Dębicy, gdzie ponownie objął funkcję kierownika szkoły. Jednocześnie zaangażował się w działalność konspiracyjną w ramach Służby Zwycięstwu Polski, a następnie Związku Walki Zbrojnej. W 1940 został komendantem placówki, a następnie Obwodu Dębica ZWZ-AK; stał na jego czele aż do wiosny 1944. W tym czasie dokonał znacznej jego rozbudowy. Przeniósł komendę Obwodu z miasta na wieś, do Gumnisk. Komendy tej Niemcom do zakończenia wojny nie udało się wykryć. Powołał 10 nowych placówek ZWZ na terenie powiatu, m.in. w Dębicy o krypt. „Działo”, w Pilźnie – „Pocisk”, w Ropczycach – „Ropa” i „Rakieta” oraz inne w różnych miejscowościach. Obwód Dębica pod jego komendą osiągnął najwyższy poziom organizacyjny, wyszkolenia i gotowości bojowej z wszystkich obwodów Inspektoratu Rzeszowskiego AK. W 1943 r. dostał awans do stopnia kapitana, a rok później – majora. Jego największym sukcesem był współudział w rozpracowaniu niemieckiej broni rakietowej V-2 na poligonie doświadczalnym w rejonie miejscowości Blizna koło Dębicy. Wiosną 1944 r. objął funkcję zastępcy inspektora Inspektoratu Rzeszów AK. W czasie akcji „Burza” dowodził 5 pułkiem strzelców konnych AK, liczącym ok. 1200 ludzi. Za pomoc wojskom sowieckim otrzymał Order Czerwonej Gwiazdy, ale go nie przyjął.
W lutym 1945 przybył do Rzeszowa, gdzie został kierownikiem Okręgu Rzeszowskiego WiN, a następnie Okręgu Wrocławskiego. W grudniu 1946 został mianowany zastępcą Prezesa IV Zarządu Głównego WiN ppłk. Łukasza Cieplińskiego ps. „Ostrowski”, „Bogdan”, „Ludwik”, „Pług”. 5 grudnia 1947 w Żninie został aresztowany przez UB. Po brutalnym śledztwie w październiku 1950 Wojskowy Sąd Rejonowy w Warszawie skazał go na 4-krotną karę śmierci i 33 lata pozbawienia wolności. 1 marca 1951 został zamordowany strzałem w tył głowy w więzieniu mokotowskim.
Jego syn Zbigniew (ur. 27 kwietnia 1925) dowodził plutonem AK podczas akcji „Burza”. Z kolei syn Zbigniewa Lazarowicza, a wnuk Adama Lazarowicza, Romuald (ur. 11 sierpnia 1953) należał do najaktywniejszych działaczy Solidarności Walczącej. Obaj potomkowie mjr. „Klamry” zamieszkali we Wrocławiu. Córka Adama Lazarowicza, Danuta (po mężu Iwan) działała w Armii Krajowej.
Upamiętnienie.
Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”, jak również na Cmentarzu Wojskowym w Dębicy.
W 1992 Sąd Warszawskiego Okręgu Wojskowego w Warszawie wydał postanowienie unieważniające wyrok z 1951. Sąd nie miał wątpliwości, że działalność mjr. A. Lazarowicza miała na celu odzyskanie przez Polskę niepodległości.
Imieniem Adama Lazarowicza nazwano Publiczne Gimnazjum w Gumniskach, w której ustanowiono tablicę pamiątkową honorującą majora.
W Dębicy (mieście z rejonu działania majora) w 1993 nazwano ulicę imienia Adama Lazarowicza.
W 2009 ukazała się książka pt. "„Klamra” – mój ojciec" autorstwa Zbigniewa Lazarowicza. Na kanwie tej publikacji w 2013 powstał fabularyzowany film dokumentalny o Adamie Lazarowiczu pt. "Klamra. W przedsionku śmierci" (w rolę majora wcielił się aktor Mariusz Bonaszewski).
W dniu 1 marca 2013 r. z okazji obchodów Narodowego Dnia Pamięci Żołnierzy Wyklętych Minister Obrony Narodowej Tomasz Siemoniak awansował go pośmiertnie do stopnia podpułkownika.
W ramach odsłoniętego 17 listopada 2013 Pomnika Żołnierzy Wyklętych w Rzeszowie zostało ustanowione popiersie Adama Lazarowicza.
W 2016 r. Imieniem Adama Lazarowicza nazwano jedno z rond w Jaśle. 
W 2014 powstał film dokumentalny „WiN. Ostatnia Nadzieja” w reżyserii Sławomira S. Górskiego poświęcony m.in. postaci Adama Lazarowicza "KLAMRY". Film  zdobył nagrodę specjalną na Festiwalu Filmów w Niepokalanowie 2015. W tym samym roku zdobył prestiżową Nagrodę Główną - Złoty Opornik - VII Festiwal Filmów Dokumentalnych “Niepokorni, Niezłomni, Wyklęci” Gdynia 2015. 
Odznaczenia.
1 marca 2010, wraz z trójką innych „Żołnierzy Wyklętych” straconych tego samego dnia co on, Józefem Batorym, Franciszkiem Błażejem i Mieczysławem Kawalcem, został pośmiertnie odznaczony przez Prezydenta RP Lecha Kaczyńskiego "za wybitne zasługi dla niepodległości Rzeczypospolitej Polskiej" Krzyżem Wielkim Orderu Odrodzenia Polski.

</doc>
<doc id="567865" url="https://pl.wikipedia.org/wiki?curid=567865" title="Novembers Doom">
Novembers Doom

Novembers Doom to pochodzący ze Stanów Zjednoczonych zespół grający muzykę określaną jako skrzyżowanie death metalu i doomu. Zadebiutowali albumem "Amid It's Hallowed Mirth", wydanym przez Avantgarde/Nuclear Blast.
Grupa czerpie inspiracje z dokonań takich zespołów jak My Dying Bride, Opeth, wczesna Anathema i Paradise Lost. W ich muzyce przeplatają się ciężkie gitary, mocna, wręcz miażdżąca perkusja, majestatyczne klawisze i melancholijne melodie oraz głęboki growling wokalisty, często również wzbogacany czystymi partiami wokalnymi.

</doc>
<doc id="567867" url="https://pl.wikipedia.org/wiki?curid=567867" title="Lili Marleen (piosenka)">
Lili Marleen (piosenka)



</doc>
<doc id="567876" url="https://pl.wikipedia.org/wiki?curid=567876" title="Cédric Bardon">
Cédric Bardon

Cédric Bardon (ur. 15 października 1976 roku w Lyonie) – francuski piłkarz, grający na pozycji rozgrywającego lub ofensywnego pomocnika. Jest wychowankiem Olympique Lyon, w którego barwach grał przez sześć lat, ale nigdy nie był pierwszoplanową postacią w klubie. Od 1998 do 2005 roku występował w Stade Rennais FC oraz we francuskich zespołach drugoligowych. Od 2005 roku do 2008 roku był zawodnikiem Lewskiego Sofia. Na koniec sezonu 2005-2006 zdobył z nim mistrzostwo Bułgarii. Następnie odszedł do izraelskiego Bene Jehuda Tel Awiw, a latem 2008 został piłkarzem cypryjskiego Anorthosisu Famagusta.

</doc>
<doc id="567879" url="https://pl.wikipedia.org/wiki?curid=567879" title="Amateur radio">
Amateur radio



</doc>
<doc id="567880" url="https://pl.wikipedia.org/wiki?curid=567880" title="Książę Półkrwi">
Książę Półkrwi



</doc>
<doc id="567881" url="https://pl.wikipedia.org/wiki?curid=567881" title="Stade Rennais FC">
Stade Rennais FC



</doc>
<doc id="567882" url="https://pl.wikipedia.org/wiki?curid=567882" title="Helmstedt">
Helmstedt

Helmstedt – miasto powiatowe w środkowych Niemczech, w kraju związkowym Dolna Saksonia, na wschód od Brunszwiku. Siedziba władz powiatu Helmstedt. Liczy ok. 24,4 tys. mieszkańców. 1 lipca 2017 do miasta przyłączono gminę Büddenstedt, która stała się jego dzielnicą.
Helmstedt było miastem granicznym pomiędzy Republiką Federalną Niemiec (RFN) a Niemiecką Republiką Demokratyczną (NRD) – w okolicy znajdowało się przejście graniczne Helmstedt-Marienborn. W mieście znajdują się liczne pamiątki i muzea poświęcone podziałowi Niemiec.
W mieście znajduje się stacja kolejowa.
W mieście rozwinął się przemysł gumowy, metalowy oraz włókienniczy.
Współpraca.
Miejscowości partnerskie:

</doc>
<doc id="567883" url="https://pl.wikipedia.org/wiki?curid=567883" title="Ham radio">
Ham radio



</doc>
<doc id="567885" url="https://pl.wikipedia.org/wiki?curid=567885" title="HAM">
HAM



</doc>
<doc id="567886" url="https://pl.wikipedia.org/wiki?curid=567886" title="HAM Radio">
HAM Radio



</doc>
<doc id="567887" url="https://pl.wikipedia.org/wiki?curid=567887" title="Egzempcja Warmii">
Egzempcja Warmii

Egzempcja Warmii (łac. "exemptio" – wykup spod czego, wyjęcie z czego) – przywilej uwalniający biskupa warmińskiego od obowiązku podległości metropolitalnej. Dzięki temu przywilejowi Warmia była wyjęta spod władzy arcybiskupiej w Rydze i bezpośrednio poddana Stolicy Apostolskiej. 
Warmia była jedyną w Rzeczypospolitej diecezją, która uzyskała przywilej egzempcji. Na mocy traktatu toruńskiego z 19 października 1466 r. Prusy Królewskie i Warmia zostały trwale włączone do Korony Polskiej, zaś zachowali bardzo korzystny status publiczno-prawny: byli najwyższymi dygnitarzami w Prusach, a w senacie Rzeczypospolitej zajmowali szóste miejsce, na zmianę z biskupem płockim. 
Bezpośrednia zależność Warmii od Kurii Rzymskiej, z pominięciem metropolii w Rydze, praktycznie funkcjonowała już za czasów biskupów Mikołaja Tungena i Łukasza Watzenrodego. Wuj Mikołaja Kopernika nie składał przysięgi wierności arcybiskupowi ryskiemu, a nawet czynił starania, aby Warmię podnieść do rangi arcybiskupstwa. Od czasów biskupa Fabiana Luzjańskiego próbowano podporządkować Warmię metropolii w Gnieźnie. Jednak biskupi warmińscy kategorycznie się temu przeciwstawiali i konsekwentnie działali na rzecz utrzymania przywileju egzempcji.
Egzempcja Warmii została ostatecznie usankcjonowana w roku 1566, gdy arcybiskup Rygi Wilhelm, brat Albrechta Hohenzollerna, przeszedł na luteranizm. Egzempcję Warmii utrwaliło przyznanie biskupom warmińskim przywileju paliusza i krzyża metropolitalnego. Przywilej ten nadał papież Benedykt XIV brewem z dnia 21 kwietnia 1742 r. biskupowi Adamowi Stanisławowi Grabowskiemu i jego następcom.
W roku 1929, po zawarciu konkordatu między Stolicą Apostolską a państwem niemieckim, Warmia została włączona do metropolii wrocławskiej. Wskutek tego diecezja warmińska utraciła przywilej egzempcji.
Po normalizacji stosunków między Polską a Niemcami papież Paweł VI konstytucją apostolską z 28 czerwca 1972 r. wyłączył diecezję warmińską z metropolii wrocławskiej i podporządkował ją metropolii warszawskiej. 25 marca 1992 r. diecezja warmińska bullą "Totus Tuus Poloniae populus" Ojca Świętego Jana Pawła II została podniesiona do rangi arcybiskupstwa. Pierwszym arcybiskupem warmińskim został dotychczasowy biskup warmiński Edmund Piszcz.

</doc>
<doc id="567888" url="https://pl.wikipedia.org/wiki?curid=567888" title="Sia (piosenkarka)">
Sia (piosenkarka)

Sia, właśc. Sia Kate Isobelle Furler (ur. 18 grudnia 1975 w Adelaide) – australijska piosenkarka, kompozytorka i autorka tekstów.
Karierę rozpoczęła w swojej ojczyźnie, a następnie kontynuowała ją w Londynie, lecz większą popularność przyniosły jej czwarty i piąty album studyjny "Some People Have Real Problems" (2008) i "We Are Born" (2010), które wydała, gdy przeprowadziła się do Nowego Jorku. Sia nie czuła się wtedy komfortowo z rosnącą rozpoznawalnością i niedługo później tymczasowo zaprzestała występów, skupiając się na komponowaniu dla innych artystów i biorąc udział w odnoszących sukcesy współpracach „Titanium” (z Davidem Guettą), „Diamonds” (z Rihanną) i "Wild Ones” (z Flo Ridą).
W 2014 r. jej szósty album studyjny "1000 Forms of Fear" zadebiutował na pierwszym miejscu zestawienia "Billboard" 200, pochodzący z niego singiel "„"Chandelier” znalazł się w pierwszej dziesiątce listy przebojów "Billboard Hot 100," a trylogia współreżyserowanych przez artystkę teledysków z udziałem ówcześnie dziecięcej tancerki Maddie Ziegler obejrzana była łącznie kilka miliardów razy. Od tego czasu Sia przeważnie nosi perukę zasłaniającą twarz. Singiel „Cheap Thrills"”" z siódmego albumu "This Is Acting" (2016) jako pierwszy utwór piosenkarki pojawił się na szczycie amerykańskiej listy, a także list w wielu innych krajach.
Sia komponowała piosenki dla innych znanych artystek i artystów, takich jak Beyoncé, Rihanna, Kylie Minogue czy Flo Rida. Komponowała je także i / lub wykonywała na ścieżkach dźwiękowych filmów i musicali filmowych.
Laureatka blisko tuzina ojczystych nagród ARIA była dziewięć razy nominowana do nagrody Grammy oraz otrzymała nagrodę MTV Video Music Awards.
Życiorys.
Dzieciństwo i lata młodości.
Uczęszczała do szkoły podstawowej w rodzinnej Adelaide, gdzie w 1994 r. ukończyła również szkołę średnią (Adelaide High School).
Kariera muzyczna.
Początki.
Na początku lat dziewięćdziesiątych zaczęła grać koncerty w lokalnych klubach z muzyką acid jazz. W wieku 17 lat została wokalistką zespołu jazzowo-funkowego Crisp, który wraz z nią tworzyli: gitarzysta Jesse Flavell, basista Jeremy Glover, klawiszowcy Sam Langley i Ben Timmis oraz perkusista Steve Rooney. Grupa wydała dwa albumy studyjne: "Word and the Deal" (1996) i "Delerium" (1997).
W 1997 zakończyła współpracę z zespołem, by skupić się na karierze solowej. Wydała swój debiutancki album studyjny zatytułowany "OnlySee", który został wyprodukowany przez Flavella (z formacji Crisp), będącego autorem większości utworów z krążka. Album został wykupiony w 1200 egzemplarzach. W listopadzie tego samego roku wokalistka wystąpiła gościnnie w jednym z odcinków serialu "Zatoka serc", śpiewając w nim utwór „How to Breathe”.
Lata 2000–2010.
W 2000 podpisała kontrakt płytowy z wytwórnią Dance Pool należącą do Sony Music. W tym samym roku przeprowadziła się do Londynu, gdzie występowała jako chórzystka zespołu Jamiroquai, a także wydała utwór „Taken for Granted”, będący pierwszym singlem z płyty zatytułowanej "Healing Is Difficult". Album miał premierę w lipcu 2001. Wszystkie utwory z albumu napisała lub współtworzyła sama Furler, która wyprodukowała krążek we współpracy z Blairem Mackichanem. Słowa utworów z płyty nawiązywały do śmiertelnego wypadku samochodowego jej ówczesnego chłopaka, Daniego. Pierwszy singiel z albumu, „Taken for Granted”, dotarł do dziesiątego miejsca brytyjskiej listy przebojów.
Po niezadowalającej akcji promocyjnej płyty piosenkarka zwolniła swojego menedżera i odeszła z wytwórni Sony Music, po czym podpisała kontrakt z Go! Beat Records. W międzyczasie nawiązała współpracę z angielskim duetem Zero 7 (Henrym Binnsem i Samem Hardakerem), dla którego nagrała partie wokalne na ich pierwsze trzy albumy oraz wzięła udział w ich trasach koncertowych. W 2002 otrzymała statuetkę dla "Przełomowego autora piosenek" na gali wręczenia nagród Australasian Performing Right Association (APRA).
W 2003 wydała swój pierwszy mini-album zatytułowany "Don't Bring Me Down". Jeden z utworów z płyty pojawił się w tle napisów końcowych filmu "36". 19 stycznia 2004 premierę miał kolejny krążek wokalistki zatytułowany "Colour the Small One". Dzięki wykorzystaniu na płycie instrumentów akustycznych oraz elektronicznych, materiał porównywano do twórczości takich artystów, jak Dido czy Sarah McLachlan. Wśród jedenastu propozycji z płyty znalazła się m.in. piosenka „The Bully”, która powstała we współpracy z amerykańskim muzykiem, Beckiem Hansenem. Wydawnictwo promowały single „Breathe Me” i „Where I Belong”, który miał znaleźć się na oficjalnej ścieżce dźwiękowej filmu "Spider-Man 2", jednak ostatecznie nie pojawił się w produkcji z powodu konfliktu z wytwórnią nagraniową.
Na początku 2005 opuściła wytwórnię Go! Beat Records, co tłumaczyła niezadowoleniem z prowadzonej przez firmę kampanii reklamowej jej nowego albumu. Wyjechała wówczas do Nowego Jorku. W tym samym roku jej piosenka „Breathe Me” pojawiła się na albumie "", będącym ścieżką dźwiękową serialu HBO "Sześć stóp pod ziemią" (2001–2005), a także podczas transmisji Victoria’s Secret Fashion Show 2006. Na początku 2006 album został wydany przez amerykańską wytwórnię Astralwerks. W tym czasie artystka wyruszyła w amerykańską trasę koncertową, promującą nowe wydanie płyty, wzbogacone o cztery dodatkowe utwory: „Broken Biscuit” (z "EP-ki" pt. "Don’t Bring Me Down"), „Sea Shells” (ze strony B brytyjskiego wydania singla „Breathe Me”) i dwa remiksy piosenki „Breathe Me”, wykonane przez Four Teta i Ulricha Schnaussa.
W kwietniu 2007 wydała pierwszy koncertowy album "Lady Croissant", na którym znalazło się osiem piosenek zaśpiewanych na żywo podczas występu w New York’s Bowery Ballroom w kwietniu poprzedniego roku, a także jeden nowy utwór studyjny – „Pictures”. W listopadzie premierę miała kolejna EP-ka artystki zatytułowana "Day Too Soon", na której znalazły się cztery kompozycje: „Buttons” i „The Girl You Lost to Cocaine” oraz tytułowy utwór „Day Too Soon” wraz z remiksem w wykonaniu Mock &amp; Toof. Remiks utworu „The Girl You Lost to Cocaine”, wykonany przez holenderskiego muzyka, Sandera van Doorna, dotarł do 11. miejsca listy przebojów w Holandii i do 12. miejsca w Hiszpanii.
W styczniu 2008 wystąpiła gościnnie w talk-show "Late Night with Conan O’Brien", gdzie zaśpiewała piosenkę „The Girl You Lost to Cocaine”. W tym samym miesiącu wydała swój kolejny album studyjny zatytułowany "Some People Have Real Problems", który dotarł do 26. miejsca amerykańskiej listy najchętniej kupowanych płyt według magazynu "Billboard" i otrzymał status złotej płyty w Australii. W listopadzie 2008 wystąpiła w show Davida Lettermana, śpiewając utwór „Soon We'll Be Found” z albumu "Some People Have Real Problems". Jeden z utworów z płyty, „Little Black Sandals”, został wykorzystany w jednym z odcinków pierwszej serii programu "Private Practice".
W maju 2009 wydała DVD koncertowe pt. "TV Is My Parent", na którym znalazł się zapis jej koncertu zagranego 12 września w New York’s Hiro Ballroom, a także teledyski do czterech utworów oraz materiały zakulisowe z planu zdjęciowego. Za wydawnictwo piosenkarka odebrała nagrodę za "Najlepsze muzyczne DVD" podczas ceremonii wręczania nagród Amerykańskiego Stowarzyszenia Branży Fonograficznej (ARIA) w 2009. Sama płyta "Some People Have Real Problems" zapewniła artystce nominację do nagrody w kategorii "Najlepszy album przełomowego artysty".
W 2007 nawiązała kontakt z menedżerem Christiny Aguilery, z którym nagrała swój utwór „Death by Chocolate” z płyty "Some People Have Real Problems". Dwa lata później wraz z Samuelem Dixonem nawiązali współpracę z Aguilerą, z którą napisali kilka utworów na jej szósty album studyjny pt. "Bionic" („All I Need”, „I Am”, „You Lost Me” i „Stronger than Ever”). Trio stworzyło też piosenkę „Bound to You”, napisaną na potrzeby filmu "Burleska" z Aguilerą w roli głównej.
Lata 2010–2019.
W 2010 piosenka „Bound to You” zdobył nominację do Złotego Globu w kategorii "Najlepsza oryginalna kompozycja". W czerwcu 2010 wydała piąty album studyjny pt. "We Are Born", który promowany był przez singiel „Clap Your Hands”. Na płycie znalazł się także m.in. utwór „You’ve Changed”, napisany i wydany w 2008 we współpracy z amerykańską producentką muzyczną, Lauren Flax. Piosenka dotarła do 31. miejsca australijskiej listy przebojów i pojawiła się w jednym z odcinków serialu "Pamiętniki wampirów". Inny utwór z płyty, „I’m in Here”, został zagrany w ścieżce dźwiękowej seriali: "Plotkara", "Nowe gliny", "The Nine Lives of Chloe King" i "Nikita".
W 2010 otrzymała sześć nominacji do nagród muzycznych ARIA. Ostatecznie odebrała statuetki za wygraną w kategoriach: "Najlepsze wydanie niezależne" i "Najlepsze wydanie popowe" (za album "We Are Born") oraz "Najlepszy teledysk" (za klip do „Clap Your Hands”). Album wokalistki nominowany był do otrzymania tytułu "Płyty roku", a utwór „Clap Your Hands” – "Singla roku". Piosenka dotarła do 17. miejsca australijskiej listy przebojów, otrzymała także nominację do nagrody APRA 2011 w kategorii "Piosenka roku". W tym samym roku album wokalistki otrzymał status złotej płyty w kraju za osiągnięcie wyniku ponad 35 tys. sprzedanych egzemplarzy. Jedna z piosenek z płyty, „My Love”, znalazła się na ścieżce dźwiękowej do filmu "".
W czerwcu 2010 odwołała swoją trasę koncertową z powodów zdrowotnych. W styczniu 2011 powróciła na scenę, wystąpiła m.in. na festiwalu Big Day Out w Nowej Zelandii i Australii. W lutym wyruszyła w australijską trasę koncertową. W maju pojawiła się gościnnie jako trener wokalny drużyny Aguilery w pierwszej edycji amerykańskiej wersji formatu "The Voice".
30 marca 2012 wydała swój pierwszy album kompilacyjny pt. "Best Of...", który dotarł do 27. miejsca listy najczęściej kupowanych płyt w Australii. 1 kwietnia zaśpiewała gościnnie na singlu „Wild Ones” producenta Flo Rida. Utwór został zaprezentowany w przerwie między rozgrywkami gali WWE Royal Rumble, a kilka tygodni później został ogłoszony jednym z muzycznych motywów przewodnich gali WrestleMania XXVIII, najważniejszej rozgrywki wrestlingowej organizowanej przez federację World Wrestling Entertainment (WWE). W tym samym roku zaśpiewała gościnnie w przeboju „Titanium” Davida Guetty, który promował album producenta zatytułowany "Nothing but the Beat". Sama Sia nie była zadowolona z sukcesu piosenki, twierdząc iż woli być kojarzona jako autorka tekstów, nie wokalistka. Duet zaprezentował utwór podczas Coachella Valley Music and Arts Festival, gdzie zaśpiewali też inny wspólnie nagrany singiel – „She Wolf (Falling to Pieces)”.
Na początku 2013 nagrała utwór „Kill and Run”, napisany na potrzeby ścieżki dźwiękowej do filmu "Wielki Gatsby". W tym samym czasie zaśpiewała gościnnie w utworze „Beautiful Pain”, umieszczonym na rozszerzonej wersji ósmego albumu studyjnego Eminema pt. "The Marshall Mathers LP 2". W czerwcu tego samego roku zdobyła tytuł "Autorki piosenek roku" podczas ceremonii APRA Music Awards. 1 października został wydany utwór piosenkarki „Elastic Heart”, nagrany wraz z The Weeknd i Diplo. Piosenka promowała ścieżkę dźwiękową do filmu "".
We wrześniu 2013 ogłosiła, że kończy pracę nad szóstym albumem studyjnym, nad którym pracowała razem z Gregiem Kurstinem. 17 marca 2014 ukazał się pierwszy singiel zapowiadający płytę – „Chandelier”. Piosenka osiągnęła sukces komercyjny. W Stanach Zjednoczonych dotarła do pierwszego miejsca na liście Hot Dance Club Play. W klipie do utworu gościnnie zatańczyła Maddie Ziegler, uczestniczka programu "Dance Moms". Utwór „Chandelier” otrzymał cztery nominacje do nagrody Grammy w kategoriach: "Piosenka roku", "Nagranie roku", "Najlepsza solowa piosenka pop" i "Najlepszy teledysk". Pod koniec czerwca Sia po raz drugi otrzymała tytuł "Autorki piosenek roku" podczas ceremonii APRA Music Awards.
4 lipca 2014 wydała szósty album studyjny "1000 Forms of Fear". Album otrzymał w większości pozytywne recenzje, a wielu krytyków chwaliło treść piosenek, produkcję oraz głos wokalistki. Płyta zadebiutowała na pierwszej pozycji "Billboard 200", w pierwszym tygodniu po premierze sprzedając się w nakładzie 52 tys. kopii. 29 sierpnia 2014 ukazała się płyta zespołu Maroon 5 zatytułowana "V", na której znalazł się m.in. utwór „My Heart is Open” współtworzony przez Się. 15 września w sieci pojawił się singiel Eminema – „Guts Over Fear”, w którym gościnnie zaśpiewała wokalistka. W październiku Sia nagrała nową wersję piosenki „You’re Never Fully Dressed without a Smile”, która znalazła się na ścieżce dźwiękowej ekranizacji musicalu "Annie". Na potrzeby produkcji piosenkarka nagrała także dwa inne utwory: „Opportunity” i „Moonquake Lake” (w duecie z Beckiem).
9 stycznia 2015 ukazał się trzeci singel z płyty "1000 Forms of Fear", czyli „Elastic Heart”. W teledysku do piosenki wystąpiła Maddie Ziegler i aktor Shia LaBeouf. Tuż po premierze klip został odebrany dwuznacznie: jedni krytykowali go i zarzucali mu promowanie pedofilii, inni podziwiali i uważali za sztukę. Utwór dotarł do 17. miejsca "Billboard Hot 100". W maju wydała cover przeboju „California Dreamin’” zespołu The Mamas &amp; the Papas. Utwór znalazł się na ścieżce dźwiękowej filmu "San Andreas". W tym samym miesiącu piosenkarka wydała grę mobilną o nazwie "Bob Job". We wrześniu zapowiedziała wydanie swojego nowego singla „Alive”, który został napisany we współpracy z Adele i pierwotnie był przeznaczony na nową płytę Brytyjki. Na początku listopada Sia wydała pierwszy utwór promocyjny zapowiadający płytę – „Bird Set Free”. W grudniu ukazał się nowy singiel z płyty – „Cheap Thrills”.
29 stycznia 2016 odbyła się premiera jej siódmego albumu studyjnego "This Is Acting", na którym znalazły się piosenki napisane pierwotnie przez artystkę z myślą o innych wykonawcach. W kwietniu wystąpiła na festiwalu Coachella, jej koncert spotkał się z bardzo szerokim uznaniem publiczności i krytyków oraz reakcją wiralową w mediach społecznościowych. Pomiędzy majem a sierpniem wystąpiła na kilkunastu festiwalach muzycznych i innych koncertach w Ameryce, Europie i na Bliskim Wschodzie. W sierpniu premierę miała piosenka „Telepathy” napisana przez Furler a wykonywana przez Christinę Aguilerę przy współudziale Nile’a Rodgersa. Utwór znalazł się na ścieżce dźwiękowej do serialu produkcji Netflix pt. "The Get Down". We wrześniu wydała kolejny singel z płyty – „The Greatest”, który dotarł do 18. miejsca "Billboard" Hot 100. Pomiędzy wrześniem a listopadem tego roku piosenkarka odbyła jesienną trasę koncertową "Nostalgic for the Present Tour" obejmującą dwadzieścia trzy koncerty w Stanach Zjednoczonych i Kanadzie. Spotkały się one z bardzo ciepłym przyjęciem, a z uwagi na nietypową reżyserię sceniczną i choreografię z udziałem Ziegler zostały określone jako widowiska z pogranicza performance i tańca interpretacyjnego.
Na początku 2017 ukazał się singiel „Move Your Body”. 8 czerwca udostępniła utwór „Free Me”. W teledysku do piosenki gościnnie wystąpiła Zoe Saldana, a głosu użyczyła Julianne Moore. Dochód przeznaczono na badania nad lekiem na HIV. W tym samym roku Sia opuściła wytwórnię RCA Records i podpisała kontrakt z Atlantic Records. Również w 2017 wyreżyserowała musical "Music", oparty na jednostronicowym opowiadaniu, które napisała dziesięć lat wcześniej. W projekcie wystąpią Maddie Ziegler wraz z Kate Hudson. Premiera sztuki wraz z oryginalną ścieżką dźwiękową autorstwa Sii zaplanowana jest na jesień 2020
W maju 2018 podjęła współpracę z brytyjskim muzykiem Labrinth oraz amerykańskim DJ-em Diplo, tworząc grupę LSD. 3 maja wydali pierwszy singiel „Genius". 12 kwietnia 2019 roku wydany został ich album pt; "Labrinth, Sia &amp; Diplo Present... LSD" zawierający single: „Genius"; „Audio"; „Thunderclouds"; „Mountains" oraz „No New Friends".
Życie prywatne.
Urodziła się 18 grudnia 1975 w Adelaide w Australii Południowej. Jej rodzice, Phil B. Colson i Loene Furler, byli członkami zespołu o nazwie The Soda Jerks, tworzącego w gatunku rockabilly. Jej ojciec był także muzykiem w innych grupach, w tym m.in. Foreday Riders, Rum Jungle, Fat Time, Jump Back Jack i Mount Lofty Rangers, a matka była wykładowczynią sztuki oraz chórzystką Mount Lofty Rangers. Jest bratanicą brytyjskiego aktora i wokalisty Kevina Colsona.
W 2004 nagrała singel „Breathe Me”, po nagraniu którego przeżyła załamanie i została zabrana do brytyjskiego szpitala psychiatrycznego na dwa miesiące
W 2008 na łamach czasopisma „Scotland on Sunday” publicznie ujawniła się jako biseksualistka. W latach 2009–2010 została uznaną przez czytelników portalu internetowego "SameSame.com.au" jedną z 25 najbardziej wpływowych osób powiązanych ze środowiskiem homoseksualnym w Australii.
Pod koniec czerwca 2010 poinformowała, że z powodu problemów zdrowotnych musi odwołać zaplanowane koncerty i wszelkie wydarzenia związane z promocją płyty. W oświadczeniu wyznała, że miewa ataki paniki i apatię. Zdiagnozowano u niej chorobę Basedowa – nadczynność tarczycy, którą leczyła za pomocą terapii hormonalnej tarczycy
Związki.
W 1997 planowała podróż ze swoim partnerem, Danem. Mężczyzna zginął jednak potrącony przez samochód w Londynie tydzień przed jej przylotem z Tajlandii, którą odwiedziła w trakcie podróży do Europy (to właśnie teledysk do utworu "Soon We'll Be Found" z 2009 roku został poświęcony jej zmarłemu w wypadku partnerowi - jako że mężczyzna był głuchy, w teledysku użyto języka migowego). 
Spotykała się z Jocelyn Rachel „J.D.” Samson z electro punkowego zespołu Le Tigre. W 2011 para rozstała się. 6 czerwca 2014 Sia zaręczyła się z Erikiem Andersem Langiem, realizatorem filmów dokumentalnych, którego poślubiła 2 sierpnia tegoż roku w Palm Springs w Kalifornii. Byli małżeństwem do końca 2016.
Aktywizm.
Jest weganką. Uczestniczyła w reklamie dla z jej psem, zachęcając do sterylizacji zwierząt domowych. Zaangażowała się w kampanię "Oscar's Law", w proteście przeciwko hodowli zwierząt na dużą skalę.
Jest zwolenniczką projektu "Beagle Freedom Project". W 2016 r. podczas trasy koncertowej "Nostalgic for the Present Tour" współpracowała z różnymi organizacjami ratującymi bezpańskie psy, aby na każdym z jej koncertów poprowadzić targi adopcyjne psów. W 2016 była nominowana do nagrody "Libby" w kategorii "Najlepszy głos w sprawie zwierząt".
Utwór „The Greatest” jest hołdem dla ofiar strzelaniny w klubie nocnym w Orlando (w teledysku razem z Maddie Ziegler występuje 50 tancerzy - reprezentują oni zabitych podczas zamachu).
Wizerunek.
Od wielu lat występuje na scenie w charakterystycznej czarno białej peruce. Jak sama przyznawała w wielu wywiadach, nie chce być sławna, dlatego używa jej do zasłaniania twarzy przed widzami oraz paparazzi. Peruka ma również pomagać w radzeniu sobie z atakami paniki.
W 2010, po serii niepowodzeń, próbowała popełnić samobójstwo, zażywając mieszanki narkotyków. Od tamtego momentu stara się żyć jak najbardziej z dala od skandali, fleszy, pozowania na ściankach i pokazywania swojego życia prywatnego, skupiając się raczej na pomocy zwierzętom oraz wspieraniu środowiska LGBTQ.

</doc>
<doc id="567891" url="https://pl.wikipedia.org/wiki?curid=567891" title="Ruth Prawer Jhabvala">
Ruth Prawer Jhabvala

Ruth Prawer Jhabvala (ur. 7 maja 1927 w Kolonii, zm. 3 kwietnia 2013 w Nowym Jorku) – brytyjsko-amerykańska pisarka i scenarzystka filmowa pochodzenia żydowskiego. Laureatka Nagrody Bookera oraz dwukrotna zdobywczyni Oscara. Odznaczona Komandorią Orderu Imperium Brytyjskiego (CBE).
Życiorys.
Urodziła się w Niemczech w rodzinie polsko-niemieckich Żydów. W latach 30. mieszkała z rodzicami we Lwowie. Tuż przed wojną w 1939 udało im się wyjechać do Wielkiej Brytanii. W 1948 otrzymała obywatelstwo brytyjskie, a w 1951 poślubiła indyjskiego architekta, Cyrusa H. Jhabvalę i zamieszkała w Nowym Delhi w Indiach.
Debiutowała utworami opisującymi jej nowe życie. Na początku lat 60. rozpoczęła współpracę z reżyserem Jamesem Ivorym i producentem Ismailem Merchantem, w ramach Merchant Ivory Productions. Była scenarzystką lub współscenarzystką wielu filmów Ivory’ego, akcja części z nich rozgrywa się w Indiach.
W 1975 jej powieść "W upale i kurzu" zdobyła Nagrodę Bookera, a ona sama wyjechała do Nowego Jorku. Od tamtej chwili dzieliła swój czas między Stany Zjednoczone i Indie.
W połowie lat 80. dzieła Ivory’ego, często będące adaptacją wybitnych brytyjskich utworów literackich, zaczęły święcić triumfy na festiwalach filmowych. W 1986 zdobyła swego pierwszego Oscara, za scenariusz "Pokoju z widokiem", napisany w oparciu o powieść E.M. Forstera o tym samym tytule. Drugą Nagrodę Akademii Filmowej zdobyła w tej samej kategorii (najlepszy scenariusz adaptowany) w 1992 ("Powrót do Howards End", ponownie na podstawie powieści Forstera). Ponadto nominowano ją do statuetki za "Okruchy dnia" (Kazuo Ishiguro).
Na potrzeby filmu przerabiała także własne utwory prozatorskie.

</doc>
<doc id="567893" url="https://pl.wikipedia.org/wiki?curid=567893" title="Bitwa pod Prestopans">
Bitwa pod Prestopans



</doc>
<doc id="567894" url="https://pl.wikipedia.org/wiki?curid=567894" title="Igor Tomašić">
Igor Tomašić

Igor Tomašić (ur. 14 grudnia 1976 w Kutinie) – chorwacki piłkarz grający na pozycji środkowego obrońcy, reprezentant Bułgarii w latach 2006–2009.
Jest wychowankiem Moslaviny Kutina. Po nieudanym epizodzie (0 meczów) w Croatii Zagrzeb w wieku dwudziestu jeden lat wyjechał z Chorwacji. Przez pięć lat występował w Holandii, najdłużej w Rodzie Kerkrade (cztery sezony). Przez rok był zawodnikiem MVV Maastricht, z którym spadł do drugiej ligi. Łącznie w Eredivisie rozegrał 81 meczów. W latach 2002–2004 grał, bez sukcesów, w Belgii i Izraelu. Pod koniec 2004 roku został sprowadzony do Lewskiego Sofia przez trenera Stanimira Stoiłowa, który następnie doprowadził zespół do ćwierćfinału Pucharu UEFA i pierwszego w historii startu w Lidze Mistrzów. W 2008 roku odszedł z Lewskiego do izraelskiego Maccabi Tel Awiw. W 2010 roku przeszedł do Kavali, a w 2011 roku podpisał kontrakt z Anorthosisem Famagusta.
Dobre występy w lidze bułgarskiej i mocna pozycja w jedenastce Lewskiego sprawiły, że selekcjoner reprezentacji Bułgarii Christo Stoiczkow zaproponował mu grę w kadrze. Tomašić zadebiutował w niej 15 sierpnia 2006 roku w towarzyskim meczu z Walią, jednak przez wiele miesięcy był tylko zmiennikiem Elina Topuzakowa. Miejsce w pierwszym składzie wywalczył na początku 2007 roku.

</doc>
<doc id="567900" url="https://pl.wikipedia.org/wiki?curid=567900" title="Majn">
Majn

Majn (ros. Майн) – rzeka w azjatyckiej części Rosji, w Czukockim Okręgu Autonomicznym; najdłuższy z prawych dopływów Anadyru; długość 475 km; powierzchnia dorzecza 32 800 km².
Wypływa z niewielkiego Jeziora Majnskiego w Górach Penżyńskich, płynie w kierunku północno-wschodnim, w dolnym biegu dzieli się na odnogi.
Zasilanie śniegowo-deszczowe; zamarza od października do końca maja.

</doc>
<doc id="567901" url="https://pl.wikipedia.org/wiki?curid=567901" title="Elin Topuzakow">
Elin Topuzakow

Elin Kalinow Topuzakow (ur. 5 lutego 1977 w Dimitrowgradzie) – bułgarski piłkarz, grający na pozycji środkowego obrońcy.
Jest wychowankiem ZSK Dimitrowgrad, ale bardzo szybko trafił do szkółki Lewskiego Sofia. W pierwszym zespole tego klubu zadebiutował już w wieku osiemnastu lat. Początkowo był tylko rezerwowym. Miejsce w pierwszym składzie wywalczył po powrocie z półrocznego wypożyczenia w Pirinie Błagojewgrad. Od sezonu 1999–2000 grał w podstawowej jedenastce; w tym czasie zdobył pięć tytułów mistrza kraju, sześć Pucharów oraz dotarł do ćwierćfinału Pucharu UEFA i wziął udział w Lidze Mistrzów. Był obok Daniela Borimirowa zawodnikiem o najdłuższym stażu w Lewskim; w dużej mierze dzięki temu nosił opaskę kapitana drużyny.
W 2007 roku w wyjściowej jedenastce Lewskiego grywał coraz rzadziej, podczas rundy jesiennej sezonu 2007–2008 stracił miejsce w składzie na rzecz Youssefa Rabeha. Ostatecznie, w styczniu 2008 roku wraz z Dimityrem Tełkijskim odszedł do izraelskiego Hapoelu Tel Awiw.
Po dwu latach gry w Izraelu latem 2009 roku powrócił do Lewskiego. W sezonie 2010/2011 grał w Hapoelu Ramat Gan.
W reprezentacji Bułgarii zadebiutował w 2000 roku, ale przez cztery kolejne lata występował w niej sporadycznie. Po Euro 2004, kiedy selekcjonerem został Christo Stoiczkow, ponownie zaczął otrzymywać powołania. Brał udział w większości meczów eliminacyjnych do Mundialu 2006. Początkowo był również podstawowym graczem drużyny walczącej o start na Euro 2008, jednak na początku 2007 roku jego miejsce w pierwszym składzie zajął klubowy kolega Igor Tomašić. Do kadry po prawie dwuletniej przerwie powrócił na początku 2009 roku, kiedy nowym selekcjonerem został jego dawny trener w Lewskim Stanimir Stoiłow.

</doc>
<doc id="567903" url="https://pl.wikipedia.org/wiki?curid=567903" title="Ratusz w Wilnie">
Ratusz w Wilnie

Ratusz w Wilnie – ratusz na Starym Mieście w Wilnie, klasycystyczny, pierwotnie gotycki, przebudowany w latach 1785–1799 według projektu Wawrzyńca Gucewicza, w latach 1811–1924 mieścił teatr; odrestaurowany w latach 1936–1939 według projektu Stefana Narębskiego z przeznaczeniem na muzeum, od 1995 pełni funkcje reprezentacyjne.
1 stycznia 1848 w "Sali Wielkiej" ratusza odbyła się prapremiera "Halki" Stanisława Moniuszki.
Historia.
Ratusz w Wilnie wznosił się pośrodku rynku, był piętrowy, miał wieżę z zegarem, salę posiedzeń burmistrzów, skład broni, salę sądową, archiwum, komorę dla tortur. W sieni stały wagi miejskie i słup zwany "babą", u którego smagano złoczyńców. Przed ratuszem z jednej strony stał pręgierz, zwany "Piłatem", a z drugiej – szubienica. W 1794 roku na tej szubienicy powieszono w żółtym szlafroku Szymona Kossakowskiego przy wiwatach mieszkańców Wilna krzyczących "Niech żyje Rzeczpospolita!" i biciu dzwonów kościoła św. Kazimierza. Gdy przy końcu XVIII w. wieża zegarowa runęła, przebudowy ratusza dokonał profesor Wawrzyniec Gucewicz w stylu neoklasycznym z domieszką renesansu i postawił na przedzie portyk o sześciu kolumnach. Styl ratusza jest bardziej surowy niż w katedrze wileńskiej, również przebudowanej przez Gucewicza.

</doc>
<doc id="567904" url="https://pl.wikipedia.org/wiki?curid=567904" title="Firmin">
Firmin

Firmin – imię męskie pochodzenia łacińskiego, oznaczające „należący do Firmusa” lub stanowiące spieszczenie imienia Firmus, które z kolei pochodzi od słowa "firmus", 'mocny, pewny, stały, trwały'.
Wśród patronów - św. Firmin (biskup Amiens).
Żeńskim odpowiednikiem jest Firmina.
Firmin imieniny obchodzi 18 sierpnia, 25 września i 11 października.
Znane osoby noszące imię Firmin:
Zobacz też:

</doc>
<doc id="567905" url="https://pl.wikipedia.org/wiki?curid=567905" title="Firmina">
Firmina

Firmina — imię żeńskie pochodzenia łacińskiego, oznaczające "należąca do Firmusa" lub stanowiące żeńskie spieszczenie od imienia Firmus, które z kolei pochodzi od słowa "firmus" — "mocny, pewny, stały, trwały". 
Patronką tego imienia jest św.Firmina z Amelii, żyjąca w czasach cesarza Dioklecjana.
Firmina imieniny obchodzi 24 listopada.
Męski odpowiednik: Firmin

</doc>
<doc id="567907" url="https://pl.wikipedia.org/wiki?curid=567907" title="Stanisław Angełow">
Stanisław Angełow

Stanisław Angełow (ur. 12 kwietnia 1978 w Sofii) – bułgarski piłkarz, grający na pozycji prawego obrońcy lub defensywnego pomocnika.
Kariera sportowa.
Jest wychowankiem CSKA Sofia, ale w jej barwach przez trzy sezony rozegrał zaledwie dwadzieścia jeden meczów. W wieku dwudziestu trzech lat przeniósł się do lokalnego rywala CSKA - Lewskiego Sofia, gdzie wkrótce awansował do pierwszego składu. W sezonie 2003–2004 stracił miejsce w jedenastce, ale szybko je odzyskał, kiedy do klubu przyszedł trener Stanimir Stoiłow, który następnie doprowadził zespół do ćwierćfinału Pucharu UEFA i pierwszego w historii startu w Lidze Mistrzów. Angełow ponadto zdobył z Lewskim trzykrotnie mistrzostwo i czterokrotnie Puchar kraju.
W maju 2007 roku podpisał trzyletni kontrakt w występującym w Bundeslidze Energie Cottbus. Chociaż w sezonie 2008-2009 podopiecznym Bojana Prašnikara nie udało się utrzymać w ekstraklasie, to Angełow pozostał w klubie. W 2010 roku odszedł do Steauy Bukareszt. W 2011 roku został piłkarzem cypryjskiego Anorthosisu Famagusta. W 2012 roku wrócił do Lewskiego. W 2014 roku zakończył karierę.
Na początku 2006 roku, za selekcjonerskiej kadencji Christo Stoiczkowa, zadebiutował w reprezentacji Bułgarii. Od tej pory regularnie występuje w pierwszej jedenastce drużyny walczącej najpierw o awans do Euro 2008, a potem do Mundialu 2010.

</doc>
<doc id="567908" url="https://pl.wikipedia.org/wiki?curid=567908" title="Raport RST">
Raport RST

Raport RST – w krótkofalarstwie oznaczenie określające jakość (czytelność), siłę i ton lub modulację sygnału odbieranej stacji. Nazwa pochodzi od akronimu słów z języka angielskiego: "Readability, Strength, Tone".
Raporty wymienia się w trakcie prowadzonej łączności radiowej. Są one również umieszczane na kartach QSL.
Raport składa się z dwóch lub trzech cyfr (RS, RST lub RSM). Przy emisji fonicznej jest to zwykle raport RS lub RSM.
W przeszłości do raportu opcjonalnie były dodawane sufiksy literowe oznaczające inne cechy sygnału:

</doc>
<doc id="567911" url="https://pl.wikipedia.org/wiki?curid=567911" title="Christo Jowow">
Christo Jowow

Christo Georgijew Jowow (ur. 4 listopada 1977 roku w Swoge), bułgarski piłkarz, grający na pozycji napastnika lub lewego pomocnika.
Jest wychowankiem Lewskiego Sofia, w którym grał przez dwa i pół roku. Pod koniec 1997 roku wyjechał za granicę, do TSV 1860 Monachium, ale przygoda z Bundesligą zamnkęła się na zaledwie dziewięciu meczach. Po roku wrócił do kraju, najpierw występował w Łokomotiwie Sofia, a później w Liteksie Łowecz, gdzie odzyskał wysoką formę. Do 2003 roku strzelił dla Liteksu (w meczach ligowych) czterdzieści pięć goli i przyczynił się do zdobycia w 2001 roku Pucharu Bułgarii. Dwa lata później wyruszył na wypożyczenie do Chin, jednak po szybkim powrocie nowy trener Ljubomir Petrović nie widział go już w wyjściowym składzie. Jowow prawie dwa sezony spędził głównie na ławce rezerwowych. Podobną rolę początkowo pełnił również w Lewskim Sofia, którego zawodnikiem po raz drugi był od rundy wiosennej rozgrywek 2004–2005. Z czasem jednak przekonał do siebie Stanimira Stoiłowa. Z Lewskim zdobył w tym czasie dwa tytuły mistrza kraju, również dwukrotnie Puchar, a także dotarł do ćwierćfinału Pucharu UEFA i wystąpił w Lidze Mistrzów (2006–2007). Chociaż był nominalnym napastnikiem, w drużynie Stoiłowa najczęściej grał na lewej pomocy (trener preferował ustawienie z jednym atakującym, którym był Waleri Domowczijski).
Po zakończeniu rundy jesiennej 2007–2008 Jowow przeszedł do cypryjskiego Apollonu Limassol. Przygoda z ligą cypryjską nie trwała długo - od początku rozgrywek 2009-2010 ponownie jest zawodnikiem Lewskiego.
10 marca 1998 roku w towarzyskim spotkaniu z Argentyną (0:2) zadebiutował w reprezentacji Bułgarii. Do niedawna był regularnie powoływany do kadry. W zespole walczącym o awans do Euro 2008 początkowo był wystawiany na prawej pomocy, ale na początku 2007 roku selekcjoner Christo Stoiczkow przesunął do ataku dotychczasowego lewego pomocnika Martina Petrowa, a jego miejsce zajął właśnie Jowow. Jednak po odejściu Stoiczkowa, występuje w drużynie narodowej sporadycznie. Ostatni raz zagrał w niej 21 listopada 2007 w ostatnim spotkaniu kwalifikacji do mistrzostw Europy, ze Słowenią (2:0).

</doc>
<doc id="567912" url="https://pl.wikipedia.org/wiki?curid=567912" title="Władcy Karyntii">
Władcy Karyntii

Marchia Karyntii.
Dynastia Karolingów
Dynastia Luitpoldingów
Dynastia Ludolfingów
Księstwo Karyntii.
W 976 roku Karyntia została podniesiona do rangi księstwa.
Dynastia Luitpoldingów
Dynastia salicka
Dynastia Luitpoldingów
Dynastia Ludolfingów
Dynastia salicka
Dynastia Eppensteinów
Dynastia salicka
Dynastia Welfów
Dynastia Ezzonów
Dynastia Zähringen
Dynastia Eppenstein
Dynastia Spanheim
Dynastia Przemyślidów
Dynastia Spanheim
Dynastia Habsburgów
Dynastia Meinhardynów
Dynastia Habsburgów
Od 1637 - władcy Karyntii tożsami z władcami Austrii.

</doc>
<doc id="567913" url="https://pl.wikipedia.org/wiki?curid=567913" title="Poszła na całość">
Poszła na całość

Poszła na całość (ang. "She Went All The Way ") to książka dla dorosłych autorstwa Meg Cabot. W Polsce została wydana w 2004 roku, przez wydawnictwo Amber, a w USA w 2002 roku, przez wydawnictwo HarperCollins Publishers.
Komentarz wydawcy.
"Wszystko jest tak, jak Lou sobie wymarzyła. Osiągnęła sukces. Jej scenariusze filmowe są rozchwytywane. Zdobyła popularność i powodzenie. Ale dobra passa się kończy. Dlaczego właśnie teraz? Dlaczego Bruno zostawia ją dla aktoreczki! Lou nie chce pracować nad nowym serialem z nadętym gwiazdorem (choćby był najseksowniejszym facetem na świecie)! I nie chce wylądować razem z nim w samym środku alaskiej głuszy po podejrzanej katastrofie helikoptera!"

</doc>
<doc id="567918" url="https://pl.wikipedia.org/wiki?curid=567918" title="Richard Eromoigbe">
Richard Eromoigbe

Richard Eromoigbe (ur. 20 czerwca 1984 roku w Lagos) – nigeryjski piłkarz grający na pozycji defensywnego pomocnika.
Kiedy był nastolatkiem został w 2001 roku kupiony z Lagos United przez działaczy Czerno More Warna. W 2004 roku przeszedł do Lewskiego Sofia. Od tego czasu regularnie grał w pierwszej jedenastce zespołu, z którym w 2006 roku zdobył mistrzostwo kraju. W 2008 roku przeszedł do rosyjskiego FK Chimki. W latach 2009-2010 grał w nigeryjskim Warri Wolves, a w 2011 roku został zawodnikiem cypryjskiego Anorthosisu Famagusta. Był też zawodnikiem Alki Larnaka i Beroe Stara Zagora.

</doc>
<doc id="567920" url="https://pl.wikipedia.org/wiki?curid=567920" title="Koronacje królewskie na Wawelu">
Koronacje królewskie na Wawelu

Koronacje królewskie na Wawelu

</doc>
<doc id="567927" url="https://pl.wikipedia.org/wiki?curid=567927" title="Е">
Е

Е, Ее – szósta litera podstawowej cyrylicy przypisana zwykle dźwiękowi "[]" albo "[]". Na początku wyrazu zbieg dźwięków "[]" jest wymawiany w języku rosyjskim, języku mongolskim i w języku białoruskim (polskie odpowiedniki: "ie" lub "je").

</doc>
<doc id="567930" url="https://pl.wikipedia.org/wiki?curid=567930" title="Waleri Domowczijski">
Waleri Domowczijski

Waleri Angełow Domowczijski (ur. 5 października 1986 roku w Płowdiwie) – bułgarski piłkarz, grający na pozycji napastnika.
Jest wychowankiem Maricy Płowdiw, ale szybko dostał się do juniorskiej drużyny Lewskiego Sofia. Od początku sezonu 2004–2005 występował w zespole seniorów, najczęściej w pierwszym składzie. Trener Stanimir Stoiłow preferował ustawienie z jednym napastnikiem, którym zwykle był właśnie dwudziestojednoletni Domowczijski. Z Lewskim zdobył dwa tytuły mistrza kraju, również dwukrotnie Puchar, a także dotarł do ćwierćfinału Pucharu UEFA i wystąpił w Lidze Mistrzów (2006–2007).
Przez wielu obserwatorów uważany jest za jeden z największych piłkarskich talentów w Bułgarii.
W reprezentacji Bułgarii zadebiutował 9 maja 2006 w wygranym 2:1 meczu z Japonią. Jednak przez prawie rok nie otrzymywał powoływań. Powrócił do kadry w czerwcu 2007 roku, kiedy selekcjonerem został jego trener klubowy Stoiłow.
Po zakończeniu rundy jesiennej sezonu 2007–2008 wyraził chęć odejścia do klubu zagranicznego. Wkrótce otrzymał propozycje transferu do klubów angielskiej Premier League: Blackburn Rovers i Sunderland AFC. Jednak ostatecznie nie trafił do żadnego z nich, ponieważ nie wydano mu zgody na pracę w Anglii. Na kilka dni (29 stycznia) przez zamknięciem okna transferowego z propozycją wypożyczenia zgłosiła się Hertha BSC. Zarówno piłkarz, jak i władze Lewskiego zaakceptowały warunki przedstawionej przez Niemców umowy. Pół roku później, w maju, zawodnik został kupiony przez niemiecki klub. W 2011 roku przeszedł do MSV Duisburg. Następnie grał w Botewie Płowdiw i Czerno More Warna. W 2014 roku wrócił do Lewskiego, a w 2015 przeszedł do APO Lewadiakos.

</doc>
<doc id="567931" url="https://pl.wikipedia.org/wiki?curid=567931" title="Šamac">
Šamac

Šamac (cyr. Шамац), dawniej Bosanski Šamac – miasto w Bośni i Hercegowinie, w Republice Serbskiej, siedziba gminy Šamac. W 2013 roku liczyło 4709 mieszkańców.

</doc>
<doc id="567932" url="https://pl.wikipedia.org/wiki?curid=567932" title="Katarzyna de Courtenay">
Katarzyna de Courtenay



</doc>
<doc id="567935" url="https://pl.wikipedia.org/wiki?curid=567935" title="Filip z Courtenay">
Filip z Courtenay



</doc>
<doc id="567937" url="https://pl.wikipedia.org/wiki?curid=567937" title="August Wilhelm Hohenzollern">
August Wilhelm Hohenzollern

August Wilhelm Hohenzollern (niem. "August Wilhelm Prinz von Preußen", ur. 9 sierpnia 1722 w Berlinie, zm. 12 czerwca 1758 w Oranienburgu) – pruski książę i oficer, młodszy brat króla Fryderyka II Wielkiego.
Życiorys.
Pochodzenie i dzieciństwo.
August Wilhelm był drugim synem wśród czternaściorga dzieci Fryderyka Wilhelma I i Zofii Doroty Hanowerskiej, z których czworo zmarło w wieku dziecięcym. Był poniekąd przeciwieństwem swego starszego brata – Fryderyka: wysoki, przystojny, męski, zawadiaka, sympatyczny i kobieciarz. U szczytu konfliktu brata Fryderyka z ojcem, ojciec poważnie rozważał nad przekazaniem korony swemu ulubieńcowi omijając krnąbrnego Fryderyka, aczkolwiek do tego nie doszło.
Kariera wojskowa.
Nie będąc następcą tronu, August Wilhelm był przeznaczony dla kariery wojskowej. Gdy miał osiem lat, ojciec podarował mu regiment kirasjerów, a w wieku jedenastu lat został porucznikiem, co podkreśla jego dobry stosunek z ojcem. Po śmierci ojca brat awansował go do rangi generał-majora kawalerii w 1741 roku, później został generałem infanterii. Zdobył uznanie Fryderyka II biorąc udział w pierwszej (1740–1742) i drugiej (1744–1745) wojnie śląskiej.
August Wilhelm krytykował zbliżenie Fryderyka II z Anglią i opowiadał się stanowczo przeciw uderzeniu prewencyjnemu przeciwko Austrii. trzeciej wojnie śląskiej nie udało mu się zapobiec. Wybuchła ona w 1756 roku. Świeżo awansowany August Wilhelm wziął w niej udział, jednakże latem 1757 roku – po niefortunnej bitwie pod Kolinem, kiedy to stracił cztery bataliony – Fryderyk zdymisjonował go ze wszystkich stanowisk.
Kariera dynastyczna.
Jako młodszy syn królewski nie był pretendentem do tronu, choć był ulubieńcem ojca.
W 1732 na mocy traktatu trzech czarnych orłów miał zostać księciem Kurlandii i Semigalii na wypadek wygaśnięcia rodu Kettlerów.
Starszy brat jego, król Fryderyk II trzymał go z dala od polityki, a nawet nie chciał przydzielić mu bardziej odpowiedzialnych funkcji w wojsku. Zmusił go za to do poślubienia siostry swej żony, by August Wilhelm spłodził potomstwo równoważne w prawach i randze temu, do których sam się nie kwapił. August Wilhelm nie chciał pogodzić się z rolą genetycznego surogata, aczkolwiek się ugiął: poślubił podsuniętą kandydatkę w 1742 roku, ale miał również liczne romanse, czego wcale nie ukrywał. Chęć rozwiązania swego małżeństwa i poślubienia młodziutkiej wówczas dwórki Sophie Marie von Pannwitz w 1746 roku odbijała się negatywnie na jego stosunkach z dworem królewskim.
W 1744 roku, gdy stało się jasne, iż Fryderyk II własnego następcy mieć nie będzie, August Wilhelm został mianowany przez brata oficjalnym następcą tronu i otrzymał tytuł „Prinz von Preussen” (książę Prus). Jednakże starszy brat go przeżył, tak więc po bezdzietnej śmierci Fryderyka II królem Prus został pierworodny syn Augusta Wilhelma – Fryderyk Wilhelm.
Ostatnie lata.
Urażony zdymisjonowaniem latem 1757 roku August Wilhelm wycofał się do swej rezydencji w Oranienburgu, gdzie ciężko zachorował i umarł rok później, w wieku zaledwie 36 lat.
Potomstwo.
Ze związku z Luizą Amelią z Brunszwiku-Wolfenbüttel, którą poślubił 6 stycznia 1742 mimo braku uczuć, miał czwórkę dzieci:

</doc>
<doc id="567941" url="https://pl.wikipedia.org/wiki?curid=567941" title="X&amp;Y">
X&amp;Y

X&amp;Y – trzeci album brytyjskiego zespołu rockowego Coldplay. Wydany 6 czerwca 2005.

</doc>
<doc id="567944" url="https://pl.wikipedia.org/wiki?curid=567944" title="Dimityr Tełkijski">
Dimityr Tełkijski

Dimityr Nikołaew Tełkijski (bułg. Димитър Телкийски, ur. 5 maja 1977 w Płowdiwie) – bułgarski piłkarz, grający na pozycji prawego lub środkowego pomocnika.
Jest wychowankiem Botewu Płowdiw. W wieku dwudziestu dwu lat przeszedł do Lewskiego Sofia, jednak przez pierwsze dwa sezony częściej siedział na ławce rezerwowych. Od sezonu 2001–2002 występował regularnie w pierwszej jedenastce. Z Lewskim zdobył sześciokrotnie mistrzostwo kraju, pięciokrotnie Puchar, a także dotarł do ćwierćfinału Pucharu UEFA i wystąpił w Lidze Mistrzów (2006–2007).
Po zakończeniu rundy jesiennej rozgrywek 2007–2008 zdecydował się na pierwszy w karierze zagraniczny transfer - wybrał ofertę izraelskiego Hapoelu Tel Awiw. Po dwu latach gry odszedł do rosyjskiego Amkaru Perm, gdzie sprowadził go jego rodak Dimityr Dimitrow. Następnie grał w Lewskim Sofia, Hapoelu Ramat Gan, Lokomotiwie Sofia, Czernomorcu Burgas, a w 2012 roku wrócił do Lokomotiwu Sofia.
W 2004 roku, za selekcjonerskiej kadencji Christo Stoiczkowa, zadebiutował w reprezentacji Bułgarii. Był jednym z trzech głównych kandydatów do gry na prawej pomocy (oprócz niego - Błagoj Georgiew i Georgi Peew) w pierwszej jedenastce drużyny, która walczyła o awans do Euro 2008. Pod koniec eliminacji stracił miejsce w kadrze i przez prawie dwa lata nie otrzymywał powołań. Do reprezentacji powrócił na początku 2009 roku, kiedy nowym selekcjonerem został jego dawny trenerem w Lewskim Stanimir Stoiłow.

</doc>
<doc id="567945" url="https://pl.wikipedia.org/wiki?curid=567945" title="Sancja">
Sancja

Sancja, również Sanczia lub Sancza – imię żeńskie pochodzenia łacińskiego, od słowa "sancta" oznaczającego „święta”. Patronką tego imienia jest m.in. bł. Sancja Szymkowiak, zakonnica, zm. w 1942 r.
Sancja imieniny obchodzi 26 lipca i 18 sierpnia, jako wspomnienie świętych.

</doc>
<doc id="567949" url="https://pl.wikipedia.org/wiki?curid=567949" title="Długość zredukowana">
Długość zredukowana

Długość zredukowana – parametr wahadła fizycznego.
Jest to taka długość wahadła matematycznego, które wykonuje drgania o takim samym okresie jak dane wahadło fizyczne.
Okres drgań wahadła fizycznego i odpowiadający mu okres drgań wahadła matematycznego jest równy:
Z tych zależności można zapisać:
gdzie:
Znajomość długości zredukowanej wahadła fizycznego pozwala na obliczenie jego okresu ze wzoru na okres wahadła matematycznego
gdzie:
Aby wyznaczyć długość zredukowaną, wykorzystuje się właściwość wahadła fizycznego polegającą na tym, że jeśli wahadło zawieszone jest na osi przechodzącej przez punkt "A", a następnie przez punkt "B" posiada ten sam okres, wówczas odległość między tymi punktami jest długością zredukowaną tego wahadła. Właściwość ta wykorzystywana jest w wahadle rewersyjnym.
Moment bezwładności wahadła względem osi obrotu zależy od odległości od środka masy wg twierdzenia Steinera, co prowadzi do zależności długości zredukowanej od odległości między zawieszeniem a środkiem masy:
Z wyrażenia tego wynika, że długość zredukowana wahadła, a tym samym okres wahań dla danej bryły zależy tylko odległości między środkiem masy i punktem zawieszenia wahadła.
Długość zredukowana wahadła fizycznego osiąga minimum dla:
Minimalna długość zredukowana wahadła jest równa promieniowi bezwładności względem środka masy bryły.
Dlatego minimalny okres wahań bryły wynosi:

</doc>
<doc id="567951" url="https://pl.wikipedia.org/wiki?curid=567951" title="Ё">
Ё

Ё, ё (jo) – litera cyrylicy używana m.in. w języku rosyjskim, mongolskim, rusińskim, białoruskim i niektórych niesłowiańskich językach byłego Związku Radzieckiego.
Litera ё jest w języku rosyjskim jest nieobowiązkowa, chociaż ma własne miejsce w alfabecie. Używa się z reguły w słownikach, książkach dla dzieci, podręcznikach dla uczących się rosyjskiego oraz niekiedy w nazwach towarowych. Zazwyczaj zapisuje się ją w postaci е (np. Алла Пугачёва jest zapisywana jako Алла Пугачева). Nawet dla samych Rosjan bywa to powodem nieporozumień i kłopotów.
Zabytki.
W Uljanowsku znajduje się pomnik litery Ё, który według Agencji Turystycznej Rejonu Uljanowska, należy do najczęściej fotografowanych atrakcji przez turystów.
W obwodzie czelabińskim na terenie prywatnego zakładu pracy znajduje się kompleks świątyń litery Ё.

</doc>
<doc id="567958" url="https://pl.wikipedia.org/wiki?curid=567958" title="Lucio Wagner">
Lucio Wagner

Lúcio Wagner Freitas da Souza (ur. 15 czerwca 1976 roku w Rio de Janeiro) – brazylijski piłkarz z bułgarskim paszportem, grający na pozycji lewego obrońcy lub pomocnika.
Jest wychowankiem klubu Nautico Capibaribe Recife. Przez kilka sezonów grał w brazylijskich klubach niższych lig, po czym w wieku dwudziestu lat wyjechał na Półwysep Iberyjski; początkowo terminował w składach klubów portugalskich (FC Alverki i Benfiki Lizbona), a sezon 1997–1998 spędził w grającej w hiszpańskiej Segunda División Sevilli FC. Łącznie w barwach tych trzech klubów rozegrał zaledwie trzynaście meczów. Po nieudanej przygodzie z futbolem europejskim powrócił do ojczyzny, gdzie najdłużej związał się z klubami z São Paulo – Juventusem i Botafogo. W 2002 roku postanowił po raz drugi spróbować sił na Starym Kontynencie, lecz tym razem w innej jego części – na Bałkanach, w Bułgarii. Dobre występy w Czerno More Warna zaowocowały transferem do Lewskiego Sofia, z którym następnie zdobył trzy tytuły mistrza kraju oraz dotarł do ćwierćfinału Pucharu UEFA i wziął udział w Lidze Mistrzów.
Udana gra w lidze bułgarskiej i mocna pozycja w jedenastce Lewskiego sprawiły, że selekcjoner reprezentacji Bułgarii Christo Stoiczkow zaproponował mu grę w kadrze. Lucio Wagner zadebiutował w niej w maju 2006 roku w towarzyskim meczu z Japonią. Od tej pory regularnie występował w pierwszym składzie. Był podstawowym graczem drużyny walczącej o udział w Euro 2008 i Mundialu 2010.
Po meczu eliminacji do Mundialu 2010 z Włochami, rozegranym jesienią 2008 roku, ogłosił zakończenie reprezentacyjnej kariery.

</doc>
