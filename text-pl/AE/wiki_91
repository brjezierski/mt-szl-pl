<doc id="567960" url="https://pl.wikipedia.org/wiki?curid=567960" title="Kapusta kwaszona">
Kapusta kwaszona

Kapusta kwaszona, kapusta kiszona – szatkowana kapusta poddana kiszeniu przez zasolenie i fermentację (z udziałem szczepów bakterii mlekowych: "Leuconostoc", "Lactobacillus plantarum" i "Pediococcus"). Cechuje się długą trwałością i silnym kwaśnym smakiem, który bierze się z obecności kwasu mlekowego powstającego w wyniku rozkładu cukrów (zawartych w świeżej kapuście) przez bakterie. Kiszona kapusta pojawia się w kuchniach wielu narodów, w szczególności północnej Europy. Podobnym do kiszonej kapusty jest mandżurskie danie "".
Nazwa.
Kiszenie i kwaszenie są równoważnymi terminami, które mogą być używane zamiennie. Kapusta kwaszona i kapusta kiszona to synonimy oznaczające dokładnie ten sam produkt: kapustę poddaną naturalnemu procesowi fermentacji mlekowej, w wyniku którego cukry proste obecne w komórkach roślinnych zostają przekształcone w kwas mlekowy. Nieuczciwi producenci żywności, aby skrócić cały proces, dodają kwas octowy celem szybkiego zakwaszenia surowej kapusty – jednak nawet wtedy nie ma znaczenia nazwa, której później użyje taki nieetyczny wytwórca: zafałszowana może być zarówno kapusta „kiszona”, jak i „kwaszona”. Potrawa taka, sporządzona z zastosowaniem kwasu octowego, to w rzeczywistości kapusta marynowana lub kapusta konserwowa.
Sposób przygotowania (produkcji).
Surowcem do produkcji kiszonej kapusty powinny być kapusty o główkach twardych, bez oznak więdnięcia, o barwie białej lub jasnozielonej. W razie potrzeby, tj. przy zbyt dużej zawartości chlorofilu, kapustę należy umieścić na 2–3 dni w ciemnym pomieszczeniu, w temperaturze od 15 do 18 stopni Celsjusza. Proces ten zwany jest bieleniem i jego celem jest zmniejszenie zawartości chlorofilu oraz związków siarki odpowiedzialnych za nieprzyjemny zapach kapusty i gorzki smak gotowego produktu.
Następnie usuwa się liście zewnętrzne (od 4 do 6) oraz przycina głąb (równo z główką). Po usunięciu liści kapustę się szatkuje (czyli kroi na pasemka lub wiórki).
Równocześnie należy przygotować naczynia fermentacyjne. Tradycyjnie kapustę kisi się w kamionkowych naczyniach lub drewnianych beczkach. W produkcji na dużą skalę wykorzystywane są betonowe silosy osadzone pod ziemią. Kapustę przenosi się do naczyń fermentacyjnych natychmiast po pokrojeniu. Jest ona zasalana w sposób ciągły albo na każdą kolejną warstwę świeżo poszatkowanej kapusty sypie się sól, a następnie ubija, aż do całkowitego pokrycia powierzchni sokiem. Dodatek soli ma zarówno znaczenie smakowe, jak i przetwórcze. Dzięki osmozie z kapusty wydobywa się sok i wypełnia wolne przestrzenie między jej skrawkami, co przyczynia się do odcięcia dostępu tlenu i wpływa korzystnie na rozwój bakterii fermentacji mlekowej.
Po zapełnieniu około 90% pojemności naczynia (nie napełnia się całego naczynia, ponieważ w czasie fermentacji zwiększa się objętość kapusty na skutek wydzielania dwutlenku węgla), na powierzchnię nakładane jest lniane wygotowane płótno, a w warunkach domowych – liście kapusty. Następnie nakłada się deski z drewna niesmolistego z otworami umożliwiającymi wydobywanie się z naczynia gazowych produktów fermentacji. Na deski układane są obciążniki (np. kamienie bazaltowe lub granitowe) o masie wynoszącej 10%–15% masy kapusty.
Ważne jest, aby gazy fermentacyjne mogły się swobodnie wydostawać, dlatego też pojemnik nie może być całkowicie szczelny. Odprowadzenie gazów z dolnych warstw ułatwia przekłucie zaostrzonym, drewnianym kijem (około trzeciego dnia fermentacji). W dużych pojemnikach w narożnikach montowane są tak zwane kominki, czyli grube rury z tworzywa sztucznego z nawierconymi otworami.
W procesie fermentacji kapusty wyróżnia się trzy etapy: fermentację wstępną (początek fermentacji, możliwość rozwoju bakterii patogennych), fermentację burzliwą (po 2 lub 3 dniach, wydzielanie dużej ilości dwutlenku węgla powoduje burzenie się kapusty) oraz fermentację cichą (wytwarzają się związki zapachowe i smakowe). Po okresie fermentacji burzliwej kapustę dobrze jest przepakować. W Polsce w tym celu stosuje się beczki plastikowe lub drewniane.
Kiszona kapusta jest często spotykanym składnikiem w kuchniach: niemieckiej, francuskiej (głównie Alzacja), polskiej (składnik bigosu, kapuśniaku, pierogów), rosyjskiej i wielu innych kuchniach słowiańskich. Spożywa się ją także we włoskim regionie Friuli, gdzie jest znana pod nazwą "capuzi garbi", a w Holandii jest częstym składnikiem stamppot. Kapusta jest jednym z warzyw kiszonych w kuchniach: koreańskiej (kimchi), japońskiej (tsukemono), chińskiej (suan cai) i filipińskiej (atchara).
Skład i właściwości zdrowotne.
Kapusta kwaszona powinna mieć skrawki kapusty jędrne i chrupkie, białe, jasnokremowe lub żółtawe. Sok powinien być nieznacznie mętny. Poza kapustą jako dodatki w produkcji stosowana jest marchew i jabłka. Jako przyprawy stosuje się kminek lub koper (do 1% masy produktu), ewentualnie kolendrę (do 0,1% produktu). Zawartość soli powinna wynosić od 1,5 do 2,5%. 
Wartość energetyczna kapusty kwaszonej (dla 100 g) wynosi 17 kcal. Produkt rynkowy składa się w 63% z wody. Węglowodany stanowią w nim 2,3%, błonnik 0,7%, białko 0,8%, kwasy organiczne 1,1%, popiół 2,1%.
Kwaszona kapusta zawiera liczne metabolity. Jest bogatym źródłem:
Jednak niskie pH kwaszonej kapusty może niekorzystnie wpływać na wrażliwe żołądki osób, które jedzą ją na surowo. Jej spożywanie jest zalecane szczególnie w okresie zimowym, kiedy trudniej dostępne są świeże owoce i warzywa.
Właściwości zdrowotne wykazuje także sok z kiszonej kapusty, który jest źródłem probiotyków. Ponadto wzmacnia odporność organizmu, wspomaga odchudzanie i posiada działanie przeciwnowotworowe. 
Przechowywanie.
Kapusta kwaszona powinna być przechowywana w zalewie w temperaturze od 0 do 15 °C przy względnej wilgotności powietrza wynoszącej 90%. W miesiącach zimowych może być przechowywana przez trzy miesiące, a latem przez jeden miesiąc. W razie potrzeby ubytki zalewy mogą być uzupełniane roztworem składającym się z wody z dodatkiem 1,5% kwasu mlekowego i 2% soli kuchennej. Pojemniki z kapustą kwaszoną powinny być w całości wypełnione produktem.
Święta kapusty kiszonej.
W Phelps w Stanach Zjednoczonych co roku organizowane jest święto kiszonej kapusty. Podobny festiwal, zwany "Krautfest", odbywa się także (od 1978) w niemieckim mieście Leinfelden-Echterdingen, gdzie świętuje się zakończenie sezonu kapuścianego w połowie października – festiwal ten odwiedza nawet 40 tysięcy gości.
Święto kapusty odbywa się również w Polsce, na początku września, w Charsznicy w województwie małopolskim. Podczas tego święta wybiera się króla i królową kapusty. Rejon ten słynie z produkcji wysokiej jakości kapusty kwaszonej, często eksportowanej i docenianej za walory na całym świecie.

</doc>
<doc id="567961" url="https://pl.wikipedia.org/wiki?curid=567961" title="IARUMS">
IARUMS

IARUMS, (ang. "IARU Monitoring System") – agenda IARU zajmująca się monitorowaniem amatorskich pasm radiowych.

</doc>
<doc id="567962" url="https://pl.wikipedia.org/wiki?curid=567962" title="Ā">
Ā

Ā, ā – litera alfabetu łacińskiego używana w zapisie języka łotewskiego, łatgalskiego, rōmaji, w językach polinezyjskich oraz w łacińskim zapisie języka arabskiego. Przypisywana jest samogłosce []. 

</doc>
<doc id="567963" url="https://pl.wikipedia.org/wiki?curid=567963" title="Szkoła Sztuk Pięknych">
Szkoła Sztuk Pięknych



</doc>
<doc id="567964" url="https://pl.wikipedia.org/wiki?curid=567964" title="Georgi Petkow">
Georgi Petkow

Georgi Stoiłow Petkow (buł. Георги Стоянов Петков, ur. 14 marca 1976 roku w Pazardżiku), bułgarski piłkarz, grający na pozycji bramkarza.
Kariera piłkarska.
Jest wychowankiem Hebyru Pazardżik, skąd w wieku dwudziestu lat odszedł do Slawii Sofia. Początkowo był tylko zmiennikiem, najpierw Zdrawko Zdrawkowa (rozgrywki 1996–1997), a następnie Borisława Michajłowa (runda wiosenna 1997–1998). W kolejnych sezonach rywalizował o miejsce w pierwszym składzie z Russim Petkowem.
W 2001 roku został sprowadzony do Lewskiego Sofia; klub ze stolicy Bułgarii poszukiwał bramkarza, który mógłby zastąpić kontuzjowanego Dimityra Iwankowa. Petkow był podstawowym graczem w sezonie 2001–2002, ale po wykurowaniu się Iwankowa ponownie trafił na ławkę rezerwowym. Koszulkę z numerem jeden przejął dopiero trzy lata później, kiedy Iwankow przeszedł do Kayserisporu. Od tej pory ma pewne miejsce w jedenastce zespołu, z którym zdobył trzykrotnie mistrzostwo kraju, czterokrotnie Puchar, a także dotarł do ćwierćfinału Pucharu UEFA i wystąpił w Lidze Mistrzów (2006–2007). Od sezonu 2008-2009 był kapitanem Lewskiego.
W styczniu 2011 roku skończył mu się kontrakt z Lewskim. Nie został on przedłużony, a na miejsce Petkowa działacze klubu sprowadzili Kiryła Akalskiego. 34-letni zawodnik wkrótce znalazł zatrudnienie w cypryjskim Enosis Neon Paralimni.
W 2005, 2007 i 2008 roku przyznano mu nagrodę dla najlepszego bramkarza Bułgarii.
Kariera reprezentacyjna.
W reprezentacji Bułgarii zadebiutował 13 lutego 2002 roku w zremisowanym 0:0 spotkaniu towarzyskim z Chorwacją, kiedy to w '46 minucie zastąpił Zdrawkowa. Przez ponad trzy lata pozostawał poza zainteresowaniem selekcjonerów; do kadry powrócił w sierpniu 2005 roku. Od tego czasu regularnie otrzymywał powołania, jednak w drużynie narodowej był tylko zmiennikiem Dimityra Iwankowa. Z czasem jego miejsce w kadrze zajął młodszy Nikołaj Michajłow.
Znany jest z wybuchowego temperamentu; ma na swoim koncie wiele żółtych i czerwonych kartek, a w jednym z meczów ligowych sezonu 2006–2007 prowokował własnych kibiców, w których, po zakończeniu spotkania, kopnął baner reklamowy. Fani Lewskiego postanowili pozwać go do sądu.

</doc>
<doc id="567968" url="https://pl.wikipedia.org/wiki?curid=567968" title="Ю">
Ю

Ю, Юю – podstawowa litera cyrylicy używana we wszystkich alfabetach bazowanych na cyrylicy z wyjątkiem języka serbskiego, języka macedońskiego i języka azerskiego, które wykorzystują literę Ј. Odpowiada dyftongowi []. . 

</doc>
<doc id="567972" url="https://pl.wikipedia.org/wiki?curid=567972" title="Droga konieczna">
Droga konieczna

Droga konieczna – szczególny rodzaj służebności polegającej na ustanowieniu drogi prowadzącej do drogi publicznej przez nieruchomość sąsiadującą z drogą publiczną na rzecz nieruchomości, która dostępu do drogi publicznej nie ma lub ma dostęp utrudniony. Instytucja ta pochodzi z prawa rzymskiego.
Droga konieczna w prawie polskim.
Szczególność tej służebności polega na tym, że właścicielowi nieruchomości, która nie ma dostępu do drogi publicznej, przysługuje roszczenie do właścicieli gruntów sąsiednich o ustanowienie za wynagrodzeniem takiej drogi.
Przesłanki tego roszczenia reguluje art. 145 kodeksu cywilnego.
Przeprowadzenie drogi koniecznej następuje:
W przypadku, gdy potrzeba ustanowienia drogi publicznej powstała w wyniku sprzedaży gruntów lub innej czynności prawnej, przeprowadzenie drogi koniecznej powinno nastąpić przez grunty, które były przedmiotem tej czynności. Najczęściej chodzi tu o sytuacje, gdy doszło do podziału nieruchomości (np. w wyniku podziału współwłasności) i nieruchomość podzielono w ten sposób, że część działki przy drodze przypadła jednemu ze współwłaścicieli, a pozostała drugiemu.
Przeprowadzenie drogi koniecznej następuje zawsze za wynagrodzeniem, nie można więc od właściciela nieruchomości sąsiadującej z drogą publiczną żądać prawa przejścia przez jego nieruchomość nieodpłatnie.
Przepisy dotyczące drogi koniecznej stosuje się także w przypadku, gdy nieruchomość nie ma odpowiedniego dostępu do sieci energetycznej lub kanalizacyjnej. Pogląd ten budzi szereg kontrowersji.
Ustanowienie drogi koniecznej następuje w postępowaniu nieprocesowym.

</doc>
<doc id="567974" url="https://pl.wikipedia.org/wiki?curid=567974" title="Kołyska Judasza">
Kołyska Judasza

Kołyska Judasza – nazwa narzędzia tortur jak i samej tortury wykonywanej przy jego pomocy. We Włoszech narzędzie to określano jako "veglia".
Kołyska Judasza miała formę wykonanego z drewna ostrosłupa, którego górny wierzchołek bywał okuty metalem. Konstrukcja była ustawiana na kilku drewnianych nogach. Osobę torturowaną podwieszano pod sufitem za pomocą systemu lin (fragment widoczny na zdjęciu). W trakcie tortur ofiarę wielokrotnie gwałtownie opuszczano na ostry wierzchołek „kołyski”, tak aby zagłębił się on, w zależności od płci osoby torturowanej, w odbyt u mężczyzny lub w kobiecą pochwę.
Tortura była w zamyśle przewidziana do dłuższego stosowania, w sposób uniemożliwiający odpoczynek ofierze. Gdy ból doprowadzał do utraty przytomności, osobę torturowaną cucono, by kontynuować przesłuchanie. Umożliwiało to stosowanie „kołyski” aż do przyznania się podejrzanego i stanowiło podstawę do określenia jej "torturą śpiochów".

</doc>
<doc id="567975" url="https://pl.wikipedia.org/wiki?curid=567975" title="Bogdan Krupa">
Bogdan Krupa

Bogdan Krupa (ur. 23 listopada 1950 w Milanówku) – podpułkownik dyplomowany Wojska Polskiego.
Życiorys.
Syn Czesława. Absolwent Wyższej Szkoły Oficerskiej Wojsk Pancernych im. Jana Stefana Czarnieckiego w Poznaniu z 1968 oraz absolwent Akademii Sztabu Generalnego Wojska Polskiego im. gen. Karola Świerczewskiego w Rembertowie z 1981 – kierunek rozpoznanie. 
Po ukończeniu szkoły oficerskiej przydzielony został do 11 batalionu czołgów pływających w Słupsku (7 Łużyckiej Dywizji Desantowej), w którym dowodził plutonem, a następnie kompanią czołgów PT-76.
W latach 1981–1984 był na stanowiskach dowódczych w 16 pułku czołgów średnich w Słupsku, a następnie pełnił obowiązki oficera sztabu 8 Drezdeńskiej Dywizji Zmechanizowanej im. Wojciecha Bartosa Głowackiego w Koszalinie.
W latach 1992–2002 był oficerem Wojewódzkiego Sztabu Wojskowego w Gdańsku.
Na podstawie Rozkazu Personalnego Dowódcy Pomorskiego Okręgu Wojskowego z dniem 8 lipca 2002 roku został wyznaczony na stanowisko komendanta Wojskowej Komendy Uzupełnień w Gdyni.
Obowiązki komendanta Wojskowej Komendy Uzupełnień w Gdyni pełnił do 16 lutego 2003.
Przeniesiony został do rezerwy z dniem 30 czerwca 2004 na podstawie Decyzji Ministra Obrony Narodowej Nr 104 z dnia 8 kwietnia 2004.
Od 2004 pracownik administracji wojskowej na stanowisku referenta prawno-administracyjnego Wojskowej Komendy Uzupełnień w Słupsku.

</doc>
<doc id="567976" url="https://pl.wikipedia.org/wiki?curid=567976" title="Ï">
Ï

Ï, Ïï (I trema) Litera alfabetu łacińskiego odpowiadająca w języku francuskim za zachowanie wymowy [] w niektórych grupach samogłosek.

</doc>
<doc id="567977" url="https://pl.wikipedia.org/wiki?curid=567977" title="Tanjurer">
Tanjurer

Tanjurer (ros. Танюрер) – rzeka w azjatyckiej części Rosji, w Czukockim Okręgu Autonomicznym; lewy dopływ Anadyru; długość 482 km; powierzchnia dorzecza 18 500 km².
Źródła w górach Pekulnej, płynie po Nizinie Anadyrskiej w kierunku południowym zabagnioną doliną, uchodzi do Anadyru dzieląc się na odnogi; żeglowna w dolnym biegu.
Zasilanie śniegowo-deszczowe; zamarza od listopada do końca maja.

</doc>
<doc id="567981" url="https://pl.wikipedia.org/wiki?curid=567981" title="Emanuel Bragança">
Emanuel Bragança

Emanuel Bragança, port. "Infante Dom Manuel de Bragança", a właściwie "Manuel José Francisco António Caetano Estêvão Bartolomeu de Bragança" (ur. 3 sierpnia 1697 w Lizbonie, zm. 3 sierpnia 1766 w Quinta de Belas) – infant, książę Portugalii z dynastii Bragança. Syn króla Piotra II i Marii Zofii von Pfalz-Neuburg.
Wziął udział w VI wojnie austriacko-tureckiej po stronie Austrii i odznaczył się w bitwie pod Petrowaradynem w 1716. Zyskał wówczas w Europie sławę niezwyciężonego wojownika. Nadano mu przydomki "Marsa luzytańskiego" i "syna Wenus i Marsa", a jego czyny bitewne sławiła współczesna literatura portugalska. Był bohaterem niezliczonych romansów dworskich, jednak do końca życia nie ożenił się. Być może to było przyczyną wysunięcia jego „niegroźnej” kandydatury do tronu polskiego przez Rosję, Austrię i Prusy, na mocy zawartego w 1732 traktatu trzech czarnych orłów. Wcześniej już miał związki z Polską – był jednym z zalotników bajecznie bogatej wdowy, Zofii z Sieniawskich Denhoffowej.

</doc>
<doc id="567982" url="https://pl.wikipedia.org/wiki?curid=567982" title="Gaetano Scirea">
Gaetano Scirea

Gaetano Scirea (ur. 25 maja 1953 r. w Cernusco sul Naviglio, zm. 3 września 1989 r. w Babsku) – włoski piłkarz, grał na pozycji stopera. Piłkarską przygodę rozpoczął w Atalancie Bergamo.Jeden z najlepszych obrońców Serie A. W 1975 został członkiemJuventusu.
Życiorys.
Kariera piłkarska.
Atalanta.
W Serie A zadebiutował 24 września 1972 roku. Mimo słabych początków w drużynie, Scirea jeszcze przez rok pozostał w Bergamo i do Serie A powrócił już jako zawodnik Juventusu.
Juventus.
W 1974 roku związał się z Juventusem Turyn na czternaście lat. Był silnym punktem ekipy, która swego czasu nie miała sobie równych. Z Juve zdobył wiele trofeów, aż siedem razy był mistrzem Włoch.
Kariera reprezentacyjna.
Brał udział w trzech finałach mistrzostw świata. Na pierwsze w Argentynie – niecałe trzy lata po reprezentacyjnym debiucie (30.12.1975 Włochy – Grecja 3:2). Podopieczni Enzo Bearzota na pewno nie zawiedli, dotarli do strefy medalowej i w meczu o trzecie miejsce ulegli 1:2 Brazylii. Scirea wystąpił we wszystkich siedmiu meczach. Zanim nadszedł pamiętny dla Włochów turniej w Hiszpanii, dwa lata wcześniej odbyły się mistrzostwa Europy, które organizowali. Ostatnim dla nich sprawdzianem przed Euro'80 był towarzyski mecz z Polską. Na Stadio Comunale w Turynie padł remis 2:2, a Scirea w 24 minucie strzelił pierwszego gola dla drużyny narodowej. Natomiast sam turniej Azzurri znów zakończyli tuż za podium. Na początek Espana'82 Włosi zmierzyli się z biało-czerwonymi. Dla Scirei było to o tyle ważny, że 50 występ w narodowej koszulce. Na Estadio Balaidos w Vigo gole nie padły, jedni z faworytów turnieju nie potrafili również wygrać z Peru oraz Kamerunem i w słabym stylu awansowali do najlepszej dwunastki. I dopiero od tego momentu rozpoczął się ich wielki popis. Pokonali Argentynę z Diego Maradoną i Mario Kempesem w składzie, a następnie okazali się nieznacznie lepsi od szalenie widowiskowo grającej Brazylii. Na fali entuzjazmu drużyna Bearzota, której kapitanem był ponad czterdziestoletni Dino Zoff, nadspodziewanie łatwo pokonała Polskę i w finale nie dała szans RFN. Scirea zaliczył kolejnych siedem świetnych spotkań i został wybrany do najlepszej jedenastki mistrzostw. Cztery lata później obrońcy tytułu zawiedli na całej linii. Nie bez kłopotów wyszli z grupy, gdzie za rywali mieli Bułgarię, Argentynę i Koreę Południową, ale już w 1/8 finału nie sprostali Francji. Cztery ostatnie mecze w reprezentacji Włoch Scirea zaliczył jako kapitan.
Wypadek i śmierć.
3 września 1989 roku na trasie Łódź–Warszawa doszło do wypadku, w którym zginęli tłumaczka Barbara Jarnuszkiewicz, kierowca Henryk Pająk, oraz Scirea, wówczas drugi trener Juventusu (Włoch przybył do Polski na kilka dni, aby obejrzeć w akcji drużynę Górnika Zabrze). Zderzenie było silne, w momencie wypadku wybuchły cztery kanistry z benzyną. Uratował się tylko Andrzej Zdebski, ówczesny działacz Górnika Zabrze, który wypadł przez szybę z powodu niezapiętych pasów. Pozostali spłonęli żywcem. Po ugaszeniu pożaru milicja potrzebowała kilkunastu godzin, aby zidentyfikować ofiary wypadku.
Pogrzeb.
Został pochowany w grobowcu rodziny żony, około stu pięćdziesięciu kilometrów od Turynu, w niewielkim położonym na wzgórzu miasteczku Morsasco.
Styl gry.
„Jego styl gry każdemu musiał przypaść do gustu. Chętnie włączał się w akcje ofensywne, nie zapominając przy tym o podstawowych obowiązkach. Z gry obronnej uczynił sztukę. Poruszał się po boisku z niezwykłą elegancją, interweniował skutecznie oraz zgodnie z przepisami. Stał się synonimem gry fair. Ani razu w całej karierze, na którą złożyło się ponad 650 oficjalnych meczów, nie otrzymał czerwonej kartki, zawsze szanował rywali oraz sędziów i sam był niezwykle szanowany.”źródło: Piłka Nożna Plus
Życie prywatne.
Nie mogąc pogodzić się z przedwczesną i okrutną śmiercią ukochanego syna Gaetano, kilka dni później na zawał serca zmarł jego ojciec. Żona piłkarza nigdy nie związała się z innym mężczyzną. Bardzo mocno przeżył tę śmierć Dino Zoff, wtedy pierwszy szkoleniowiec Juventusu. Zawsze powtarzał, że nie znalazł i nigdy nie znajdzie drugiego tak wspaniałego przyjaciela, z którym rozumiał się bez słów.
Upamiętnienie.
Pamięć piłkarza została uczczona poprzez nazwanie jego imieniem centrum prasowego mistrzostw świata w 1990 roku. Także trybuna, na której zasiadają na Stadio delle Alpi najwierniejsi i najgłośniej dopingujący kibice Juve, nosi nazwę Gaetano Scirea – podobnie jak ulica, przy której znajduje się obecnie stadion Juventusu. Do dziś powstało o nim wiele książek, a na jego cześć co roku jest rozgrywany turniej dla młodzieży.

</doc>
<doc id="567984" url="https://pl.wikipedia.org/wiki?curid=567984" title="Antybohater">
Antybohater

Antybohater – pierwszoplanowa postać literacka lub filmowa, niemająca cech bohatera lub mająca je w niewielkim stopniu. Antybohater może mieć cechy negatywne, będące zaprzeczeniem cech heroicznych bądź może być tych ostatnich pozbawiony albo posiadać je w bardzo ograniczonym stopniu (może być fajtłapą, tchórzem, nieudacznikiem, leniem). Antybohater dokonuje czasem czynów heroicznych, jednak sposób, w jaki to robi bądź jego intencje niekoniecznie są heroiczne.

</doc>
<doc id="567985" url="https://pl.wikipedia.org/wiki?curid=567985" title="Stanimir Stoiłow">
Stanimir Stoiłow

Stanimir Kolew Stoiłow, bułg. Станимир Стоилов (ur. 13 lutego 1967 w Chaskowie) – bułgarski piłkarz występujący na pozycji ofensywnego pomocnika, oraz trener piłkarski.
Kariera piłkarska.
Jest wychowankiem FK Chaskowo, który, gdy Stoiłow rozpoczynał przygodę z seniorską drużyną tego klubu, grał w II lidze. Dopiero w sezonie 1989–1990 zespół wywalczył awans do ekstraklasy, jednak krótko po tym wydarzeniu Stoiłow przeniósł się do Lewskiego Sofia. Między 1990 a 2003, kiedy zakończył piłkarską karierę, występował w Lewskim łącznie przez osiem sezonów, trzy ostatnie jako grający asystent trenera. Z klubem ze stolicy kraju zdobył pięć tytułów mistrza kraju oraz tyle samo Pucharów. W przerwach był zawodnikiem m.in. drużyn portugalskich (SC Campomaiorense, z którym w sezonie 1995–1996 spadł z I ligi) oraz tureckich (Fenerbahçe SK).
W reprezentacji Bułgarii zadebiutował 26 sierpnia 1992. W towarzyskim spotkaniu z Turcją (2:3) wystąpił od pierwszej minuty i strzelił dwa gole. Za selekcjonerskiej kadencji Dimityra Penewa zagrał w drużynie narodowej jeszcze pięciokrotnie; był poważnym kandydatem do kadry na Mundial 1994, (na którym podopieczni Penewa zajęli czwarte miejsce), jednak odpadł w ostatniej fazie selekcji. Druga przygoda z reprezentacją rozpoczęła się dla niego w czerwcu 1999, kiedy po czteroletniej przerwie znów otrzymał powołanie. Wystąpił od pierwszej minuty w meczach eliminacyjnych do Euro 2000 z Polską, Anglią, Szwecją i Luksemburgiem, oraz kilku spotkaniach towarzyskich. Z kadrą pożegnał się w marcu 2000.
Kariera szkoleniowa.
Lewski Sofia.
Po zakończeniu kariery piłkarskiej pracował w sztabie szkoleniowym Lewskiego, a w lipcu 2004 zastąpił Georgi Wasilewa na stanowisku pierwszego trenera. W ciągu trzech lat jego pracy, klub zdobył dwa mistrzostwa i dwa Puchary kraju, dotarł do ćwierćfinału Pucharu UEFA, a w sezonie 2006–2007 – jako pierwsza drużyna z Bułgarii – awansował do fazy grupowej Ligi Mistrzów. Tu jednak Lewski przegrał wszystkie mecze (z FC Barceloną, Chelsea F.C. i Werderem Brema), a rozgrywki zakończył z bilansem bramek 1:17. Wśród wychowanków Stoiłowa z tego czasu byli zawodnicy, którzy dzięki dobrym występom w Lewskim, trafili do reprezentacji Bułgarii: Stanisław Angełow, Georgi Petkow, Elin Topuzakow, Dimityr Tełkijski i Waleri Domowczijski, a także dwaj obcokrajowcy, Chorwat Igor Tomašić oraz Brazylijczyk Lucio Wagner, którzy również grali w bułgarskiej kadrze.
25 kwietnia 2007 Stoiłow zajął zwolnione przez Christo Stoiczkowa stanowisko selekcjonera reprezentacji Bułgarii. Poprowadził zespół w dwu meczach eliminacyjnych przeciw Białorusi w czerwcu (2:0 i 2:1). Zgodnie z wcześniejszą umową bez względu na wynik tych spotkań miał powrócić do Lewskiego, a latem 2007 na stanowisku trenera kadry miał zostać zatrudniony doświadczony szkoleniowiec z zagranicy, jednak to właśnie Stoiłowowi prezes Bułgarskiego Związku Piłki Nożnej Borisław Michajłow zaproponował podpisanie długoterminowego kontraktu. Opiekun mistrza Bułgarii odmówił i rozpoczął przygotowania z Lewskim do nowego sezonu.
Już po dwunastu kolejkach, 3 grudnia, na wyraźną prośbę prezesa Todora Batkowa złożył dymisję. Jej bezpośrednią przyczyną była ligowa porażka z CSKA Sofia, która spowodowała, że mistrz kraju spadł na trzecią pozycję w tabeli. Kibice klubu sprzeciwili się tej decyzji. Ostatecznie, 6 grudnia, po specjalnym spotkaniu prezesa z działaczami Lewskiego postanowiono, że dymisja zostanie wycofana, a trener otrzyma jeszcze jedną szansę. Jednak klub nie obronił tytułu mistrza kraju i w maju 2008 Stoiłow ostatecznie musiał rozstać się z Lewskim.
Liteks Łowecz i reprezentacja Bułgarii.
Niedługo potem przyjął propozycję prowadzenia Liteksu Łowecz.
Pod koniec grudnia 2008, krótko po zwolnieniu trenera reprezentacji Płamena Markowa Borisław Michajłow po raz kolejny zwrócił się do Stoiłowa z propozycją prowadzenia kadry. Ten tym razem nie odmówił, ale zastrzegł, że nie zrezygnuje z pracy w Liteksie. Michajłow zapowiedział rozmowy z prezesem klubu, a w przypadku jego oporu ws. zwolnienia Stoiłowa, nie wykluczył tego, że selekcjoner będzie łączył pracę z reprezentacją z działalnością w Liteksie.
Z Liteksem zdobył w sezonie 2008–2009 Puchar Bułgarii. Jednak, kiedy klub przegrał w eliminacjach do fazy grupowej Ligi Europy z białoruskim BATE Borysów, w sierpniu 2009 Stoiłow złożył dymisję. Odtąd poświęcił się wyłącznie pracy z kadrą.
W eliminacjach do Mundialu 2010 jego podopieczni zajęli trzecie miejsce, przegrywając z Włochami oraz Irlandią, z którą dwukrotnie zremisowali. Stoiłow rozpoczął również przygotowania do kwalifikacji do Euro 2012; jednak w czterech spotkaniach sparingowych Bułgarzy zanotowali trzy porażki (z Polską, Belgią i Rosją) oraz jeden remis (z RPA), dodatkowo w tym czasie z kadrą postanowił się pożegnać jej dotychczasowy lider i najskuteczniejszy w historii strzelec Dimityr Berbatow. Fatalną passę drużyna kontynuowała w samych eliminacjach: przegrała dwa pierwsze mecze, z Anglią (0:4) i Czarnogórą (0:1). Po tym ostatnim Stoiłow podał się do dymisji. Bilans jego drugiej kadencji zamknął się na pięciu zwycięstwach, czterech remisach i aż siedmiu przegranych.
Po rozstaniu z kadrą.
Kilka miesięcy po rozstaniu z kadrą, w grudniu 2010, zastąpił Slobodana Krčmarevicia na stanowisku szkoleniowca Anorthosisu Famagusta. Wśród jego podopiecznych w tym czasie byli m.in. wychowanek z Lewskiego i reprezentacji Stanisław Angełow oraz polski bramkarz Wojciech Kowalewski. W pierwszym sezonie swojej pracy Stoiłow zajął z Anorthosisem trzecie miejsce w lidze i dotarł do półfinału Pucharu Cypru, w którym przegrał w dwumeczu (1:1 i 1:2) z Apollonem Limassol. Mimo to klub awansował do rozgrywek Ligi Europy. Jednak stąd odpadł już w trzeciej rundzie, po porażce w dwumeczu (0:2 i 2:1) z macedońskim FK Rabotniczki Skopje. Słabsze wyniki w europejskich pucharach oraz porażka w prestiżowym meczu derbowym z Omonią Nikozja sprawiły, że we wrześniu 2011 Stoiłow został zwolniony.
Do pracy szkoleniowej powrócił dopiero ponad rok później. W grudniu 2012 podpisał kontrakt z Botewem Płowdiw.
Sukcesy.
Kariera piłkarska
Kariera szkoleniowa

</doc>
<doc id="567987" url="https://pl.wikipedia.org/wiki?curid=567987" title="Żylenica nadwodna">
Żylenica nadwodna

Żylenica nadwodna, kąpielica ("Sialis lutaria") – owad z rzędu wielkoskrzydłych. Występuje w prawie całej Europie, pospolity w całej Polsce.
Charakterystyka.
Larwa wielkości ok. 4 cm, imago - 2,5-3 cm. Dorosłe owady są ciemno ubarwione, mają dwie pary skrzydeł z licznymi żyłkami. Aparat gębowy larw i dorosłych typu gryzącego. Larwy mają segmentowane i orzęsione skrzelotchawki, będące przekształconymi odnóżami odwłokowymi.
Samice zazwyczaj kopulują z kilkoma samcami.
Jaja składane są na nadwodnych liściach i łodygach roślin. Wylęgające się larwy spadają wprost do wody. Larwy prowadzą wodny tryb życia, są drapieżne, żywią się larwami owadów wodnych (głównie ochotkowate), małymi mięczakami (groszkówka), płazińcami i obleńcami. Rozwój larwalny trwa zazwyczaj dwa lata i występuje 9 stadiów larwalnych. 
Przepoczwarczenie odbywa się na lądzie, czasem dość daleko od brzegu zbiornika wodnego. 
Ekologia.
Spotkać można je latem w pobliżu zbiorników wodnych, siedzące na roślinności. Występują na dnie mulistym. 

</doc>
<doc id="567988" url="https://pl.wikipedia.org/wiki?curid=567988" title="Gilbert Romme">
Gilbert Romme

Gilbert Romme (ur. 26 marca 1750, zm. 17 czerwca 1795) - francuski polityk, twórca francuskiego kalendarza republikańskiego (rewolucyjnego).

</doc>
<doc id="567989" url="https://pl.wikipedia.org/wiki?curid=567989" title="Gran Derbi">
Gran Derbi



</doc>
<doc id="567990" url="https://pl.wikipedia.org/wiki?curid=567990" title="Î">
Î

Î, Îî (I cyrkumfleks) Litera alfabetu łacińskiego używana w języku walijskim, afrikaans, języku francuskim, w języku romskim i w języku rumuńskim. W języku rumuńskim wymawiany jest jako /ɨ/.

</doc>
<doc id="567992" url="https://pl.wikipedia.org/wiki?curid=567992" title="IARU">
IARU



</doc>
<doc id="567993" url="https://pl.wikipedia.org/wiki?curid=567993" title="Bogdan Zalewski (dziennikarz)">
Bogdan Zalewski (dziennikarz)

Bogdan Zalewski (ur. 8 października 1965) – polski dziennikarz związany z radiem RMF FM od 1994 roku.
Kariera zawodowa.
Absolwent filologii polskiej na Uniwersytecie Jagiellońskim. Pracę dziennikarską rozpoczął w Radiu Kraków na początku lat 90., następnie związał się z radiem RMF FM, gdzie jest prowadzącym i współtwórcą serwisów informacyjnych.
Prowadził popołudniowy magazyn "Radio, Muzyka, Fakty", "Obraz dnia", obecnie Fakty RMF FM. W czasie wakacji 1997 roku był gospodarzem popołudniowego programu Radio Swoboda. Był współautorem audycji Technikum Mechanizacji Muzyki, a w nieistniejącym już Radiu Blue FM miał program muzyczny "W samo południe".
11 września 2001 roku, w dniu zamachu na World Trade Center, prowadził nieprzerwanie ośmiogodzinny serwis informacyjny, który rozpoczął się kilka minut po rzeczywistym ataku na Centrum Światowego Handlu. Razem z Michałem Kowalewskim relacjonował również szturm na szkołę w Biesłanie we wrześniu 2004 roku, a w kwietniu 2005 roku wraz z innymi dziennikarzami stacji dni odejścia Jana Pawła II.
Jako dziennikarz bierze udział w wydarzeniach kulturalnych związanych z promowaniem książek i pisarzy oraz w tych przedsięwzięciach i dyskusjach, które dotyczą nowego wizerunku najmłodszej dzielnicy Krakowa – Nowej Huty jak choćby cykl imprez "Nowa!Huta" organizowanych przez Apollo Film w Krakowie czy projekt "nowa_huta.rtf: relacje teksty forma" przygotowany przez Małopolski Instytut Kultury. Drukował i drukuje w krakowskim Interdyscyplinarnym Magazynie Kulturalno-Artystycznym Ha!art, w dwumiesięczniku "Studium",w miesięczniku "Teatr". W 2001 roku był stypendystą w Norymberdze w ramach programu stypendialnego "Hermann-Kesten-Stipendium".
Od jesieni 2006 roku miał być prowadzącym i współautorem programu publicystyczno-kulturalnego "Kontra" w TVP, do którego emisji jednak nie doszło w wyniku braku porozumienia między TVP a kierownictwem macierzystej stacji dziennikarza.
Od 2008 na antenie radia RMF Classic pojawia się jego felieton pt. CzyTaniec, poświęcony współczesnej literaturze eksperymentalnej.
Przeprowadzał wywiady między innymi z Czesławem Miłoszem, Stanisławem Lemem, Gustawem Herlingiem-Grudzińskim, Williamem Whartonem, Michaelem Kandelem – amerykańskim krytykiem literackim i tłumaczem Stanisława Lema, Jerzym Grzegorzewskim, Józefem Szajną – reżyserem, scenografem, teoretykiem teatru, z ukraińskimi pisarzami Tarasem Prochaśką i Sofiją Andruchowycz, z autorami literatury fantastycznej: Jackiem Dukajem i Markiem S. Huberathem w ramach "Festiwalu Literatury Popularnej "Poplit"" (2006 rok), laureatem Paszportu "Polityki" z 2004 roku Sławomirem Shuty, z lamą Ole Nydahlem – duchowym mistrzem i nauczycielem tybetańskiego buddyzmu, w listopadzie 2006 roku, prowadził w Krakowie spotkanie z Amy Tan – amerykańską pisarką chińskiego pochodzenia. W marcu 2007 roku brał udział w dyskusji naukowej dotyczącej twórczości Franciszki i Stefana Themersonów zorganizowanej przez Bunkier Sztuki w Krakowie pod nazwą "Przestrzeń kultury".
Okazjonalnie ma wykłady na temat dziennikarskich tekstów i sposobów przekazywania informacji.
Jest laureatem VI edycji Nagrody Dziennikarzy Małopolski w kategorii "internet". Nagrodę otrzymał za autorski blog prowadzony od sierpnia 2007 roku.
Ostatnio podjął współpracę z Pawłem Penarskim producentem radia RMF FM. Duet ten stworzył film 777 wyrazów tego samego oparty na notce z bloga Bogdana Zalewskiego.

</doc>
<doc id="567997" url="https://pl.wikipedia.org/wiki?curid=567997" title="Grzegorz Wasowski">
Grzegorz Wasowski

Grzegorz Wasowski (ur. 11 kwietnia 1949 w Warszawie) – polski dziennikarz muzyczny, satyryk, aktor.
Życiorys.
Znany z pracy w Trzecim Programie Polskiego Radia. Na przełomie lat 80. i 90. współtworzył audycję satyryczną "Nie tylko dla orłów". Jako znawca muzyki rozrywkowej, głównie z lat sześćdziesiątych, dał się poznać w audycjach takich jak "Lista przebojów dla oldboyów" czy "Radio Mann". Od września 2006 wraz z Wojciechem Mannem prowadził audycję "Tanie Granie". Występował w telewizyjnych programach satyrycznych "Za chwilę dalszy ciąg programu" oraz "Komiczny Odcinek Cykliczny". Współtwórca satyrycznego zespołu hiphopowego "T-raperzy znad Wisły". Został członkiem Akademii Muzycznej Trójki. W marcu 2009 odszedł z "Trójki" w związku z odwołaniem dyrektora Krzysztofa Skowrońskiego.
W latach 2009-2011 wraz z Wojciechem Mannem współprowadził w TVP Kultura program rozrywkowy "Archiwizja, czyli po trochu wyciągane z lochu", gdzie wspólnie objaśniali i komentowali audycje kabaretowe, teatralne oraz filmy komediowe i dokumentalne z lat 60., 70. i 80. XX wieku, które były zrealizowane dla TVP, ale m.in. przez zapędy cenzorskie utknęły na półkach w archiwach publicznego nadawcy i zostały zapomniane lub z różnych innych względów nie były zbyt często emitowane. Program składał się z dwóch części (przed i po emisji) dotyczących omawianego przez dziennikarzy materiału.
Od 25 maja 2009 współtworzył internetowe Radio Wnet. Jest autorem nazwy tej rozgłośni. Działał tam wraz żoną w latach 2009-2012. Wasowski prowadził tam m.in. audycję ASP, czyli Alfabetyczny Spis Przebojów. Był prowadzącym audycji Frajdek w radiojazz.fm. Razem ze swoją obecną żoną - Moniką prowadzi od 2017 muzyczny program "Frajdofon" na antenie Polskiego Radia RDC. Małżeństwo prowadzi również Wydawnictwo Wasowscy. Wspólnie napisali książkę o Kabarecie Starszych Panów: "Starsi Panowie Dwaj. Kompendium niewiedzy" (Znak 2014, ).
Życie prywatne.
Syn współtwórcy Kabaretu Starszych Panów Jerzego Wasowskiego i aktorki Marii Janeckiej. Były mąż Moniki Olejnik, mają syna Jerzego. Od 2004 żonaty z Moniką Makowską-Wasowską.

</doc>
<doc id="568000" url="https://pl.wikipedia.org/wiki?curid=568000" title="Stauropigia">
Stauropigia

Stauropigia (z grec. "stauropegia") – zgodnie z prawem kanonicznym Kościołów Wschodnich (kan. 486 § 1-2) prawo egzempcji zarezerwowanej samemu Patriarsze.
§ 2. Monaster stauropigialny podlega bezpośrednio Patriarsze tak, że ma on te same prawa i zobowiązania co biskup diecezjalny – wobec monasteru i członków do niego należących oraz osób, które we dnie i w nocy przebywają w monasterze; inne zaś osoby przypisane do monasteru podlegają bezpośrednio i wyłącznie Patriarsze tylko w sprawach dotyczących ich zadań lub urzędów.

</doc>
<doc id="568003" url="https://pl.wikipedia.org/wiki?curid=568003" title="Międzynarodowy Związek Krótkofalowców">
Międzynarodowy Związek Krótkofalowców



</doc>
<doc id="568006" url="https://pl.wikipedia.org/wiki?curid=568006" title="Port lotniczy Birmingham">
Port lotniczy Birmingham

Port lotniczy Birmingham (, kod IATA: BHX, kod ICAO: EGBB) – międzynarodowe lotnisko położone 13 km od centrum Birminghamu w Anglii. W 2016 roku port obsłużył ponad 11 milionów pasażerów. Od marca 2016r linia Emirates obsługuje jeden z trzech lotów dziennie na trasie Dubaj – Birmingham Airbusem A380. Od końca października 2017 Airbusy A380 linii Emirates obsługują każdą rotację Dubaj – Birmingham – Dubaj. Od 2017 roku bazę na lotnisku posiada także linia Jet2.com. Według niektórych prognoz, w 2017 roku lotnisko przebije barierę 14 mln obsłużonych pasażerów.

</doc>
<doc id="568007" url="https://pl.wikipedia.org/wiki?curid=568007" title="Everytime">
Everytime

Everytime – trzeci singel amerykańskiej wokalistki Britney Spears promujący jej czwarty album studyjny pt. "In The Zone". 
Spears zrealizowała utwór we współpracy z amerykańsko-cypryjską wokalistką Annette Stamatelatos, za produkcję odpowiedzialny był Guy Sigsworth. Singel osiągnął rekordową liczbę sprzedaży, na całym świecie sprzedał się bowiem w 4,2 mln nakładzie.
Do utworu zrealizowano teledysk w reżyserii Davida LaChapelle'a, w którym gościnnie wystąpił aktor Stephen Dorff. Obraz wzbudził kontrowersje przed emisją w telewizji, gdyż piosenkarka odbiera w nim sobie życie. Ze względu na fale krytyki, teledysk zmontowano ponownie.
Lista utworów.
Formaty i track listy singla.
Brytyjski CD Singel
Brytyjski DVD Singel
Brytyjski 12" Vinyl Singel
Europejski Singel - CD 1
Europejska Limitowana Edycja - CD 2
Japoński CD Singel
Amerykański Promocyjny Singel: Normal-CD
Amerykański 12" Vinyl Singel

</doc>
<doc id="568014" url="https://pl.wikipedia.org/wiki?curid=568014" title="Port lotniczy Leeds/Bradford">
Port lotniczy Leeds/Bradford

Port lotniczy Leeds/Bradford (, kod IATA: LBA, kod ICAO: EGNM) – lotnisko położone pomiędzy Leeds i Bradford, w Anglii. W 2005 obsłużył około 2 mln pasażerów.

</doc>
<doc id="568015" url="https://pl.wikipedia.org/wiki?curid=568015" title="FC Juventus Turyn">
FC Juventus Turyn



</doc>
<doc id="568016" url="https://pl.wikipedia.org/wiki?curid=568016" title="Sebald (imię)">
Sebald (imię)

Sebald – imię męskie pochodzenia germańskiego, złożone z członu "Se-" oznaczającego „zwycięstwo” i "-bald" - „odważny, śmiały”. Patronem tego imienia jest św. Sebald, pustelnik (VIII wiek).
Sebald imieniny obchodzi 19 sierpnia.

</doc>
<doc id="568019" url="https://pl.wikipedia.org/wiki?curid=568019" title="Stanisław Klawe">
Stanisław Klawe

Stanisław Tomasz Klawe (ur. 1953) – autor, kompozytor, piosenkarz i satyryk. Laureat m.in. XIV Festiwalu Piosenki Studenckiej w Krakowie (1977). Jego największe przeboje to "Gaście światła", "List otwarty", "Amerykański plan", "Piesek pokojowy", "Wizyta prezydenta".
Życiorys.
Absolwent VI Liceum Ogólnokształcącego im. Tadeusza Reytana w Warszawie (1971). Pojawił się w środowisku studenckim w latach 70.. Wykonywał piosenki autorskie i wiersze Czesława Miłosza do własnej muzyki.
W 1977 r. był współzałożycielem kabaretu "Piosenkariat", w którym przez dwa lata występował z Jackiem Kaczmarskim, Przemysławem Gintrowskim, Stanisławem Zygmuntem i Zbigniewem Łapińskim. Występował w kabarecie Jana Pietrzaka "Pod Egidą". . 
W 1981 r. miała miejsce premiera spektaklu pt. "...więc mogę być spokojny o to, co kochałem", złożonego z wierszy Miłosza do muzyki Klawego. W sierpniu 1981 brał udział w Przeglądzie Piosenki Prawdziwej „Zakazane Piosenki” w gdańskiej Hali Oliwii. Wraz z Markiem Ławrynowiczem stworzył kabaret "Zjednoczenie Satyryczne POLŻART". 
Z Ławrynowiczem w 1986 r. napisał program dla kabaretu "Pod Okiem" w warszawskim Ośrodku Kultury Ochoty. Grali tam m.in. aktorzy Kazimierz Kaczor, Piotr Machalica, Zbigniew Zamachowski i Barbara Dziekan. W latach 1999–2001 w Radiu Plus prowadził codzienne audycje rozrywkowe i satyryczne. W 2000 r. wydał płytę kompaktową pt. "Nad wodą wielką i czystą" z własną muzyką napisaną do wierszy Mickiewicza i Słowackiego. Współredagował kolumnę satyryczną "Ueorgan Ludu" w tygodniku „Wprost”.
Od 2008 do 2020 roku był członkiem Zarządu Związku Polskich Autorów i Kompozytorów „ZAKR”, w latach 2010–2020 pełnił funkcję Sekretarza Generalnego „ZAKR”. Wyróżniony Odznaką „Zasłużony Działacz Kultury” i Brązowym Medalem „Zasłużony Kulturze Gloria Artis” (2020).

</doc>
<doc id="568021" url="https://pl.wikipedia.org/wiki?curid=568021" title="Reakcje oscylacyjne">
Reakcje oscylacyjne

Reakcje oscylacyjne - to grupa reakcji chemicznych, w których zależności ilości produktów i substratów od czasu nie można opisać funkcją monotonicznie rosnącą ani malejącą, lecz ich przebieg następuje oscylacyjnie między dwoma stanami stacjonarnymi. 
Reakcje tego typu są dość rozpowszechnione w organizmach żywych. Stymulują one np.:
Przykłady reakcji.
Reakcje oscylacyjne Biełousowa-Żabotyńskiego:
Jest to grupa reakcji, w których organiczny związek chemiczny zostaje utleniany bromianami w obecności katalizatora. Reakcje tego typu opierają się zawsze na dwóch ogólnych etapach:

</doc>
<doc id="568022" url="https://pl.wikipedia.org/wiki?curid=568022" title="CW">
CW

CW ( lub ) – rodzaj emisji fali elektromagnetycznej (radiowej) ze stałą amplitudą i częstotliwością – na przykład fala ciągła z kluczowaną nośną A1A. Fala nadawana tą emisją jest emitowana z przerwami, a długości czasu nadawania i przerw kodują przenoszoną informację. Obecnie używana głównie przez krótkofalowców do transmisji alfabetem Morse’a.
W fizyce laserów używa się niekiedy skrótu CW na określenie lasera produkującego światło o stałym natężeniu, w przeciwieństwie do lasera impulsowego.

</doc>
<doc id="568028" url="https://pl.wikipedia.org/wiki?curid=568028" title="Agapiusz">
Agapiusz

Agapiusz – przejęte za pośrednictwem łaciny imię męskie pochodzenia greckiego ("Αγαπιος"), wywodzące się od greckiego słowa "αγαπη (agápe)", oznaczającego „miłość”.
Agapiusz imieniny obchodzi:
Znane osoby noszące imię Agapiusz:

</doc>
<doc id="568032" url="https://pl.wikipedia.org/wiki?curid=568032" title="Nowy cmentarz żydowski w Zamościu">
Nowy cmentarz żydowski w Zamościu

Nowy cmentarz żydowski w Zamościu – nieczynny kirkut znajdujący się w Zamościu przy ul. Prostej, który został założony w 1907 roku. Cmentarz znajduje się współcześnie na obszarze osiedla Jana Zamoyskiego.
Historia.
Nowy cmentarz został założony w pobliżu starego cmentarza żydowskiego (w odległości ok. 600 m). Ostatni znany pochówek odbył się na nim w 1941 roku. Podczas II wojny światowej, w wyniku prześladowania Żydów, Niemcy zdewastowali cmentarz.
Na powierzchni 0,1 ha zachowały się fragmenty licznych uszkodzonych nagrobków. W 1950 roku wybudowano lapidarium zwieńczone tablicą z napisem: „Nie zabijaj”. Najstarsza zachowana tablica nagrobna pochodzi z 1934 roku. W 1991 roku wybudowano metalowe ogrodzenie cmentarza. Na cmentarzu znajduje się pomnik „Żydom Zamościa”, poświęcony ofiarom Holocaustu.

</doc>
<doc id="568034" url="https://pl.wikipedia.org/wiki?curid=568034" title="Nowy cmentarz żydowski w Lublinie">
Nowy cmentarz żydowski w Lublinie

Nowy cmentarz żydowski w Lublinie – kirkut znajdujący się w Lublinie, w przy ulicy Walecznych. Cmentarz zajmuje powierzchnię 8,6 ha, znajduje się na nim około 50 nagrobków.
Historia.
Nowy cmentarz żydowski został założony w 1829 roku. W czasach I wojny światowej powstał tutaj żydowski cmentarz wojenny. Podczas II wojny światowej Niemcy zdewastowali cmentarz, po którym pozostał jedynie pusty plac, część muru i dwa zniszczone ohele. Użyli macewy do utwardzenia tzw. Czarnej Drogi w obozie koncentracyjnym Majdanek.
Po zakończeniu wojny, ówczesne władze miasta wydały zezwolenie na budowę drogi przez środek cmentarza. W ten sposób obszar został podzielony na dwa place o powierzchni 3,5 ha każdy. Pod koniec lat 80. cmentarz objęła opieką Fundacja Sary i Manfreda Frenklów. W 1989 roku nastąpiło wpisanie obiektu do rejestru zabytków.
Na powierzchni 8,6 ha znajduje się około 50 nagrobków, w tym wiele współczesnych. Wydzielona część cmentarza jest cały czas czynna i używana przez lubelską gminę żydowską.
Na cmentarzu znajduje się Izba Pamięci połączona z małą czynną bożnicą, w której modły odbywają się kilka razy do roku podczas przyjazdów grup żydowskich z Izraela i USA.

</doc>
<doc id="568035" url="https://pl.wikipedia.org/wiki?curid=568035" title="Cmentarz żydowski w Rzeszowie">
Cmentarz żydowski w Rzeszowie

Stary cmentarz żydowski w Rzeszowie został założony w XVII wieku i znajdował się na miejscu obecnego skweru na placu Ofiar Getta. Obecnie przecina go ul. Sobieskiego. Miejsce to jest upamiętnione bazaltowym głazem i granitową tablicą ze stosownym napisem w języku hebrajskim i polskim: "W tym miejscu znajduje się XVI-wieczny cmentarz żydowski zniszczony w czasie drugiej wojny światowej przez hitlerowskiego okupanta. W lecie 1942 roku gromadzono tutaj Żydów przed wywiezieniem do obozów zagłady". Cmentarz został zniszczony właśnie w 1942. Z cmentarza zachowało się kilkanaście nagrobków.

</doc>
<doc id="568039" url="https://pl.wikipedia.org/wiki?curid=568039" title="Droga Dusznicka">
Droga Dusznicka

Droga Dusznicka - droga w południowo-zachodniej Polsce w woj. dolnośląskim, powiat kłodzki.
Droga lokalna na granicy Gór Bystrzyckich i Gór Orlickich prowadząca z Dusznik-Zdroju do drogi wojewódzkiej nr 389, z którą się łączy na Rozdrożu pod Hutniczą Kopą. Droga ma długość około 8,5 km przy różnicy wzniesień około 230 m.
Droga prowadzi doliną rzeki Bystrzycy Dusznickiej w jej górnym biegu, mniej więcej równolegle do Drogi Orlickiej, która stanowi odcinek drogi wojewódzkiej nr 389. Droga Dusznicka prowadzi przez tereny zalesione obok Torfowiska pod Zieleńcem. Przez ostatnie 1,5 km droga prowadzi wzdłuż granicy gmin Duszniki-Zdrój i Szczytna.

</doc>
<doc id="568040" url="https://pl.wikipedia.org/wiki?curid=568040" title="Fiołek żółty sudecki">
Fiołek żółty sudecki

Fiołek żółty sudecki ("Viola lutea" subsp. "sudetica") – podgatunek fiołka żółtego, należący do rodziny fiołkowatych. W Polsce nie występują inne podgatunki fiołka żółtego. Występuje tylko w środkowej Europie: w Niemczech, Austrii, Czechach i Polsce. W Polsce w stanie dzikim spotyka się go tylko w Sudetach, Tatrach i na Baraniej Górze.
Biologia i ekologia.
Bylina. Kwitnie od czerwca do sierpnia, zapylana jest przez owady. W roznoszeniu nasion uczestniczą mrówki. Siedlisko: występuje na halach, w piętrze kosówki i w piętrze alpejskim. Roślina wysokogórska. Rośnie zarówno na podłożu wapiennym, jak i bezwapniowym. W klasyfikacji zbiorowisk roślinnych gatunek charakterystyczny dla związku (All.) "Calamagrostion".
Zmienność.
Tworzy mieszańce z fiołkiem trwałym i fiołkiem trójbarwnym.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).

</doc>
<doc id="568043" url="https://pl.wikipedia.org/wiki?curid=568043" title="Santa Isabel (wyspa)">
Santa Isabel (wyspa)

Santa Isabel – wyspa na południowym Pacyfiku (pomiędzy otwartym oceanem a Morzem Salomona), należąca do państwa Wysp Salomona. Jest najdłuższą wyspą archipelagu Wysp Salomona i największą w prowincji Isabel (2999 km²). W 1991 roku ludność wyspy liczyła 16 500 osób. Mieszkańcy wyspy posługują się, oprócz angielskiego i pijin, siedmioma lokalnymi językami.
Sąsiednie wyspy to Choiseul na zachód i Malaita na wschód, natomiast na południe od Santa Isabel znajduje się cieśnina dzieląca dwa pasma wysp archipelagu. Na północny wschód od Santa Isabel znajdują się otwarte wody Pacyfiku.
Na wyspie funkcjonuje port lotniczy Suavanao.
Pierwszym Europejczykiem na wyspie był Álvaro de Mendaña de Neyra w 1568 roku.
Najwyższy szczyt, Mount Kubonitu, ma 1120 m n.p.m.

</doc>
<doc id="568044" url="https://pl.wikipedia.org/wiki?curid=568044" title="Bitwa pod Mauchline Muir">
Bitwa pod Mauchline Muir

Bitwa pod Mauchline Muir – starcie zbrojne, które miało miejsce 12 czerwca 1648 podczas angielskiej wojny domowej (1642–1651).
Bitwa została stoczona pomiędzy Prezbiterianami przeciwnymi "zaręczynom" z królem Anglii Karolem I a ugodowcami ("Engagers") i lojalnymi wobec rządu szkockiego siłami pod wodzą Jamesa Hamiltona. Walka stoczona została w pobliżu Loudoun Hill na wschód od Kilmarnock w Ayrshire. Rebelia została szybko rozproszona przez zawodowych żołnierzy, dowodzonych przez hrabiego Middletona i hrabiego Callendara.
Zaręczyny.
W trakcie 1647 Hamilton i znaczna część szkockiej szlachty coraz bardziej niepokoili się o los króla Karola I, więzionego od końca pierwszej angielskiej wojny domowej i będącego pod władzą coraz bardziej radykalnych członków tzw. "Armii Nowego Typu" ("New Model Army"). Nowy rząd markiza Argylla, który zajął miejsce radykalnej partii Prezbiterian, związany był z listem Konwentorów ("Covenants") z 1638 i 1643.
Przed Hamiltonem pozostało jedno bardzo ważne zadanie, mające dwa przeciwstawne sobie aspekty, które w przyszłości okazały się niemożliwe do pogodzenia: dojść do ugody z królem, co usatysfakcjonowałoby Argylla, i jednocześnie zadowolić radykałów Kirka. W grudniu 1647 szkocki rząd zawarł tajemną ugodę z Karolem – wówczas więźniem w Carisbrooke Castle na wyspie Wight- znaną jako "Zaręczyny" ("the Engagement"). Karol obiecał zaprowadzić Prezbiteriaizm w Anglii na próbny okres 3 lat – co nie oznaczało, że sam przystąpił do Konwentorów – w zamian za pomoc szkockiej armii. To było znacznie poniżej oczekiwań szkockich komisarzy, lecz to było wszystko co król mógł ofiarować. Oczekiwano kłopotów – które wkrótce nadeszły.
Przekleństwo Boga.
Dla Hamiltona i jego partii Zaręczyny były najważniejszą sprawą. W odróżnieniu od "Przysięgłej Ligi Konwentorów" ("Solemn League and Covenant") nie mogła ona uzyskać aprobaty szkockiego parlamentu ani kościoła ("General Assembly of the Church"). W swej istocie była arystokratyczną próbą odzyskania kontroli nad szkocką polityką, nad którą szkocka arystokracja nie panowała już od 1643 roku.
Już przed zebraniem się parlamentu w 1648 rosła szybko opozycja wobec zawartych "Zaręczyn". Komisja Kirka, ciągła egzekutywa "Ogólnego Zgromadzenia" ("General Assembly") otwarcie głosiła, że królewskie ustępstwo w sprawach religijnych jest szkodliwe dla Konwencji ("the Covenant"). "Zaręczyny" zostały otwarcie potępione z ambony we wszystkich parafiach w Szkocji, jeden z ministrów protestanckich zagalopował się aż do stwierdzenia, że Hamilton ściągnie przekleństwo Boga na siebie i swoje potomstwo. Wkrótce powszechna opozycja osiągnęła taki stan, że zaczęło to poważnie wpływać na tempo rekrutacji do armii Hamiltona. Szczególnie silny opór pojawił się na południowym zachodzie Szkocji, w Ayrshire, Lanarkshire i Galloway, a więc w rejonach gromadzących najbardziej zajadłych zwolenników "Konwencji" ("the Covenant"). Opóźnienia w tworzeniu armii oznaczały dla sił angielskich Rojalistów, że powstanie w drugiej angielskiej wojnie domowej zostanie wyizolowane i bez wsparcia.
Żołnierze i kaznodzieje.
Rząd został zmuszony, by podjąć surowe środki dla zakończenia oporu. James Turner, zawodowy żołnierz, został wysłany do Glasgow z regimentem piechoty, by zmusić magistraty do współpracy.
Wielu mieszczan zrezygnowało z oporu widząc wydatki i niewygody związane z kwaterunkiem żołnierzy. Wieści o tej osobliwej metodzie szybko rozeszły się po okolicach; więc gdy Turner wkroczył do Paisley, magistraty szybko się poddały. Hamilton w tym czasie przymusowo rekrutował mężczyzn w Lanarkshire, podczas gdy hrabia Callendar przesunął się na zachód, by mu pomóc. Setki mężczyzn, wielu z nich na koniach i pod bronią, uszło przez granice do Ayrshire, gdzie opozycja wobec "Zaręczyn" była szczególnie ostra.
Na początku czerwca 2 000 lub 3 000 milicji Kowentorów zebrało się koło Loudoun Hill. Mieli wszystko, oprócz przywódcy. Stanowisko wodza zaoferowali hrabiemu Eglinton oraz generałowi Leslie, znanym zwolennikom Argylla. Jednak obaj panowie odmówili. Rozczarowani takim rozwojem wypadków, zebrani zaczęli się rozchodzić. Ci, co jednak pozostali, stanowili wystarczająco pokaźną grupę, złożoną w znacznej części z uciekinierów z Lanarkshire, by przystąpić do Wieczerzy Pańskiej w niedzielę 11 czerwca w Mauchline. Ponieważ wielu ludzi przybyło z pobliskich parafii, kazania i modlitwy trwały aż do następnego dnia.
Mauchline Muir.
Gdy będący w Paisley Turner dowiedział się o niebezpiecznym zebraniu w Ayrshire, nie miał jednak informacji o dokładnej lokalizacji. Natychmiast wysłał raport do Hamiltona, który rozkazał Callendarowi i Middletonowi połączyć się z nim. Dnia 12 czerwca połączyli się w Stewarton, koncentrując całą siłę 1 600 jazdy i 2 000 piechoty. Teraz Callendar już wiedział, że Konwentorzy są w Mauchline. Jeden regiment został wysłany do Irvine, podczas gdy Turner i Middleton posuwali się z sześcioma oddziałami jazdy naprzeciw rebeliantom. Callendar ruszył z resztą sił, zamierzając odpocząć w Kilmarnock. Otrzymał jednak nowe raporty, mówiące, że siły milicji szacowane z początku na 600 ludzi, liczą jakieś 2 000, w tym 1 200 jazdy. Natychmiast wysłał posiłki, by dołączyły do jego czołowych jednostek. Middleton stanął przed Konwentorami, uszykował się nad Mauchline Muir, mając 600 żołnierzy, łącznie z posiłkami od Callendara. Po nieudanej probie rozpędzenia rebeliantów, rozkazał części swych sił ruszyć naprzód. Atak ten został z miejsca odparty i wówczas armia rebeliantów ruszyła do natarcia. Callendar, który początkowo nie docenił powagi sytuacji, przybył w ostatniej chwili, by uratować z opresji osaczone przez przeważające siły wojsko Middletona. Nadejście dodatkowych oddziałów regularnej armii skłoniło buntowników do ucieczki. Obie strony straciły w walce po kilka osób zabitych i znacznie większą liczbę rannych, włączając w to Middletona i Johna Hurry’ego. Nie zorganizowano pościgu, więc wielu powstańców uciekło do Galloway, kolejnej fortecy Konwentorów ("Covenanter").

</doc>
<doc id="568049" url="https://pl.wikipedia.org/wiki?curid=568049" title="Zabytki w Wałbrzychu">
Zabytki w Wałbrzychu

Zabytki w Wałbrzychu – objęte ochroną prawną budowle z minionych epok, mające dużą wartość historyczną i naukową, znajdujące się w obrębie tego miasta. W Wałbrzychu znajduje się wiele zabytków m.in. zamki, pałace, stare kamienice, kościoły i budynki poprzemysłowe.
Zamek Książ.
Książ to największy zamek na Dolnym Śląsku, trzeci pod względem wielkości w Polsce (po Wawelu i Malborku). Zamek wybudowany został w latach 1288-1292 dla Bolka I, ażeby mógł się on bronić przed najazdem Czechów. Po wymarciu dynastii posiadłości dostały się we władanie korony czeskiej. W 1483 roku Książ wraz z przyległościami został wcielony do korony. Śląsk, po śmierci króla w 1490 roku, i niemożności utrzymania zamku przez Jerzego von Steina, trafił pod panowanie króla Władysława z dynastii Jagiellonów, który władał tronami czeskim i węgierskim. Zamek próbowano zdobyć, jednak bezskutecznie. Przez wiele dni oblegał zamek Kazimierz, który dopiero po otrzymaniu okupu zdecydował się opuścić zamek. W 1509 roku zamek trafił po panowanie Konrada von Hochberga. W czasie wojny trzydziestoletniej zamek trafił w ręce Szwedów. W 1646 roku większość umocnień i fortyfikacji zamku zostało rozebranych.
W 1794 roku powstał Stary Książ, a w niedługim czasie oficyny gospodarcze dla koni, mieszczące później stado ogierów. Ostatnia duża przebudowa miała miejsce za panowania Henryka XV von Hochberga. Wybudowano wtedy "czerwoną" część zamku.
W czasie drugiej wojny światowej zamek splądrowały wojska hitlerowskie, a sam zamek zaczęli przystosowywać na potrzeby wojskowe. Wywiezione zostało całe wyposażenie zamku. Po wojnie konserwatorzy z Wrocławia zabezpieczyli zamek, a dopiero w 1957 roku zainteresowano się na szerszą skalę zdewastowanym budynkiem. W 1960 roku przeprowadzono badanie podziemnych tuneli, które zostały zabezpieczone w 1968 roku. W 1972 roku zamek został udostępniony do zwiedzania. Jednak ze względu na to, iż większość sprzętów i wyposażenia zostało wywiezionych, a wnętrze zamku zostało zdewastowane przez stacjonujących tutaj żołnierzy radzieckich (zniknęły m.in. zabytkowe malowidła, rzeźby), oraz przez pomieszkujących tu bezdomnych (którzy w zimie palili pozostałe sprzęty, gdyż w zamku nie było ogrzewania), zamek nie został zakwalifikowany do muzeów państwowych i jest obecnie utrzymywany przez gminę Wałbrzych.
Stary Książ.
W IX-X wieku niecały kilometr od zamku Książ istniał gród, który został w XIII-XIV przebudowany na murowany zamek – Stary Książ. Przestał pełnić funkcję zamku w XV wieku. W roku 1794 lub 1797 architekt Christian W. Tischbein przebudował istniejące resztki na romantyczne ruiny, stylizowane na gotycki zamek, dla księcia Hansa Heinricha IV Hochberga, który rezydował w niedalekim Książu. Ruiny zostały podpalone i spłonęły latem 1945 roku.
Zamek Nowy Dwór.
Pierwsza wzmianka o zamku Nowy Dwór pochodzi z 1364 roku, wzniesiony był prawdopodobnie w końcu XIII wieku przez księcia świdnicko-jaworskiego Bolka I. Zbudowany był z kamienia na górze obecnie zwanej Zamkową (620 m n.p.m.), miał plan wydłużonego przełamanego czworokąta dostosowanego do kształtu szczytu. W latach 1402-1417 został rozbudowany, składał się z zamku górnego i dolnego. W końcu XVI wieku przebudowano zamek w stylu renesansowym. Budynek mieszkalny zamku górnego powiększono, a w celu umocnienia w obrębie muru zamku dolnego dobudowano trzy basteje. W 1581 roku zamek spłonął od uderzenia pioruna i właściciele, Czettritzowie, nie odbudowali go już, stawiając u podnóża góry nowy pałac.
Wałbrzyski Rynek.
Wałbrzyski Rynek – centralny plac miasta, na którym w 1731 roku stał drewniany ratusz. W 1996 roku rynek przeszedł gruntowną modernizację, ograniczono na nim ruch samochodowy, wybudowano fontannę oraz elementy drobnej architektury (dotychczas mieścił się tam parking wybudowany w 1928 roku). Mieści się tutaj wiele zabytkowych kamienic. Na szczególną uwagę zasługują kamienica "Pod Kotwicą", "Kamienica pod trzema różami" oraz kamienica "Pod Atlantami", obecnie siedziba Biblioteki pod Atlantami. Na Wałbrzyskim Rynku również są inne zabytkowe kamienice:
Kolegiata pw. Matki Bożej Bolesnej i św. Aniołów Stróżów.
Kościół pw. św. Aniołów Stróżów – pierwotny pochodził z 1440 roku, jednak był za mały dla napływających do Wałbrzycha górników, a więc w 2 połowie XIX wieku wzrosła znacznie liczba katolików. Wobec tego stanu rzeczy zdecydowano się na wybudowanie nowego kościoła. W 1899 roku rozebrano stary kościół, by ustąpić miejsca nowemu budynkowi, który został zbudowany w latach 1898 – 1904 według projektu wrocławskiego architekta Alexisa Langera. Kościół jest halowy, zbudowany na planie krzyża łacińskiego.
3 maja 2010 został ustanowiony kolegiatą. 15 września 2010 został uroczyście ogłoszony pierwszą w diecezji świdnickiej kolegiatą wraz z kapitułą kanoników gremialnych i honorowych.
Muzeum Porcelany.
Budynek Muzeum Porcelany – były pałac kupiecki rodziny Albertich, wybudowany został w 1801 roku w stylu klasycystycznym według projektu Leopolda Niederäckera. Od 1926 roku jest siedzibą muzeum (do 1945 r. pod nazwą Muzeum Regionalne ("Heimatmuseum"), po 1945 r. Muzeum w Wałbrzychu (w latach 1979-1999 Muzeum Okręgowe), od roku 2015 – Muzeum Porcelany.)
Sanktuarium pw. Matki Boskiej Bolesnej.
Sanktuarium pw. Matki Boskiej Bolesnej – wzniesiony w średniowieczu, w 1305 r., w 1720 roku przeszedł gruntowną przebudowę w stylu baroku. Jest to dawny kościół cmentarny. W miejscu tym wypływało źródło, które zanikło w wyniku szkód górniczych.
Kościół Ewangelicko-Augsburski.
Kamień węgielny pod kościół ewangelicko-augsburski położono 8 sierpnia 1785 roku, projekt wykonał kamiennogórski architekt Carl Gotthard Langhans. Budowla murowana i otynkowana na planie prostokąta.
Plac Magistracki.
Plac Magistracki powstał w 1854 roku, z zabytkową zabudową ratusza, prokuratury i domów mieszkalnych oraz z finezyjną fontanną miejską.
Ratusz.
Stary ratusz na rynku nie spełniał już wymogów, więc miasto w 1854 roku zakupiło za kwotę 8000 talarów 4 morgi ziemi na wybudowanie placu rynkowego oraz nowego ratusza. Budynek ratusza zaprojektował i wykonał królewski budowniczy Hermann Friedrich Waesemann. W 1920 roku ratusz został rozbudowany i zmodernizowany poprzez wrocławskiego architekta Grossera. Dzisiaj budynek pełni tę samą funkcję co przed laty – ma tutaj siedzibę Urząd Miasta Wałbrzych.
Budynek Prokuratury Okręgowej.
Budynek Prokuratury Okręgowej na reprezentacyjnym placu Wałbrzycha – Placu Magistrackim wzniósł w 1904 roku architekt Resner z Wrocławia. Początkowo był to Bank Rzeszy, a po wojnie budynek zaczął pełnić funkcję prokuratury.
Gmach II Liceum Ogólnokształcącego.
Budynek II Liceum Ogólnokształcącego został wybudowany przez architektów Kohlera i Kranza w 1907 roku i pełnił funkcję szkoły ewangelickiej. Budynek stoi na Alei Wyzwolenia, reprezentacyjnej alei Wałbrzycha, wytyczonej w XIX wieku. Pod ziemią płynie tu rzeka Pełcznica.
Gmach Dolnośląskie Zakłady Graficzne.
Budynek Dolnośląskich Zakładów Graficznych wybudowany został w 1926.
Pałac Czettritzów.
Pałac Czettritzów wybudowany został w 1604 roku w stylu renesansu. W latach 1881 – 1882 przeszedł gruntowną przebudowę, wcześniej mieściła się tu siedziba Urzędu Wojewódzkiego w Wałbrzychu.
Obecnie siedziba Państwowej Wyższej Szkoły Zawodowej im. Angelusa Silesiusa.
Gmach Domu Towarowe "Centrum".
Budynek Domów Towarowych "Centrum" oddany do użytku był w 1905 roku.
Kamienica przy ul. Słowackiego.
Kamienica przy ul. Słowackiego – wybudowana w 1916, niegdyś siedziba Dolnośląskiego Syndykatu Górniczego, a dziś siedziba Telekomunikacji Polskiej oraz Banku Zachodniego.
Gmach Poczty Głównej.
Poczta Główna – wybudowana w latach 1895 – 1907.
Gmach Sądu.
Sąd został wybudowany w 1855 roku. Mieści się przy najważniejszej ulicy na Starym Mieście – ul. Słowackiego.
Budynek Dworzec Wałbrzych-Miasto.
Dworzec uroczyście otwarto 1 marca 1853 roku. Obecny kształt budynku powstał w 1925 r., kiedy do istniejącej infrastruktury dobudowano charakterystyczną kopulastą część stylizowaną na pijalnię wód. Nigdy jednak budowli dworca, ani jej części nie wykorzystywano do celów uzdrowiskowych bowiem tutejsze źródła lecznicze zostały zniszczone podziemnymi działaniami górniczymi na początku XX w.
Pałac Tielscha.
Pałac Tielscha – pałac wybudowany dla właściciela pobliskich Zakładów Porcelany – Carla Tielscha. Projekt wykonany przez budowniczego wrocławskiego Wassemanna został wykorzystany przy budowie pałacu w latach 1860-1863. Po wojnie mieściła się w nim siedziba Rejonu Przewozów Kolejowych PKP.
W 2007 r. został zakupiony przez rodzinę przedsiębiorców z Wałbrzycha w skrajnie złym stanie po PKP. Obecnie prowadzone są prace remontowe. W 2012 ukończono renowację elewacji i wnętrza pałacu.
Pałac w Rusinowej.
Pałac w dzielnicy Rusinowa (Tielsch-Schloss), data wybudowania pałacu jest nieznana pierwsze wzmianki o Rusinowej pochodzą z 1411 r. Pałac należał kolejno do rodu Czettritzów, Zedlitzów, Krauβów i Buttlerów. W 1888 r. został odsprzedany przez Oskara von Buttlera wraz z 592-hektarowym majątkiem Egmontowi Tielschowi, dookoła pałacu znajduje wielki zespół parkowy. Po wojnie w pałacu znajdował się Miejski Ośrodek Poprawczy. Obecnie właścicielem pałacu jest prywatna osoba.
Palmiarnia w Lubiechowie.
Palmiarnia wybudowana została w latach 1911-1913 na rozkaz księcia pszczyńskiego Jana Henryka XV von Hochberga. Na powierzchni 1900 m² występuje ponad 80 gatunków roślin pochodzących z całego świata. Ściany wewnętrzne palmiarni wyłożone są tufem wulkanicznym pochodzącym z Etny.
Kościół św. Ducha.
Kościół św. Ducha, w duchu klasycystycznym, salowy, wzniesiony 1847-1848, obecnie polsko-katolicki.
Dom przedpogrzebowy.
Został zbudowany na początku XX wieku z fundacji Salo i Sophie Wygodzińskich (o czym informują zachowane we wnętrzu drewniane tablice). Jest budynkiem murowanym, w stylu nawiązującym do neogotyku. Składa się z właściwej sali pogrzebowej i niewielkiej przybudówki.
Zabytki Górnictwa.
Wałbrzych może poszczycić się licznymi zabytkami górnictwa, gdyż w Dolnośląskim Zagłębiu Węglowym eksploatowano i przetwarzano węgiel wiele wcześniej niż w Górnośląskim czy Lubelskim Zagłębiu Węglowym. Do obiektów pogórniczych należą Kopalnia Teresa „Cesar” oraz tereny byłej kopalni "KWK Thores" (KWK Julia), przekształcone na jedne z największych muzeów przemysłu i techniki. Do muzeum należą też: Lisia Sztolnia, w której węgiel wydobywano na powierzchnię przy użyciu łódek, oraz wieże wyciągowe szybów kopalnianych, których w Wałbrzychu niewiele pozostało. Do najcenniejszych należą wieże szybów:

</doc>
<doc id="568051" url="https://pl.wikipedia.org/wiki?curid=568051" title="Viola lutea ssp. sudetica">
Viola lutea ssp. sudetica



</doc>
<doc id="568052" url="https://pl.wikipedia.org/wiki?curid=568052" title="Barbara Wrzesińska">
Barbara Wrzesińska

Barbara Wrzesińska (ur. 15 stycznia 1938 w Warszawie) – polska aktorka.
Życiorys.
W 1960 zdała aktorski egzamin eksternistyczny. Występowała w Warszawie w teatrach: Teatrze Współczesnym (1956–1973), Teatrze Narodowym (1973–1976), Teatrze Ateneum (1976–1993), Teatrze Scena Prezentacje. Najbardziej znana z telewizyjnych kabaretów Olgi Lipińskiej. Laureatka m.in. Złotego Ekranu (1972), odznaczona medalem "Per aspera ad astra" przez Fundację Sceny na Piętrze (2001).
Odtwórczyni ról dramatycznych (m.in. Honey – "Kto się boi Wirginii Woolf?" E. Albeego, Gladys – "Aloes" A. Fugarda, Ala – "Tango" S. Mrożka), komediowych i charakterystycznych (m.in. Molly – "Opera za trzy grosze" B. Brechta, Spika hrabina Tremendosa – "Oni" S.I. Witkiewicza, Eleonora – "Zamek w Szwecji" F. Sagan).
Była żoną Jacka Janczarskiego, Macieja Maciąga i Bohdana Łazuki. Ma dwóch synów. Jej synową była modelka Agnieszka Maciąg, która jest matką jej wnuka.

</doc>
<doc id="568054" url="https://pl.wikipedia.org/wiki?curid=568054" title="Lactobacillus">
Lactobacillus

Lactobacillus – rodzaj Gram-dodatnich bakterii z rodziny "Lactobacillaceae", zaliczanych do bakterii kwasu mlekowego. Mają kształt pałeczek, występują pojedynczo lub tworzą łańcuszki, nie wytwarzają przetrwalników. Są symbiontami lub komensalami zwierząt stałocieplnych. U człowieka wchodzą w skład mikrobioty jelitowej, a także są obecne w pochwie.
Wybrane gatunki "Lactobacillus" są używane na skalę przemysłową do wyrobu: produktów mleczarskich (np. jogurt, kefir, maślanka), kiszonej kapusty, kiszonych ogórków, niektórych kiełbas oraz piw kwaśnych. Wchodzą one także w skład probiotyków stosowanych do odtworzenia mikrobiomu jelitowego zubożałego w trakcie antybiotykoterapii.

</doc>
<doc id="568059" url="https://pl.wikipedia.org/wiki?curid=568059" title="Asia Argento">
Asia Argento

Asia Argento, właśc. Aria Maria Vittoria Rossa Argento (ur. 20 września 1975 w Rzymie) – włoska aktorka filmowa i telewizyjna, a także reżyserka, scenarzystka i producentka. Jest laureatką wielu krajowych i zagranicznych nagród filmowych, m.in. dwóch nagród David di Donatello, będących włoskim odpowiednikiem Oscarów. Oprócz działalności filmowej zajmuje się również rysowaniem, malowaniem, pisaniem i śpiewaniem, a ponadto tworzeniem w różny sposób teledysków.
Wczesne lata.
Asia Argento urodziła się 20 września 1975 roku w Rzymie. Jej rodzicami są reżyser Dario Argento oraz aktorka i scenarzystka Daria Nicolodi. Jest wnuczką producenta Salvatore Argento i pochodzącej z Brazylii fotografki Eldy Luxardo, a także prawnuczką kompozytora Alfreda Caselli. Ma starszą przyrodnią siostrę Fiore Argento, będącą dzieckiem Daria Argento i jego pierwszej żony Marisy Casale. Jej przyrodnią siostrą była także Anna Ceroli, córka Darii Nicolodi i rzeźbiarza Maria Ceroliego, która zginęła w wypadku skutera w 1994 roku.
Rodzice dali jej na pierwsze imię „Asia” (wymawia się jako "Ah-shee-a"), jednak jego zarejestrowania odmówił urząd stanu cywilnego, w związku z czym zostało ono zamienione na „Aria”, z którego rejestracją nie było problemu. Mimo to aktorka zawsze posługiwała się wersją „Asia”.
Oboje rodzice Asii specjalizowali się w tworzeniu kina grozy. Ojciec był odpowiedzialny za nakręcenie jednych z najczarniejszych i najkrwawszych filmów tego gatunku, tj. m.in. "Odgłosy", "Głęboka czerwień" czy "Ciemności", z kolei matka w wielu z nich grała postacie, które spotykał tragiczny los. Sama Asia po latach tak to wspominała: 
Gdy była dzieckiem, ojciec czytał jej do snu scenariusze swoich filmów, zaś gdy miała 6. urodziny, otrzymała „prezent” w postaci możliwości obejrzenia filmu "Duch". Jako nastolatka goliła głowę i nosiła chłopięce ubrania, zaś o swoim wyglądzie fizycznym wyrażała przekonanie, że „nie jest lepszy od tego, jaki miał jeden z trupów w filmach ojca”. Między 14. a 17. rokiem życia zrobiła sobie większość z obecnie posiadanych tatuaży (jednym z nich jest imię zmarłej przyrodniej siostry Anny). Z powodu cechującej ją wtedy introwersji zaczytywała się w książkach, co stanowiło sposób na zrekompensowanie braku przyjaciół – w szczególności lubiła dzieła Fiodora Dostojewskiego i Charlesa Baudelaire’a. W kręgu jej młodzieńczych zainteresowań były także filmy Romana Polańskiego.
Kariera filmowa.
W 1985 roku, jako dziewięciolatka Asia Argento zaliczyła filmowy debiut grając w miniserialu "Sogni e bisogni", wyreżyserowanym przez Sergia Cittiego. W następnym roku pojawiła się w horrorze "Demony 2", do którego scenariusz napisał jej ojciec. W 1988 roku zagrała główną rolę Martiny w reżyserskim debiucie Cristiny Comencini, zatytułowanym "Zoo". Argento za występ w tym filmie dostała nagrodę Ciak, będącą włoskim odpowiednikiem Złotego Globa. Rok później Argento wystąpiła w filmie "Czerwony lobik", w którym wcieliła się w córkę bohatera granego przez Nanniego Morettiego, będącego również reżyserem tego filmu, a także w horrorze "Kościół" wyreżyserowanym przez Michele Soaviego.
W 1992 roku Asia Argento zagrała uznawaną za przełom w jej karierze rolę napastowanej seksualnie córki w filmie "Przyjaciółki od serca" Michele Placido. Rola ta pozwoliła jej zerwać z wizerunkiem zbuntowanej nastolatki i zacząć grywać postaci bardziej niejednoznaczne i skomplikowane. Film "Przyjaciółki od serca" był pokazywany na 45. MFF w Cannes i został na nim dobrze przyjęty. Rok później po raz pierwszy zagrała rolę w filmie wyreżyserowanym przez ojca – była to produkcja "Uraz", w której wcieliła się w anorektyczkę szukającą zabójców swoich rodziców. W 1994 roku Argento zagrała rolę baronowej Charlotte z Sauve we francuskim filmie "Królowa Margot" w reżyserii Patrice’a Chéreau, dzięki czemu zaistniała w świadomości szerszej publiczności. W tym samym roku po raz pierwszy stanęła również po drugiej stronie kamery, reżyserując szósty z dziesięciu epizodów filmu "De Generazione", zatytułowany "Prospettive". W filmie "De Generazione" Argento zagrała ponadto jedną z ról, a także była jednym ze współtwórców jego scenariusza.
W wieku dwudziestu jeden lat Asia Argento miała już na koncie role w czternastu filmach. W latach 90. XX wieku dwukrotnie została uhonorowana nagrodami David di Donatello (włoski odpowiednik Oscarów) dla najlepszej aktorki – po raz pierwszy w 1994 roku za rolę niepełnosprawnej fizycznie dziewczyny w filmie "Perdiamoci di vista!" Carla Verdone, zaś po raz drugi w 1997 roku za występ w wyreżyserowanej rok wcześniej przez Petera Del Montego produkcji "Towarzyszka podróży", w której wcieliła się w zbuntowaną nastolatkę, która wyrusza w podróż z emerytowanym nauczycielem akademickim. Rola w "Towarzyszce podróży" przyniosła jej również nagrodę Grolla d’oro. W 1996 roku oprócz występu w filmie Petera Del Montego Asia Argento zagrała ponadto drugi raz w filmie wyreżyserowanym przez ojca – była to produkcja "Syndrom Stendhala", w której zagrała cierpiącą na tytułową przypadłość policjantkę, ścigającą seryjnego mordercę. W 1998 roku Argento po raz trzeci wystąpiła w produkcji ojca – zagrała Christine Daaé w filmie "Upiór w operze", będącym krwawą adaptacją oryginalnej historii stworzonej przez Gastona Leroux, a także po raz pierwszy podjęła pracę z matką, grając z nią w filmie "Viola i chłopaki". Wystąpiła ponadto w swoich pierwszych w karierze anglojęzycznych filmach: "Hotel New Rose" Abla Ferrary i "Inna Beatrycze" Michaela Radforda. Reżyser filmu "Hotel New Rose" stał się tematem nakręconego także w 1998 roku przez Asię Argento filmu dokumentalnego "Abel/Asia", za który dostała nagrodę na Festiwalu Filmowym w Rzymie.
W 2000 roku Argento zagrała w pierwszym włoskim filmie cyfrowym, autobiograficznej, wyróżnionej nagrodą na Williamsburg Film Festival w Nowym Jorku produkcji zatytułowanej "Scarlet Diva", którą ponadto wyreżyserowała i do której napisała scenariusz, a także w miniserialu "Nędznicy", w którym grali również Gérard Depardieu i John Malkovich. W 2002 roku wystąpiła w wyreżyserowanym przez Roba Cohena filmie "xXx", w którym wcieliła się w Jelenę, tajemniczą dziewczynę terrorysty Yorgiego (grany przez Martona Csokasa), którego na zlecenie NSA stara się powstrzymać Xander Cage (w tej roli Vin Diesel). Film ten sprawił, że Asia Argento stała się znana w Stanach Zjednoczonych i zaczęła być postrzegana jako seksbomba oraz „przyszła królowa kina akcji”, jednak aktorka nie chciała mieć takiego wizerunku, w związku z czym w późniejszych czasach odrzuciła wiele propozycji zagrania w filmach podobnych do "xXx".
W następnych latach Asia Argento zagrała jeszcze w kilku amerykańskich filmach, m.in. w nakręconej w 2005 roku przez Gusa Van Santa produkcji luźno opartej na biografii Kurta Cobaina, zatytułowanej "Ostatnie dni" oraz w horrorze "Ziemia żywych trupów". Następnie zagrała rolę Madame du Barry w filmie "Maria Antonina", wyreżyserowanym przez Sofię Coppolę i Zingariny w filmie "Transylwania". W 2007 roku, po niemal dziesięciu latach przerwy, ponownie wystąpiła w filmie ojca, grając główną rolę w horrorze "Matka łez". W tym samym roku zagrała u boku Willema Dafoe i Boba Hoskinsa w filmie Abla Ferrary, zatytułowanym "Go Go Tales". Kontynuowała też występy w produkcjach francuskich, grając w takich filmach, jak: thrillery "Przejście" i "Wydział 13", dramat "O wojnie" czy film kostiumowy w reżyserii Catherine Breillat, zatytułowany "Stara kochanka". W 2009 roku weszła w skład jury konkursu głównego na 62. MFF w Cannes. W 2012 roku Argento po raz kolejny zagrała u ojca. W udziale przypadła jej rola Lucy Kisslinger w filmie "Dracula 3D", który jednak nie spotkał się z ciepłym przyjęciem ze strony fanów. Dwa lata później zagrała u boku Gabriela Garko w serialu "Boski Valentino".
Inna działalność.
W 1983 roku, mając osiem lat, Asia Argento opublikowała książkę z wierszami. W 1999 roku wydała powieść "I Love You Kirk", którą sama określiła jako „pół-autobiograficzną opowieść o niemożliwej miłości”. Współcześnie pisze krótkie opowiadania, które pojawiają się w wielu czasopismach, tj. m.in. "Dynamo", "L’Espresso", "Sette" i "Village". Jak sama mówi, opowiadania te pomagają jej „płacić czynsz”.
Argento zajmuje się również rysowaniem i malowaniem, a ponadto śpiewaniem – ma własny zespół muzyczny RYLZ. Podejmuje się także reżyserowania i produkowania teledysków oraz występowania w nich i pisania do nich scenariuszy. Jest odpowiedzialna m.in. za wyreżyserowanie teledysku do wydanego w 2004 roku singla „(s)AINT” zespołu Marilyn Manson i zagranie w teledysku do „This Picture”, opublikowanego w 2003 roku singla zespołu Placebo.
W 2008 roku Asia Argento wzięła udział w dubbingowaniu włoskiej wersji gry komputerowej "Mirror's Edge", wcielając się w jej główną bohaterkę, Faith.
W 2013 roku wydała solowy album studyjny "Total Entropy", zawierający muzykę elektroniczną i hip-hopową. 
Życie prywatne.
W 2001 roku Asia Argento urodziła córkę Annę Lou, której ojcem jest Marco „Morgan” Castoldi, muzyk włoskiego zespołu Bluvertigo. Imię córki aktorki jest hołdem dla jej tragicznie zmarłej przyrodniej siostry.
27 sierpnia 2008 roku w Arezzo wzięła ślub z reżyserem Michele Civettą, z którym doczekała się urodzonego niedługo później syna Nicoli Giovanniego. W 2013 roku Argento rozwiodła się z mężem.
W lutym 2017 roku włoskie media poinformowały o romansie Asii Argento oraz amerykańskiego kucharza i celebryty Anthony’ego Bourdaina. Argento i Bourdain mieli się spotykać w Rzymie podczas nagrywania w tym mieście jednego z odcinków prowadzonego przez Bourdaina programu "", przy którego powstawaniu Argento brała udział. W maju 2017 roku zarówno Argento, jak i Bourdain oficjalnie potwierdzili związek na swoich profilach w serwisie społecznościowym Instagram. Związek przerwała samobójcza śmierć Bourdaina 8 czerwca 2018 roku.
Oskarżenia wobec Harveya Weinsteina o napastowanie seksualne.
10 października 2017 roku w amerykańskim tygodniku "The New Yorker" ukazał się obszerny artykuł autorstwa Ronana Farrowa, zawierający relacje siedmiu kobiet o napastowaniu i atakach seksualnych, jakich miał się względem nich dopuszczać producent filmowy Harvey Weinstein. Jedną z tych kobiet była Asia Argento, która twierdziła, że w 1997 roku jeden z producentów pracujących dla Weinsteina zaprosił ją na, jak jej się wydawało, imprezę organizowaną przez firmę Miramax w Hôtel du Cap-Eden-Roc na Lazurowym Wybrzeżu. Gdy przybyła na miejsce, pracownik Weinsteina zaprowadził ją do znajdującego się w górnej części hotelu pokoju, w którym nie odbywała się żadna impreza, i do którego niedługo później wszedł Weinstein. Gdy Argento została w pokoju z Weinsteinem sam na sam, ten początkowo okazywał zatroskanie i chwalił jej pracę. Po krótkim czasie wyszedł, a następnie wrócił ubrany w szlafrok i zaczął prosić Argento o masaż. Gdy ta niechętnie zgodziła się na masaż, Weinstein miał zacząć uprawiać z Argento seks oralny pomimo jej wielokrotnych próśb o przestanie. Jak relacjonowała później Argento, po zdarzeniu w hotelu Weinstein podjął starania o nawiązanie z nią bliższej znajomości (m.in. zaprosił ją na obiad i przedstawił swojej matce), którym aktorka nie potrafiła się przeciwstawić i w ciągu następnych pięciu lat miała z Weinsteinem wiele kontaktów seksualnych, opisywanych przez nią jako „jednostronne” i „onanistyczne”. W artykule Ronana Farrowa Argento potwierdziła także, że przedstawiona w wyreżyserowanym przez nią filmie "Scarlet Diva" historia Anny (postaci granej przez Argento) osaczanej przez producenta, który w pewnym momencie w pokoju hotelowym prosi ją o masaż i próbuje zaatakować jest odniesieniem do zachowania Weinsteina. Niedługo później Asia Argento stała się częścią ruchu Me Too i zaczęła być postrzegana przez niektóre media jako jego „wiodąca postać” oraz „przywódczyni”. Przeprowadziła się także z Włoch do Niemiec w reakcji na krytyczne głosy we włoskiej prasie i polityce na temat tego, co powiedziała w artykule opublikowanym w "The New Yorkerze".
W kwietniu 2018 roku Asia Argento wygłosiła na Uniwersytecie Harvarda przemówienie, w którym zarzuciła Ronanowi Farrowowi „przekręcenie” i „uproszczenie” jej historii, co spowodowało, że niektórzy w jej ojczyźnie zaczęli pytać, czy mogła być współwinna temu, co zaszło między nią, a Harveyem Weinsteinem. Swoje odczucia względem artykułu Farrowa wyraziła następująco: 
Argento dodała także, że po opublikowaniu artykułu grożono jej śmiercią, co wpędziło ją w trwającą wiele miesięcy depresję.
20 maja 2018 roku, podczas gali kończącej 71. Międzynarodowy Festiwal Filmowy w Cannes, Asia Argento wygłosiła przemówienie, w którym stwierdziła, że w 1997 roku, na 50. edycji festiwalu została zgwałcona przez Harveya Weinsteina, zaś sam festiwal nazwała „miejscem polowań” Weinsteina. Dodała także, że wśród ludzi siedzących na widowni podczas gali „są tacy, którzy nadal muszą zostać pociągnięci do odpowiedzialności za swoje postępowanie wobec kobiet, za zachowanie nienależące do tej i każdej innej branży lub miejsca pracy”. Zarzuty Argento względem Weinsteina odparła reprezentująca go na terenie Włoch, obecna podczas przemówienia aktorki prawniczka Filomena Cusano, która nazwała je „całkowicie fałszywymi”.
Oskarżenia Jimmyʼego Bennetta o napastowanie seksualne.
19 sierpnia 2018 roku gazeta "The New York Times" ujawniła treść dokumentów dotyczących sprawy toczącej się między prawnikami Asii Argento, a prawnikami aktora i muzyka Jimmy’ego Bennetta. Dokumenty te zostały wysłane do redakcji gazety jako zaszyfrowana wiadomość w poczcie elektronicznej przez niezidentyfikowanego nadawcę. Zgodnie z ich treścią Jimmy Bennett w listopadzie 2017 roku zamierzał pozwać Asię Argento o odszkodowanie w wysokości 3,5 miliona dolarów za problemy natury psychicznej i finansowej, jakich doświadczył wskutek ataku seksualnego ze strony aktorki, do którego miało dojść dwa miesiące po 17. urodzinach Bennetta (Argento miała wówczas 37 lat). Jak wynika z opisu zdarzenia 9 maja 2013 roku Bennett przyjechał na umówione wcześniej spotkanie z Argento do położonego w Marina del Rey hotelu Ritz-Carlton. Czekająca na Bennetta w jednym z pokoi hotelowych aktorka miała podać mu napój alkoholowy, pocałować, pchnąć na łóżko, a następnie rozebrać i najpierw uprawiać z nim seks oralny, a potem klasyczny stosunek płciowy. Po wszystkim poprosiła Bennetta o zrobienie kilku zdjęć, z których jedno będące ich wspólnym selfie Argento opublikowała później na swoim profilu na Instagramie (trzy z tych zdjęć były dołączone do dokumentów przesłanych "The New York Timesowi"). Następnie oboje zjedli lunch, po czym Bennett pojechał do położonego w hrabstwie Orange w Kalifornii domu, w którym mieszkał z rodzicami. 
Jimmy Bennett znał się z Asią Argento od czasu, jak mając 7 lat zagrał syna prostytutki granej przez aktorkę w filmie z 2004 roku, zatytułowanym "The Heart Is Deceitful Above All Things", który Argento ponadto wyreżyserowała i do którego pomagała pisać scenariusz. W udzielanych w późniejszych latach wywiadach oraz wpisach zamieszczanych w mediach społecznościowych oboje nazywali siebie wzajemnie „matką” i „synem”.
Bennett wysunął swoje żądania względem Argento w reakcji na opublikowany miesiąc wcześniej w "The New Yorkerze" artykuł Ronana Farrowa, w którym Argento jako jedna z siedmiu kobiet oskarżyła Harveya Weinsteina o napastowanie seksualne. Jak napisał jeden z prawników Bennetta w zawiadomieniu o zamiarze pozwania: „Jego uczucia dotyczące tamtego dnia zostały wysunięte na pierwszy plan, kiedy pani Argento znalazła się w centrum uwagi jako jedna z wielu ofiar Harveya Weinsteina”.
Odpowiadając na żądania Bennetta Argento zgodziła się po cichu zawrzeć z nim umowę, w której zobowiązała się do zapłacenia mu 380 tysięcy dolarów w ciągu półtora roku, zaczynając od wstępnej płatności wynoszącej 200 tysięcy dolarów (została dokonana w kwietniu 2018 roku), jednak w oświadczeniu przekazanym brytyjskiej gazecie "The Guardian", która dokonała jego publikacji 21 sierpnia 2018 roku zaprzeczyła oskarżeniom Bennetta, twierdząc, że „nigdy nie miała żadnych kontaktów seksualnych z nim”, a także, że ją i Bennetta „łączyła tylko przyjaźń”. Dodała ponadto, że zapłatę dla Bennetta zrealizował jej ówczesny partner życiowy Anthony Bourdain, który wyszedł z założenia, że żądania finansowe aktora są motywowane wyłącznie jego problemami ekonomicznymi i który zdecydował, że udzieli mu „pomocy finansowej” żeby uniknąć „negatywnego rozgłosu”.
W reakcji na wcześniejsze zaprzeczenia Asii Argento, jakoby miała mieć kontakty seksualne z Jimmym Bennettem 22 sierpnia 2018 roku internetowy tabloid "TMZ" opublikował wspólne selfie Argento i Bennetta zrobione w hotelu Ritz-Carlton w Marina del Rey 9 maja 2013 roku, co do którego nie było jednak jasności, czy jest ono tym samym, które wraz z dokumentami uzyskał wcześniej "The New York Times". Selfie przedstawiało Argento i Bennetta leżących obok siebie na jednej poduszce, bez górnej części ubrania i zgodnie z informacjami pozyskanymi przez "TMZ" z własnych źródeł zostało zrobione przez Bennetta po seksie z Argento. "TMZ" opublikował ponadto dokonaną 20 sierpnia 2018 roku na jednym z komunikatorów internetowych wymianę wpisów między Argento, a jej przyjaciółką. Z wymiany tej wynika, że Argento miała kontakty seksualne z Bennettem, do czego przyznaje się w taki sposób: „Uprawiałam z nim seks, to było dziwne. Nie wiedziałam, że był niepełnoletni przed wysłaniem listu z wymuszeniem pieniędzy”. 
Także 22 sierpnia 2018 roku "The New York Times" opublikował pierwsze publiczne oświadczenie Jimmy’ego Bennetta w sprawie zdarzenia z udziałem Asii Argento. Aktor wyjaśnił w nim, że był zbyt „przestraszony i zawstydzony”, aby zabrać głos krótko po zdarzeniu. Wyjaśnił ponadto jak zamierzał rozwiązać sprawę: 
We wrześniu 2018 roku adwokat Asii Argento w długim liście opublikowanym na swojej stronie internetowej przyznał, że jego klientka miała kontakt seksualny z Jimmym Bennettem, jednak jednocześnie stwierdził, że została ona „zaatakowana seksualnie” przez Bennetta. Dodał także, że przed śmiercią Anthony Bourdain zdołał zapłacić Bennettowi 250 tysięcy dolarów z uzgodnionych 380 tysięcy i że Asia Argento nie zgodzi się na zapłacenie mu reszty tej sumy.
W następstwie oskarżeń Jimmy’ego Bennetta, w sierpniu 2018 roku Asia Argento została zwolniona z funkcji jurora włoskiej edycji programu "The X Factor".
Filmografia.
Na podstawie.
Dyskografia.
Na podstawie.

</doc>
<doc id="568060" url="https://pl.wikipedia.org/wiki?curid=568060" title="Centrum (Racibórz)">
Centrum (Racibórz)

Centrum – jedna z najstarszych dzielnic Raciborza.

</doc>
<doc id="568062" url="https://pl.wikipedia.org/wiki?curid=568062" title="Raymond Burr">
Raymond Burr

Raymond William Stacey „Ray” Burr (ur. 21 maja 1917 w New Westminster, zm. 12 września 1993 w Sonomie) − kanadyjski aktor telewizyjny, teatralny i filmowy. Laureat dwóch nagród Emmy (ośmiokrotnie nominowany do tych statuetek), nominowany do dwóch Złotych Globów.
Życiorys.
Wczesne lata.
Urodził się w New Westminster, w Kolumbii Brytyjskiej jako syn Minervy Annette (z domu Smith, 1892–1974), pianistki i nauczycielki muzyki, i Williama Johnstona Burra (1889–1985), sprzedawcy sprzętu elektronicznego. Kiedy Burr miał sześć lat, jego rodzice rozwiedli się. Jego matka przeniosła się do Vallejo w Kalifornii, razem z nim i jego młodszym rodzeństwem - siostrą Geraldine i bratem Jamesem Edmondem, podczas gdy jego ojciec pozostał w New Westminster. Jego samotna matka utrzymywała swoją małą rodzinę grając na organach w kinach i kościołach. Burr był w stanie wykonywać dorywcze prace. Pracował jako pomocnik na ranczu, podróżujący sprzedawca przyciemnionych fotografii, straż pożarna w służbie leśnej i agent nieruchomości w Chinach, gdzie na krótko zamieszkała jego matka. Burr krótko uczęszczał do Akademii Wojskowej San Rafael w San Rafael w Kalifornii i ukończył Berkeley High School.
Kariera.
W 1934 dołączył do grupy teatralnej repertuarowej w Toronto, która występowała w całej Kanadzie, a następnie dołączył do innej grupy, która podróżowała w Indiach, Australii i Anglii. Krótko uczęszczał do Long Beach Junior College i przez semestr uczył w San Jose Junior College, pracując wieczorami jako aktor radiowy i piosenkarz. Po krótkim pobycie jako piosenkarz w nocnym klubie w Paryżu, Burr studiował na Uniwersytecie Stanforda, Columbia i University of Chunking. W wieku 19 lat poznał reżysera Anatole’a Litvaka, który załatwił Burrowi pracę w letnim kinie w Toronto. Doprowadziło to do powiązania z angielską firmą koncertową. W 1937 rozpoczął współpracę z Pasadena Playhouse. 
W 1940 przeniósł się do Nowego Jorku i zadebiutował na Broadwayu w musicalu "Crazy With the Heat" (1941). Jego kolejny występ w broadwayowskiej sztuce "The Duke in Darkness" (1944) jako lojalny przyjaciel uwięzionego bohatera zaowocował kontraktem z RKO Pictures. 
Burr wziął udział w ponad 50 filmach fabularnych, tworząc szereg złoczyńców, które uczyniły go ikoną filmu noir. Po ekranowym debiucie jako szofer pani Millicent Potter w komedii "Earl of Puddlestone" (1940) z Jamesem Gleasonem, zagrał Paula Gilla w komedii romantycznej Marvina LeRoya "Bez zastrzeżeń" ("Without Reservations", 1946) z Claudette Colbert. Spędził następne dziesięć lat, specjalizując się w rolach czarnych charakterów; jako Jeff Torrance w dramacie "San Quentin" (1946), nieuczciwy radny miejski Les Taggart w komedii romantycznej George’a Sidneya "Key to the City" ("Klucz do miasta", 1950) u boku Clarka Gable’a, prokurator pkręgowy R. Frank Marlowe w melodramacie George’a Stevensa "Miejsce pod słońcem" ("A Place in the Sun", 1951) z Montgomerym Cliftem i Elizabeth Taylor oraz Harold Loftus w dramacie "Krzyk pośród nocy" ("A Cry in the Night", 1992) z Natalie Wood. Jego najsłynniejsze kreacja w tym okresie to rola pana Larsa Thorwalda – melancholijnego mordercy żony w dreszczowcu Alfreda Hitchcocka "Okno na podwórze" (1954) z Jamesem Stewartem i Grace Kelly, a także postać dziennikarza Steve’a Martina w anglojęzycznych scenach filmu japońskiego "Godzilla: Król potworów" ("Godzilla, King of the Monsters!", 1956), za którą dekadę później w "Godzilli 1985" był nominowany do Złotej Maliny jako najgorszy aktor drugoplanowy. W miniserialu biblijnym CBS "Piotr i Paweł" ("Peter and Paul", 1981) z Anthonym Hopkinsem wystąpił jako Herod Agryppa I.
Życie prywatne.
10 stycznia 1948 ożenił się z Isabellą Ward. Rozwiedli się w 22 sierpnia 1952. 
Był homoseksualistą, choć ukrywał swoją seksualność przez większość życia z obawy, że zaszkodzi to jego karierze. W latach 1960-1993 był związany z Robertem Benevidesem, młodym aktorem i weteranem wojny koreańskiej, którego Burr poznał na planie "Perry’ego Masona".

</doc>
<doc id="568064" url="https://pl.wikipedia.org/wiki?curid=568064" title="Emerson Fittipaldi">
Emerson Fittipaldi

Emerson Fittipaldi (ur. 12 grudnia 1946 w São Paulo) – brazylijski kierowca wyścigowy; mistrz Formuły 1 z sezonów 1972 i 1974 oraz serii CART w sezonie 1989.
Życiorys.
Dzieciństwo.
Emerson Fittipaldi jest najmłodszym synem brazylijskiego dziennikarza sportów motorowych i komentatora radiowego Wilsona Fittipaldiego Seniora oraz jego żony, Polki Józefy "Juzy" Wojciechowskiej. Emerson otrzymał imię po amerykańskim pisarzu i filozofie Ralphie Waldo Emersonie. Zarówno jego ojciec jak i matka ścigali się samochodami produkcyjnymi krótko po II wojnie światowej. Wilson Senior wystartował nawet w pierwszym wyścigu Mil Milhas w 1956. Nie było więc zaskoczeniem, że Emerson stał się entuzjastą sportów motorowych.
Emerson Fittipaldi jest także młodszym bratem byłego kierowcy Formuły 1 i właściciela zespołu Copersucar – Wilsona Fittipaldiego Juniora. Jest wujkiem byłego kierowcy Formuły 1, CART i NASCAR – Christiana Fittipaldiego. Żoną Emersona w latach 1970-1982 była Maria Helena. Mieli razem dwoje dzieci – Julianę i Jaysona. Ożenił się ponownie z Teresą. W połowie lat 80. mieli dwie córki (Tatianę i Joanę) oraz syna Lucę.
Za młodu Emerson znany był w Brazylii jako "el Rato", czyli mysz, co kontrastowało z "Tigrao" (tygrys) jego brata. Pod koniec kariery nazywano go "Emmo".
We wrześniu 1997 Fittipaldi w czasie odzyskiwania sił po wypadku na Michigan International Speedway, latał samolotem nad swoim sadem pomarańczy w São Paulo. W pewnym momencie samolot stracił moc i runął na ziemię. Emerson odniósł poważne obrażenia pleców. Wyzdrowiał i nawrócił się na chrześcijaństwo.
Formuła 1.
Fittipaldi zaczynał jako mechanik przed próbami jazdy motocyklami i ostatecznie wszedł do kartingu i Formuły Vee. W drugim roku startów zdobył tytuł mistrza brazylijskiej Formuły Vee w wieku 21 lat. Przybył do Europy w 1969 z ambicją przekonania do siebie właścicieli zespołów. Po kilku podiach i pierwszych zwycięstwach w Formule Ford, Emerson został zatrudniony w jednym z zespołów Formuły 3. W nowej serii wyścigowej Fittipaldi nadal wygrywał, co przyciągnęło uwagę Colina Chapmana, który szukał kolegi dla Jochena Rindta w Lotusie na sezon 1970. Emerson stał się numerem 1 w zespole po tym jak Rindt zginął w 1970 na torze Monza, a John Miles opuścił stajnię. Brazylijczyk spełnił pokładane w nim nadzieje i wygrał pierwszy wyścig dla Lotusa od śmierci Rindta.
W pierwszym sezonie startów w Lotusie jako kierowca nr 1 (sezon 1971) Fittipaldi ukończył mistrzostwa na szóstej pozycji. Zespół eksperymentował z podwoziem Lotusa 72. Była to jedna z najbardziej udanych konstrukcji wszech czasów, co sprawiło, że Brazylijczyk był nie do zatrzymania w 1972 wygrywając pięć z jedenastu wyścigów. Wyprzedził drugiego w klasyfikacji Jackiego Stewarta o 16 punktów. Został też najmłodszym mistrzem świata zdobywając czempionat w wieku 25 lat (jego rekord został pobity przez 24-letniego Fernando Alonso a potem przez 23-letniego Sebastiana Vettela). Wydawało się, że Fittipaldi może powtórzyć sukces w 1973, ale po trzech wygranych na cztery pierwsze wyścigi z 72D, zaczął zmagać się z 72E, który powstał w środku sezonu. Spowodowało to odwrócenie w klasyfikacji kierowców – tym razem to Stewart pokonał Fittipaldiego o 16 punktów. Po zsumowaniu punktów zdobytych przez Lotusa na modelach 72D i 72E brytyjska stajnia wyścigowa wygrała w klasyfikacji konstruktorów.
Fittipaldi opuścił Lotusa i przeszedł do obiecującego McLarena. Korzystając z wydajnego bolidu wygrał w 1974 trzy wyścigi, stanął na podium siedem razy i pokonał Claya Regazzoniego w bliskiej walce. W następnym sezonie wygrał dwa wyścigi i zdobył podium 6 razy, ale był drugi przy dominującym Nikim Laudzie. Emerson zaszokował wszystkich odchodząc z McLarena i wspierając zespół swojego brata Wilsona – Copersucar (sponsorowany zespół Fittipaldi Automotive). Zrobił to u szczytu swojej kariery w Formule 1.
Zespół Copersucar nie był najlepiej zorganizowany. Fittipaldi pomimo wysiłków czasami nawet nie kwalifikował się do wyścigów. Nie bacząc na wszelakie trudności, Emerson pozostał w zespole łącznie na pięć sezonów. W tym okresie najlepsze miejsce jakie zajął w wyścigu to drugie. Fittipaldi zdecydował się na odejście ze ścigania się po 1980. Tłumaczył to tak: "Byłem zbyt zaangażowany w problemy zespołu i zaniedbałem moje małżeństwo i życie osobiste." Chociaż miał tylko 33 lata, to był w Formule 1 od dekady. W swoich dziesięciu startach siedmiu z nich nie ukończył. Dodatkowo został zdeklasowany przez Keke Rosberga, który był z nim w zespole. Znalazł miejsce w kierownictwie obok brata. Zespół Fittipaldi Automotive ścigał się w Formule 1 jeszcze dwa lata z minimalnymi funduszami sponsorskimi.
CART.
Po opuszczeniu Formuły 1 w 1980, Emerson zjawił się w serii CART w 1984. 38-latek spędził pierwszy sezon przystosowując się do nowego bolidu. Ścigał się dla dwóch zespołów, kiedy znalazł miejsce w zespole Patrick Racing jako zastępstwo kontuzjowanego kierowcy. W zespole tym pozostał przez pięć lat, wygrywając sześć wyścigów. W 1989 zdobył tytuł mistrza serii po wygraniu pięciu wyścigów (w tym prestiżowy Indianapolis 500).
Roger Penske zatrudnił "Emmo" na sezon 1990 do swojego zespołu Penske Racing. Pozostał tam do 1996 roku. W międzyczasie Fittipaldi wygrał Indianapolis 500 po raz drugi.
Pomimo pięćdziesiątki na karku Emerson ciągle się ścigał w Champcar w 1996. Jego karierę przerwał jednak wypadek na Michigan International Speedway. Fittipaldi nie powrócił już jako kierowca, ale w roku 2003 został współwłaścicielem zespołu Champ Car – Fittipaldi-Dingman Racing.
Brazylijczyk był także właścicielem brazylijskiego zespołu w A1 GP.
W 2005 roku Fittipaldi dość niespodziewanie wystartował w wyścigu serii Grand Prix Masters.
W 2008 roku, wraz ze swoim bratem Wilsonem wystartowali w brazylijskiej serii GT3 samochodem Porsche 997 GT3.

</doc>
<doc id="568068" url="https://pl.wikipedia.org/wiki?curid=568068" title="Paulistki">
Paulistki

Paulistki, Zgromadzenie Sióstr Świętego Pawła, Siostry Świętego Pawła, żeńskie zgromadzenie zakonne założone 15 czerwca 1915 roku przez bł. ks. Jakuba Alberione w Albie (we Włoszech) ,a zatwierdzone 15 marca 1953 przez papieża Piusa XII.
Historia.
Siostry Świętego Pawła są pierwszym żeńskim zgromadzeniem Rodziny Świętego Pawła, zgromadzenie zostało założone 15 czerwca 1915 roku przez bł. ks. Jakuba Alberione w Albie (we Włoszech). Swój obecny kształt zgromadzenie przybrało w 1916 roku. W roku 1922 pierwszą przełożoną generalną została Tekla Teresa Merlo (zwaną również "Pierwszą Mistrzynią") którą prawie 70 lat później Jan Paweł II ogłosił Sługą Bożym.
Dzisiaj paulistki są obecne w 50 krajach na całym świecie.
Paulistki w Polsce.
Pierwsze próby założenia polskiej prowincji zgromadzenia Sióstr Świętego Pawła były nie udane z powodu II wojny światowej. Dopiero w 1986 roku został utworzony pierwszy dom paulistek w Polsce. Prowadzą wydawnictwo "Paulistki" wydające książki, muzykę, filmy itp.
Apostolstwo.
Celem zgromadzenia jest "ewangelizacja za pomocą współczesnych środków przekazu" (cel identyczny z celem Towarzystwa Świętego Pawła).
Habit.
Spódnica i kamizelka w kolorze avion lub granatowym, welon w kolorze avion, szara lub biała bluzka; znak zgromadzenia: grecki krzyż - poziome ramię w kształcie książki, symbolizujące Ewangelię, pionowe składa się z anteny telewizyjnej, taśmy i płyty, symbolizujących środki społecznego komunikowania, po drugiej stronie krzyża popiersie św. Pawła i napis "Secundum Evangelium meum".

</doc>
<doc id="568070" url="https://pl.wikipedia.org/wiki?curid=568070" title="Zgromadzenie Córek Świętego Pawła">
Zgromadzenie Córek Świętego Pawła



</doc>
<doc id="568076" url="https://pl.wikipedia.org/wiki?curid=568076" title="Synagoga w Bobowej">
Synagoga w Bobowej

Synagoga w Bobowej – synagoga znajdująca się w mieście Bobowej, niedaleko rynku w zabudowie jego południowej pierzei, w linii dawnych murów obronnych. Stanowi jeden z najcenniejszych zabytków żydowskiej architektury sakralnej w Polsce.
Historia.
Synagoga została zbudowana w 1756. W 1889 synagoga spłonęła podczas pożaru, jaki nawiedził miasto. Spłonęła część drewniana i dach. Wnętrze w części murowanej ocalało. Natychmiast po nim podjęto decyzję o renowacji, która nadała budynkowi dzisiejszy kształt. Nieorientowana z osią skierowaną północ-południe, składała się z murowanej z kamienia sali głównej, do której dostawiono później drewnianą, poprzedzoną trójprzęsłową galerią, sień z babińcem na piętrze. Obie części tworzą prostopadłościenną bryłę przykrytą wspólnym, jednokondygnacyjnym dachem czterospadowym.
Podczas II wojny światowej hitlerowcy doszczętnie zdewastowali wnętrze synagogi i przeznaczyli ją na stajnie dla koni.
Po zakończeniu wojny synagoga przez kilka lat stała opuszczona i niszczała. W 1955 została wyremontowana, a jej wnętrze przebudowane z przeznaczeniem na warsztaty tkackie dla miejscowej szkoły zawodowej. Wówczas usunięto m.in. bimę, schodki do aron ha-kodesz, podwyższono poziom podłogi oraz wybielono ściany, jednak na polecenie kierownictwa szkoły zachowano najcenniejsze detale architektoniczne oraz polichromię i portal wokół aron ha-kodesz. Ten fragment ściany zasłonięto szybą tak, aby nie uległ zniszczeniu.
W 1993 roku synagoga została odzyskana przez Gminę Wyznaniową Żydowską w Krakowie, która nie zgodziła się na dalsze użytkowanie synagogi przez warsztaty. Od tego czasu w synagodze rozpoczęto remont, którym kierowała Fundacja Rodziny Nissenbaumów. Prace jednak szły bardzo powoli i po śmierci prezesa fundacji, Zygmunta Nissenbauma, zostały wstrzymane.
Następnie synagogą zainteresował się rabin Asher Scharf z Nowego Jorku, który postanowił dokończyć remont. Z zebranych przez niego i jego rodzinę pieniędzy wykonano izolację fundamentów, oczyszczono wnętrze z gruzu, uzupełniono stolarkę, dokopano się do poziomu pierwotnej posadzki. Ze względu na brak zachowanych przekazów ikonograficznych oraz dokumentacji poprzedniego wyposażenia zdecydowano się na postawienie prowizorycznej, drewnianej bimy oraz schodków do aron ha-kodesz. Remont pochłonął prawie 50 tysięcy dolarów.
1 lipca 2003 roku, w rocznicę śmierci cadyka Salomona ben Natana, uroczyście otwarto synagogę w obecności prawie stu bobowskich chasydów ze Stanów Zjednoczonych, Londynu i Izraela oraz lokalnych władz z wójtem gminy Bobowa, Wacławem Ligęzą. W imieniu cadyka Naftalego Halberstama, który nie mógł przyjechać na uroczystość ze względu na zły stan zdrowia, przemówienie wygłosił jego zięć Jehoszua Rubin. Następnie odbyło się nabożeństwo, na które zaproszono kantora Benziona Millera.
Obecnie synagoga jest czynnym miejscem kultu, w którym nabożeństwa odbywają się sporadycznie podczas pielgrzymek chasydów do grobów cadyków bobowskich. W synagodze mieści się również warsztat koronkarski oraz muzeum ze stałą wystawą judaiców.
Synagoga w miniaturze.
W kwietniu 2008 roku w lipińskim oddziale Muzeum Lalek w Pilźnie otwarto żydowską część galicyjskiej wioski, jaka tam powstaje. Na potrzebę owej części stworzono miniaturę bobowskiej synagogi, a także cmentarza żydowskiego i dworu cadyka Halberstama. Przeniesiono wszystkie ważne szczegóły: elementy roślinne, aron ha-kodesz, bimę, pulpit kantora, żyrandol, ławy i inne. Dopracowano detale związane z ubiorem modlących się w niej Żydów oraz kobiet w babińcu, a niewielki zwój Tory sprowadzono specjalnie z Izraela. Na uroczystości otwarcia byli obecni: Zofia Bohaczyk, dyrektor Muzeum Lalek, naczelny rabin Polski Michael Schudrich, który przybił do drzwi synagogi miniaturową mezuzę, Adam Bartosz, dyrektor Muzeum Okręgowego w Tarnowie oraz społeczność lokalna.
Architektura.
Murowany z kamienia budynek synagogi wzniesiono na planie prostokąta w stylu barokowym. Od strony zachodniej przylega do niej drewniana przybudówka, która wznosi się na czterech słupach i ma otwartą galeryjkę. W jej wnętrzu, na piętrze pierwotnie znajdował się babiniec, otwarty na salę główną kilkoma okienkami. Całość jest przykryta jednym dachem.
Główna sala modlitewna jest założona na planie prostokąta o wymiarach 14 na 12,5 metrów, nakryta jest dziewięciopolowym sklepieniem wspartym na czterech słupach, pomiędzy którymi stoi drewniana, dwuwejściowa bima.
Na ścianie wschodniej zachowała się bogato zdobiona, stiukowa oprawa aron ha-kodesz pochodząca z lat 1777–1778, będąca najlepiej zachowaną w regionie Małopolski. W centralnej części znajduje się wnęka na zwoje Tory, umiejscowiona między dwiema kolumnami, oplecionymi wicią winorośli. W części szczytowej znajdują się dwa gryfy w roli cherubów, symbolicznie adorujące tablice Dekalogu, zwieńczone koroną z napisem „korona Tory”. Cała polichromia zawiera liczne motywy roślinne oraz zwierzęce. Niedawno odkryto fragmenty malowideł na pozostałych ścianach przedstawiające JerozolimaJerzolimę i instrumenty muzyczne.

</doc>
<doc id="568079" url="https://pl.wikipedia.org/wiki?curid=568079" title="Katolickie Stowarzyszenie Wychowawców">
Katolickie Stowarzyszenie Wychowawców

Katolickie Stowarzyszenie Wychowawców (KSW) – polskie stowarzyszenie o ogólnokrajowym zasięgu działania zrzeszające wychowawców polskich. 
Katolickie Stowarzyszenie Wychowawców zostało zarejestrowane 20 września 1989. Jest wspólnotą osób uznających problemy wychowania i kształcenia młodego pokolenia za przedmiot szczególnego zainteresowania i troski. Skupia w swoim gronie nauczycieli, wychowawców, rodziców, katechetów i duszpasterzy.
W roku 2004 powołano do życia Klub Seniora przy Katolickim Stowarzyszeniu Wychowawców Oddział Wrocław.

</doc>
<doc id="568082" url="https://pl.wikipedia.org/wiki?curid=568082" title="Krystyna Sienkiewicz (aktorka)">
Krystyna Sienkiewicz (aktorka)

Krystyna Waleria Sienkiewicz (ur. 14 lutego 1935 w Ostrowi Mazowieckiej, zm. 12 lutego 2017 w Warszawie) – polska aktorka teatralna, filmowa i telewizyjna, wykonawczyni piosenki poetyckiej.
Życiorys.
Rodzina Krystyny Sienkiewicz pochodziła z okolic Grodna. Jej rodzice nie przeżyli II wojny światowej – ojciec został zamordowany w obozie koncentracyjnym Oranienburg, a matka zmarła na skutek choroby. Po zakończeniu wojny, Krystynę i jej brata Ryszarda odnalazła stryjeczna siostra ich ojca. Ciotka zabrała ją do Szczytna, a jej brat Ryszard został w łódzkim sierocińcu.
Od najmłodszych lat była uzdolniona humanistycznie. Już jako czteroletnia dziewczynka potrafiła czytać i pisać. Na scenie zadebiutowała przez zbieg okoliczności. Studiując na warszawskiej Akademii Sztuk Pięknych, 1 września 1955 zastąpiła chorą koleżankę w Studenckim Teatrze Satyryków (STS). Krzysztof Teodor Toeplitz napisał wtedy o niej: „różowe zjawisko STS-u”. W 1957 ukończyła studia plastyczne i została zaangażowana jako aktorka do STS-u. Rok później zadebiutowała na dużym ekranie w dramacie Wojciecha Jerzego Hasa "Pożegnania" (1958) u boku Tadeusza Janczara. W komedii sensacyjnej Jana Batorego "Lekarstwo na miłość" (1965) zagrała Jankę, przyjaciółkę Joanny (Kalina Jędrusik), w komedii wojennej "Rzeczpospolita babska" (1969) wystąpiła w roli szeregowego Anieli. W serialu "Rodzina Leśniewskich" (1978) wcieliła się w rolę matki, Jadwigi Leśniewskiej. W serialu "Rozalka Olaboga" pojawiła się jako nauczycielka Bożkowa, mama tytułowej bohaterki.
Występowała w teatrach warszawskich: Ateneum im. Stefana Jaracza (1964–1970), Rozmaitości (1973), Syrena (1975–1984, 2000, 2004), Komedia (1988, 1994), Scena Prezentacje (1994–1995), Na Woli (1995), Rampa na Targówku (2006–2008) oraz Teatrze Polskim w Poznaniu (1985).
W latach 1958–1966 pojawiała się w programie "Kabaret Starszych Panów". W 1971 otrzymała Nagrodę Specjalną Jury na IX Krajowym Festiwalu Piosenki Polskiej w Opolu. W latach 70. przez pewien czas towarzyszyła Andrzejowi Zaorskiemu w prowadzeniu programu "Studio Gama". Była jedną z gwiazd programów kabaretowych "Olgi Lipińskiej", począwszy od cyklu "Gallux Show" (m.in. w duecie z Barbarą Wrzesińską jako "Siostry Sisters") poprzez kolejne edycje programów "Właśnie leci kabarecik" i "Kurtyna w górę". W słuchowisku radiowym "Rodzina Poszepszyńskich" Jacka Janczarskiego i Macieja Zembatego często odgrywała rolę panny Ingi, sąsiadki tytułowej rodziny. W 1996 odebrała Nagrodę Artystyczną Polskiej Estrady "Prometeusz".
Postanowieniem Prezydenta RP z dnia 7 października 2003 "za wybitne zasługi w działalności na rzecz rozwoju studenckiego ruchu kulturalnego" została odznaczona Krzyżem Kawalerskim Orderu Odrodzenia Polski.
W 2007 z rąk Ministra Kultury i Dziedzictwa Narodowego Kazimierza Michała Ujazdowskiego odebrała Złoty Medal „Zasłużony Kulturze Gloria Artis”.
W 2004 w wyniku krwotoku przedsiatkówkowego obu oczu utraciła 85% wzroku, ale mimo to nie przerwała swojej pracy zawodowej. Później, dzięki terapii prof. Ariadny Gierek-Łapińskiej stan jej wzroku znacznie się poprawił.
W październiku 2015 nakładem Wydawnictwa Marginesy ukazała się biografia Krystyny Sienkiewicz autorstwa Grzegorza Ćwiertniewicza, "Krystyna Sienkiewicz. Różowe zjawisko".
W 2014 doznała udaru mózgu, a rok później zdiagnozowano u niej czerniaka oka. Zmarła 12 lutego 2017 w jednym z warszawskich szpitali na skutek komplikacji spowodowanych infekcją układu oddechowego. Została pochowana 21 lutego w kolumbarium na Cmentarzu Wojskowym na Powązkach (Q kolumb. 7-2-8) i zgodnie z jej wolą, uroczystości te miały charakter świecki.
Życie prywatne.
Córka Edwarda i Anny. Pierwszym mężem aktorki był piosenkarz Włodzimierz Rylski, drugim Andrzej Przyłubski, z którym miała adoptowaną córkę Julię. Bratankiem Krystyny Sienkiewicz jest lekarz i muzyk Kuba Sienkiewicz. Mieszkała w Warszawie na Bielanach przy ul. Płatniczej 35.

</doc>
<doc id="568083" url="https://pl.wikipedia.org/wiki?curid=568083" title="Reverend Bizarre">
Reverend Bizarre

Reverend Bizarre – zespół doom metalowy z Finlandii, założony w 1994 w małym przemysłowym mieście Lohja, niedaleko Turku. Początkowo zespół tworzyło trzech muzyków: Albert Magus, Peter Vicar i Juippi. Jesienią 1997 Peter przeniósł się do Turku, co spowodowało zaprzestanie działalności zespołu. Następnie latem 1998 do Turku przeprowadził się również Albert. Zespół Reverend Bizarre został reaktywowany i do grupy dołączył jeszcze stary znajomy Alberta, Earl of Void. Zespół rozpoczął próby co zaowocowało wydaniem w 1999 pierwszego demo zespołu "Slice of Doom". Reverend Bizarre podpisało kontrakt z fińska wytwórnią płytową Spikefarm Records. Wokalista zespołu nawiązał również współpracę z zespołem Swallow the Sun, nagrywając wokal do coveru Candlemass "Solitude", który ukazał się na singlu "Forgive Her..."

</doc>
<doc id="568088" url="https://pl.wikipedia.org/wiki?curid=568088" title="Sp6pbb">
Sp6pbb



</doc>
<doc id="568091" url="https://pl.wikipedia.org/wiki?curid=568091" title="Zeljko Joksimovic">
Zeljko Joksimovic



</doc>
<doc id="568093" url="https://pl.wikipedia.org/wiki?curid=568093" title="Lactobacillus acidophilus">
Lactobacillus acidophilus

Lactobacillus acidophilus – bakterie gramdodatnie i na ogół nieruchliwe pałeczki, gatunek pałeczek kwasu mlekowego. Razem ze "Streptococcus salivarius" powszechnie używany przy produkcji wyrobów mlecznych (np. jogurtu).
Jej nazwa wywodzi się od łac. "-lacto" – mleko, "-bacillus" – o kształcie laseczki i "acidophilus" – lubiący kwas. Bakteria ta dobrze rozwija się w bardziej zakwaszonym środowisku (pH 4-5 albo niższe) niż większość mikroorganizmów, najlepiej służy jej temperatura ok. 45 stopni Celsjusza.
Naturalnie występuje w wielu produktach żywnościowych (mleko i jego przetwory, mięso, zboża), a także w przewodzie pokarmowym i jamie ustnej ludzi i zwierząt oraz w końcowej części dróg rodnych.
"Lactobacillus acidophilus" tak jak większość bakterii z rodzaju "Lactobacillus" posiada zdolność przekształcania laktozy w kwas mlekowy w procesie fermentacji mlekowej. Niektóre spokrewnione z nią gatunki w tym procesie wytwarzają jeszcze etanol, dwutlenek węgla i kwas octowy. Natomiast sama "L. acidophilus" wytwarza tylko kwas mlekowy.
Jest wrażliwa na wilgoć, wysoką temperaturę oraz bezpośrednie nasłonecznienie.
W 2002 r. opracowano kompletną mapę genomu tej bakterii.
Bakteria ta jest uważana za probiotyczną i wywierającą korzystny wpływ na organizm człowieka. Dzięki jej działalności w przewodzie pokarmowym (razem z innymi bakteriami tworzy tzw. florę jelitową) wytwarzane jest środowisko, które zapobiega rozwojowi niektórych szkodliwych mikroorganizmów, ponadto uczestniczy w produkcji niacyny, kwasu foliowego i witaminy B6.
Obecność tej bakterii w pochwie u kobiet poprzez produkcję kwasu pomaga kontrolować niepożądany wzrost grzyba – Candida albicans.
Antybiotyki zażywane doustnie niszczą tę bakterię, dlatego też zalecane jest podczas kuracji antybiotykowej zażywanie leków osłonowych.

</doc>
<doc id="568094" url="https://pl.wikipedia.org/wiki?curid=568094" title="Synagoga w Birczy">
Synagoga w Birczy

Synagoga w Birczy – nieistniejąca synagoga znajdująca się w Birczy.
Podczas II wojny światowej hitlerowcy doszczętnie zniszczyli synagogę. W latach 50. na części fundamentów synagogi rozpoczęto budowę prywatnego budynku mieszkalnego. Ponieważ była to samowola budowlana, budowę wstrzymano, pozostały tylko widoczne fundamenty.
W lipcu 2009 w miejscu synagogi rozpoczęto budowę budynku usługowego.
Z dawnego kompleksu gminy żydowskiej zachował się tylko budynek mykwy i dom rabina.

</doc>
<doc id="568095" url="https://pl.wikipedia.org/wiki?curid=568095" title="Synagoga w Brzostku">
Synagoga w Brzostku

Synagoga w Brzostku – dawny budynek synagogi znajdujący się w Brzostku, przy ulicy Królowej Jadwigi. Wpisany jest do gminnej ewidencji zabytków gminy Brzostek.
Historia.
Synagoga o powierzchni 225 m² i kubaturze 790 m³ została wybudowana z cegły pod koniec XIX w. Podczas II wojny światowej została zdewastowana przez Niemców, w wyniku ostrzałów zniszczeniu uległy dach, elementy ściany, sufit oraz stolarka okienna i drzwiowa.
W 1956 r. gmina Brzostek ubiegała się o pozwolenie na rozbiórkę ruiny budynku, otrzymała jednak jedynie zgodę na odbudowę. Powołano Społeczny Komitet Odbudowy, który zorganizował zbiórkę pieniędzy i zwózkę drewna; inwestycja w synagogę stanowiła dla gminy priorytet, a zarazem jeden z największych wydatków w latach 50. i 60. XX w. Budynek odrestaurowano, przez krótki czas mieściła się w nim szkoła podstawowa, a w latach 70. XX w. przeznaczono go na internat Szkoły Rolniczej w Brzostku.
W 2001 r., w oparciu o ustawę z 1997 r. "o stosunku Państwa do gmin wyznaniowych żydowskich w RP", Gmina Wyznaniowa Żydowska w Krakowie rozpoczęła postępowanie o zwrot nieruchomości. Zakończyło się ono w 2011 r. orzeczeniem o braku stanowiska. Pod koniec 2011 r. Gmina Wyznaniowa złożyła pozew do Sądu Okręgowego w Rzeszowie o wydanie nieruchomości zarządzanej przez Skarb Państwa. W 2018 r. sąd przyznał Gminie Wyznaniowej Żydowskiej 143 tysiące złotych, które wypłacił starosta dębicki, jako zarządzający majątkiem Skarbu Państwa w powiecie dębickim.
W 2021 r. gmina Brzostek wystąpiła do wojewody o przekazanie jej dawnej synagogi.
Architektura.
Budynek jest dwukondygnacyjny, zbudowany z cegły na planie prostokąta i otynkowany. Pokryty jest blaszanym dachem dwuspadowym. Stropy wykonane zostały z żelbetu, a wiązania dachu z drewna. Naroża udekorowane są lizenami. Przy elewacji zachodniej znajduje się dobudówka, również kryta dachem dwuspadowym. Parterowa, boniowana dobudówka z dwoma oknami znajdowała się także przy fasadzie budynku.
Synagoga wybudowana została w styku barokowym, przebudowa pozbawiła ją jednak całkowicie cech stylowych.
Po przebudowie powierzchnia budynku wynosi 244 m², kubatura liczy 2440 m³.

</doc>
<doc id="568096" url="https://pl.wikipedia.org/wiki?curid=568096" title="Synagoga w Czudcu">
Synagoga w Czudcu

Synagoga w Czudcu – dawna synagoga znajdująca się w Czudcu przy ulicy Słonecznej 2, po 1945 zaadaptowana na kino, współcześnie pełni funkcję biblioteki publicznej.
Pierwsza czudecka synagoga powstała w początkach XVIII wieku. Był to drewniany dom, z zewnątrz nie wyróżniający się na tle sąsiednich domów mieszkalnych, o długości 37 łokci i szerokości 18 (ok. 22,2 × 10,8 m). Budynek spłonął podczas wielkiego pożaru miasta w 1751.
W trzy lata później Wojciech Grabieński, właściciel miasta, wystawił na swój koszt nowy budynek synagogi, jednak wskutek protestów kleru katolickiego prace budowlane przerwano do wyrażenia zgody na odbudowę synagogi przez krakowski konsystorz. Ostatecznie komisja powołana przez biskupa Mikołaja de Lipe Lipskiego zgodziła się na budowę, jednak w nowej lokalizacji, dalej od centrum miasteczka, na przedłużeniu wschodniej pierzei rynku. Druga synagoga również spłonęła, przed 1795 rokiem.
Trzecia z kolei synagoga została zbudowana w 1795 roku na miejscu poprzedniej. Murowany budynek zbudowano na planie prostokąta o wymiarach 12,5 × 20 metrów, zorientowanego wedle stron świata. Pierwotnie we wschodniej części znajdowała się główna sala modlitewna, do której wchodziło się przez przedsionek, nad którym znajdował się babiniec.
Podczas II wojny światowej bożnica została zdewastowana przez hitlerowców, jednak budynek przetrwał. Po 1945 budynek gruntownie przebudowano z przeznaczeniem na kino. Wówczas zatarto oryginalne cechy architektury synagogalnej.
Od 1970 roku w synagodze znajduje się Gminna Biblioteka Publiczna, w której są zgromadzono judaika, m.in. skrzydło drzwiczek Aron ha-kodesz, menorę, chanukiję, a także stare książki. Zostały one wyeksponowane we wnęce po Aron ha-kodesz.
W ostatnim czasie synagoga została wyremontowana: wymieniono więźbę dachową, okna oraz odnowiono elewację budynku.

</doc>
<doc id="568097" url="https://pl.wikipedia.org/wiki?curid=568097" title="Synagoga Nowomiejska w Dębicy">
Synagoga Nowomiejska w Dębicy

Synagoga Nowomiejska w Dębicy – synagoga znajdująca się w Dębicy przy ulicy Krakowskiej 3, na zachód od Rynku.
Historia.
Synagoga została zbudowana w drugiej połowie XVIII wieku na miejscu starej synagogi przez gminę żydowską z Nowej Dębicy. Podczas II wojny światowej hitlerowcy spalili wnętrze synagogi. Po wojnie w synagodze mieściły się magazyny zboża PZGS. W 1954 roku decyzją Miejskiej Rady Narodowej w Dębicy budynek synagogi gruntownie wyremontowano i przeznaczono na obiekt handlowy.
Podczas remontu użyto materiał rozbiórkowy z synagogi Staromiejskiej, białą farbą zamalowano cenne polichromie i usunięto liczne rzeźby, co spowodowało liczne protesty lokalnych kongregacji i społeczeństw żydowskich, które już wcześniej nie zgadzały się na remont budynku i zostawienie w nim magazynów.
W 1994 roku Rada Miasta podjęła uchwałę o przeznaczeniu synagogi na muzeum, gdzie również znajdowałaby się ekspozycja poświęcona dębickim Żydom. Wówczas budynek gruntownie wyremontowano, za co władzom lokalnym podziękował Kneset.
W 1995 roku na mocy ustawy z 1997 roku o restytucji mienia żydowskiego synagogę odzyskała Gmina Wyznaniowa Żydowska w Krakowie, za zgodą której dalej prowadzona była działalność handlowa w synagodze, co spowodowało wiele kontrowersji ze strony zagranicznych Żydów i władz miasta, które zaproponowały by urządzić w budynku muzeum i galerię sztuki. Handlu w synagodze zaprzestano w roku 2017.
Architektura.
Murowany budynek synagogi wzniesiono na planie prostokąta w stylu późnobarokowym. We wschodniej części znajdowała się sala modlitw, zaś w zachodniej obszerny przedsionek, nad którym znajdował się babiniec. Od południa była otoczona przybudówkami.
Główna sala modlitewna o wymiarach 16 na 30 metrów, trójnawowa, z przykrytym płaskim stropem, dawniej ze sklepieniem żaglastym we wszystkich przęsłach. Listwowe obramienia ścian i półkoliście zamknięte okna są jedynymi ozdobnymi akcentami starej budowli.
Wnętrze pozbawione jest wszelkich śladów pierwotnego wyposażenia. Dawną salę modlitewną dzielą cztery masywne, wieloboczne filary tworząc dziewięć pól, na których obecnie znajdują się stoiska handlowe. Synagoga pod tynkiem posiada polichromię.

</doc>
<doc id="568098" url="https://pl.wikipedia.org/wiki?curid=568098" title="Vesna Pisarovic">
Vesna Pisarovic



</doc>
<doc id="568099" url="https://pl.wikipedia.org/wiki?curid=568099" title="Kiszone ogórki">
Kiszone ogórki



</doc>
<doc id="568102" url="https://pl.wikipedia.org/wiki?curid=568102" title="SP6PBB">
SP6PBB

SP6PBB – w latach 70. i 80. XX wieku jeden z najprężniejszych i najgłośniejszych klubów krótkofalarskich w Polsce. Klub powstał w roku 1968 z inicjatywy entuzjastów krótkofalarstwa Mariana Wrzoska SP6BYE (SK) i Tomasza Wizy SP5BCA (obecnie SP7BCA).
Z klubem współpracowało wielu kadetów, podoficerów i chorążych łączności.
W związku z systemem antenowym, którym klub dysponował, niekiedy przez kolegów nazywany był "Radiem Legnica" – z racji jego słyszalności na całym świecie.
Klub działał przy Centralnym Ośrodku Szkolenia Wojsk Łączności w Legnicy. SP6PBB mógł poszczycić się ponad 60 000 łączności potwierdzonych kartami QSL oraz potwierdzonymi prawie wszystkimi krajami zaliczanymi do DXCC.

</doc>
<doc id="568104" url="https://pl.wikipedia.org/wiki?curid=568104" title="Giuseppe Zangara">
Giuseppe Zangara

Giuseppe Zangara (ur. 7 września 1900 w Ferruzzano, stracony 20 marca 1933 w więzieniu stanowym w Raiford na Florydzie) – naturalizowany obywatel Stanów Zjednoczonych, urodzony we Włoszech, który wsławił się dokonaniem zamachu na prezydenta elekta Franklina Delano Roosevelta w Miami w 1933.
W czasie I wojny światowej służył we włoskiej armii w Alpach. Po wojnie, jako biedak, wykonywał różne drobne prace dorywcze, zanim nie wyemigrował do swego wuja, który mieszkał w Paterson (stan New Jersey) w 1923 roku. 11 września 1929 roku otrzymał amerykańskie obywatelstwo.
Zangara, któremu źle wiodło się również za oceanem, pracował jako murarz, padł ofiarą Wielkiego Kryzysu. Winą za jego wybuch wielu obarczało nieudolne rządy prezydentów Calvina Coolidge’a i Herberta Hoovera, którzy odmawiali włączenia państwa do pomocy poszkodowanym. Dokonał tego dopiero Roosevelt, który zainicjował program "Nowego Ładu", kładąc nacisk na aktywny udział państwa i pomoc dla poszkodowanych, i wyciągając kraj z kryzysu.
Zangara początkowo planował zamordowanie Hoovera, ale kiedy ten przegrał wybory na rzecz Roosevelta, wcale nie odstąpił od swego zamiaru, wszelako na cel biorąc elekta. "Wszyscy kapitalistyczni prezydenci to królowie", twierdził. "Hoover albo Roosevelt, to wszystko jedno".
15 lutego 1933 roku, niedługo przed planowaną inauguracją, Roosevelt przybył do Miami, gdzie w owym czasie przebywał Zangara. W czasie jego publicznego wystąpienia Zangara oddał do prezydenta strzały z nabytego specjalnie w tym celu rewolweru. Rooseveltowi nic się nie stało, ale kule dosięgły siedzącego blisko, towarzyszącego mu w podróży burmistrza Chicago Antona Cermaka. Cermak zmarł niedługo potem (6 marca) w szpitalu w wyniku odniesionych ran. "Cieszę się, że to ja zostałem postrzelony, a nie pan, panie prezydencie", miał powiedzieć w szpitalu do Roosevelta.
Potem rozległy się pogłoski, iż to właśnie Cermak, a nie prezydent miał być celem zamachu, a Zangara działał na polecenie chicagowskiej mafii. Wydaje się to jednak mało prawdopodobne.
Ujęty na miejscu Zangara został osądzony i skazany na karę śmierci za zabójstwo burmistrza Chicago.
Raymond Moley, bliski współpracownik Roosevelta i jeden z czołowych amerykańskich kryminologów, stwierdził po rozmowie z zamachowcem, iż nie był częścią żadnego spisku i działał sam. Wielu twierdziło, iż jest nie do końca sprawny umysłowo i poczytalny.
Zaledwie w dwa tygodnie po śmierci Cermaka, Zangara został stracony na krześle elektrycznym. Idąc na egzekucję wznosił okrzyki "Viva Italia!", a jego ostatnie słowa, skierowane do obsługującego aparaturę krzesła szeryfa łamanym angielskim: "Naciśnij guzik! No dalej i naciśnij ten guzik!"
Dla wielu Zangara pozostaje symbolem doprowadzonej do rozpaczy i ostateczności masy ludzkiej, która padła ofiarą wielkiego kryzysu.

</doc>
<doc id="568106" url="https://pl.wikipedia.org/wiki?curid=568106" title="Geoff Hurst">
Geoff Hurst

Geoff Hurst, właśc. sir Geoffrey Charles Hurst (ur. 8 grudnia 1941, Ashton-under-Lyne) – angielski piłkarz, mistrz świata 1966.
Życiorys.
W swojej karierze grał w klubach: West Ham United (do 1972), Stoke City (do 1975), West Bromwich Albion (w 1975) oraz Seattle Sounders (1976), a także irlandzkim Cork Celtic i lidze Kuwejtu oraz w klubie krykietowym z najwyższej ligi. W reprezentacji rozegrał 49 meczów, zdobył 24 bramki. Trzykrotnie wybierany na piłkarza roku w Anglii. Z West Ham United wygrał Puchar Anglii w 1964 i Puchar Zdobywców Pucharów w następnym sezonie. Jako trener Chelsea (1982 – 1984) spadł z nią do trzeciej ligi. Prowadził też amatorski Telford United.
Podczas mundialu 1966 w Anglii został pierwszym piłkarzem w historii mistrzostw świata, który w meczu finałowym strzelił hat-tricka (jako drugi dokonał tego Kylian Mbappé w finale mistrzostw świata w 2022 roku). Pierwszą bramkę zdobył jeszcze w pierwszej połowie meczu Anglia – Niemcy. Druga, w dogrywce, stała się najsłynniejszą. Hurst trafił piłką w poprzeczkę, od której odbiła się i spadła na murawę przed lub za linią bramkową (kontrowersje trwają do dziś), a jeden z Niemców wybił ją poza linię końcową. Sędzia główny Gottfried Dienst nie widział, czy piłka przekroczyła linię bramkową i zwrócił się do radzieckiego sędziego liniowego Tofika Bachramowa. Po konsultacji z nim uznał bramkę, pomimo sprzeciwów Niemców. W końcówce Hurst strzelił jeszcze jedną bramkę i Anglia wygrała 4:2.
W 1979 otrzymał Order Imperium Brytyjskiego V klasy (MBE).
Martin Peters, Geoff Hurst i Bobby Moore (WHU) oraz Ray Wilson (Everton F.C.) są przedstawieni na pomniku mistrzów świata 1966 – wzorowanym na fotografii wykonanej po finale, który stoi przed stadionem West Ham United w Londynie.

</doc>
<doc id="568108" url="https://pl.wikipedia.org/wiki?curid=568108" title="Klub krótkofalarski">
Klub krótkofalarski

Klub krótkofalowców – jedna z form zrzeszenia krótkofalowców.
Wśród polskich znaków jest umowne wykorzystanie pierwszej litery sufiksu, po niej można zidentyfikować znaki klubowe:
Pozostałe litery przeznaczone są dla licencji indywidualnych.
Podział obowiązuje tylko znaki z prefiksem SP.
Przy Polskim Związku Krótkofalowców działają też kluby specjalistyczne skupiające zapaleńców zajmujących się różnymi dziedzinami radioamatorstwa.

</doc>
<doc id="568110" url="https://pl.wikipedia.org/wiki?curid=568110" title="Pandur (transporter)">
Pandur (transporter)

Pandur – współczesny austriacki kołowy transporter opancerzony zbudowany w konfiguracji 6x6, produkowany w zakładach Steyr-Daimler-Puch A.G. Pierwsze dwa prototypy zbudowano w pierwszej połowie lat osiemdziesiątych, a jedenaście wozów serii próbnej - w 1986 roku. Obecnie transportery znajdują się w uzbrojeniu armii austriackiej. Nazwa wozu pochodzi od lekkozbrojnych oddziałów konnych Cesarstwa Austrii z XVIII wieku, słynących z dużej ruchliwości i agresywności.
Obecnie produkowana jest druga wersja czyli Pandur II.
Historia.
W 1979 roku w austriackiej firmie "Steyr-Daimler-Puch A.G." rozpoczęto prace nad nowym transporterem opancerzonym przystosowanym do współczesnego pola walki. Projekt ten otrzymał nazwę "Pandur". Z czasem do współpracy włączono także amerykańską firmę "AV Technology International" z Chesterfield, szwajcarską "MOWAG" i hiszpańską "Santa Bárbara Sistemas" należące do koncernu "General Dynamics", mającą doświadczenie przy budowie VEC-M1.
W 1994 roku gotowa była wersja handlowa 6-kołowego transportera "Pandur I" a w 1995 roku rozpoczęto jego produkcję seryjną dla armii austriackiej. Transporter ten był przystosowany do wyposażenia w różnego rodzaju uzbrojenie i wyposażenie. Spełniał on wymogi współczesnego pola walki.
W 2001 roku rozpoczęto pracę nad 8-kołową wersją transportera, którą oznaczono jako "Pandur II 8x8", a później także na podstawie tej wersji także 6-kołową "Pandur II 6x6". Wersja ta jest również przystosowana do pływania.
Rodzaje produkowanych transporterów opancerzonych "Pandur" ze względu na wyposażenie:
Oprócz wytwórni w Austrii transportery tego typu produkowano dla armii Stanów Zjednoczonych w wytwórni "AV Technology International". Licencję na jego produkcję zakupiły również Czechy i Słowenia.
Opis konstrukcji.
Samonośne nadwozie transportera, spawane z pancernych płyt stalowych, jest odporne na przebicie pociskami karabinowymi kalibru 7,62 mm. Dodatkową ochronę załogi zapewnia wykładzina przeciwodłamkowa, którą wyłożono wnętrze wozu. Ponadto istnieje możliwość pokrycia transportera dodatkowym pancerzem, który zwiększa odporność wozu na pociski kalibru 12,7 mm.
Pandur ma trzy przedziały: napędowy (w przedniej, prawej części kadłuba), kierowania (w przedniej, lewej części kadłuba), bojowo-desantowy (w środkowej i tylnej części kadłuba).
Zblokowany układ napędowy zawiera silnik i przekładnię automatyczną. Silnik Steyr WD 612.34, o mocy 180 kW przy 2400 obr./min (po modernizacji 192 kW), jest jednostką sześciocylindrową, o zapłonie samoczynnym, z wtryskiem bezpośrednim, turbodoładowaną, z chłodzeniem doładowywanego powietrza. Zespół Allison MT 653 DR ma blokowaną przekładnię hydrokinetyczną oraz planetarną, pięciobiegową skrzynię biegów. Wymiana układu napędowego trwa poniżej 20 minut.
Wszystkie koła transportera są zawieszone niezależnie. W przypadku dwóch pierwszych osi zastosowano sprężyny śrubowe, w trzeciej zaś - wałki skrętne. Sterowane są koła pierwszej i drugiej osi. Na feldze, wewnątrz opony, zamontowano wkładkę bezpieczeństwa Hutchinson DVFM lub Vorwerk, umożliwiającą jazdę z prędkością 50 km/h na dystansie do 100 km po całkowitym zniszczeniu opony. Transporter wyposażono w układ centralnego pompowania opon. 
Standardowo Pandur jest wyposażony w automatyczny układ przeciwpożarowy w przedziale napędowym, jednak na życzenie zamawiającego producent może zamontować: automatyczny układ przeciwwybuchowy w przedziale kierowania oraz bojowo-desantowym, układ ochrony przed bronią masowego rażenia (wytwarza nadciśnienie we wnętrzu wozu i filtruje powietrze), układ ogrzewania wnętrza (nadmuch powietrza ogrzanego poprzez silnik), układ przewietrzania wnętrza lub klimatyzację (do wyboru), a także wyciągarkę Rotzler Treibmatic.
Opracowano wiele wersji pojazdu, różniących się uzbrojeniem i liczbą przewożonych żołnierzy. Wersją podstawową jest transporter nieuzbrojony przewożący dziesięciu żołnierzy (dowódcę, kierowcę, ośmioosobowy desant). W bocznych ścianach kadłuba znajdują się cztery gniazda, umożliwiające prowadzenie ognia z broni strzeleckiej, z wnętrza wozu. Na życzenie odbiorcy producent może zamontować w wieżyczce lub na obrotnicy karabin maszynowy kalibru 12,7 mm.
Model rozpoznawczy Pandura, oznaczony ARSV 25, jest uzbrojony w automatyczną armatę Oerlikon KBA kalibru 25 mm (z dwudrożnym doprowadzeniem nabojów), 7,62 mm karabin maszynowy MG3 oraz sześć (2x3) wyrzutni granatów dymnych kalibru 76 mm. Naprowadzanie armaty w płaszczyźnie pionowej (w zakresie kątów od -10° do +50°) i poziomej (360°) odbywa się za pomocą napędów elektrycznych lub ręcznie (awaryjnie). Na pokładzie pojazdu znajduje się 135 nabojów odłamkowo-burzących (HE) i 35 nabojów przeciwpancernych podkalibrowych (APDS). Na stanowisku działonowego zamontowano celownik Aeritalia P204 o powiększeniu 8x.
Inną rozpoznawczą wersję Pandura (oznaczoną ARSV 30), uzbrojono w automatyczną armatę Mauser MK 30 kalibru 30 mm (z dwudrożnym doprowadzeniem nabojów), 7,62 mm karabin maszynowy FN MAG 58 oraz sześć (2x3) wyrzutni granatów dymnych kalibru 80 mm. Naprowadzanie armaty w płaszczyźnie pionowej (w zakresie kątów od -10° do +50°) i poziomej (360°) odbywa się za pomocą napędów elektrohydraulicznych lub ręcznie (awaryjnie). Na pokładzie pojazdu znajduje się 150 nabojów odłamkowo-burzących (HE) i 50 nabojów przeciwpancernych podkalibrowych (APDS). Dowódca i działonowy dysponują dzienno-nocnymi celownikami Philips UA 9126 o powiększeniu 6x i 12x - w dzień oraz 7x i 1 x - w nocy.
Ponadto Pandur występuje w wersji wozu wsparcia ogniowego (z 90 mm armatą MECAR Kenerga 90146), moździerza samobieżnego kalibru 81 mm, samobieżnego rakietowego zestawu przeciwlotniczego, samobieżnego niszczyciela czołgów (z wyrzutniami przeciwpancernych pocisków kierowanych HOT HCT), wozu zabezpieczenia technicznego, ambulansu i wozu policyjnego.
Firmy Steyr-Diamler-Puch A.G. i Huta Stalowa Wola opracowały polską wersję transportera Pandur, oznaczoną HSW Pandur 6x6, w której, w porównaniu z pierwowzorem, wydłużono kadłub za drugą osią o 300 mm, wprowadzono układ pędników wodnych oraz przekonstruowano układ chłodzenia silnika, aby silnik był chłodzony wodą zaburtową. Ostatecznie nie został wprowadzeny do uzbrojenia Wojska Polskiego.
Służba.
Pierwsze transportery opancerzone "Pandur" skierowano do służby w armii austriackiej w 1996 roku, .
70 transporterów zakupił Kuwejt, 60 Belgia, a także armia USA zamówiła 50 sztuk, które budowane są w zakładach "AV Technology International". Słowenia zakupiła 36 sztuk transporterów, a w 2003 roku także licencję na produkcję dalszych 36 w zakładach Sistemska Tehnikay, gdzie będą produkowane pod nazwą "Valuk". Gabon zakupił 1 transporter tego typu i zamówił dalsze 20 sztuk.
W 2006 roku armia czeska zamówiła 199 kołowych transporterów (KOT – "kolovy obrneny transporter") Pandur II 8x8, w tym 63 bojowe wozy piechoty KBVP z armatą 30 mm i wyrzutniami pocisków ppanc Spike, 29 pojazdów w wersjach dowodzenia lub rozpoznania z działkiem 30 mm, a pozostałe w różnych wersjach specjalnych. Umowa została jednak zerwana w grudniu 2007 roku – oficjalnym powodem było niespełnienie wymagań przez transportery podczas prób i opóźnienia. Ponownie, na mocy kontraktu z 2009 czeskie siły zbrojne kupiły 107 transporterów w wersji "Pandur II 8x8". W 2015 rząd Republiki Czeskiej zaaprobował zakup kolejnych 20 transporterów "Pandur II 8x8". Czeskie transportery uzbrojone są w armatę 30 mm Mk 44 Bushmaster i km 7,62 mm M240 w bezzałogowej wieży i przewożą 7 żołnierzy desantu. W sierpniu 2010 r. cztery transportery dopancerzono i zmodyfikowano do wersji Pandur KBVP M1 dla potrzeb kontyngentu czeskiego w Afganistanie. Posiadają one dodatkowy pancerz ceramiczny i prętowe ekrany przeciwkumulacyjne i weszły do akcji na początku 2011 roku w prowincji Logar.
W kwietniu 2005 Portugalia zakupiła 260 sztuk transportera w wersji "Pandur II 8x8", a ich produkcja odbywać się będzie w Portugalii.
Transportery opancerzone były dotychczas używane bojowo w trakcie misji pokojowych na Cyprze w ramach UNFICYP, na wzgórzach Golan w ramach UNDOF, w Kosowie w ramach KFOR, Afganistanie w ramach ISAF i w Bośni i Hercegowinie.

</doc>
<doc id="568111" url="https://pl.wikipedia.org/wiki?curid=568111" title="Synagoga w Cieszanowie">
Synagoga w Cieszanowie

Synagoga w Cieszanowie – synagoga znajdująca się w Cieszanowie przy ulicy Skorupki 7.
Zbudowana w 1889 roku, została zdewastowana przez Niemców podczas II wojny światowej. Po wyzwoleniu miasta w 1944 roku przeznaczono ją na magazyn. Od początku lat 90. XX wieku obiekt pozostaje opuszczony w stanie zamkniętej ruiny.
Murowany budynek synagogi wzniesiono na planie kwadratu. Z dwóch stron otaczają go dobudówki, w których znajdował się babiniec oraz instytucje gminy żydowskiej. W środku zachowała się jednoprzestrzenna sala modlitewna – obecnie bez śladów po dawnym wyposażeniu oraz malowidłach naściennych. Pierwotne wysokie okna z półokrągłym zakończeniem zostały po wojnie zamurowane, a w ich dolnej części przekuto mniejsze kwadratowe otwory okienne.

</doc>
<doc id="568113" url="https://pl.wikipedia.org/wiki?curid=568113" title="Seksta cztery razy zmniejszona">
Seksta cztery razy zmniejszona



</doc>
<doc id="568114" url="https://pl.wikipedia.org/wiki?curid=568114" title="Seksta trzy razy zmniejszona">
Seksta trzy razy zmniejszona



</doc>
<doc id="568115" url="https://pl.wikipedia.org/wiki?curid=568115" title="Seksta dwa razy zmniejszona">
Seksta dwa razy zmniejszona



</doc>
<doc id="568116" url="https://pl.wikipedia.org/wiki?curid=568116" title="Seksta zmniejszona">
Seksta zmniejszona



</doc>
<doc id="568117" url="https://pl.wikipedia.org/wiki?curid=568117" title="Seksta zwiększona">
Seksta zwiększona



</doc>
<doc id="568118" url="https://pl.wikipedia.org/wiki?curid=568118" title="Seksta dwa razy zwiększona">
Seksta dwa razy zwiększona



</doc>
<doc id="568119" url="https://pl.wikipedia.org/wiki?curid=568119" title="Seksta trzy razy zwiększona">
Seksta trzy razy zwiększona



</doc>
<doc id="568120" url="https://pl.wikipedia.org/wiki?curid=568120" title="Seksta cztery razy zwiększona">
Seksta cztery razy zwiększona



</doc>
<doc id="568123" url="https://pl.wikipedia.org/wiki?curid=568123" title="Wanda Konarzewska">
Wanda Konarzewska

Wanda Konarzewska (Wanda Konarzewska-Spicha) (ur. 29 maja 1938, zm. 16 sierpnia 2020) – polska dziennikarka, autorka filmów dokumentalnych i programów telewizyjnych w latach 60. 70. i 80. XX wieku.
Była autorką programów: Klub Alfa (gdzie gościła m.in. Ericha von Dänikena), Fakty, opinie, hipotezy, Nie do wiary, Studio Tajemnic, KOsmos 1999, Klinika Natury. Wspólnie z Andrzejem Kurkiem poprowadziła pierwsze wydanie Sondy.
Emigracja.
W 1981 została zwolniona z TVP, po czym zdecydowała się wyjechać z kraju. Razem z synem przez Austrię w 1983 trafiła do Australii, gdzie mieszkała do 1985.
Działalność.
Była laureatką wielu nagród krajowych i zagranicznych w dziedzinie twórczości telewizyjnej. Była założycielką i prezesem stowarzyszenia Dziennikarski Klub Promocji Zdrowia, które zajmuje się popularyzacją zdrowego stylu życia w Polsce. Była członkiem zarządu (sekretarzem) warszawskiego oddziału Stowarzyszenia Dziennikarzy Polskich. W 1993 założyła Stowarzyszenie Dziennikarski Klub Promocji Zdrowia, zajmujące się promocją zdrowego stylu życia, przez organizację ogólnopolskich kampanii społecznych: „Tydzień dla serca”, „Dni walki z rakiem”, „AIDS - alarm dla rodziny”. 
Była także autorką książki o Elżbiecie Huggler, polskiej mikrobiolog, pracującej w Genewie i działaczce akcji Lekarze bez Granic "Inna wśród innych".

</doc>
<doc id="568132" url="https://pl.wikipedia.org/wiki?curid=568132" title="Eurowizja 2006">
Eurowizja 2006



</doc>
<doc id="568134" url="https://pl.wikipedia.org/wiki?curid=568134" title="Krupniok">
Krupniok



</doc>
<doc id="568142" url="https://pl.wikipedia.org/wiki?curid=568142" title="Sterownik silnika">
Sterownik silnika

Sterownik silnika (ang. ECU – "Engine Control Unit lub ECM – Engine Control Module") – urządzenie elektroniczne zarządzające pracą silnika spalinowego. 
Może współpracować z takimi czujnikami jak: sonda lambda, czujnik położenia wału, czujnik położenia wałka rozrządu, czujnik podciśnienia, przepływomierz, czujnik temperatury cieczy chłodzącej, czujnik temperatury kolektora ssącego. Na podstawie informacji pobieranych z tych czujników, oraz danych zapisanych w pamięci komputer sterownika dobiera odpowiednie proporcje paliwa i powietrza w mieszance oraz ustala moment wtrysku paliwa do cylindra, określa moment zapłonu (kąt wyprzedzenia) mieszanki w silnikach z zapłonem iskrowym.
Silniki z elektronicznym wtryskiem zużywają mniej paliwa niż porównywalne silniki gaźnikowe. Pierwsze elektroniczne sterownie zasilaniem silnika montowano w samochodach na początku lat 80. Silnik z elektronicznym wtryskiem jest również bezpieczniejszy w eksploatacji – komputer nie dopuszcza do wysokich obrotów wału i automatycznie odcina wtrysk paliwa przy danych obrotach. Sterownik ECU automatycznie dobiera również odpowiednią dawkę paliwa przy niskiej temperaturze, co eliminuje konieczność stosowania ssania do rozruchu silnika.
Przykładem takiego urządzenia jest Bosch Motronic.

</doc>
<doc id="568143" url="https://pl.wikipedia.org/wiki?curid=568143" title="Holly Johnson">
Holly Johnson

Holly Johnson, właśc. William Johnson (ur. 9 lutego 1960 w Liverpoolu) – angielski muzyk i piosenkarz. W latach 80. należał do popularnego zespołu pop-rockowego Frankie Goes to Hollywood. Od 1989 roku prowadzi karierę solową, nagrywając muzykę w stylach pop, dance i house.
Życiorys.
Swoją działalność muzyczną rozpoczął w 1977 roku w Liverpoolu jako basista w punk-rockowej grupie Big in Japan. Z zespołem tym nie osiągnął sukcesu i szybko się z nim rozstał. Pierwszy singel sygnowany własnym nazwiskiem, "Yankiee Rose", Holly wydał jeszcze w roku 1979. Rok później ukazał się drugi, "Hobo Joe", jednak oba spotkały się z niepowodzeniem.
Największą sławę zyskał w pierwszej połowie lat 80., jako wokalista i autor tekstów kwintetu Frankie Goes to Hollywood. Z zespołem tym nagrał dwie płyty studyjne i wylansował takie przeboje jak "Relax", "Two Tribes" i "The Power of Love". W 1987 roku, pomimo osiągnięcia wielkiego sukcesu, Holly rozstał się z zespołem. Głównym powodem odejścia był konflikt na tle finansowym z producentem Trevorem Hornem z wytwórni płytowej ZTT Records, który miał swój finał w sądzie.
Pierwszą solową płytę, zatytułowaną "Blast", wydał w 1989 roku. Okazała się ona sporym sukcesem i dotarła do pierwszego miejsca na liście w Wielkiej Brytanii. Udało jej się także zdobyć status platynowej, a single "Love Train", "Americanos" i "Atomic City" stały się przebojami. W maju tego samego roku razem z innymi artystami nagrał charytatywny singel z coverem "Ferry 'Cross the Mersey" zespołu Gerry and the Pacemakers, który zdobył szczyt brytyjskiej i irlandzkiej listy przebojów. Idąc za ciosem, w 1990 roku Holly wypuścił album "Hollelujah" – de facto składankę zawierającą przeróbki i remiksy piosenek z płyty "Blast".
Rok 1991 przyniósł kolejny taneczny album, "Dreams That Money Can't Buy". Nie powtórzył on jednak sukcesu "Blast", z powodu braku promocji ze strony wytwórni MCA Records. Stosunki piosenkarza z firmą znacznie się pogorszyły i jeszcze przed wydaniem tej płyty Johnson opuścił MCA. W listopadzie tego samego roku odkrył, że jest nosicielem wirusa HIV. Informację tę oficjalnie ogłosił dwa lata później w dzienniku "The Times".
W roku 1994 wydał autobiografię "A Bone in My Flute", która zebrała pozytywne recenzje i stała się bestsellerem. Napisał i nagrał piosenkę "Love &amp; Hate" wspólnie z japońskim kompozytorem Ryūichi Sakamoto, a także solowy singel "Legendary Children", będący hołdem dla społeczności gejowskiej. Oba wydawnictwa nie osiągnęły jednak sukcesu komercyjnego.
W połowie lat 90. Holly poświęcił się swojej drugiej życiowej pasji – malarstwu. Jego prace wystawiane były w takich galeriach jak Tate Liverpool czy londyńskiej Royal Academy. Rozpoczął współpracę z magazynami "Details" i "Modern Painters".
Na rynek muzyczny powrócił wydaną w 1999 roku płytą "Soulstream", wydaną przez jego własną wytwórnię Pleasuredome. Z tego albumu szerszym echem odbiła się tylko dyskotekowa wersja przeboju "The Power of Love" z czasów Frankie Goes to Hollywood. Johnson sam wyreżyserował teledysk do singla "Disco Heaven", w którym pojawił się Boy George.
W sierpniu 2009 poprowadził godzinną audycję radiową "In the Beginning" poświęconą grupie The Beatles w brytyjskim BBC Radio 2.
Życie prywatne.
Jest homoseksualistą. W latach 1984–1994 był w związku ze swoim menedżerem Wolfgangiem Kuhle.

</doc>
<doc id="568146" url="https://pl.wikipedia.org/wiki?curid=568146" title="OnetLink">
OnetLink



</doc>
<doc id="568148" url="https://pl.wikipedia.org/wiki?curid=568148" title="Stara Synagoga w Dukli">
Stara Synagoga w Dukli

Stara Synagoga w Dukli – została zbudowana w XVIII wieku z drewna. Spłonęła w 1758 roku. Na jej miejscu stanęła nowa synagoga.

</doc>
<doc id="568149" url="https://pl.wikipedia.org/wiki?curid=568149" title="Nowa Synagoga w Dukli">
Nowa Synagoga w Dukli

Nowa Synagoga w Dukli – synagoga znajdująca się w Dukli przy ulicy Cergowskiej.
Historia.
Synagoga została zbudowana w 1758 roku na miejscu starej synagogi. Służyła jako główne miejsce modlitwy dukielskich Żydów. Podczas II wojny światowej, w 1940 roku hitlerowcy podpalili synagogę. Po zakończeniu wojny budynek przez krótki czas używany był jako magazyn paliw. Obecnie synagoga jest w stanie trwałej ruiny, pozbawiona jest dachu i większości elementów wystroju.
Architektura.
Synagoga w Dukli była prostym budynkiem o zwartej, przysadzistej bryle. Murowany z kamienia łamanego i cegły, tynkowany i orientowany na stronę wschodnią budynek synagogi wzniesiono na planie prostokąta o zewnętrznych wymiarach 17 na 12 metrów. Ściany boczne dekorowane są trzema płaskimi pilastrami, pomiędzy którymi znajdują się pary wysokich okien, i zwieńczone są niewielkim gzymsem. Synagoga przykryta była czterospadowym dachem. Od strony zachodniej znajdowały się główne drzwi, otoczone kamiennym portalem z kartuszem.
Z czasem od strony północnej dobudowano parterowe pomieszczenia babińca, przykryte rzędem dwuspadowych daszków, oraz od strony zachodniej sień wraz z pomieszczeniami gospodarczymi. Zachowały się otwory okienne babińca, przez które kobiety śledziły przebieg nabożeństwa. Pośrodku wnętrza stała masywna murowana bima, otoczona czterema słupami, ustawionymi na cokole. Słupy te podpierały sklepienie i konstrukcję dachu. Sklepienie podzielone było na dziewięć pól, z których zewnętrzne przekryte były krzyżowo, a środkowe, nad bimą, nakrywała kopułka.
Od środka ściany dekorowane były polichromiami oraz hebrajskimi inskrypcjami, poniżej parapetu wysokich okien przebiegał dekoracyjny gzyms, który widać było również na murowanej bimie. Do Aron ha-kodesz prowadziły kamienne schody.
Stan istniejący.
Do dzisiaj zachowały się wyłącznie mury zewnętrzne głównej sali modlitewnej o wymiarach 14 na 16 metrów. Budynek pozbawiony jest dachu i sklepień. Wyburzone zostały budynki babińca i sieni. We wnętrzu na wschodniej ścianie zachowała się wnęka po Aron ha-kodesz, cokół bimy oraz resztki tynku wraz z polichromiami. Na ścianie zachodniej zachował się kamienny portal wejściowy. Teren synagogi jest ogrodzony, a sam budynek zachowany w stanie trwałej ruiny.

</doc>
<doc id="568155" url="https://pl.wikipedia.org/wiki?curid=568155" title="HF0POL">
HF0POL

HF0POL – dawna radiostacja amatorska na stacji PAN im. H. Arctowskiego – położona była nad Zatoką Admiralicji na Wyspie Króla Jerzego.
Obsługiwana była przez krótkofalowców biorących udział w wyprawie i zajmujących się bieżącymi naprawami, konserwacją oraz eksploatacją sprzętu elektronicznego i komputerowego oraz zabezpieczeniem łączności satelitarnej między Polską a stacją PAN, a także łącznością radiową ze stacjami brzegowymi.
Informacje o pracy stacji w 1998 roku.
Stanisław Mirański SP3BGD podczas swojego pobytu na Stacji, do prowadzenia łączności amatorskich wykorzystywał transceiver ICOM IC-751A ze wzmacniaczem o mocy około 800 W, modem PC DX3 oraz laptopa z procesorem 286, który służył również do logowania QSO na programach wg K1EA i SP4LVG oraz anteny:
Podczas pobytu wykonał 33 709 łączności emisjami CW i SSB oraz 1701 emisją RTTY.
Informacje o pracy stacji w 2009 roku.
Janusz Słowiński SP9YI działał na Szetlandach Południowych IOTA AN-10 do listopada 2009 roku, używając znaku wywoławczego HF0APAS.
Zmiany w 2016 roku.
W wyniku przeprowadzonej w 2015 roku w Rzeczypospolitej Polskiej nowelizacji przepisów dotyczących wydawania pozwoleń radiowych w służbie radiokomunikacyjnej amatorskiej oraz przydzielania znaków wywoławczych prefix HF0 przestał być zarezerwowany wyłącznie dla stacji radiowych pracujących z polskiej stacji antarktycznej. Od 2016 znak HF0POL jest ponownie aktywny z terytorium Rzeczypospolitej Polskiej, operatorem znaku HF0POL jest Grzegorz Kaczka (SP9GMK) z Sosnowca, nie mający nic wspólnego z Polską Stacją Antarktyczną im. Henryka Arctowskiego.
Informacje o pracy stacji w 2017 roku.
Od września do 23 października 2017 roku Sebastian Gleich SQ1SGB pracował w Polskiej Stacji Antarktycznej H. Arctowskiego na Wyspie Króla Jerzego i był aktywny na pasmach amatorskich z Szetlandów Południowych IOTA AN-10 jako HF0ARC, QTH locator GC07su. Podczas łączności używał nadajnika o mocy 100 watów PEP i 14-metrowej anteny "Delta Loop" wg SP1BKS. Pracował w pasmach 20 m w godzinach 21:00-22:00 UTC i 40 m w godzinach 22:00-23:00 UTC emisjami SSB, JT65 i JT9.

</doc>
<doc id="568156" url="https://pl.wikipedia.org/wiki?curid=568156" title="2000 w grach komputerowych">
2000 w grach komputerowych

Wydarzenia.
Sprzęt.
Zostały wprowadzone następujące konsole:

</doc>
<doc id="568157" url="https://pl.wikipedia.org/wiki?curid=568157" title="Mod (gry komputerowe)">
Mod (gry komputerowe)



</doc>
<doc id="568158" url="https://pl.wikipedia.org/wiki?curid=568158" title="Eurowizja 2005">
Eurowizja 2005



</doc>
<doc id="568159" url="https://pl.wikipedia.org/wiki?curid=568159" title="Eurowizja 2004">
Eurowizja 2004



</doc>
<doc id="568161" url="https://pl.wikipedia.org/wiki?curid=568161" title="Mercedes-Benz W124">
Mercedes-Benz W124



</doc>
<doc id="568162" url="https://pl.wikipedia.org/wiki?curid=568162" title="SHA1">
SHA1



</doc>
<doc id="568164" url="https://pl.wikipedia.org/wiki?curid=568164" title="Pretendenci do tronu Francji">
Pretendenci do tronu Francji

Pretendenci legitymistyczni.
Restauracja Burbonów (1814-1830)
Pretendenci z domu Bonaparte.
II Cesarstwo (1852-1870)
Spór o sukcesję.
Po rozwodzie "Napoleona VII" książę Napoleon Ludwik Hieronim Bonaparte ("Napoleon VI") wydziedziczył go i ogłosił spadkobiercą praw do tronu, z pominięciem syna, swojego wnuka – Jana Krzysztofa. Legalność wydziedziczenia spowodowała powstanie rozbieżności wobec głowy rodu Bonaparte. Część monarchistów uważa więc Jana Krzysztofa za pretendenta do tronu jako "Napoleona VII".

</doc>
<doc id="568165" url="https://pl.wikipedia.org/wiki?curid=568165" title="Me’shell Ndegeocello">
Me’shell Ndegeocello

Me'shell Ndegeocello, właśc. Meshell Suhaila Bashir-Shakur (ur. 29 sierpnia 1968 w Berlinie) – amerykańska kompozytorka, wokalistka soulowa, jazzowa, rockowa, funkowa.
Artystka ma na swoim koncie 10 nominacji do nagrody Grammy. Ndegeocello (nazwisko, które przyjęła jako nastolatka) w języku suahili oznacza „wolną jak ptak”.
Życiorys.
Urodzona w Berlinie w Niemczech w 1968 roku, wychowywała się w Waszyngtonie. Talent muzyczny odziedziczyła po ojcu Jacques'u Johnsonie, saksofoniście. Sama nauczyła się grać na basie, gitarze, perkusji i keyboardzie. Jeszcze jako nastolatka występowała w klubach w Waszyngtonie, ale ostatecznie zamieszkała w Nowym Jorku, gdzie studiowała na Wydziale Muzyki na Uniwersytecie Howarda.
Meshell w swojej karierze muzycznej współpracowała z takimi gwiazdami jak: Prince, Lenny Kravitz, John Mellencamp, The Rolling Stones, Indigo Girls, Alanis Morissette, George Clinton, Herbie Hancock, Steve Coleman, Marcus Miller, Chaka Khan, Scritti Politti, Vanessa Williams, Eric Benet czy Madonna, do której piosenki „I'd rather be your lover” zaśpiewała w tle muzycznym.
Jej muzyka została wykorzystana jako soundtrack w filmie Jak Stella zdobyła miłość i w Batman i Robin, sąsiadując z piosenkami Basement Jaxx i Blind Boys of Alabama. Największym przebojem Meshell jest utwór, który wykonała w duecie z Johnem Mallencampem – cover „Wild Night” Vana Morrisona, który wspiął się na 3 miejsce listy Billboardu. Jej single: „If That's Your Boyfriend (He Wasn't Last Night)”, „Leviticus: Faggot” oraz „Who Is He and What Is He To You?” pojawiały się w pierwszej dwudziestce listy Billboardu.
Meshell deklaruje się jako biseksualistka. Przez dłuższy czas była związana z pisarką Rebeccą Walker.

</doc>
<doc id="568168" url="https://pl.wikipedia.org/wiki?curid=568168" title="Kluby sportowe w Wałbrzychu">
Kluby sportowe w Wałbrzychu

W Wałbrzychu istnieje kilkanaście klubów sportowych, w tym najbardziej znane "Górnik" "Zagłębie" i siatkarski "Chełmiec". Z innych klubów wyróżnić można:
 "więcej w osobnym artykule Górnik Wałbrzych."
 "więcej w osobnym artykule Zagłębie Wałbrzych."
 "więcej w osobnym artykule Chełmiec Wałbrzych"

</doc>
<doc id="568172" url="https://pl.wikipedia.org/wiki?curid=568172" title="Władimir Wołkow">
Władimir Wołkow



</doc>
<doc id="568177" url="https://pl.wikipedia.org/wiki?curid=568177" title="1999 w grach komputerowych">
1999 w grach komputerowych



</doc>
<doc id="568181" url="https://pl.wikipedia.org/wiki?curid=568181" title="Zagożdżonka">
Zagożdżonka

Zagożdżonka ("Łacha") – rzeka, lewy dopływ Wisły o długości 46,21 km i powierzchni dorzecza 568,5 km². 
Rzeka wypływa pod wsią Czarna i płynie przez Puszczę Kozienicką. Przepływa przez Pionki i Kozienice. Uchodzi do Wisły w Świerżach Górnych. Jej lewymi dopływami są Czarna, Pianka, Żurawnik i Brzeźniczka, a prawymi Mirenka (Mireń), Trupień, Studzionek, i Kanał Gniewoszowsko – Kozienicki.

</doc>
<doc id="568182" url="https://pl.wikipedia.org/wiki?curid=568182" title="Milcząca gwiazda">
Milcząca gwiazda

Milcząca gwiazda – film science-fiction z 1960 roku w reżyserii Kurta Maetziga, który wyprodukowany został w kooperacji Polski i NRD. Fabuła obrazu powstała na podstawie powieści "Astronauci" Stanisława Lema.
Zdjęcia filmowe rozpoczęły się w 1959 roku; wykorzystano okolice Zakopanego oraz atelier DEFY w Babelsbergu pod Berlinem.
W 1962 roku, po uprzednim przemontowaniu przez Hugo Grimaldiego, i wykonaniu angielskiego dubbingu, film wszedł na ekrany amerykańskich kin jako "First Spaceship on Venus". Inne, różnie zmontowane i dubbingowane, a nawet wyposażone w inne dialogi, wersje krążyły po rynku amerykańskim jako: "Spaceship Venus Does Not Reply", "Planet of the Dead", czy "Silent Star". Poszczególne wersje mają różną długość i trwają od 78 do 130 minut.
Opis fabuły.
Podczas prac na Syberii odnaleziony zostaje pojemnik pochodzenia pozaziemskiego. Okazuje się, że ten pojemnik stanowi swego rodzaju czarną skrzynkę pojazdu kosmicznego z Wenus, który rozbił się na Ziemi wywołując katastrofę tunguską. Niestety w wyniku wysokich temperatur skrzynka zostaje uszkodzona, a zapis na niej częściowo nieczytelny. Wszystkie narody świata, poza USA, w duchu jedności postanawiają zebrać najlepszych naukowców i wyprawić ich na Wenus w celu nawiązania kontaktu z obcą cywilizacją. Do tego celu ma posłużyć "Kosmokrator", udostępniony przez Związek Radziecki statek kosmiczny zdolny do podróży międzyplanetarnych.

</doc>
<doc id="568183" url="https://pl.wikipedia.org/wiki?curid=568183" title="Citroën Evasion">
Citroën Evasion

Citroën Evasion - samochód osobowy typu minivan klasy średniej produkowany przez francuską markę Citroën razem z Peugeotem, Fiatem i Lancią w latach 1994 - 2002.
Historia i opis modelu.
Koncern PSA rozpoczął produkcję Evasiona w 1994 roku i był to pierwszy van Citroëna, Peugeota i Fiata. W 1996 Evasion przeszedł małą modernizację nadwozia tzn: zmienione zostały reflektory, linia nadwozia i kierownica. W 1998 roku zamontowano poduszki powietrzne. Evasion był produkowany do 2002 roku. Jego następcą jest Citroën C8. Na niektórych rynkach był sprzedawany jako Citroën Synergie.

</doc>
<doc id="568186" url="https://pl.wikipedia.org/wiki?curid=568186" title="Live 2003">
Live 2003

Live 2003 to album koncertowy brytyjskiego zespołu rockowego Coldplay. Wydany w lipcu 2003. Został nagrany podczas koncertu w Horden Pavilion w Sydney i stanowi przede wszystkim składankę największych przebojów z dwóch pierwszych płyt zespołu. 
Płyta zawiera niepublikowany wcześniej utwór "Moses". Została napisane przez wokalistę Coldplay Chrisa Martina o jego żonie Gwyneth Paltrow. Inspiracją do nazwy tytułu utworu było imię drugiego dziecka Chrisa i Gwyneth, Moses Bruce Anthony Martin, które przyszło na świat w 2006 roku.
W 2004 roku album otrzymał nominację do nagrody Grammy.

</doc>
<doc id="568189" url="https://pl.wikipedia.org/wiki?curid=568189" title="Bodh Gaya">
Bodh Gaya



</doc>
<doc id="568192" url="https://pl.wikipedia.org/wiki?curid=568192" title="Jura (rzeka)">
Jura (rzeka)

Jura ( – „morze”) – rzeka w zachodniej Litwie, prawy dopływ Niemna. Długość – 172 km, powierzchnia zlewni – 3994 km². 
Jura ma źródła na zachodnim skraju Wyżyny Żmudzkiej, 10 km na północny zachód od Rietawas. Płynie na południe przez Rietawas, Kwedarnę, Pojuris i Taurogi. Wpada do Niemna 81 km od jego ujścia. Basen rzeki ma status rezerwatu (ichtiologicznego i krajobrazowego). 
Dopływy: 

</doc>
<doc id="568194" url="https://pl.wikipedia.org/wiki?curid=568194" title="Dee Dee Bridgewater">
Dee Dee Bridgewater

Dee Dee Bridgewater, właśc. Denise Eileen Garrett (ur. 27 maja 1950 w Memphis) – amerykańska aktorka, wokalistka jazzowa i prowadząca audycję "JazzSet with Dee Dee Bridgewater" w National Public Radio, zdobywczyni dwóch nagród Grammy (1998) i nagrody Tony (1975). Laureatka NEA Jazz Masters Award 2017.
Życiorys.
Dee Dee Bridgewater urodziła się jako Denise Eileen Garrett 27 maja 1950 w Memphis w stanie Tennessee w USA. Dorastała w mieście Flint w stanie Michigan. Jak sama wspomina, matka często słuchała w domu płyty z największymi hitami Elli Fitzgerald, która inspirowała ją w swojej karierze muzycznej. Natomiast jej ojciec, Matthew Garrett, grał na trąbce przeboje Booker Little, Charlesa Lloyda i George’a Colemana. Był nauczycielem w Manassas High School. Na takich wzorach wychowywała się i na nich wsparła swoją przyszłą karierę. A zaczynała już w wieku 16 lat, jako członek trio śpiewała w klubach w Michigan. 2 lata później rozpoczęła studia w Michigan State University, potem przeniosła się do Uniwersytetu Illinois w Urbana-Champaign. W 1969 roku ze studenckim zespołem jazzowym wyjechała w trasę koncertową po ZSRR. Rok później spotkała swojego męża, Cecila Bridgewatera. Po ślubie w 1971 roku, przeprowadzili się do Nowego Jorku, gdzie Cecil grał na trąbce w swoim zespole "Horace Silver".
We wczesnych latach 70. dołączyła jako wokalistka do Thad Jones-Mel Lewis Jazz Orchestra. To był początek jej kariery jazzowej. W tym czasie grała koncerty z takimi muzykami jak Sonny Rollins, Dizzy Gillespie, Dexter Gordon czy Max Roach. W 1973 roku wystąpiła na Festiwalu Jazzowym w Monterey. To była przepustka do sukcesu. Rok później wydała swój pierwszy solowy albym "Afro Blue" i wystąpiła na Broadwayu w musicalu "The Wiz".
Później pojawiała się w kilku innych produkcjach scenicznych. W 1984 roku wyjechała na tournée po Francji z musicalem "Sophisticated Ladies". 2 lata później przeprowadziła się do Paryża. W tym samym roku zagrała Billie Holiday w musicalu "Lady Day". Na przełomie lat 80. i 90. wróciła do jazzu. W 1990 wystąpiła na Festival de Jazz de Montreux. 4 lata później zaczęła współpracę z Horace’em Silverem, która zakończyła się albumem "Love and Peace: A Tribute to Horace Silver" (1995). Rok później wystąpiła na Festiwalu Jazzowym w San Francisco. Jej następny album "Dear Ella" (1997) przyniósł jej Nagrodę Grammy w kategorii najlepszego albumu jazzowego oraz drugą statuetkę za piosenkę "Cotton Tail". Album " Live at Yoshi’s" (1998) przyniósł jej następną nominację do Nagrody Grammy. W 1998 roku znów wystąpiła na Festiwalu Jazzowym w Monterey, a w 2007 roku na Festiwaly Jazzowym w San Francisco. W październiku 1999 r. Dee Dee Bridgewater dołączyła do osób wspierających walkę z głodem na świecie.
6 lutego 2010 r. Dee Dee wystąpiła z koncertem na festiwalu Zadymka Jazzowa w Bielsku-Białej, gdzie otrzymała statuetkę Anioła Jazzowego. Występując z kwartetem pod kierunkiem aranżera Edsela Gomeza, zaprezentowała utwory składające się na nowy album "To Billie With Love: A Celebration of Lady Day".

</doc>
<doc id="568200" url="https://pl.wikipedia.org/wiki?curid=568200" title="Tuluá">
Tuluá

 
Tuluá – miasto w zachodniej Kolumbii, w departamencie Valle del Cauca, w dolinie rzeki Cauca, przy Drodze Panamerykańskiej. Około 200 tys. mieszkańców.
Z Tuluá pochodzi Madelaynne Montaño, kolumbijska siatkarka, reprezentantka kraju.

</doc>
<doc id="568201" url="https://pl.wikipedia.org/wiki?curid=568201" title="Bitwa pod Godowem">
Bitwa pod Godowem

Bitwa pod Godowem – starcie zbrojne, które miało miejsce w nocy z 17 na 18 sierpnia 1919 r. w czasie I powstania śląskiego.
Oddział ok. 60 powstańców sformowany z uchodźców śląskich w obozie w Piotrowicach, pod dowództwem Jana Wyglendy i Mikołaja Witczaka, stoczył pod wsią Godów zwycięską potyczkę z Grenzschutzem. Około godziny 1 w nocy pierwsza przybyła od strony Strumienia grupa ok. 40 powstańców śląskich pod dowództwem Jana Wyglendy zaatakowała wzgórze w pobliżu stacji kolejowej, które zajmowały oddziały niemieckie. Druga grupa pod dowództwem Mikołaja Witczaka akcję, a trzecia wysadziła most linii kolejowej od strony Rybnika. Zdobyto ciężki karabin maszynowy i około 70 karabinów. W walce zginęło 46 Niemców i 6 Polaków (Franciszek Burdzik, Adam Dudzik, Karol Wodecki i Józef Zielecki z Godowa, Wilhelm Kirszuk i Stanisław Szarlej z Rydułtów). Powstańcy wzięli do niewoli por. Petersa i dziewięciu żołnierzy Grenschutzu, którzy zostali przekazani do Cieszyna. Głównym celem bitwy było otwarcie drogi z Śląska Cieszyńskiego na północ w kierunku Wodzisławia Śląskiego.
W Godowie przy ul. Dworcowej znajduje się pomnik wzniesiony w miejscu, gdzie 28 sierpnia 1919 r. zostali przez Niemców rozstrzelani powstańcy śląscy.
Bitwa została upamiętniona również napisem na pomniku powstańców śląskich w Wodzisławiu.

</doc>
<doc id="568202" url="https://pl.wikipedia.org/wiki?curid=568202" title="Tacna">
Tacna

Tacna − miasto w południowym Peru, w Andach, ośrodek administracyjny regionu Tacna. Około 265 tys. mieszkańców.
W mieście rozwinął się przemysł spożywczy oraz skórzany. Znajduje się tu również port lotniczy.

</doc>
<doc id="568203" url="https://pl.wikipedia.org/wiki?curid=568203" title="Dzwonek wąskolistny">
Dzwonek wąskolistny

Dzwonek wąskolistny ("Campanula tatrae" Borbás) – gatunek rośliny należący do rodziny dzwonkowatych. Występuje w całych Karpatach i jest w nich pospolity. 

</doc>
<doc id="568206" url="https://pl.wikipedia.org/wiki?curid=568206" title="Belgijskie królowe">
Belgijskie królowe

Królestwo Belgii powstało po zorganizowaniu przez Belgów w połowie sierpnia 1830 roku antyholenderskiego powstania, które zakończyło się proklamacją niepodległości Belgii 4 października 1830 roku.

</doc>
<doc id="568210" url="https://pl.wikipedia.org/wiki?curid=568210" title="Huckleberry Finn (anime)">
Huckleberry Finn (anime)

Huckleberry Finn (jap. "Huckleberry No Bouken", ang. "The Adventures of Huckleberry Finn", 1976) – japoński serial animowany w konwencji anime, realizowany na motywach powieści Marka Twaina „Przygody Hucka Finna”. Serial liczy 26 odcinków. Wersja amerykańska z roku 1993 trafiła do Polski w 2001 roku.
Opis fabuły.
Serial opowiada o Hucku, chłopcu, który przeżywa niezwykłe przygody. W podróżach po Missisipi towarzyszy mu sprytna, przebiegła wiewiórka. Huck jest półsierotą, a jego ojciec Sam Finn nie jest postacią godną zaufania. Jednak Huck bardzo go kocha i wszystko mu wybacza. Huckiem często opiekuje się pewna wdowa, której bardzo zależy, aby solidnie przyłożył się do nauki. Niestety, on zawsze znajduje sobie jakąś wymówkę i unika szkoły. Od nudy w szkole woli przygody, w których uczestniczy wspólnie ze swym najlepszym kumplem Jimem. Huck jest także niezastąpiony w rozwiązywaniu nawet najbardziej poważnych konfliktów. Tylko on potrafi pogodzić skłócone rodziny, sprawić, że wyklęci kochankowie znajdą szczęście, zapewnić bezpieczeństwo prześladowanym i znaleźć coś do jedzenia, gdy wszystkim głód zagląda w oczy.
Wersja polska.
Serial w Polsce emitowany był na antenie Jetix Play, TVN i Fox Kids.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Dobrosława Bałazy
Dialogi: Katarzyna Precigs
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Tekst piosenki: Anna Rutkowska
Śpiewali: Adam Krylik, Piotr Gogol i Anna Sochacka
Kierownictwo muzyczne: Piotr Gogol

</doc>
<doc id="568211" url="https://pl.wikipedia.org/wiki?curid=568211" title="Naria ocellata">
Naria ocellata

Naria ocellata – gatunek porcelanki. Osiąga od 14 do 32 mm, standardowo około 20–25 mm. Jest to średnio pospolity gatunek porcelanki o ciekawym zabarwieniu i fakturze muszli.
Występowanie.
Tereny występowania "Naria ocellata" to pas od Zatoki Perskiej poprzez Zatokę Omańską aż po Indie i Sri Lankę – w porównaniu do terytoriów zamieszkanych przez większość porcelanek rejonu indopacyficznego jest to niewielki obszar.

</doc>
<doc id="568215" url="https://pl.wikipedia.org/wiki?curid=568215" title="Campanula polymorpha">
Campanula polymorpha



</doc>
<doc id="568216" url="https://pl.wikipedia.org/wiki?curid=568216" title="Purpurowa róża z Kairu">
Purpurowa róża z Kairu

Purpurowa róża z Kairu (tytuł oryginału: "The Purple Rose of Cairo") – amerykańska komedia romantyczna z 1985 roku w reżyserii Woody’ego Allena. Film został zainspirowany wczesnymi amerykańskimi komediami "Sherlock, Jr." i "Hellzapoppin" oraz sztuką Luigiego Pirandello „Sześć postaci w poszukiwaniu autora”.
Film kręcono przede wszystkim w Bertrand Island Amusement Park w Bertrand Island, a także w South Amboy w stanie New Jersey.
Opis fabuły.
Akcja filmu toczy się w latach 30. XX wieku w New Jersey. Jego główną bohaterką jest kelnerka Cecylia (Mia Farrow). Szukając ucieczki od problemów małżeńskich i szarego życia, często odwiedza ona miejscowe kino. W trakcie jednego z seansów drugoplanowy bohater filmu (także o nazwie "Purpurowa róża z Kairu"), Tom Baxter (Jeff Daniels), opuszcza ekran i wyznaje jej miłość. Cecylia jest nim zauroczona, mimo tego, iż nie jest on prawdziwy i nic nie wie o prawdziwym życiu. Tymczasem producenci filmu i odtwórca roli Baxtera, Gil Shepherd, próbują opanować sytuację i nakłonić postać do powrotu na ekran.

</doc>
<doc id="568220" url="https://pl.wikipedia.org/wiki?curid=568220" title="Kosmiczna rodzinka">
Kosmiczna rodzinka

Kosmiczna rodzinka (ang. "Spaced Out") – francuski serial animowany z 2002 roku zrealizowany przy współpracy Alphanim, Canal+ i Cartoon Network Europe.
Premiera serialu w Polsce odbyła się 2 września 2002 roku na antenie Cartoon Network. Emisję zakończono w 2004 roku.
Opis fabuły.
Serial opowiada o historii Martinów, których światowa korporacja Krach Industries wysłała na stację kosmiczną. Krach Industries na rodzinie Martinów testuje możliwość podtrzymywania życia ludzkiego na stacji. Głową rodziny jest George Martin, niezdarny, ale miły kierownik stacji, któremu nowo zdobyta „władza” czasem uderza do głowy. Wspiera go żona Monica. Ich syn, Benjamin, jest pulchnym chłopcem, uwielbiającym bohaterów komiksów, a Betty to wiecznie przygnębiona, złośliwa, leniwa nastolatka.
Wersja polska.
Wersja polska: na zlecenie Alphanim – HAGI FILM I VIDEO WROCŁAW
Reżyseria: Igor Kujawski
Dialogi: Kaja Sikorska
Produkcja: Piotr Skotnicki
Realizacja: Jacek Kazimierczak
Wystąpili:
i inni

</doc>
<doc id="568224" url="https://pl.wikipedia.org/wiki?curid=568224" title="Zoila friendii">
Zoila friendii

Zoila friendii – gatunek porcelanki. Osiąga od 42 do 107 mm, typowy przedstawiciel mierzy około 70–80 mm. Porcelanka Scotta to wyjątkowo rzadki australijski gatunek. Ze względu na piękne wybarwienie muszli jest ona szczególnie poszukiwana przez kolekcjonerów – co (przy rzadkości występowania i surowości australijskiego prawa dotyczącego połowu i wywozu z kraju muszli) przekłada się na wysoką cenę muszli tej porcelanki.
Występowanie.
Tereny występowania "Zoila friendii" są bardzo zacieśnione i ograniczają się do zachodnich wybrzeży Australii.

</doc>
<doc id="568226" url="https://pl.wikipedia.org/wiki?curid=568226" title="Maria Theresa">
Maria Theresa

Maria Theresa – domniemana rafa koralowa na południowym Pacyfiku, na południe od archipelagu Tuamotu (Polinezja Francuska) i na wschód od Nowej Zelandii. Na francuskich mapach oznaczana też jako Tabor. Prawdopodobnie jest „widmową” wyspą.
Inne rafy bądź wysepki, których istnienie nie znajduje potwierdzenia, to rafa Ernest Legouvé, Jupiter Reef, Wachusett Reef i Rangitiki Reef. Nawet w XXI w., niektóre wydawnictwa kartograficzne nadal przedstawiają te wyspy na swych mapach (np. rafy Maria-Theresa i Ernest Legouve zaznaczone są w Atlasie Encyklopedycznym PWN i na nowozelandzkich mapach nawigacyjnych ).
Historia.
Odkrycie rafy Maria Theresa zgłosił 16 listopada 1843 roku kapitan statku "Maria-Theresa" Asaph P. Taber, wielorybnik, określając jej współrzędne geograficzne: . Próbowano ją odszukać bez powodzenia w 1957 roku.
W 1983 roku określono jej nowe współrzędne, ponad 1000 km na wschód: , lecz i tym razem poszukiwania zakończyły się niepowodzeniem. Wcześniej, w roku 1966 opublikowano zdjęcia autorstwa Dona Millera, rzekomo przedstawiające wyspę Tabor (w amatorskim piśmie „CQ”). Udowodniono jednakże, że była to mistyfikacja. Nowozelandzki statek "Tui" przeszukiwał intensywnie ten region w 1970 roku, okazało się, że głębokość oceanu wynosi tam przeciętnie 5000 m. 
W literaturze.
Wyspa Tabor, oraz leżąca w niewielkiej odległości Wyspa Lincolna, były miejscem akcji dwóch powieści Juliusza Verne’a: "Dzieci kapitana Granta" oraz "Tajemnicza wyspa". Druga z tych wysp jest wytworem wyobraźni pisarza.

</doc>
<doc id="568227" url="https://pl.wikipedia.org/wiki?curid=568227" title="A Republikanska futbołna grupa (1998/1999)">
A Republikanska futbołna grupa (1998/1999)

A Republikanska futbołna grupa (1998/1999) była 75. edycją najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Tytuł obroniła drużyna Liteks Łowecz.
Tabela końcowa.
1 Przy równej liczbie punktów decydowały bezpośrednie mecze: Pirin – Spartak 1:0 i 1:2, Botew – Szumen 5:2 i 1:1, Łokomotiw Płowdiw – Septemwri 2:0 i 1:1.
2 Trzy ostatnie zespoły spadły do II ligi, z której awansowały: Czernomorec Burgas, Bełasica Petricz i Olimpik Tetewen.

</doc>
<doc id="568228" url="https://pl.wikipedia.org/wiki?curid=568228" title="Synagoga rabina Cwi Lajtnera w Dukli">
Synagoga rabina Cwi Lajtnera w Dukli

Synagoga Cwi Lajtnera w Dukli – synagoga znajdująca się w Dukli przy obecnej ulicy Cergowskiej, w pobliżu głównej synagogi. 
Synagoga została zbudowana w 1884 roku z inicjatywy rabina Cwi Lajtnera. Podczas II wojny światowej hitlerowcy zdewastowali synagogę. Po zakończeniu wojny w synagodze przez wiele lat mieścił się magazyn, a obecnie sklep żelazno-przemysłowy oraz „Chiński Market” z odzieżą.

</doc>
<doc id="568229" url="https://pl.wikipedia.org/wiki?curid=568229" title="Linia sukcesji do belgijskiego tronu">
Linia sukcesji do belgijskiego tronu



</doc>
<doc id="568230" url="https://pl.wikipedia.org/wiki?curid=568230" title="Kilroy was here">
Kilroy was here

Kilroy was here (Kilroy był tutaj) – jedna z najbardziej znanych na świecie inskrypcji, wykonywanych w formie graffiti. Po raz pierwszy pojawiła się i zyskała popularność w czasie II wojny światowej.
Napisem "Kilroy was here" oraz towarzyszącym mu schematycznym rysunkiem, przedstawiającym postać wychylającą się zza muru, amerykańscy żołnierze ozdabiali ściany w miejscach obozowania. Rysunek przedstawiający Kilroya wzorowany jest na postaci z komiksu "Chad" George’a Edwarda Chattertona. Pierwowzorem postaci Kilroya był najprawdopodobniej James J. Kilroy, amerykański inspektor okrętowy, pracujący w czasie wojny w stoczni w Massachusetts, który oznaczał napisem "Kilroy was here" kontrolowane przez siebie maszyny. Z inskrypcją związanych jest wiele legend – m.in. Hitler miał wierzyć, że Kilroy jest amerykańskim superszpiegiem. Inskrypcję można odnaleźć praktycznie na całym świecie, m.in. na Statui Wolności czy Łuku Triumfalnym. Odpowiednikami Kilroya w innych krajach są m.in. "Clem" (Kanada), "Overby" (w latach 60. w Los Angeles), "Foo" (Wielka Brytania i Australia – zobacz też Foo w informatyce).
W Polsce dużą popularnością cieszy się podobna żartobliwa inskrypcja: "Tu byłem. Tony Halik", bądź "Tu byłem. Tkaczuk" lub charakterystycznie stylizowany symbol "ŁH". Na podobnej zasadzie w środowisku speleologów funkcjonuje "Byłem tu. M. Pulina" które można znaleźć w trudno dostępnych miejscach w wielu jaskiniach w Polsce i na świecie.

</doc>
<doc id="568231" url="https://pl.wikipedia.org/wiki?curid=568231" title="Wyspa Marii Teresy">
Wyspa Marii Teresy



</doc>
<doc id="568232" url="https://pl.wikipedia.org/wiki?curid=568232" title="Kilroy">
Kilroy



</doc>
<doc id="568233" url="https://pl.wikipedia.org/wiki?curid=568233" title="Denis Law">
Denis Law

Denis Law (ur. 24 lutego 1940 w Aberdeen) – szkocki piłkarz grający na pozycji napastnika. Aktywny w latach 1956–1974.
Życiorys.
Karierę rozpoczął w 1956 w Huddersfield Town w drugiej lidze angielskiej. Po czterech latach Manchester City wykupił go za 55 000 funtów, ustanawiając brytyjski rekord. Law spędził tam rok nim Torino FC kupiło go za 110 000 funtów, co również było rekordowym transferem pomiędzy klubem włoskim i angielskim. Mimo że grał dobrze we Włoszech, nie chciał zostać tam dłużej i w 1962 podpisał kontrakt z klubem Manchester United, ustanawiając kolejny rekord transferowy na poziomie 115 tys. funtów. Podczas 11 lat jakie tam spędził, strzelił 237 goli w 404 spotkaniach. Był nazywany przez fanów "The King" lub "The Lawman". W 1964 zdobył Złotą Piłkę dla najlepszego piłkarza Europy oraz pomógł klubowi wywalczyć mistrzostwo Anglii w 1965 i 1967, a także Puchar Europy w 1968, choć nie zagrał w meczu finałowym z Benficą. Opuścił Manchester United w 1973 i wrócił do Manchesteru City na jeden sezon.
Law rozegrał w barwach Szkocji 55 spotkań, strzelając 30 goli, co do dzisiaj stanowi rekord tej reprezentacji. Na zakończenie kariery reprezentował Szkocję w mistrzostwach świata w 1974.
Denis Law jest jednym z trzech piłkarzy (także George Best i Bobby Charlton) umieszczonych na pomniku "United Trinity" przed stadionem Old Trafford w Manchesterze. W 2016 otrzymał Order Imperium Brytyjskiego w randze Komandora (CBE).

</doc>
<doc id="568235" url="https://pl.wikipedia.org/wiki?curid=568235" title="Bita śmietana">
Bita śmietana

Bita śmietana – śmietana bądź śmietanka, zawierająca zazwyczaj więcej niż 30% tłuszczu, napowietrzona. Technicznie rzecz ujmując, bita śmietanka jest jednocześnie emulsją i pianą. Powietrze wtłaczane podczas ubijania zostaje uwięzione pod postacią pęcherzyków z błonami białkowymi, otoczonych zemulgowanym tłuszczem. 
 Przepis na bitą śmietanę pojawia się w pierwszej polskiej książce kucharskiej, "Compendium ferculorum, albo Zebranie potraw" Stanisława Czernieckiego, wydanej w 1682 roku.
W literaturze gastronomicznej występuje pojęcie kremu bita śmietanka (lub kremu z bitej śmietany). Powstaje on poprzez krótkie ubicie schłodzonej śmietanki (30% lub 36%) dodając pod koniec ubijania cukier puder i wanilinę (lub etylowanilinę). Krem bita śmietanka zaliczany jest do kremów do tortów z grupy produkowanych na zimno. Jest to wyrób nietrwały, przeznaczony do konsumpcji w ciągu 6 godzin (gdy przechowywany w temp. ok. 6°C). W celu utrwalenia kremu, pod koniec ubijania obok wymienionych składników dodaje się rozpuszczoną żelatynę. Dawniej używano do tego celu karuku.
Mocno słodka bita śmietanka nazywana jest "crème chantilly".
Regulacje.
Decyzją Trybunału Sprawiedliwości Unii Europejskiej z 2017 roku termin "bita śmietana" (jako "chantilly") co do zasady zarezerwowany jest wyłącznie dla przetworów mleka zwierzęcego, podobnie jest w wypadku pojęć: ser, śmietana, śmietanka, masło i jogurt.

</doc>
<doc id="568236" url="https://pl.wikipedia.org/wiki?curid=568236" title="Neobernaya spadicea">
Neobernaya spadicea

Neobernaya spadicea – gatunek porcelanki; jedyny przedstawiciel rodzaju Neobernaya. Osiąga od 30 do 81 mm, typowy przedstawiciel mierzy około 35–50 mm. Porcelanka kasztanowa to jedna z częściej występujących i bardziej pospolitych amerykańskich porcelanek. Jednakże, mimo dość dużego obszaru występowania, rzadko można znaleźć dużego osobnika tego ślimaka – przyczynami tego stanu są zanieczyszczenie wód przybrzeżnych Stanów Zjednoczonych oraz nadmierny połów.
"Neobernaya spadicea" wytwarza muszle o bardzo charakterystycznym wzorze i ubarwieniu, co sprawia, że bardzo łatwo ją rozpoznać i odróżnić od innych porcelanek – nieco podobny wzór (ale zupełnie inne ubarwienie) ma jedynie "Erronea onyx".
Występowanie.
Porcelanka "Neobernaya spadicea" występuje w pasie wód Pacyfiku od południowej części amerykańskiego stanu Kalifornia aż po zachodnie wybrzeża Kolumbii.

</doc>
<doc id="568239" url="https://pl.wikipedia.org/wiki?curid=568239" title="Mikołaj Witczak">
Mikołaj Witczak

Mikołaj Franciszek Witczak (ur. 2 lipca 1896 we Wrocławiu, zm. 25 kwietnia 1976 w Rybniku) – polski działacz społeczny i przedsiębiorca, działacz plebiscytowy, powstaniec śląski.
Życiorys.
Mikołaj Franciszek Witczak urodził się we Wrocławiu. Był synem pochodzącego z Wielkopolski Mikołaja seniora i Niemki, Marii Anny von Adlersfeld. Miał czwórkę rodzeństwa, jednak wieku dorosłego dożył jedynie sam Mikołaj i jego młodszy brat Józef.
Działał w POW Górnego Śląska. Był organizatorem 2 „Południowego” Pułku Strzelców Rybnickich, szefem referatu organizacyjnego w Piotrowicach. W czasie I powstania śląskiego dowodził, wspólnie z Janem Wyglendą, w potyczce pod Godowem, natomiast podczas II powstania kierował zdobyciem Wodzisławia. W latach 1920–1921 był inspektorem Centrali Wychowania Fizycznego na powiaty: rybnicki, raciborski i pszczyński. W trakcie III powstania pełnił funkcję zastępcy dowódcy Grupy „Południe”.
W okresie międzywojennym był współwłaścicielem uzdrowiska w Jastrzębiu-Zdroju. Był działaczem Związku Powstańców Śląskich.
W związku z wybuchem II wojny światowej, z obawy przed niemieckimi prześladowaniami, razem z bratem zdecydował się opuścić Polskę. Służył w Polskich Siłach Zbrojnych na Zachodzie. W 1946 wrócił do kraju, był kilkakrotnie aresztowany. Zmarł w 1976 w Rybniku.

</doc>
<doc id="568241" url="https://pl.wikipedia.org/wiki?curid=568241" title="Musza">
Musza

Musza (, ) – rzeka w północnej części Litwy i na Łotwie. Długość – 164 km, powierzchnia zlewni – 5318 km². 
Swoje źródła bierze kilkanaście km na południe od Żagorów. Płynie w kierunku południowo-wschodnim i łączy się z Daugyvenė, po czym kieruje się na wschód, przepływając niedaleko Johaniszkiele i Poswolu. Po przyjęciu dopływu Lėvuo, skręca na północ; 6 km płynie litewsko-łotewską granicą, zaś 18 km już na łotewskim terytorium. Nieopodal Bauska, łączy się z rzeką Niemenek (Nemunėlis) tworząc rzekę Lelupa. W widłach Muszy i Niemenka znajduje się Zamek Bowski.
Główne dopływy (wszystkie prawe) to: Vilkvedis, Voverkis, Kulpė, Kruoja, Daugyvenė, Mažupė, Lėvuo, Pyvesa, Viekšmuo, Tatula, Čeriaukštė.

</doc>
<doc id="568242" url="https://pl.wikipedia.org/wiki?curid=568242" title="NK Zagreb">
NK Zagreb

Nogometni Klub Zagreb – chorwacki klub piłkarski z siedzibą w Zagrzebiu.
Historia.
Klub został założony w 1903 jako PNIŠK ("Prvi Nogometni I Športski Klub", co znaczy po polsku "Pierwszy Piłkarski i Sportowy Klub"), będąc jednym z pierwszych w Chorwacji. Jednak od czasu II wojny światowej, NK Zagrzeb ciągle jest w cieniu innych klubów z Chorwacji, a w szczególności lokalnego rywala Dinamo Zagrzeb.
Jednym z najbardziej znanych piłkarzy grających w historii w NK Zagrzeb jest Ivica Oliċ, który powiódł klub do pierwszego i jak dotąd jedynego mistrzostwa ligi chorwackiej w 2002 r. Tutaj warty wzmianki jest także Joško Popović (który grał w NK w latach 90. i do 2005 r. był nadal aktywnym piłkarzem) najlepszy strzelec w historii ligi chorwackiej.
NK Zagrzeb gra na Stadion Kranjčevićeva, którego pojemność liczy 12 000 widzów. Fani klubu zwani są przez innych kibiców "Białymi Aniołami"
Klub NK nosi przydomek „poeci” ("pjesnici" po chorwacku), gdyż ulica Kranjčevićeva, na której mieści się stadion NK, została nazwana od nazwiska chorwackiego poety Silvije Strahimir Kranjčevića.

</doc>
<doc id="568244" url="https://pl.wikipedia.org/wiki?curid=568244" title="Duża Synagoga w Jarosławiu">
Duża Synagoga w Jarosławiu

Duża Synagoga w Jarosławiu – największa synagoga znajdująca się w Jarosławiu między ulicą Ordynacką od strony północnej a Opolską 12 od strony południowej, na tzw. placu Bożnic.
Historia.
Zamysł budowy nowej synagogi narodził się zaraz po pożarze starej bożnicy. W 1810 roku zawiązał się komitet budowy synagogi, na czele którego stanął Naftali Herz. Budowa została ukończona w 1811 roku. W 1905 roku została gruntownie wyremontowana.
Według relacji Mieczysława Orłowicza synagogę wzniesiono z materiału pochodzącego z rozebranej na skutek zawalenia się wieży kolegiaty Wszystkich Świętych. Hipoteza ta jednak od początku podawana była w wątpliwość. Ze względów religijnych, Żydom nie wolno było używać materiałów pochodzących z rozbiórki świątyni katolickiej. Ostatecznie potwierdziły to prace wykopaliskowe przeprowadzone w latach 60. XX wieku. Odkryto wówczas, że synagoga została w całości zbudowana z nowych cegieł. 
Podczas II wojny światowej Niemcy doszczętnie zdewastowali wnętrze synagogi. Po zakończeniu wojny przez kilka lat stała opuszczona. W 1954 roku o budynek starał się Związek Branżowy Spółdzielni Chemiczno-Mineralnych w Rzeszowie, który chciał w niej urządzić zakład szklarsko-chemiczny i spółdzielnię szklarsko-chemiczną. W protokole zdawczo-odbiorczym z 5 lipca 1954 roku napisano:
W 1955 roku Związek Branżowy Spółdzielni Chemiczno-Mineralnych zrezygnował z użytkowania synagogi i w związku z tym od 1 października tego samego roku została przekazana w zarząd i bezpłatne użytkowanie Wydziałowi Oświaty Prezydium Wojewódzkiej Rady Narodowej w Rzeszowie z przeznaczeniem na Dom Harcerza oraz magazynów M.H.D.
W 1962 roku synagoga została przekazana Państwowemu Liceum Sztuk Plastycznych im. Stanisława Wyspiańskiego z przeznaczeniem na sale wystawowe. W protokole zdawczo-odbiorczym z 21 maja 1962 roku napisano:
W związku z tym synagoga została w latach 1965-1973 zaadaptowana do nowych funkcji i gruntownie wyremontowana. Wówczas m.in. położono nowy dach, przeprowadzono konserwację babińca, usunięto pozostałości elementów kultu religijnego, a mianowicie: górny fragment Aron ha-kodesz, cztery tablice inskrypcyjne oraz zabielono istniejące fragmenty polichromii. Wspomniane elementy zostały przekazane Muzeum w Jarosławiu.
W 1990 roku przeprowadzono rozległy remont budynku, przeprowadzono konserwację babińca oraz położono nowy dach. Od 1998 roku w budynku mieści się Instytut Informatyk Państwowej Wyższej Szkoły Zawodowej. W ostatnich latach na mocy ustawy z 1997 roku o restytucji mienia żydowskiego, synagoga została zwrócona Gminie Wyznaniowej Żydowskiej w Krakowie. Obecnym opiekunem obiektu jest Fundacja Ochrony Dziedzictwa Żydowskiego.
Architektura.
Murowany z cegły budynek synagogi, został wzniesiony na planie kwadratu o wymiarach 24 na 24 metry i wysokości 10 metrów. Wewnątrz znajduje się kwadratowa główna sala modlitewna o boku 7 metrów i wysokości dwóch kondygnacji, trzy parterowe przedsionki oraz nawa boczna o trzech kondygnacjach zawierających osiem pomieszczeń, w tym babińce. Kubatura budynku wynosi 5200 m³.
Główna sala modlitewna przekryta jest sklepieniem krzyżowym, dziewięciopolowym o zmniejszonym polu środkowym, typu halowego, podparte czterema filarami o jońskich głowicach, między którymi pierwotnie znajdowała się bima. Do dnia dzisiejszego z oryginalnego wyposażenia zachowała się górna część oprawy Aron ha-kodesz oraz trzy tablice inskrypcyjne z lat 1811-1824, znajdujące się w zbiorach Muzeum Zamek w Łańcucie. Do dnia dzisiejszego w większości zachował się także wystrój zewnętrzny oraz charakterystyczne, półokrągło zakończone okna.

</doc>
<doc id="568246" url="https://pl.wikipedia.org/wiki?curid=568246" title="Schilderina achatidea">
Schilderina achatidea

Schilderina achatidea – gatunek porcelanki. Osiąga od 22 do 50 mm, standardowo około 30–35 mm. Porcelanka agatowa występuje na średnio-dużym obszarze i nie należy do bardzo pospolitych.
Występowanie.
"Schilderina achatidea" zamieszkuje wody od zachodniej części Morza Śródziemnego aż po północną i zachodnią Afrykę.

</doc>
<doc id="568250" url="https://pl.wikipedia.org/wiki?curid=568250" title="Kamen Ingrad Velika">
Kamen Ingrad Velika

Nogometni Klub Kamen Ingrad – nieistniejący już klub piłkarski z Chorwacji, mający siedzibę w mieście Velika, leżącym niedaleko Požegi, który przez kilka sezonów występował w chorwackiej pierwszej lidze. 
Klub został założony jako NK Velika w 1929 r. Po II wojnie światowej zmienił nazwę na NK Papuk.
Nazwa Kamen Ingrad Velika obowiązywała od 1999 r. – Kamen Ingrad była to firma budowlana, która była głównym sponsorem klubu. Tuż po inwestycji Kamenu Ingrad, klub ten systematycznie piął się w górę i w 2002 r. awansował do pierwszej ligi oraz zagrał w 2003 r. w Pucharze UEFA. Najwyższe miejsce w lidze to 4. w sezonie 2002/2003. Następne sezony były jednak coraz mniej udane, co wiązało się z pogłębiającymi się problemami finansowymi tytularnego sponsora. W sezonie 2006/2007 Kamen Ingrad spadł do chorwackiej drugiej ligi, a w następnym roku jeszcze niżej. W lipcu 2008 roku ogłoszono, że klub nie przystąpi do rozgrywek w następnym sezonie, a wkrótce potem został on rozwiązany.

</doc>
<doc id="568251" url="https://pl.wikipedia.org/wiki?curid=568251" title="Jacek Kopczyński">
Jacek Kopczyński

Jacek Kopczyński (ur. 11 sierpnia 1971 w Łodzi) – polski aktor teatralny, telewizyjny, filmowy, dubbingowy oraz lektor.
Życiorys.
Kariera aktorska.
W 1994 ukończył studia na Wydziale Aktorskim PWSFTviT w Łodzi.
Na deskach teatru zadebiutował w 1992, wcielając się w rolę syna Macieja w "Karmanioli" Joanny Kulmowej w reżyserii Marka Sikory na scenie Teatru Powszechnego w Łodzi, gdzie grał w latach 1992–1994. Występował także w warszawskich teatrach: Dramatycznym (1992, 1994–1999), Na Woli (1995) i Bajka (2006).
Zajmuje się pracą głosem. Uważany jest za jednego z lepszych modulatorów. Użyczył głosu m.in. Snagglepussowi w filmach o Misiu Yogi, tytułowemu bohaterowi filmu "Herkules", Piotrusiowi Panowi w filmie "Piotruś Pan i piraci" (1990), Fredowi w produkcjach o Scoobym Doo (od 1998) oraz Andy’emu Larkinowi w serialu "Ach, ten Andy!" (2003–2009), a także księciu Arthasowi Menethilowi i Illidanowi Stormrage’owi w grach komputerowych z serii "Warcraft" oraz głównym bohaterom gier "" (2003) i "Assassin’s Creed" (2008).
Regularnie występuje w filmach i serialach przed kamerą. Telewidzowie znają go z ról w serialach: "Pensjonat pod Różą, Samo życie, M jak miłość i Leśniczówka." Występował też w serialach: Polsatu ("Linia życia" i "Na krawędzi 2"), TVP1 ("Klan, Ojciec Mateusz, Korona królów, Komisarz Alex") i TVN ("Na Wspólnej, Szadź, Druga szansa, Kryminalni").
Życie prywatne.
Z byłą żoną ma syna, Maksymiliana (ur. 2004). Następnie związał się z piosenkarką Patrycją Markowską, z którą ma syna, Filipa (ur. 2008). We wrześniu 2022 pojawiły się informacje o rozstaniu pary, a Kopczyński następnie związał się z pisarką Klaudią Kardas, co ta potwierdziła w styczniu 2023.

</doc>
<doc id="568252" url="https://pl.wikipedia.org/wiki?curid=568252" title="Bitwa pod Szentgotthárd">
Bitwa pod Szentgotthárd

Bitwa pod Szentgotthárd – starcie zbrojne, które miało miejsce 1 sierpnia 1664 podczas IV wojny austriacko-tureckiej (1663–1664).
Po opanowaniu Sárváru i Komárna armia turecka (130 tys. żołnierzy) pod wodzą wielkiego wezyra Ahmeda Köprülü dotarła do południowego brzegu rzeki Ráby, na której drugim brzegu stanął na czele armii austriacko-niemiecko-francuskiej Raimondo Montecuccoli (60 tys. żołnierzy) zamierzając przeszkodzić Turkom w przeprawie. W dniach 26–27 lipca Turcy usiłowali bez powodzenia przeprawić się pod Körmend i pod Csákány. Dnia 30 lipca obie armie znalazły się pod Szentgotthárd. Prawe skrzydło armii Montecuccolego stanowili Austriacy, centrum oddziały niemieckie, lewe skrzydło Francuzi.
31 lipca Turcy próbowali przeprawić się przez rzekę, ale zostali odrzuceni. Dnia 1 sierpnia część wojska tureckiego przeprawiła się na północny brzeg i odrzuciła centrum sprzymierzonych, jednak nie została w porę wzmocniona posiłkami. Atakowana przez Montecuccolego natarciem z obu skrzydeł nie zdołała rozszerzyć przyczółka i zaczęła sypać szańce. Köprülü rzucił na skrzydła Montecuccolego jazdę, natomiast przeciwko prawemu skrzydłu zastosował uderzenie czołowe z głębokim obejściem. Austriacy odrzucili Turków szarżą własnej jazdy, a Francuzi ogniem artylerii. Tymczasem centrum armii Montecuccolego, wsparte posiłkami z obu skrzydeł, pobiło i wyparło do rzeki Turków z północnego brzegu. Wezbrane wody uniemożliwiły Montecuccoliemu przeprawienie się na południowy brzeg rzeki i podjęcie pościgu. Dnia 6 września Turcy wycofali się na wschód. Montecuccoli stracił 2–6 tys. zabitych i rannych, a Turcy – 12–16 tys. zabitych i rannych.
Wprowadzenie.
W czerwcu 1664 roku głównodowodzący południowej armii cesarskiej, chorwacki ban Nikola Zrinski, zmuszony został do przerwania oblężenia osmańskiej twierdzy Kanizsa, po tym gdy w okolice miasta nadciągnęły wojska tureckie w sile 50 tys. ludzi pod wodzą wielkiego wezyra Ahmeda Köprülü. Po dotarciu do miasta wezyr skierował swoje wojska w kierunku zachodnim zdobywając twierdzę Nowy Zrin, której licząca 17 tys. ludzi południowa armia cesarska nie zdecydowała się na obronę. Nie mogąc znaleźć wyjścia z sytuacji i przyjść z miastu z odsieczą dnia 29 czerwca głównodowodzący armii cesarskiej Montecuccoli zamierzał opuścić jej szeregi.
Przed bitwą.
Po zniszczeniu twierdzy Nowy Zrin, armia Osmanów skierowała się na Wiedeń. Dnia 30 lipca główne siły tureckie w pobliżu Szentgotthárd natknęły się na wojska cesarskie, stacjonujące na lewym brzegu rzeki Raby. Składające się z różnych narodowości siły cesarskie Montecuccolego, które jeszcze w lutym 1644 liczyły 28,5 tys. ludzi, na skutek złej sytuacji sanitarnej i braków w zaopatrzeniu stopniały do 25 tys. żołnierzy. Naprzeciwko cesarskiej armii na prawym brzegu rzeki stanęło 50 tys. Turków.
Ustawienie sił alianckich.
Wielki wezyr starał się wywabić słabszego liczebnie przeciwnika na prawy brzeg rzeki. Montecuccoli zebrał wszelkie dostępne sobie wojska na północnym brzegu rzeki, budując przyczółek w okolicy Szentgotthárd. Prawe skrzydło wojsk Montecuccolego składało się z regimentów cesarskich wyposażonych w artylerię. W centrum stanęły oddziały niemieckie dowodzone przez marszałka polnego Jerzego Fryderyka, hrabiego Waldeck, zaś z Francuzami stanął na prawym skrzydle. Najbardziej na prawo znajdowały się oddziały kawalerii pod wodzą generała Johanna von Sporcka.
Bitwa.
Atak turecki przez rzekę.
Wczesnym rankiem dnia 1 sierpnia 1644 roku 3 tys. spahisów oraz 3 tys. janczarów przekroczyło rzekę Rabę, atakując skutecznie stanowiska cesarskich, a następnie obóz niemiecki, który wbrew rozkazom Montecuccolego nie został dostatecznie wzmocniony przez siły Waldecka. Turcy zupełnie zaskoczyli nieuporządkowane centrum wojsk cesarskich, całkowicie je rozpraszając. W czasie gdy spahisi niszczyli centrum przeciwnika, janczarom udało się zająć miasteczko Szentgotthárd. Wojska cesarskie stanęły przed bardzo trudną sytuacją.
Kontratak cesarski.
W tej krytycznej sytuacji Montecuccoli na czele 3 regimentów piechoty oraz dwóch regimentów kirasjerów, wspierany przez wojska saskie margrabiego von Baden-Durlach osobiście poprowadził atak na Turków. W tym samym czasie komendant korpusu reńskiego hrabia von Hohenlohe na czele dwóch batalionów i 4 szwadronów uderzył z kierunku wschodniego na Szentgotthárd, wypierając janczarów z miasteczka. Udział w walce wzięły też brygada kawalerii francuskiej i dwa francuskie regimenty piechoty, które zajęły część miasteczka, odpierając kontrataki tureckie.
Po ciężkich walkach Turcy rozpoczęli wycofywanie się mostem w kierunku przyczółka na lewym brzegu rzeki, opuszczając również zdobyty obóz niemiecki. W tym momencie w szeregach dowództwa aliantów nie było zgodności co do dalszego przebiegu walki: starać się utrzymać zdobyte pozycje czy przypuścić atak na wroga na drugi brzeg rzeki. W chwili gdy toczono gorące spory na temat dalszego postępowania, nadeszła wiadomość o ataku jazdy tureckiej na prawe skrzydło cesarskie.
Atak jazdy tureckiej.
W ataku udział wzięło 4 tys. spahisów, którzy przeprawili się przez rzekę uderzając na prawa flankę cesarskich. Wówczas nastąpił kontratak najbardziej wysuniętej na prawo kawalerii generała Sporcka, który uderzył na przeważające liczebnie wojska tureckie, odrzucając je w kierunku rzeki.
Decydujący atak wojsk cesarskich.
Po sukcesie na prawym skrzydle głównodowodzący wojsk cesarskich, zdecydował się rzucić do ataku na przyczółek mostowy na lewym skrzydle wszystkie dostępne siły. Wojska tureckie nie były w stanie powstrzymać przeprowadzonego z impetem ataku wojsk cesarskich. Walki z oszańcowanymi obrońcami trwały do późnego popołudnia. Do tego czasu armii koalicyjnej udało się zmusić do ucieczki pozostałe na lewym brzegu rzeki wojska tureckie, którym zadano wielkie straty. Z powodu wysokiej fali rzecznej kolejne ataki wpław nie były już możliwe. Starcie zakończyło się zwycięstwem cesarskich. Straty tureckie to około 6–12 tys. ludzi, wojska cesarskie straciły 2–6 tys. żołnierzy.
Podsumowanie.
Bitwa pod Szentgotthárd uważana jest za jedną z najbardziej znanych w historii wojen tureckich. Na uwagę zasługuje fakt, że dwukrotnie mniejsza armia cesarska pokonała przeważającego liczebnie wroga. Wielonarodowość sił cesarskich miała swoje wady i zalety. Początkowe ociąganie się Francuzów przed atakiem jest tego przykładem. Historycy pomniejszają jednak sukces cesarskich, podając w wątpliwość stan wojsk.
Z liczącej 50 tys. armii tureckiej w walce udział wzięło zaledwie 12 tys., które po przeprawieniu się przez rzekę natknęły się na równie silnego przeciwnika. Fakt, że dowództwo tureckie w pierwszej korzystnej fazie bitwy nie wysłało do ataku większej ilości wojsk tłumaczy się silnym deszczem i wzrastającą falą na rzece Rabie. Dnia 10 września 1664 roku, 9 dni po bitwie w Eisenburgu zawarto traktat pokojowy w Vasvár na okres 20 lat, który miałana celu utrzymanie pokoju z Imperium Osmańskim, wobec wewnętrznego konfliktu habsbursko-węgierskiego. 

</doc>
<doc id="568253" url="https://pl.wikipedia.org/wiki?curid=568253" title="A Republikanska futbołna grupa (1999/2000)">
A Republikanska futbołna grupa (1999/2000)

A Republikanska futbołna grupa (1999/2000) była 76. edycją najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Tytułu nie obroniła drużyna Liteks Łowecz. Nowym mistrzem Bułgarii został zespół Lewski Sofia.
Tabela końcowa.
1 Metalurg Pernik nie otrzymał licencji na grę w pierwszej lidze i został zastąpiony przez FK Szumen, zespół, który na koniec rozgrywek 1998-1999 zajął w tabeli 14. miejsce, pierwsze oznaczające spadek z ekstraklasy.
2 Przed sezonem mistrz kraju Liteks Łowecz zmienił nazwę na PFK Łowecz (po wycofaniu się głównego sponsora).
3 Przed sezonem Lewski Kjustendił zmienił nazwę na Wełbyżd Kjustendił (po pozyskaniu sponsora).
4 Przed sezonem beniaminek ekstraklasy Olimpik Tetewen połączył się z drugoligową Beroe Stara Zagora.
5 Trzy ostatnie zespoły i dwunasty spadły do II ligi, z której awansowały: Czerno More Warna i Hebyr-Iskyr Pazardżik (po wygraniu barażów z Dobrudżą Dobricz). Olimpik utrzymał się dzięki zwycięstwu 2:0 w barażu ze Spartakiem Plewen.
6 Po sezonie ekstraklasę zmniejszono do 14 zespołów.

</doc>
<doc id="568255" url="https://pl.wikipedia.org/wiki?curid=568255" title="Panie Janie">
Panie Janie

Panie Janie – piosenka. Wykonuje się ją najczęściej jako kanon dwu- lub czterogłosowy.
W Wielkiej Brytanii, Niemczech, a w następstwie również w innych krajach germańskich, panuje przekonanie, że jest to francuska piosenka dziecięca. Jednak istnieją poważne przesłanki ku temu, by zaliczyć ją do ogólnoeuropejskiego dziedzictwa kulturowego.
Pieśń jest znana w Europie, przetłumaczono ją na większość języków europejskich. Znana jest również poza Europą: w Azji, w Afryce, w Ameryce Północnej. Czirokezi budzą Józefa na polowanie. Chińczycy śpiewają na tę samą melodię piosenkę o tygrysach lub o komarach. Piosenki te tak zadomowiły się w Chinach, że uważane są za chińskie piosenki ludowe.
Historia.
Historia tego utworu sięga najprawdopodobniej późnego średniowiecza i związana jest z historią szlaków pielgrzymkowych do grobu św. Jakuba Apostoła.
Od IX w. do Santiago de Compostela w północno-zachodniej Hiszpanii podążają pielgrzymki – i to nie tylko z Hiszpanii, ale z bardzo odległych stron. ("Santiago" znaczyło pierwotnie „Święty Jakub”, dziś znaczy tyle co „Jakub”, przy czym chodzi tu o postać Apostoła Jakuba, a nie biblijnego Patriarchy Jakuba, syna Izaaka; obecnie „św. Jakub” to "San Santiago").
W ciągu wieków powstała cała sieć dróg, zwanych Drogą św. Jakuba, które wiodły od Morza Bałtyckiego przez Polskę, Niemcy, Szwajcarię i Francję aż do Santiago. Rekonstrukcja tych szlaków (rozpoczęta w 1986, trwająca nadal) była pierwszym projektem w ramach programu Europejskich Szlaków Kulturowych Rady Europy.
Być może pierwotna wersja powstała w języku łacińskim, który w tamtych czasach był językiem liturgicznym i międzynarodowym – społeczność pielgrzymów mówiła przecież bardzo różnymi językami. Być może pieśń powstała w którejś z grup pątniczych w jej ojczystym języku i wersja łacińska była jednym z pierwszych tłumaczeń.
Uczestnicy pielgrzymek do Santiago de Compostela zwani byli pielgrzymami lub braćmi jakubowymi. Dawniej pielgrzymi wędrowali pieszo, wędrówka trwała nieraz całe miesiące. Pątnicy wstawali bardzo wcześnie, by po porannej mszy świętej wyruszyć w dalszą drogę.
W XV wieku, na trasie do Santiago, powstała piosenka, wyśmiewająca leniwych pielgrzymów, którzy nie zrywali się na pierwszy dźwięk dzwonu.
Niemcy.
Piosenka pojawiła się w Niemczech w XVII w.
Bohater kanonu nazywa się "Bruder Jakob" (Brat Jakub) lub "Meister Jakob" (Mistrz Jakub). Zwracamy się do niego bezpośrednio, w 2. os. l. poj. ("du").
„Brat Jakub” może oznaczać zarówno pielgrzyma, jak i prostego zakonnika. „Mistrz Jakub” może oznaczać rzemieślnika. Rzemieślnicy byli znacząca grupą wśród pielgrzymów. Pielgrzymka do Composteli była niejako obowiązkiem świeżo wyzwolonego czeladnika. Może również oznaczać budowniczego kościoła. Co najmniej od XI do XVI we Francji i w Hiszpanii istniał cech budowniczych kościołów o nazwie "les Enfants du Maître Jacques" ("Kinder von Meister Jakob" = Dzieci Mistrza Jakuba). Wiele z niemieckich kościołów zostało zbudowanych przez „Mistrza Jakuba”.
W Austrii prawdopodobnie był to również "Bruder Martin" (Brat Marcin).
Francja.
Bohater kanonu nazywa się "Frère Jacques" (Brat Jakub). Zwracamy się do niego bardziej formalnie, w 2. os. l. mn. ("vous").
Hiszpania.
W języku hiszpańskim wyjątkowo bohater kanonu nosi cztery różne imiona: "Martinillo", "Fray Santiago", "Fray Francisco" lub "Fray Felipe".
W katedrze w hiszpańskim mieście Burgos – ważnym etapie na Drodze św. Jakuba – znajduje się sławny zegar z XVI w. Charakterystycznym elementem są dwie postacie: większa – "Papamoscas", od której zegar nosi nazwę – i mniejsza – "Martinillo"."Papamoscas" wybija pełne godziny, uderzając w dzwon i poruszając przy tym ustami, jakby śpiewał z trzymanej w dłoni partytury (stąd zapewne jego imię, oznaczające prawdopodobnie „połykacz much”)."Martinillo" wybija kolejne kwadranse, uderzając w dwa dzwonki trzymanymi w dłoniach młoteczkami. Jego imię powstało zapewne z połączenia męskiego imienia "Martín" ze słowem "martillo" (= „młotek”).
"Santiago" pierwotnie znaczyło „święty Jakub Większy, Apostoł”, dzisiaj to po prostu „Jakub”.
Analiza tekstu.
Analiza uwzględnia tylko dostępne wersje w językach europejskich (poza albańskim), nie uwzględnia również tłumaczeń na język esperanto, które powstały w XX w.
Brat Jakub
Brat Santiago = (święty) Jakub
Ojciec Jakub
Mistrz Jakub
Dzwonnik Marcin
"Martinillo"
Brat Marcin
Brat Jan
Pan Jan
Brat Filip
Brat Franciszek
Słychać dzwon(y).
Bohater piosenki śpi, choć powinien był wstać (domyślnie: jako pierwszy).
Bohater piosenki śpi i nie słyszy dzwonu (dzwonów).
Nie wiadomo, gdzie bohater piosenki jest.
Wstać na dźwięk dzwonu (dzwonów).
Bić w dzwon(y).
Dzwonić na poranną modlitwę / na jutrznię.(W kilkuzwrotkowej włoskiej wersji: dzwonić na jutrznię, w południe i na nabożeństwo wieczorne / nieszpory.)
Inne zastosowanie melodii.
Melodia kanonu jest wykorzystywana w praktyce przedszkolnej i w dydaktyce języków obcych. Do tej melodii układane są słowa, mające zachęcać do zabawy lub utrwalać słownictwo, względnie reguły gramatyczne języka obcego.
W Chinach wykorzystywana była do walki politycznej (jak kuplety z okresu po obaleniu cesarstwa (1911), zachęcające: „Razem bijmy obce potęgi, razem bijmy konserwatywnych konfucjanistów”: "Dadao lie qiang, dadao Kongjia dian", które w 1926 (okresu współpracy maoistów z kuomintangowcami) pretendowały do roli hymnu narodowego, czy kuplety polityczne z Placu Tian’anmen z roku 1989).
Przykłady w języku esperanto.
Tekst 4:
(Piosenka o uczniu, wychodzącym do szkoły) i 

</doc>
<doc id="568258" url="https://pl.wikipedia.org/wiki?curid=568258" title="Mała Synagoga w Jarosławiu">
Mała Synagoga w Jarosławiu

Synagoga Mała w Jarosławiu – synagoga znajdująca się w Jarosławiu przy placu Bożnic 5, na północ od Dużej Synagogi.
Synagoga została zbudowana w 1900 roku. Podczas II wojny światowej hitlerowcy zdewastowali wnętrze synagogi. W latach 1969-1973 przeprowadzono remont budynku z przeznaczeniem na Pracownie Konserwacji Dzieł Sztuki. Wówczas częściowo zatarto pierwotny wygląd synagogi, a do ściany zachodniej dobudowano modernistyczną, oszkloną klatkę schodową. W 2001 roku została sprzedana prywatnej spółce i od tego czasu stoi opuszczona.
Murowany budynek synagogi został wzniesiony na planie prostokąta. Główna sala modlitewna znajdowała się od strony północnej z 1000 miejsc siedzących. Od strony południowej znajdował się przedsionek, nad którym znajdował się babiniec. Jedynym elementem wyposażenia wewnętrznego wskazującym, że kiedyś budynek był synagogą, jest występ w ścianie wschodniej, gdzie znajdował się Aron ha-kodesz. Synagoga zachowała wystrój zewnętrzny, m.in. charakterystyczne półokragle zakończone okna oraz znajdujące się na ścianie szczytowej dekoracja w kształcie tablic Dekalogu.

</doc>
<doc id="568259" url="https://pl.wikipedia.org/wiki?curid=568259" title="Mechloretamina">
Mechloretamina



</doc>
<doc id="568260" url="https://pl.wikipedia.org/wiki?curid=568260" title="Pustularia bistrinotata">
Pustularia bistrinotata

Pustularia bistrinotata – gatunek porcelanki. Osiąga od 14 do 24 mm i jest jedną z mniejszych porcelanek. Mimo tego, iż zamieszkuje spory obszar i jest stosunkowo pospolita, jej muszle w handlu nie są bardzo częste – wynika to najprawdopodobniej z wielkości ślimaka i związanych z tym trudności w jego poławianiu.
Występowanie.
"Pustularia bistrinotata" występuje dość licznie w wodach Morza Czerwonego oraz w zachodniej części Indo-Pacyfiku.

</doc>
<doc id="568261" url="https://pl.wikipedia.org/wiki?curid=568261" title="Freespire">
Freespire



</doc>
<doc id="568262" url="https://pl.wikipedia.org/wiki?curid=568262" title="NK Osijek">
NK Osijek

Nogometni Klub Osijek – chorwacki klub piłkarski z siedzibą w Osijeku. Został założony w 1947 roku.
Historia.
Klub powstał w 1945 roku pod nazwą Udarnik (Przodownik), kontynuując tradycję przedwojennego klubu NK Slavija Osijek, która występowała w lidze jugosłowiańskiej w sezonie 1922/1923 i w Chorwackiej Lidze Piłkarskiej w roku 1940. W roku 1946 Udarnik został połączony z zespołem NK Slavonija i przyjął nową nazwę NK Proleter. W roku 1961 zmieniono nazwę na Slavonija, a w końcówce roku 1967 po raz kolejny zmieniono nazwę, na tę, która istnieje do dziś czyli NK Osijek. W tym okresie drużyna występowała w czerwono-niebieskich barwach, które w latach 70. zmieniono na biało-niebieskie barwy, w których drużyna gra do dziś. Zespół w pierwszej lidze zadebiutował w spotkaniu z pochodzącym ze Słowenii zespołem Odred Ljubljana. Do historii przeszedł rozgrywany 2 sierpnia 1953 mecz przeciwko zespołowi FK Borac Banja Luka, gdzie na własnym stadionie NK Osijek pokonał Borac 5:0, a wszystkie gole strzeliła legenda klubu Franjo Rupnik. W tym spotkaniu stadion NK Osijek zanotował rekord frekwencji - spotkanie oglądało aż 15 tys. widzów. Po trzech latach gry w pierwszej lidze, Osijek spadł do drugiej ligi, gdzie grał w dystrykcie "Kraj Drawy". W drugiej połowie lat 70. klub ten po raz pierwszy awansował do pierwszej ligi byłej Jugosławii. Miało to miejsce w sezonie 1977/1978 i od tego czasu na stałe zadomowił się w ekstraklasie grając w niej nieprzerwanie do 1991, kiedy to rozwiązano ligę w Jugosławii z powodu wojny. NK Osijek był jednym z założycieli obecnej chorwackiej ekstraklasy w 1991 roku, w której gra nieprzerwanie do dziś.
Największe sukcesy w historii klubu to zajęcie 3 miejsca w lidze (5-krotnie), a co za tym idzie start w Pucharze UEFA, a także bardziej prestiżowy sukces czyli zdobycie Pucharu Chorwacji w 1999 roku.
Najsławniejszym byłym piłkarzem w historii klubu jest Davor Šuker, król strzelców Mistrzostw Świata we Francji w 1998 roku.
NK Osijek swoje mecze rozgrywa na stadionie o nazwie Gradski vrt, który może pomieścić 19.500 widzów. Fani klubu z Osijeku zwani są "Kohorta".

</doc>
<doc id="568263" url="https://pl.wikipedia.org/wiki?curid=568263" title="Alojzy Fizia">
Alojzy Fizia



</doc>
<doc id="568265" url="https://pl.wikipedia.org/wiki?curid=568265" title="Najstarsza synagoga w Jarosławiu">
Najstarsza synagoga w Jarosławiu

Najstarsza synagoga w Jarosławiu została zbudowana w roku 1640. Nie zachowały się żadne przekazy dotyczące jej wyglądu. Do II wojny światowej znany był pochodzący z tego obiektu modlitewnik pergaminowy z 1695.
Ze względu na nadany miastu w 1571 r. przywilej "de non tolerandis Judaeis" (powtórzony w 1630, 1676 i 1704), synagoga powstała na przedmieściu. Od 1704 r. miejscowym rabinem był Jeszaja z Krakowa, a po nim od 1737 – przybyły z Nowego Sącza Mojżesz Jehoszyja. Rabini jarosławscy podlegali rabinom przemyskim i zaspokajali potrzeby religijne ponad stu rodzin żydowskich.

</doc>
<doc id="568266" url="https://pl.wikipedia.org/wiki?curid=568266" title="Therapy?">
Therapy?

Therapy? to grupa muzyczna wykonująca nowoczesny i oryginalny ciężki rock oparty na riffach gitarowych. Powstała 1989 roku w Irlandii Północnej z inicjatywy pochodzącego z Ballyclare gitarzysty i wokalisty Andyego Cairnsa oraz perkusisty Fyfe Ewinga pochodzącego z Larne, skład grupy uzupełnił ponadto basista Michael McKeegan z którym grupa w dwa lata od powstania zrealizowała debiutancki album pt. "Babyteeth". Zespół występuje nieprzerwanie do dnia dzisiejszego, na przestrzeni 20 lat istnienia zespół wydał piętnaście albumów studyjnych oraz wiele singli.

</doc>
<doc id="568267" url="https://pl.wikipedia.org/wiki?curid=568267" title="Języki uralskie">
Języki uralskie

Języki uralskie – rodzina językowa, której językami posługuje się około 24 mln ludzi, zamieszkujących północną Eurazję i Nizinę Węgierską. Zalicza się do niej języki ugrofińskie i samojedzkie. Jest łączona z językami ałtajskimi w ligę uralo-ałtajską, dawniej uznawaną za rodzinę. Nowsze badania lingwistyczne wskazują na związek języków uralskich z językiem jukagirskim; dla potrzeb tej koncepcji tworzy się rodzinę uralsko-jukagirską. Na podstawie analizy form zaimków osobowych snuje się hipotezy o pokrewieństwie rodziny uralskiej z rodziną indoeuropejską. Jest powszechnie włączana do hipotezy nostratycznej.
Większość specjalistów jest zdania, że języki uralskie są rodziną językową, wywodzącą się od wspólnego prajęzyka. Pojawiały się jednak opinie postulujące uznanie ich za ligę językową. Językoznawcy wysuwający taki postulat nie uznają pokrewieństwa języków samojedzkich z ugrofińskimi. Język jukagirski włączany jest do języków uralskich jedynie przez niektórych językoznawców.

</doc>
<doc id="568268" url="https://pl.wikipedia.org/wiki?curid=568268" title="Wratysław I">
Wratysław I

Wratysław I (ur. ok. 888, zm. 13 lutego 921) – książę czeski od 915 z dynastii Przemyślidów.
Był synem Borzywoja i Ludmiły, młodszym bratem Spitygniewa I.
Po śmierci starszego brata w 915 roku, Wratysław I został księciem. W konsekwencji hołdu lennego jaki złożył wcześniej jego zmarły brat królowi Arnulfowi z Karyntii, terytoria wokół Pragi znajdowały się pod wpływem Państwa wschodniofrankijskiego. W 915 roku książę Wratysław zaoferował węgierskim najeźdźcom swobodny przejazd i wsparł ich kampanię przeciwko saskiemu księciu Henrykowi I Ptasznikowi, jednak to zagrożenie węgierskie było największym problemem podczas jego panowania.
Przypisuje się mu ufundowanie około 916 roku bazyliki Świętego Jerzego na Zamku Praskim, w której został pochowany. Według niektórych historyków, był również założycielem Wrocławia.
Kronikarz Simon Kézai w "Gesta Hungarorum" podaje, że Wratysław I zginął w walce w czasie najazdu Węgrów na Czechy i Morawy. Po jego śmierci rozgorzał spór o władzę pomiędzy jego matką Ludmiłą i żoną Drahomirą.
W 906 lub 907 roku poślubił Drahomirę, księżniczkę stodorańską. Z tego małżeństwa pochodzili:

</doc>
<doc id="568269" url="https://pl.wikipedia.org/wiki?curid=568269" title="PGM">
PGM



</doc>
<doc id="568271" url="https://pl.wikipedia.org/wiki?curid=568271" title="Synagoga w Jarosławiu (Mały Rynek 17)">
Synagoga w Jarosławiu (Mały Rynek 17)

Synagoga w Jarosławiu – synagoga znajdująca się w Jarosławiu przy ul. Mały Rynek, w kamienicy numer 17.
Synagoga została zbudowana pod koniec XIX wieku. Sala modlitw znajdowała się na piętrze w zaadaptowanej sali zebrań cechów miejskich. Podczas II wojny światowej hitlerowcy zdewastowali wnętrze sali modlitewnej. Obecnie w budynku synagogi mieści się Centrum Medyczne BiaMed. Do dzisiaj zachowały się charakterystyczne wysokie okna znajdujące się w podwórzu kamienicy.

</doc>
<doc id="568272" url="https://pl.wikipedia.org/wiki?curid=568272" title="Indygenat pruski">
Indygenat pruski

Indygenat pruski (łac. "ius indigenatus") – przywilej Prus Królewskich wyznaczania na urzędy królewskie wyłącznie obywateli pruskich. 
W Prusach Królewskich i na Warmii indygenat pruski wymagany był do piastowania lokalnych urzędów. Przestrzeganie indygenatu pruskiego zaprzysięgał w "articuli iurati" każdy nowo mianowany biskup warmiński. Indygenat pruski stosowano w obsadzie kluczowych urzędów (np. wójta, burgrabiego, geometry i in.); w przypadku ekonoma kapituła musiała wyrazić zgodę na kandydata zaproponowanego przez biskupa.

</doc>
<doc id="568274" url="https://pl.wikipedia.org/wiki?curid=568274" title="Portable pixmap">
Portable pixmap



</doc>
<doc id="568276" url="https://pl.wikipedia.org/wiki?curid=568276" title="Kamienie nerkowe">
Kamienie nerkowe



</doc>
<doc id="568277" url="https://pl.wikipedia.org/wiki?curid=568277" title="Pseudozonaria annettae">
Pseudozonaria annettae

Pseudozonaria annettae – gatunek porcelanki. Osiąga od 18 do 55 mm. Jest dość rzadką porcelanką amerykańską.
Występowanie.
"Pseudozonaria annettae" zamieszkuje nieduży obszar od Zatoki Kalifornijskiej po wody zachodniego Meksyku. Niekiedy bywa spotykana u wybrzeży Peru.

</doc>
<doc id="568278" url="https://pl.wikipedia.org/wiki?curid=568278" title="Spitygniew I">
Spitygniew I

Spitygniew I (ur. 875 zm. 915) - książę czeski od 891(?) roku z dynastii Przemyślidów.
Był synem Borzywoja i Ludmiły; starszym bratem Wratysława.
W lipcu 895 w Ratyzbonie wraz z księciem Witysławem złożył hołd królowi Arnulfowi z Karyntii.
Za panowania Spitygniewa I na ziemiach czeskich miała miejsce dalsza chrystianizacja, zapoczątkowana już za panowania jego ojca Borzywoja. Wtedy rozbudowano kościół Panny Marii w Pradze. Legenda o św. Wacławie zwana "Crescente fide" przypisywała Spitygniewowi I zbudowanie kościoła św. Piotra i Pawła w grodzie Budeč.
Roczniki podają dwie różne daty śmierci Spitygniewa I: 905 i 915; obecnie badacze opowiadają się za tą drugą datą.
Żona Spitygniewa nie jest znana ze źródeł pisanych. W kościele Najświętszej Marii Panny na Hradczanach odkryto grób należący prawdopodobnie do księcia. Jest w nim pochowana także kobieta (zm. ok. 918 r.), zapewne małżonka władcy. Spitygniew zmarł bezpotomnie.

</doc>
<doc id="568279" url="https://pl.wikipedia.org/wiki?curid=568279" title="Wielka Socjalistyczna Rewolucja Październikowa">
Wielka Socjalistyczna Rewolucja Październikowa



</doc>
<doc id="568281" url="https://pl.wikipedia.org/wiki?curid=568281" title="José Lezama Lima">
José Lezama Lima

José Lezama Lima (ur. 19 grudnia 1910 w Hawanie, zm. 9 sierpnia 1976 w Hawanie) – kubański poeta, prozaik i eseista.
Mimo iż niemal nie wyjeżdżał z Kuby (nie wypędziły go z rodzinnej wyspy nawet kolejne zawirowania polityczne), jest uważany za jednego z najbardziej wpływowych pisarzy w hiszpańskim kręgu językowym. Urodził się w rodzinie wojskowego, po śmierci ojca (1919) wychowywała go samotnie matka. Karierę literacką zaczynał od hermetycznych wierszy, w esejach bronił osiągnięć baroku (zwłaszcza hiszpańskiego).
Utwory Kubańczyka charakteryzuje niezwykłe bogactwo językowe. Za najwybitniejsze dzieło Lezamy Limy uchodzi wielowątkowa, autobiograficzna powieść "Raj" ("Paradiso", 1966). " Raj" nie daje się łatwo zakwalifikować gatunkowo – nie jest ani klasyczną powieścią, ani zbiorem esejów lub szkiców, ani też poematem prozą. To specyficzna saga rodzinna, w której traktat filozoficzny miesza się z opisami przyrody Kuby, a banalne codzienne sprawy z wysmakowanymi dowodami erudycji pisarza. "Raj" jest dziełem prozatorskim, jednak bogatym w metafory i pełnym poetyckiego rozmachu. Ze względu na występowanie wątków homoseksualnych publikacja "Paradiso" spotkała się z oporem komunistycznych władz Kuby, a samego Lezamo – który był orientacji homoseksualnej – postawiła w niepewnej sytuacji. Kontynuacją "Raju" jest niedokończony "Oppiano Licario".

</doc>
<doc id="568282" url="https://pl.wikipedia.org/wiki?curid=568282" title="Linia specjalna">
Linia specjalna

Linia specjalna − autorski, publicystyczny program telewizyjny (talk-show), przygotowywany przez Zbigniewa Proszkowskiego i Barbarę Czajkowską (która program prowadziła). Emitowany był w latach 1993-2006 w TVP2.
Początkowo nadawany był raz na miesiąc. Był ok. godzinną rozmową z politykiem, podczas której po raz pierwszy zastosowano system audiotele, tzn. podczas programu były czynne numery telefonów, pod którymi widzowie mogli wyrażać aprobatę lub dezaprobatę dla danego polityka, który na zakończenie rozmowy, po wyłączeniu systemu (widzowie przez cały czas widzieli zmieniające się wyniki: TAK/NIE) mógł zobaczyć końcowy rezultat i go skomentować. Główna rozmowa w studio z dziennikarką przerywana była rozmową (w czasie programu były takie zaplanowane dwie), a właściwie wzajemną wymianą poglądów, zaproszonego gościa z politycznym adwersarzem (w każdej rozmowie był inny), trwającą ok. 5 minut.
W 2004 roku zmieniono częstotliwość ukazywania się programu na tygodniową (był nadawany w soboty po południu), za to skrócono jego czas na nieco ponad pół godziny. W 2005 roku zmieniono formułę programu (był nadawany w niedzielę po 22:00) na rozmowę z dwoma politykami, często z przeciwstawnych opcji politycznych, bez audiotele. W ramówce obowiązującej od początku nowego sezonu, w związku ze zmianą profilu stacji na kulturalno-rozrywkowy, nadawanie programu zostało zaprzestane, a Barbarę Czajkowską zwolniono.

</doc>
<doc id="568284" url="https://pl.wikipedia.org/wiki?curid=568284" title="Szentgotthárd">
Szentgotthárd

Szentgotthárd (, ) – miasto na Węgrzech, w komitacie Vas, położone nad rzeką Rabą. W styczniu 2011 liczyło 8839 mieszkańców.
Historia.
1 sierpnia 1664 w okolicach miasta doszło do wielkiej bitwy pomiędzy armią turecką wielkiego wezyra Ahmeda Köprülü a armią austriacko-francusko-niemiecką Raimondo Montecuccoliego.

</doc>
<doc id="568285" url="https://pl.wikipedia.org/wiki?curid=568285" title="Guardian Unit of Nations">
Guardian Unit of Nations



</doc>
<doc id="568286" url="https://pl.wikipedia.org/wiki?curid=568286" title="Andy Cairns">
Andy Cairns

Andy Cairns (ur. 22 września 1965 w Ballyclare w Irlandii Północnej) – irlandzki muzyk, kompozytor, instrumentalista oraz wokalista. Współzałożyciel grupy muzycznej Therapy? w której śpiewa i gra na gitarze.

</doc>
<doc id="568288" url="https://pl.wikipedia.org/wiki?curid=568288" title="Synagoga w Kolbuszowej">
Synagoga w Kolbuszowej

Synagoga w Kolbuszowej – synagoga znajdująca się w Kolbuszowej przy obecnej ulicy Piekarskiej 19.
Historia.
Synagoga została zbudowana w drugiej połowie XIX wieku. Podczas II wojny światowej hitlerowcy zdewastowali synagogę. W latach 1955–1956 została wyremontowana, po czym część budynku przeznaczono na potrzeby Muzeum Kultury Ludowej. W 1966 roku po gruntownym remoncie synagoga w całości znalazła się w dyspozycji muzeum. W jego wnętrzu znajdowała się mała ekspozycja judaików.
W 2008 synagoga została przejęta przez FODŻ, budynek został zamknięty i niszczał. W 2014 roku budynek został wykupiony od fundacji przez gminę Kolbuszowa z przeznaczeniem na galerię i muzeum miejskie.
16 grudnia 2015 roku budynek został przekazany Miejskiej i Powiatowej Bibliotece Publicznej w Kolbuszowej, która pozyskała środki finansowe na jego remont. Powstał w nim nowy Oddział Edukacji Kulturalnej i Regionalnej Miejskiej i Powiatowej Biblioteki Publicznej w Kolbuszowej. Oddział otwarto 30 stycznia 2019 roku.
Architektura.
Murowany, orientowany, jednoprzestrzenny budynek synagogi został wzniesiony na planie prostokąta w stylu klasycystycznym. Nakryty jest dachem czterospadowym pokrytym blachą. Wewnątrz znajduje się przedsionek z salą dla kobiet na piętrze. Na sklepieniu głównej sali modlitewnej zachowały się pozostałości polichromii z 1903 roku, autorstwa W. Drewnickiego, obecnie zamalowane białą farbą.

</doc>
<doc id="568293" url="https://pl.wikipedia.org/wiki?curid=568293" title="Arestorides argus">
Arestorides argus

Arestorides argus – gatunek porcelanki; jedyny przedstawiciel rodzaju Arestorides. Osiąga od 47 do 110 mm, standardowy okaz mierzy około 70 mm. Jest dość pospolitym i często spotykanym na rafach koralowych ślimakiem i posiadaczem chyba najbardziej intrygującego porcelankowego wzoru, którym dekoruje swoją muszlę.
"Arestorides argus" nie da się pomylić z żadną inną porcelanką, jej błyszcząca wapienna koncha jest usiana plamkami, przypominającymi „oczka” – i właśnie to skojarzenie dało początek nazwie tej porcelanki: w mitologii greckiej Argus był olbrzymem o stu oczach.
Występowanie.
"Arestorides argus" występuje na indopacyficznym obszarze, od wschodniej Afryki aż po Wyspy Fidżi.

</doc>
<doc id="568294" url="https://pl.wikipedia.org/wiki?curid=568294" title="Ruch ekumeniczny">
Ruch ekumeniczny



</doc>
<doc id="568298" url="https://pl.wikipedia.org/wiki?curid=568298" title="Pięciu Braci Polskich">
Pięciu Braci Polskich



</doc>
<doc id="568302" url="https://pl.wikipedia.org/wiki?curid=568302" title="Synagoga w Lesku">
Synagoga w Lesku

Synagoga w Lesku – główna synagoga leskiej gminy żydowskiej znajdująca się przy obecnej ulicy Berka Joselewicza 16.
Historia.
Synagoga została zbudowana w latach 1626-1654 na miejscu starej bożnicy na stoku wzgórza przy wałach miejskich. W 1838 przebudowano szczyty, dach oraz wystrój wnętrza. Podczas II wojny światowej hitlerowcy zdewastowali synagogę, w której urządzili magazyn. Po wojnie zostały ściany bez okien, zniszczone przypory i puste wnętrze.
Po zakończeniu wojny synagoga przez 10 lat stała opuszczona do chwili, gdy w 1957 doszło do zawalenia dachu. Od tego czasu lokalne władze miejskie zainteresowały się losem budynku i przystąpiły do stopniowej renowacji przeprowadzanej w latach 1960-1963, następnie w latach 70. XX w., podczas której przywrócono jej wygląd przedstawiony na akwaforcie Kajetana Kielisińskiego z roku 1838. Podwyższono dach, i przywrócono dawny kształt szczytów i wieżyczki. Dostawiono też od zachodu inny niż poprzednio dwukondygnacyjny budynek kryty dachami o kalenicach prostopadłych do ścian sali głównej.
Po remoncie w synagodze umieszczono galerię sztuki i od 1995 Muzeum Żydów Galicji.
Architektura.
Murowany o ścianach z otoczaków rzecznych i kamieni ciosanych z niewielkim dodatkiem cegły, wzmocnionych przyporami. Budynek synagogi wzniesiono na planie prostokąta w stylu manierystyczno-barokowym. Linia szczytów zwieńczona jest wazonami, co jest niezgodne z ówczesnymi przepisami budowy synagog i dlatego jest jedynym przykładem kościelno-pałacowych szczytów na synagodze w Polsce. Przestrzeń między szczytami przekryto dachem dwuspadowym krytym gontem o niewielkich okapach. Na szczycie elewacji zewnętrznej ściany zachodniej znajdują się tablice Dekalogu z 10 przykazaniami oraz napis: 
W późniejszym okresie do południowo-zachodniego narożnika dobudowano wieżę, w której znajdują się oryginalne zaokrąglone schody. Pod wieżą znajduje się pomieszczenie 2,5 x 2,5 m z kolebkowym sklepieniem, które służyło jako więzienie dla Żydów. Podczas powojennej przebudowy wieża została podwyższona.
Budynek składa się z jednonawowej sali głównej na planie prostokąta o wymiarach 14,8 x 10,6 i z przybudówki na zachodniej ścianie, w której dawniej znajdował się babiniec. Później babiniec znajdował się na piętrze, z którego kobiety miały wgląd na salę główną. Przekryciem sali głównej było podwieszone sklepienie z otynkowanych desek z otrzcinowaniem. Przedsionek od sali modlitewnej oddzielają żelazne, XIX-wieczne, kute drzwi osadzone w kamiennym portalu. W przedsionku po obu stronach znajdowały się dawniej modlitewnie rzemieślników.
Wystrój wnętrza nie zachował się do dnia dzisiejszego. We wnętrzu na ścianie wschodniej zachowała się oprawa Aron ha-kodesz, w postaci dwóch kolumn zwieńczonych trójkątnym szczytem. Jest uproszczoną kopią arki z synagogi Złotej Róży we Lwowie. Pośrodku pierwotnie stała żeliwna, altanowa bima. Obecnie wykradzione fragmenty bimy można zobaczyć jako balustrady balkonów domu przy placu Konstytucji 3 Maja oraz domu przy ulicy Unii Brzeskiej. Zostały wyniesione z synagogi przed 1947.
Płaszczyzny ścian podzielone są dwoma gzymsami, poziomymi na ścianie wschodniej, na północnej wygiętymi faliście pod parami arkad, nad niskimi otworami łączącymi salę z przylegającym babińcem, na trzy kondygnacje. Pomiędzy gzymsami znajdują się półkoliste wnęki na cytaty z Tory (fryz arkadowy). Płaszczyzny ponad drugim gzymsem (trzecia płaszczyzna) zawieraj otwory okienne ujęte kanelowanymi półkolumnami i prawdopodobnie pokryte były malowidłami przedstawiającymi sceny biblijne.

</doc>
<doc id="568303" url="https://pl.wikipedia.org/wiki?curid=568303" title="Jan Czesław Bielecki">
Jan Czesław Bielecki

Jan Czesław Bielecki (ur. 1940 w Łomży), polski działacz polityczny i samorządowy.
Życiorys.
Absolwent Politechniki Szczecińskiej. Pierwszy prezydent Szczecina po upadku Polskiej Rzeczypospolitej Ludowej (18 czerwca 1990 – 11 kwietnia 1991). W latach 1990–1994 był radnym Rady Miasta Szczecina.

</doc>
<doc id="568304" url="https://pl.wikipedia.org/wiki?curid=568304" title="Wissza profesionałna futbołna liga (2000/2001)">
Wissza profesionałna futbołna liga (2000/2001)

Wissza profesionałna futbołna liga (2000/2001) była 77. edycją najwyższej piłkarskiej klasy rozgrywkowej w Bułgarii. W rozgrywkach brało udział 14 zespołów. Tytuł obroniła drużyna Lewski Sofia.
Tabela końcowa.
1 Przed sezonem ekstraklasa została zmniejszona do 14 zespołów.
2 Przed sezonem beniaminek ligi Chebyr-Iskyr Pazardżik powrócił do dawnej nazwy Chebyr 1920 Pazardżik.
3 Przed sezonem Olimpia-Beroe Stara Zagora zmieniła nazwę na Beroe Stara Zagora.
4 Dwa ostatnie zespoły spadły do II ligi, z której awansowały: Spartak Plewen i Marek Dupnica. Beroe Stara Zagora utrzymała się dzięki zwycięstwu 1:0 w barażu z Pirinem Błagojewgrad.

</doc>
<doc id="568306" url="https://pl.wikipedia.org/wiki?curid=568306" title="Winston Smith">
Winston Smith

Winston Smith – główna postać książki "Rok 1984", autorstwa George’a Orwella. "Smith", nazwisko bardzo popularne w Wielkiej Brytanii – symbolizuje przeciętność.
Winston Smith jest obywatelem Oceanii, totalitarnego państwa rządzonego przez Wielkiego Brata – personifikację Partii, którą kieruje ideologia angielskiego socjalizmu. Winston mieszka w zrujnowanym Londynie. Jako członek Zewnętrznej Partii, pracuje w Departamencie Archiwów Ministerstwa Prawdy, prowadząc korektę przeszłości w archiwalnych wydań czasopism. Jego praca sprowadzała się głównie do usuwania wzmianek o ewaporowanych oraz korygowania „błędnych” prognoz partii, tak by zgadzały się z aktualną rzeczywistością. Swoją pracą realizuje jedną z dewiz Partii "Kto rządzi przeszłością, w tego rękach jest przyszłość; kto rządzi teraźniejszością, w tego rękach jest przeszłość". Prowadzona przez niego korekcja oraz to, że jest ciągła zwraca uwagę Winstona oraz intryguje.
Pomimo że Winston jest głównym bohaterem opowieści, o jego korzeniach wiemy bardzo niewiele. Ojciec, nieznany z imienia, zniknął bardzo wcześnie, pochłonięty przez czystki lat 50. Gdy miał 10 lub 11 lat stracił matkę. Matka wraz z siostrą (także bezimienne) zniknęły w chwili gdy ukradłszy chorej siostrze kawałek czekolady błąkał się po ulicach. Powróciwszy do domu nikogo nie zastał (nie wiadomo co się z nimi stało, gdy Winston siedzi w więzieniu spotyka kobietę, która jak sam przyznaje mogłaby być jego matką – wynikało by z tego, że trafiła do obozu, o siostrze nie wiadomo nic pewnego, mogła trafić do obozu, do kolonii dla bezdomnych dzieci, lub zostać porzucona, by umarła), trafił do obozu dla bezdomnych dzieci. Wiadomo też, że był żonaty z niejaką Katherine, kobietą całkowicie oddaną partii. Żona opuściła go, gdy nie udało się im począć nowego członka partii. Podczas śledztwa wmówiono Smithowi, że ją zamordował.
Sfrustrowany ponurą codziennością, samotnością wśród podłej jakości jedzenia i używek, wszechobecnego brudu i niedostatku wszelkich dóbr (żyletki są towarem luksusowym), rozpoczął pisanie pamiętnika, w którym wyznaje przed sobą lub ewentualnym czytelnikiem, do jakich kłamstw jest zmuszany.
"Do przyszłości czy przeszłości, do czasów, w których myśl jest wolna, w których ludzie różnią się między sobą i nie żyją samotnie – do czasów, w których istnieje prawda, a tego co się stało nie można zmienić. Z epoki identyczności, z epoki samotności, z epoki Wielkiego Brata, z epoki dwójmyślenia – pozdrawiam was!"
Zafascynowany poszukiwaniem prawdziwej przeszłości odnalazł antykwariat pana Charringtona – jedno z niewielu miejsc, gdzie nie sięgało oko Wielkiego Brata. Tam mógł spotykać się nielegalnie z Julią, mechanikiem w Departamencie Literatury. Julia znała wiele sztuczek, jak ukryć popełniane "myślozbrodnie" i zdobywać prawdziwą kawę, herbatę, cukier... Winston fascynował się możliwością istnienia Braterstwa – podziemnej organizacji wywrotowej. Szukając jej ulegli prowokacji O’Briena, który przekazał im książkę: "Teoria i praktyka oligarchicznego kolektywizmu". Wyjaśniała szczegółowo porządek panujący w całym świecie i jego przyczyny. Okazało się jednak, że Wielki Brat patrzył także na ich kryjówkę. Złapani przez Policję Myśli, uwięzieni w Ministerstwo Miłości zostali "uleczeni". Stali się praworządnymi obywatelami Oceanii. Powieść kończy się wpojeniem Winstonowi odpowiednich idei, z jego umysłu wyczyszczono myśli o działaniu przeciw Wielkiemu Bratu:
"Ale wszystko już było dobrze, wreszcie było dobrze; walka się skończyła. Odniósł zwycięstwo nad samym sobą. Kochał Wielkiego Brata".

</doc>
<doc id="568307" url="https://pl.wikipedia.org/wiki?curid=568307" title="Języki tyrreńskie">
Języki tyrreńskie

Języki tyrreńskie (od gr. "Tyrrenoi" „Etruskowie”) – zaproponowana w 1998 r. przez Helmuta Rixa hipotetyczna rodzina językowa, w skład której miałyby wchodzić wymarłe już języki: etruski, lemnijski oraz retycki.
Rix datuje istnienie prajęzyka rodziny na ok. 1000 r. p.n.e. Niektórzy podejrzewają, że przedgreckie języki Cypru i Krety (m.in. minojski, eteokreteński i eteocypryjski) mogły również należeć do tej rodziny.
O ile panuje zgoda co do związku trzech pierwszych, o tyle status ostatnich z powodu braku wystarczającego materiału porównawczego należy uznać za nieokreślony. Niektórzy językoznawcy wyłączają przedgreckie języki Krety i Cypru spośród języków tyrreńskich, łącząc je w rodzinie języków egejskich, jeszcze inne opracowania łączą je z językami semickimi (np. Cyrus Gordon).
Część językoznawców uważa, że języki tyrreńskie (wraz z egejskimi lub bez nich) i języki indoeuropejskie wywodzą się ze wspólnego prajęzyka "indo-tyrreńskiego". Hiszpański językoznawca Jorge Alonso zasugerował, że rodzina ta może być spokrewniona z baskijskim.

</doc>
<doc id="568311" url="https://pl.wikipedia.org/wiki?curid=568311" title="Fyfe Ewing">
Fyfe Ewing

Fyfe Ewing (ur. 1970 w Larne) – irlandzki muzyk i instrumentalista. Współzałożyciel oraz perkusista grupy muzycznej Therapy?.

</doc>
<doc id="568312" url="https://pl.wikipedia.org/wiki?curid=568312" title="Język giliacki">
Język giliacki



</doc>
<doc id="568313" url="https://pl.wikipedia.org/wiki?curid=568313" title="Moskwa. Centralny okręg">
Moskwa. Centralny okręg



</doc>
<doc id="568314" url="https://pl.wikipedia.org/wiki?curid=568314" title="Naria albuginosa">
Naria albuginosa

Naria albuginosa – gatunek porcelanki. Osiąga od 13 do 33 mm. Porcelanka oberżynowa jest rzadka i tworzy wyjątkowo piękne muszle w jasne, dość regularne kropki z ciemniejszymi obwódkami. Ponadto kallus tej muszli wybarwia się na, dość rzadko spotykany wśród ślimaczych „domków”, kolor fioletowy. 
Występowanie.
"Naria albuginosa" zamieszkuje morskie obszary od Zatoki Kalifornijskiej, poprzez Meksyk aż po Wyspy Galapagos.

</doc>
<doc id="568318" url="https://pl.wikipedia.org/wiki?curid=568318" title="Zapalenie osierdzia">
Zapalenie osierdzia

Zapalenie osierdzia (łac. "pericarditis") – stan zapalny blaszek osierdzia, o różnej etiologii, któremu zwykle towarzyszy gromadzenie się płynu pomiędzy blaszkami osierdzia w tak zwanym worku osierdziowym.
Przebieg kliniczny.
Zapalenie osierdzia może przebiegać jako:
Etiologia.
Zmiany zapalne mogą mieć charakter pierwotny lub wtórny, ogólnie dzieli się je na przyczyny infekcyjne (infekcyjne zapalenie osierdzia), nieinfekcyjne i idiopatyczne (nie można ustalić przyczyny zapalenia).
Częstość występowania.
Najczęstszą przyczyna zapalenia osierdzia, często przebiegająca z jednoczesnym zapaleniem mięśnia sercowego, jest zapalenie o etiologii wirusowej. Zakażenie bakteryjne w dobie antybiotykoterapii występuje bardzo rzadko, z wyjątkiem przypadków gruźliczego zapalenia osierdzia, który jest poważnym problemem u chorych na AIDS, które nieleczone kończą się śmiercią w 85% przypadków. W przebiegu pełnościennego zawału mięśnia sercowego u 5–20% osób dochodzi do zapalenia osierdzia, cechuje się ono jednak skąpoobjawowym przebiegiem i często jest nierozpoznawane. Postać późna pozawałowego zapalenia osierdzia, zwana zespołem Dresslera, pojawia się u poniżej 5% chorych, leczenie trombolityczne zmniejsza tę liczbę poniżej 0,5%. Operacja CABG wiąże się z 20% ryzykiem rozwoju choroby. Zapalenia osierdzia w przebiegu kolagenoz jest częstym objawem współistniejącym – pojawia się u 50% chorych na twardzinę układową i u 30% chorych na reumatoidalne zapalenie stawów i toczeń rumieniowaty układowy. Wysięk w obrębie worka osierdziowego stwierdzany jest także w 5-30% chorych z niedoczynnością tarczycy i 10% z mocznicą. Pourazowe zapalenia osierdzia mogą wystąpić jako powikłania urazów zewnętrznych, od strony przełyku lub w przebiegu przezskórnych zabiegów angioplastycznych. W przypadkach, jeśli objawy zapalenia osierdzia powracają po kilku miesiącach poprawy, mówi się o nawracającym zapaleniu osierdzia.
Leczenie.
Leczenie zapalenia osierdziowego jest uzależnione przede wszystkim od ilości nagromadzonego płynu i szybkości jego narastania.
Leczenie postaci przewlekłych.
Przewlekłe zapalenie osierdzia wymaga perikardiocentezy, a w przypadku jej nieskuteczności koniecznym może się okazać stały drenaż osierdzia w oparciu o wytworzenie okna osierdziowo-opłucnego.
Nawracające zapalenie osierdzia.
Nawroty ostrego zapalenia osierdzia leczy się jak zapalenie ostre. Nawrotom zapobiega się przewlekle stosując niesterydowe leki przeciwzapalne, kolchicynę lub, w przypadkach opornych, glikosteroidy. Dawki leków stopniowo się zmniejsza i następnie odstawia. W przypadku nawrotu objawów do leczenia może być dodana azatiopryna lub cyklofosfamid.

</doc>
<doc id="568319" url="https://pl.wikipedia.org/wiki?curid=568319" title="Martin McCarrick">
Martin McCarrick

Martin McCarrick (ur. 29 lipca 1962 w Irlandii Północnej) – irlandzki muzyk, kompozytor i instrumentalista, gitarzysta. Jest wszechstronnym muzykiem i nagrywał także na odmiennych instrumentach jak na przykład wiolonczela. Znany z występów w grupie muzycznej Therapy? do której dołączył w 1996 roku, McCarrick opuścił grupę w 2004 roku. Ponadto współpracował z takimi wykonawcami jak This Mortal Coil, Kristin Hersh, Throwing Muses, Gary Numan, Heidi Berry czy Siouxsie &amp; the Banshees.

</doc>
<doc id="568322" url="https://pl.wikipedia.org/wiki?curid=568322" title="Stara Synagoga w Lesku">
Stara Synagoga w Lesku

Stara Synagoga w Lesku – pierwsza, drewniana synagoga znajdująca się w Lesku.
Synagoga została zbudowana w XV wieku. Wzmiankowana w 1608 i 1618 roku. Na jej miejscu w latach 1626-1654 stanęła nowa, murowana synagoga.

</doc>
<doc id="568326" url="https://pl.wikipedia.org/wiki?curid=568326" title="Synagoga chasydów z Nowego Sącza w Lesku">
Synagoga chasydów z Nowego Sącza w Lesku

Synagoga chasydów z Nowego Sącza w Lesku – nieistniejąca chasydzka synagoga znajdująca się w Lesku, w przybudówce przylegającej do głównej synagogi.
Synagoga została założona przez chasydów z Nowego Sącza, zwolenników cadyków z rodu Halberstamów. Podczas II wojny światowej hitlerowcy zburzyli synagogę. Po zakończeniu wojny nie została odbudowana.

</doc>
<doc id="568327" url="https://pl.wikipedia.org/wiki?curid=568327" title="Naria acicularis">
Naria acicularis

Naria acicularis – gatunek porcelanki. Osiąga od 17 do 31 mm. Porcelanka szczeciniasta jest niezbyt rozpowszechnioną porcelanką, chociaż zdarzają się spore kolonie tego gatunku. 
Występowanie.
Porcelanka "Naria acicularis" zasiedliła, stosunkowo nietypowe dla rodziny "Cypraeidae", obszary morskie na wschód od obu Ameryk – od amerykańskiego stanu Karolina Północna, poprzez Kolumbię aż po południowe krańce Brazylii.

</doc>
<doc id="568329" url="https://pl.wikipedia.org/wiki?curid=568329" title="Graham Hopkins">
Graham Hopkins

Graham Hopkins (ur. 20 grudnia 1975 w Dublinie) – irlandzki perkusista. Hopkins znany jest przede wszystkim z występów w grupie muzycznej Therapy?.
Życiorys.
Początki kariery wraz z My Little Funhouse.
Hopkins urodził się w Dublinie, a następnie przeprowadził wraz ze swoją muzykalną rodziną (jego ojciec Des, także jest perkusistą) do Clane, w hrabstwie Kildare. W takim środowisku, już w wieku czterech lub pięciu lat, rozpoczął naukę gry na perkusji. W 1993 roku porzucił szkołę aby przyłączyć się do lokalnego zespołu My Little Funhouse. Po podpisaniu kontraktu z wytwórnią Geffen Records, zespół rozpoczął koncerty promujące ich debiutancki album "Standunder", w większości w Stanach Zjednoczonych. W tym czasie zespół występował u boku takich artystów jak Guns N’ Roses czy The Ramones. W tym czasie wszyscy muzycy przeprowadzili się do Los Angeles, gdzie rozpoczęli nagrywanie drugiego albumu. Niestety zadanie to zakończyło się niepowodzeniem i zespół przestał istnieć.
Występy z uznanymi artystami.
Therapy?
Hopkins powrócił do Irlandii (tym razem na jej północną część), przyłączając się do popularnego wówczas zespołu Therapy? w 1996 i nagrał z nimi trzy płyty oraz album „best of”. Jego pierwszy występ z Therapy? odbył się podczas IRMA Awards w Hotelu Burlington w Dublinie 29 marca 1996. Ostatni koncert zespołu z udziałem Hopkinsa odbył się 8 grudnia 2001 roku.
Gemma Hayes.
Będąc rozczarowany kierunkiem rozwoju muzycznego wybranego przez zespół Therapy?, Graham opuścił zespół w styczniu 2002 i natychmiast został zatrudniony przez zespół który prowadziła Gemma Hayes. Koncertował wraz Gemmą Hayes przez niemal rok – promując jej najlepszy jak dotychczas album "Night on My Side".
Halite.
Hopkins rozpoczął karierę wraz ze swoim własnym zespołem Halite, z którym nagrał dwie płyty. Halite zagrali wiele koncertów, włączając w to otwarcie koncertów Slane Concert w 2003 roku, w którym uczestniczyli także Red Hot Chili Peppers oraz Foo Fighters.
Boss Volenti.
Hopkins był także członkiem dublińskiego zespołu Boss Volenti. Grał z nimi na ich debiutanckiej płycie wydanej w 2006 roku, a opuścił w roku 2008, zaraz po ich występie w Electric Picnic 2008.
"The Cake Sale".
Za sprawą organizacji Oxfam Hopkins wystąpił w 2006 na albumie charytatywnym, "The Cake Sale".
Snow Patrol oraz Dolores O’Riordan.
Początek 2007 roku Hopkins spędził jako perkusista zespołu Snow Patrol w serii ich koncertów w Europie, Australii oraz Nowej Zelandii. Nagrał także z Dolores O’Riordan jej debiutancki solowy album, "Are You Listening?" w 2007, a następnie koncertował wraz z nią, promując ten album.
"Once".
Hopkins zagrał także na soundtracku do nagrodzonego Oscarem za najlepszą piosenkę filmu muzycznego "Once". Zagrał na perkusji w kilku utworach wraz z Glenem Hansardem z zespołu The Frames oraz Markétą Irglovą. Następnie odbył z nimi serię koncertów pod nazwą The Swell Season, a skład zespołu został uzupełniony członkami The Frames.
Inni.
Obecnie Graham pozostaje bardzo aktywny zawodowo udzielając się zarówno na rynku irlandzkim jak i międzynarodowym. Artyści i zespoły, z którymi współpracował ostatnio, to The Frames, David Kitt, Mundy, The Reindeer Section, Alphastates, Autamata, Ann Scott, Josh Ritter, Jape, Q, The Pale, Pugwash, Miriam Ingram, Paula Toledo, Ferghal McKee.
Wybrana dyskografia.
Therapy?
The Frames
David Kitt
Dolores O’Riordan
Jape
Miriam Ingram
Boss Volenti
Ann Scott
The Cake Sale
Once 

</doc>
<doc id="568331" url="https://pl.wikipedia.org/wiki?curid=568331" title="Synagoga chasydów z Sadogóry w Lesku">
Synagoga chasydów z Sadogóry w Lesku

Synagoga chasydów z Sadogóry w Lesku – nieistniejąca chasydzka synagoga znajdująca się w Lesku, naprzeciw głównej synagogi.
Synagoga została założona przez chasydów z Sadogóry, zwolenników cadyków z rodu Freidmanów. Podczas II wojny światowej hitlerowcy zburzyli synagogę. Po zakończeniu wojny nie została odbudowana.

</doc>
<doc id="568333" url="https://pl.wikipedia.org/wiki?curid=568333" title="Kamen Ingrad">
Kamen Ingrad



</doc>
<doc id="568334" url="https://pl.wikipedia.org/wiki?curid=568334" title="Morawa (dopływ Wisłoka)">
Morawa (dopływ Wisłoka)



</doc>
<doc id="568342" url="https://pl.wikipedia.org/wiki?curid=568342" title="Druidyzm">
Druidyzm



</doc>
<doc id="568345" url="https://pl.wikipedia.org/wiki?curid=568345" title="The Family">
The Family



</doc>
<doc id="568346" url="https://pl.wikipedia.org/wiki?curid=568346" title="Luria isabella">
Luria isabella

Luria isabella – gatunek porcelanki. Osiąga od 11 do 54 mm, zazwyczaj ok. 30–35 mm. Jest jedną z najbardziej pospolitych porcelanek, posiadającą dość specyficzną muszlę – glazura jest w kolorach od jasnopiaskowego po delikatny pomarańczowy. U większości osobników konchę zdobią cieńsze lub grubsze pionowe, nieregularne paski i kropki.
Występowanie.
Porcelanka "Luria isabella" jest bardzo rozpowszechniona – zasiedliła praktycznie cały obszar indopacyficzny aż po wybrzeże Ameryki.

</doc>
<doc id="568347" url="https://pl.wikipedia.org/wiki?curid=568347" title="NK Istra 1961">
NK Istra 1961

Nogometni Klub Istra 1961 – chorwacki klub piłkarski z siedzibą w Puli. Został założony w 1948 roku.
Historia.
Chronologia nazw:
Klub został założony jako NK Uljanik w 1948 roku jako stowarzyszenie robocze tytułowej stoczni w Puli. Po połączeniu w 1961 roku z miejscowym rywalem NK Pula w NK Istra, nowy klub został reaktywowany w 1964 pod starą nazwą NK Uljanik. Zespół występował w III lub IV ligach mistrzostw Jugosławii.
Po uzyskaniu niepodległości przez Chorwację, w 1992 klub startował w 3. HNL Zapad B. Od 1993 do 1998 grał w drugiej lidze, potem znów w trzeciej. W sezonie 2000/01 wygrał 3. HNL Zapad i awansował do 2. HNL Jug. W 2003 nazwa klubu została znów zmieniona, tym razem na NK Pula 1856, ponieważ w 1856 Cesarstwo Austrii wybudowało w Puli duży port marynarki wojennej. W 2003 roku jako pierwszy klub nie będący członkiem 1.HNL dotarł do finału Pucharu Chorwacji. W 2004 po raz pierwszy awansował do 1. HNL. Od 2005 roku pełna nazwa klubu brzmiała NK Pula Staro Češko, gdyż sponsorem klubu jest browar Daruvarska pivovara, a nazwa piwa wytwarzana przez niego nazywa się właśnie Staro češko. Latem 2007 roku klub zmienił nazwę na NK Istra 1961.
Stadion.
Drużyna swoje spotkania rozgrywa na stadionie im. Aldo Drosiny mogącym pomieścić 9000 widzów.

</doc>
<doc id="568348" url="https://pl.wikipedia.org/wiki?curid=568348" title="Stanisław Modzelewski">
Stanisław Modzelewski

Stanisław Modzelewski (ur. 15 marca 1929 w Szczepankowie, zm. 13 listopada 1969 w Warszawie) – polski seryjny morderca, zwany "Wampirem z Gałkówka". Syn Aleksandra i Heleny Modzelewskich, ukończył tylko 3 klasy szkoły podstawowej. Żonaty, z zawodu kierowca, pracował w Warszawie. W latach 1952–1956 i w 1967 roku dokonał siedmiu morderstw oraz sześciokrotnie usiłował popełnić zabójstwo. W śledztwie przyznał się do zabójstwa ośmiu kobiet. Ósmego morderstwa, popełnionego w Łodzi, nie potrafiono mu jednak udowodnić (pomimo przyznania się) z powodu braku ciała ofiary. Tajemnicza ósma ofiara Modzelewskiego miała zostać zamordowana pomiędzy ostatnią szóstą ofiarą serii z Gałkówka (województwo łódzkie), a ostatnią ofiarą mordercy znalezioną w Warszawie. Swoje ofiary bił i torturował.
Modus operandi.
Modzelewski mordował kobiety w przedziale wiekowym od 18 do 87 lat, dusząc je gołymi rękoma lub szalikiem. Ofiarom zabierał zarówno wartościowe, jak i drobne, bezużyteczne przedmioty, które później wyrzucał. Wykazywał się szczególnym okrucieństwem. Morderstwa miały charakter seksualny, dolne partie ciała zamordowanych kobiet były obnażone, a sposób ułożenia zwłok sugerował dokonanie penetracji narządów rodnych ofiary. Modzelewski był sadystą, jednak nie stwierdzono jednoznacznie, czy pastwił się nad ofiarą przed czy po jej śmierci. Przyczyną zachowań mordercy było zaspokojenie seksualne, które osiągał, odbierając życie swoim ofiarom.
Śledztwo.
Śledztwo nad morderstwami wampira (tak prasa i okoliczna ludność zaczęły nazywać sprawcę) dokonanymi w Gałkówku i okolicach prokuratura w Łodzi umorzyła w 1957. Pomimo intensywnego śledztwa od początku wysiłki milicji zostały skierowane na zły tor. Ponieważ zbrodnie w większości popełnione były niedaleko torów kolejowych, a kilka kobiet, które przeżyły atak wampira zeznało, że sprawca był w mundurze, założono, że morderca jest pracownikiem PKP. Sprawcy nie udało się wykryć. Pozostał strach wśród okolicznej ludności.
Do sprawy powrócono po 10 latach z powodu morderstwa dokonanego w Warszawie. Szybko wytypowano podejrzanego o morderstwo Marii Gałeckiej. Był nim jej były sąsiad Stanisław Modzelewski, z którym staruszka w przeszłości miała wiele zatargów. Dwa lata wcześniej groził jej śmiercią. Modzelewskiego aresztowano 24 września 1967 roku o 4:30 nad ranem we wsi Patoki, gdzie przebywał wraz z żoną i szwagrem pod adresem Patoki 58. Nie zdziwił się widząc aresztujących go uzbrojonych milicjantów. Podczas przesłuchań zaczął opowiadać o tym, że odbywał kiedyś służbę wojskową w leśnym garnizonie w Gałkówku. Był kierowcą i łatwo poruszał się po terenie. Przyznał się do drugiego morderstwa, jak się okazało Józefy Pietrzykowskiej. Śledczy słuchali mrocznej opowieści Modzelewskiego o tym, jak napadał na kobiety w mundurze wojskowym. Znał bardzo dobrze teren, powracał tam również po odbyciu służby wojskowej dokonując kolejnych morderstw. Według niego ofiary zawsze po pewnym czasie wstawały i odchodziły. W kolejnych etapach śledztwa przyznał, że było jednak inaczej i szczegółowo opisał serię morderstw przypisanych "„Wampirowi z Gałkówka”". Bez emocji opowiadał o mrożących krew w żyłach wydarzeniach. Podczas wizji lokalnych dokładnie pokazał miejsca zbrodni. Obrońca z urzędu Modzelewskiego, mecenas Juliusz Leszczyński, po zapoznaniu się z aktami sprawy uznał, że tylko uznanie za niepoczytalnego uratuje jego klienta od szubienicy.
Proces i kara.
Stanisławowi Modzelewskiemu postawiono zarzut dokonania siedmiu zabójstw i usiłowania czterech kolejnych morderstw. Oskarżono go również o nielegalne posiadanie broni – rewolweru. Sąd wojewódzki w Łodzi skazał oskarżonego wyrokiem z dnia 5 lutego 1969 roku na karę śmierci. Ponieważ powstały dwie wykluczające się opinie psychiatrów, jedna, stwierdzająca, że Stanisław Modzelewski w chwili popełniania czynów był w pełni władz umysłowych, druga, że był niepoczytalny było to podstawą rewizji wniesionej dnia 2 kwietnia 1969 roku przez obronę do Sądu Najwyższego. Sąd Najwyższy w Warszawie po rozpatrzeniu rewizji w dniu 4 lipca 1969 roku odrzucił wniosek o powołanie innych biegłych psychiatrów i seksuologów i wyrokiem z dnia 7 lipca 1969 roku wyrok kary śmierci podtrzymał. 29 października 1969 roku Rada Państwa nie skorzystała z prawa łaski. Wyrok przez powieszenie wykonano w listopadzie 1969 roku w mokotowskim więzieniu przy ulicy Rakowieckiej 37 w Warszawie.
Z zeznań Stanisława Modzelewskiego:
"„…ja nie zwracałem uwagi na jej wiek, lub na wygląd zewnętrzny, aby tylko była kobieta…rozróżniałem to, że nie jest mężczyzną lub dzieckiem, które ma dziesięć lat, bo to już było widać, małe…gdy zauważyłem samotną kobietę, to jeszcze nie doszłem, a trzęsłem się jak liść, traciłem panowanie i co robiłem to nie wiem…mnie nie robiło różnicy czy kobieta jest w starszym wieku czy młoda…”"

</doc>
<doc id="568349" url="https://pl.wikipedia.org/wiki?curid=568349" title="Mistrzostwa świata w biegu na orientację">
Mistrzostwa świata w biegu na orientację

Mistrzostwa świata w biegu na orientację ("ang. World Orienteering Championships") – coroczne zawody w biegu na orientację. Prawo startu w mistrzostwach mają reprezentacje narodowe państw członkowskich Międzynarodowej Federacji Orientacji Sportowej.
Historia.
Mistrzostwa rozgrywane są od 1966 roku. Do roku 2003 zawody rozgrywane były co dwa lata (wyjątkowo dwa lata z rzędu: 1977 i 1978). Od 2003 roku mistrzostwa odbywają się co roku.
Pierwotnie w czasie mistrzostw rozgrywane były dwie konkurencje: bieg indywidualny i bieg sztafetowy. W 1991 roku do programu zawodów został dodany bieg na dystansie krótkim (czas biegu około 25 minut), a od 2001 roku także sprint.
Konkurencje.
Aktualnie program mistrzostw świata zawiera następujące konkurencje:

</doc>
<doc id="568352" url="https://pl.wikipedia.org/wiki?curid=568352" title="Graf Zeppelin">
Graf Zeppelin



</doc>
<doc id="568355" url="https://pl.wikipedia.org/wiki?curid=568355" title="Grzegorz Sobczyk">
Grzegorz Sobczyk

Grzegorz Sobczyk (ur. 10 lutego 1981 w Zakopanem) – polski skoczek narciarski. W latach 2008–2016 serwismen kadry A reprezentacji Polski w skokach narciarskich i asystent trenera Łukasza Kruczka. Od kwietnia 2016 do kwietnia 2019 asystent trenera Stefana Horngachera, od 2019 do 2022 asystent Michala Doležala. Od sezonu 2022/2023 główny trener reprezentacji Bułgarii.
Przebieg kariery.
Karierę skoczka rozpoczął w 1995 roku. W 1999 roku zadebiutował w zawodach Pucharu Kontynentalnego, a w 2003 roku na Wielkiej Krokwi w Zakopanem pierwszy raz zakwalifikował się do konkursu Pucharu Świata w skokach narciarskich. W sezonie 2003/2004 był członkiem polskiej kadry A.
W 1999 roku w Saalfelden am Steinernen Meer zajął 11. miejsce na Mistrzostwach Świata juniorów. W 2002 roku trzy razy znalazł się w pierwszej dziesiątce Mistrzostw Polski. Był kolejno: dziewiąty, czwarty i dziesiąty. W 2003 podczas zawodów tej samej rangi rozegranych w Szczyrku zajął czwarte miejsce. W 2004 roku zajął trzecie miejsce na Mistrzostwach Czech w skokach narciarskich. W tym samym roku podczas Mistrzostw Polski w Karpaczu oraz w Zakopanem dwa razy zajął dziewiątą lokatę.
W swojej karierze Grzegorz Sobczyk reprezentował trzy kluby narciarskie: SKS Start Zakopane, WKS Zakopane oraz AZS-AWF Katowice.
21 września 2019, podczas gali z okazji 100-lecia PZN, za zasługi w działalności na rzecz rozwoju i upowszechniania sportu został przez prezydenta RP Andrzeja Dudę odznaczony Brązowym Krzyżem Zasługi.

</doc>
<doc id="568356" url="https://pl.wikipedia.org/wiki?curid=568356" title="Zapalenie otrzewnej">
Zapalenie otrzewnej

Zapalenie otrzewnej (łac. "peritonitis") – zlokalizowany lub rozlany proces zapalny rozwijający się w otrzewnej w odpowiedzi na przedostanie się do jamy otrzewnej bakterii lub niezakażonego płynu ustrojowego. Zapalenie otrzewnej jest zaliczane do tzw. ostrego brzucha i stanowi zagrożenie życia chorego.
Etiopatogeneza.
Zapalenie otrzewnej może być spowodowane zakażeniem bakteryjnym lub czynnikami niezakaźnymi (jałowe, niebakteryjne zapalenie otrzewnej). Jałowe zapalenie otrzewnej jest skutkiem podrażnienia otrzewnej przez niezakażony płyn ustrojowy, którym może być wynaczyniona krew, żółć z uszkodzonych dróg żółciowych lub pęcherzyka żółciowego, enzymy proteolityczne z uszkodzonej trzustki w następstwie ostrego zapalenia trzustki. Zakażenie może być skutkiem perforacji przewodu pokarmowego, przemieszczenia bakterii bez przedziurawienia przewodu pokarmowego w przebiegu niedrożności jelit, przebicia się do jamy otrzewnej ropnia, zakażenia dróg rodnych u kobiet (zapalenie narządów miednicy mniejszej), zakażenia zewnątrzpochodnego i zakażenia krwiopochodnego.
Zapalenie otrzewnej jest spowodowane:
Najczęstszą przyczyną zapalenia otrzewnej jest perforacja przewodu pokarmowego. Zwykle początkowo zapalenie otrzewnej ma charakter chemiczny, ponieważ przedostająca się treść może nie zawierać dużej ilości bakterii. Jednak po kilku godzinach w wyniku namnożenia się bakterii zapalenie chemiczne przechodzi w zapalenie bakteryjne. Im dalej jest położone miejsce perforacji i im więcej bakterii zawiera przedostająca się treść, tym szybciej dochodzi do rozwoju zapalenia bakteryjnego. Zakażenie ma zwykle postać mieszaną, występują bakterie tlenowe i beztlenowe.
Ze względu na przebieg zapalenie otrzewnej może przybrać formę rozlanego zapalenia otrzewnej lub ograniczonego zakażenia otrzewnej.
Rozlane zapalenie otrzewnej.
W rozlanym zapaleniu otrzewnej proces zapalny ulega rozprzestrzenieniu. Dochodzi do ustania perystaltyki jelit i rozwoju się niedrożności porażennej, co sprzyja dalszemu przenikaniu bakterii i toksyn. Z gromadzącego się płynu bakterie przedostają się do krążenia. Stan chorego znacznie pogarsza się, rozwija się sepsa i zespół niewydolności wielonarządowej (MODS). W wyniku zablokowania dużej ilości płynu w świetle jelita (trzecia przestrzeń) oraz wymiotów dochodzi do znacznego odwodnienia.
Objawy.
Do objawów rozlanego zapalenia otrzewnej należy:
Rozpoznanie.
Zapalenie otrzewnej jest rozpoznawane na podstawie badania klinicznego, badania dodatkowe w rozpoznaniu mają znaczenie pomocnicze. Podstawowe badania laboratoryjne pomagają przede wszystkim ocenić stopień zaburzeń gospodarki wodno-elektrolitowej i kwasowo-zasadowej oraz ocenić stopień dysfunkcji narządowej.
Badania radiologiczne, w tym RTG, USG i tomografia komputerowa, służą do oceny etiologii choroby. Diagnostyczna paracenteza może pozwolić na szybką ocenę płynu z jamy brzusznej (płyn surowiczy, ropny, krwisty, żółciowy).
Leczenie.
Leczenie jest ukierunkowane na przyczynę zapalenia otrzewnej, które zwykle wymaga doraźnej operacji. Konieczne jest szybkie przygotowanie do operacji przez wyrównanie gospodarki wodno-elektrolitowej i kwasowo-zasadowej oraz założenie sondy do żołądka celem odsysania treści żołądkowej. Konieczne jest monitorowanie ciśnienia, tętna, oddechu i diurezy. Podaje się antybiotyki o szerokim spektrum działania.
Zabieg polega na szerokim otwarciu jamy brzusznej, oczyszczeniu jamy otrzewnej z treści ropnej poprzez płukanie 0,9% roztworem soli fizjologicznej z dodatkiem środków antyseptycznych oraz usunięciu przyczyny zapalenia otrzewnej.
Ograniczone zapalenie otrzewnej.
W ograniczonym zapaleniu otrzewnej proces zapalny działa miejscowo na otrzewną ścienną. Objawy ogólne są mniej nasilone niż w rozlanym zapaleniu i objawy brzuszne są ograniczone do miejsca choroby. Ograniczone zapalenie otrzewnej może być następstwem ograniczenia procesu zapalnego przez wytworzenie zlepu przez sieć większą i pętle jelitowe, co skutkuje powstaniem nacieku zapalnego, który może ulec zakażeniu tworząc ropień.
Ropnie wewnątrzotrzewnowe.
Ropnie wewnątrzotrzewnowe mogą być następstwem rozlanego lub ograniczonego zapalenia otrzewnej.
Jest najczęściej występującym ropniem w jamie brzusznej. Pojawia się 5–7 dni od zapalenia wyrostka robaczkowego lub appendektomii. Zwykle jest zlokalizowany w prawym dole biodrowym, jednak w związku z różnym położeniem wyrostka robaczkowego może znajdować się w innych lokalizacjach.
Może wywoływać gorączkę 38-40 °C, często z dreszczami, nudności, wymioty, wzdęcia i wyczuwalny guz w prawym dole biodrowym. Stwierdza się leukocytozę 15000/mm³ i znacznie przyspieszone tętno. Ropień może pęknąć do jamy otrzewnej wywołując rozlane zapalenie otrzewnej, może się wchłonąć i pozostawiając niewielkie ognisko z którego szerzy się zakażenie.
Ropień zatoki Douglasa jest częstym następstwem chorób otrzewnej. Ropień objawia się gorączką z dreszczami, wymiotami i uczuciem parcia na stolec z oddawaniem niewielkich ilości płynnego stolca. Badanie przez odbyt jest bardzo bolesne, wyczuwa się chełbotanie ropnia.
Zwykle są położone po prawej stronie. Towarzyszy mu wysoka gorączka, ból w nadbrzuszu i dolnej części klatki piersiowej. W badaniu fizykalnym stwierdza się bolesność uciskową łuku żebrowego. W RTG klatki piersiowej stwierdza się wyższe ustawienie przepony po stronie ropnia i wysięk w opłucnej.
Ropień pomiędzy pętlami jelita może powstać w każdej lokalizacji w jamie brzusznej. Występuje wysoka gorączka, dreszcze, leukocytoza oraz bolesny uciskowo guz. Ropień może się opróżnić do światła jelita. Może także być powodem rozlanego zapalenia otrzewnej.
Rozpoznanie.
Rozpoznanie jest ustalane na podstawie obrazu klinicznego. W badaniu palpacyjnym stwierdza się bolesny opór. RTG jamy brzusznej może wykazać poziomy płynów w jamie brzusznej oraz uniesienie kopuły przepony. Ultrasonografia może wykazać obecność zbiorników płynu z pęcherzykami gazu otoczonych nieregularną torebką. Pomocna w wykrywaniu ropni jest tomografia komputerowa, rozpoznanie ułatwia podanie kontrastu do przewodu pokarmowego.
Leczenie.
Leczenie ropnia wewnątrzbrzusznego polega na jego opróżnieniu. Treść ropnia jest odsysana, jama ropnia jest opróżniana z tkanek martwiczych i wielokrotnie płukana. W części przypadków możliwe jest zastosowanie przezskórnego zabiegu małoinwazyjnego pod kontrolą USG lub TK.

</doc>
<doc id="568362" url="https://pl.wikipedia.org/wiki?curid=568362" title="St. Barbara (1977)">
St. Barbara (1977)

St. Barbara – statek badawczy będący własnością cypryjskiej spółki Miliana Shipping Company Ltd., której właścicielem jest LOTOS Petrobaltic S.A.; świadczył usługi geotechniczne na rzecz LOTOS Petrobaltic S.A.. Zezłomowany w 2017 roku.
Do zadań jednostki należą między innymi:
Statek jako pierwszy zidentyfikował duży obiekt na dnie Bałtyku od dawna znany miejscowym rybakom jako wrak lotniskowca Graf Zeppelin.

</doc>
<doc id="568364" url="https://pl.wikipedia.org/wiki?curid=568364" title="Maleo Reggae Rockers">
Maleo Reggae Rockers

Maleo Reggae Rockers – polski zespół wykonujący reggae. Zespół został założony w 1997 roku przez Dariusza „Maleo” Malejonka. W 1998 roku wydał on swoją pierwszą "Za-Zu-Zi", a 21 listopada 2006 roku ukazała się druga studyjna płyta zespołu pt. "Reggaemova". Trzecia studyjna płyta "Addis Abeba" ukazała się 3 sierpnia 2009 roku. Maleo Reggae Rockers wystąpił podczas czterech Przystanków Woodstock – w 2002 i 2003 roku w Żarach oraz w 2006 i 2010 roku w Kostrzynie nad Odrą. 12 lipca 2012 roku, zespół wystąpił w Dębowcu, na XXV Międzynarodowym Saletyńskim Spotkaniu Młodych.
Nagrania zespołu zostały wykorzystane w filmach "Spona" (1998, reż. Waldemar Szarek), "Poniedziałek" (1998, reż. Witold Adamek) oraz "Osiemnaście" (2004, reż. Przemysław Młyńczyk).

</doc>
<doc id="568365" url="https://pl.wikipedia.org/wiki?curid=568365" title="Kroplówka">
Kroplówka



</doc>
<doc id="568375" url="https://pl.wikipedia.org/wiki?curid=568375" title="Ahmed Köprülü">
Ahmed Köprülü

Ahmed Köprülü (Köprülü Fazıl Ahmed Pasza, ur. 1635 w , zm. 3 listopada 1676 w Konstantynopolu) – wielki wezyr Imperium Osmańskiego.
Był członkiem rodu Köprülü (nazwanego tak od Köprü w północnej Anatolii w pobliżu wybrzeża Morza Czarnego, gdzie stacjonował jego ojciec), prawdopodobnie pochodzenia albańskiego, wywodzącego się ze wsi Rudnik koło Beratu albo miejscowości Wełes (obecna Macedonia Północna). Z rodziny Köprülü pochodziło sześciu wielkich wezyrów Turcji Osmańskiej. Niekiedy podaje się, że on sam też się urodził w Albanii. Zastępując zmarłego ojca Mehmeda Köprülü, w 1661 w wieku 26 lat został wielkim wezyrem, najmłodszym w historii Turcji. Nadano mu przydomek Fazıl (mądry), ponieważ był wyrozumiały (także dla chrześcijan podbitych miast) i szlachetny – obniżył podatki i promował edukację.
W latach 1662–1664 prowadził wojnę z Austrią, w której po szeregu zwycięstw poniósł porażkę w bitwie pod Szentgotthard, zdołał jednak uzyskać korzystny pokój w Vasvár. Na jego mocy Imperium Osmańskie utrzymało zwierzchnictwo nad Siedmiogrodem i władzę nad swoimi węgierskimi i chorwackimi posiadłościami.
Od 1648 wojska osmańskie oblegały Kandię (obecnie Heraklion), największe miasto Krety, sprowokowane przez podjęty w 1644 atak kawalerów maltańskich na konwój turecki płynący z pielgrzymami powracającymi z Mekki. Fazıl Ahmed Pasza podjął wysiłki w celu zapewnienia panowania tureckiego nad wschodnią częścią Morza Śródziemnego.
Walcząc z Wenecją, przystąpił do oblężenia Kandii, dotąd skutecznie bronionej przy udziale posiłkowych wojsk francuskich. Po czterech latach oblężenia, odrzucając wielokrotnie propozycje pokoju i zapłaty kontrybucji, doprowadził do wycofania się garnizonu francuskiego. Nie widząc szans na dalszą obronę, Wenecjanie skapitulowali 4 września 1669, po łącznie 22 latach oblężenia. Następnie Ahmed Pasza niezwłocznie przystąpił do odbudowy gospodarki wyspy oraz jej osmanizacji.
W latach 1672–1676 Ahmed Köprülü prowadził wojnę z Rzecząpospolitą. W 1672 zdobył Kamieniec Podolski, po czym ruszył na Lwów, który obległ 20 września i wymusił niekorzystny dla Polski pokój w Buczaczu. W sierpniu 1676 na czele armii turecko-tatarskiej wkroczył na Pokucie, kierując się w stronę Stanisławowa. Przeważającej armii turecko-tatarskiej stawił opór król Jan Sobieski. Po blisko trzech tygodniach zaciętych walk 17 października 1676 zawarty został rozejm w Żurawnie, który przerwał działania wojenne.
Wyczerpany kampaniami polskimi lat 1672–1676, ale także nadużywający alkoholu, Fazıl Ahmed Köprülü zmarł 3 listopada 1676 roku w drodze na spotkanie z sułtanem Mehmedem IV.
Będąc wielkim wezyrem przez 15 lat, Köprülü był jednym z najdłużej pełniących ten urząd w historii Imperium Osmańskiego, a jego zdobycze terytorialne były ostatnimi tak poważnymi nabytkami Imperium.
Jego następcą został szwagier Kara Mustafa. Młodszy brat Fazıla Mustafa Köprülü (1637–1691) był również wielkim wezyrem w latach 1689–1691.

</doc>
<doc id="568381" url="https://pl.wikipedia.org/wiki?curid=568381" title="Ahmed Koprulu">
Ahmed Koprulu



</doc>
<doc id="568384" url="https://pl.wikipedia.org/wiki?curid=568384" title="Cicha Orlica">
Cicha Orlica

Cicha Orlica (czes. "Tichá Orlice") – rzeka w Czechach, w Sudetach, lewy dopływ Orlicy w dorzeczu Łaby, w zlewisku Morza Północnego.
Przebieg.
Źródło rzeki znajduje się na czesko-morawskiej granicy u północno-zachodniego podnóża Jerzabu (czes. "Jeřábu", na wysokości ok. 760 m n.p.m.) w Hanušovicke vrchovinie. Płynie na zachód przez Górne Orlice (czes. "Horní Orlice"), Dolne Orlice (czes. "Dolní Orlice"), skręca na północny zachód, mijając od południowego zachodu Králíky, z powrotem skręca na zachód, przyjmuje z prawej strony Lipkovský potok, płynie przez Lichkov do Mladkova. W Mladkovie skręca na południe. Mija Těchonín i Jablonné nad Orlicí, oddzielając masyw "Bukovohorske hornatiny" od "Mladkovske vrchoviny" w czeskiej części Gór Orlickich oraz od "Žamberske pahorkatiny" na Pogórzu Orlickim (czes. "Podorlická pahorkatina"). Oddziela najwyższą górę w Bukowogórskiej Wysoczyźnie (czes. "Bukovohorska Hornatina") Suchy Wierch (czes. "Suchý Vrch") od właściwego grzbietu Gór Orlickich. Przebiegała tędy historyczna ziemska granica pomiędzy Czechami i Morawami. Odcinek w okolicy "Jablonné nad Orlicí" ma większe katarakty z falami, koryto rzeki jest kamieniste. Z lewej strony przyjmuje Těchonínský potok, Černovický potok, Jamnenský potok, Orličský potok, Čenkovičkę i Čermną. Z "Jablonného nad Orlicí" do "Chocně" rzeka pomału spływa na północny zachód, przez głęboką, zalesioną i miejscami rozszerzającą się dolinę. Koryto rzeki jest, miejscami, kamieniste. Rzeka płynie przez Verměřovice i Letohrad, gdzie wpada doń z prawej Lukavický potok. W Letohradzie znów skręca na południowy zachód i wpływa na obszar Płyty Orlickiej (czes. "Orlická tabule"). Płynie przez miejscowości: Červená, Dolní Dobrouč, Lanšperk, Černovír, Dolní Libchavy, Ústí nad Orlicí. Z lewej strony wpada Dobroučka, a z prawej Libchavský potok. W Ústí nad Orlicí z lewej strony wpływa doń lewy dopływ Třebovka, a sama Cicha Orlica płynie odtąd na zachód krętą i przeważnie głęboko wciętą doliną. Mija Brandýs nad Orlicí i Choceň. Za tym ostatnim miastem rzeka wypływa z gór, zmienia kierunek na północno-zachodni, jej dolina rozszerza się, a ona sama płynie szeroką równiną wśród łąk. Rzeka tworzy wiele zakrętów, a dno rzeki zmienia się z kamienistego w gliniaste i piaszczyste koryto. Miejscami występują przybrzeżne plaże zalecane do kąpania i opalania się. Mija kilka mniejszych wsi i przysiółków, miasteczko Borohrádek i na wysokości miejscowości Albrechtice nad Orlicí łączy się z Dziką Orlicą (czes. "Divoká Orlice") w drugą co do wielkości rzekę wschodnich Czech – Orlicę (czes. "Orlice").
Parametry.
Szerokość koryta wynosi od 5 m w górnym odcinku do 10 m w dolnym odcinku. Średnia prędkość nurtu wynosi 6 km/h. Rzeka przy wysokich stanach wody, na odcinku w okolicy Lichkova jest niespokojna, dolna część biegu rzeki tworzy meandry.
Plany.
W nadchodzących latach planowane jest wyprostowanie biegnącej wzdłuż rzeki jednej z najstarszych w Czechach linii kolejowej Kolín – Česká Třebová, która po modernizacji ma przebiegać planowanymi do realizacji tunelami.

</doc>
<doc id="568397" url="https://pl.wikipedia.org/wiki?curid=568397" title="Car (ujednoznacznienie)">
Car (ujednoznacznienie)



</doc>
<doc id="568398" url="https://pl.wikipedia.org/wiki?curid=568398" title="Tomás de Zumalacárregui">
Tomás de Zumalacárregui

Tomás de Zumalacárregui y de Imaz (ur. 29 grudnia 1788 w Ormaiztegi, Gipuzkoa, zm. 24 czerwca 1835 w Zegama, Gipuzkoa) – generał karlistowski.
Podczas wojny na Półwyspie Iberyjskim służył w armii hiszpańskiej przeciw wojskom Napoleona. Pochwycony przez wroga podczas drugiego oblężenia Saragossy, zbiegł z niewoli i dotarł do domu rodzinnego w Nawarrze. Przez pewien czas walczył w oddziałach partyzanckich, ale gdy tylko stało się to możliwe, dołączył w stopniu oficerskim do regularnej armii, gdzie pozostał po zakończeniu wojny.
Za rządów Ferdynanda VII Zumalacárregui otwarcie krytykował szerzący się w Hiszpanii liberalizm. Po wybuchu rewolucji w 1820 służący z nim oficerowie o poglądach liberalnych wystąpili do rządu rewolucyjnego z doniesieniem i prośbą o wydalenie ich kolegi z wojska. Wniosku nie rozpatrzono przychylnie, ale Zumalacárregui dowiedział się o nim. Wiedząc, że jest podejrzewany o przekonywanie żołnierzy do poglądów rojalistycznych, uciekł do Francji.
Powrócił w 1823 jako oficer jednego z regimentów rojalistycznych zorganizowanych we Francji. W ojczyźnie awansował na coraz wyższe stopnie (został pułkownikiem w 1829), a w 1832 mianowano go wojskowym gubernatorem Ferrol.
Jeszcze przed śmiercią Ferdynanda VII, która nastąpiła rok później, Zumalacárregui został uznany na naturalnego sprzymierzeńca zwolenników koronowania brata króla, Carlosa. Proklamowanie zamiast niego córki króla, Izabeli, o mało nie doprowadziło do zbrojnej walki między Zumalacárreguim a władzami marynarki w Ferrol, zwolennikami sankcji pragmatycznej. Skończyło się na obniżeniu mu żołdu o połowę i wysłaniu do Pampeluny, gdzie miał przebywać pod obserwacją policyjną.
Uciekł stamtąd, by przyłączyć się do I powstania karlistowskiego dopiero 29 października 1833, gdy Don Carlos powołał go na stanowisko głównodowodzącego w Nawarrze. Miał tam jednak do dyspozycji zaledwie kilkuset słabo wyekwipowanych partyzantów. Mimo tego, a także braków w zaopatrzeniu spowodowanych głównie faktem, iż okoliczne miasta były przeciwne karlistom, Zumalacárreguiemu udało się w zaledwie kilka miesięcy zorganizować karlistowskich żołnierzy w regularną armię i stopniowo zajął całą Nawarrę i Baskonię, z wyjątkiem twierdz, gdyż nie miał środków do przeprowadzenia oblężenia.
W czerwcu 1835 miał już do dyspozycji 30 tysięcy dobrze wyposażonych ludzi. Gdyby Zumalacárreguiemu pozwolono realizować jego własny plan i maszerować na Madryt, być może udałoby mu się zdobyć stolicę, ale dwór Carlosa domagał się opanowania portu morskiego i Zumalacárregui musiał ruszyć na Bilbao i rozpocząć oblężenie miasta. Tam 14 czerwca 1835 został postrzelony z muszkietu w łydkę. Rana nie była poważna i Zumalacárregui miał duże szanse na przeżycie, ale Don Carlos nalegał, by Zumalacárregui poddał się opiece jego własnych lekarzy, choć ten miał zaufanego medyka narodowości angielskiej. Z tego powodu, gdy Zumalacárregui zmarł 24 czerwca, podejrzewano, iż został otruty, gdyż Don Carlos nie darzył swojego najskuteczniejszego dowódcy sympatią.

</doc>
<doc id="568399" url="https://pl.wikipedia.org/wiki?curid=568399" title="Lázaro Bruzón Batista">
Lázaro Bruzón Batista

Lázaro Bruzón Batista (ur. 2 maja 1982 w Holguín) – kubański szachista, od lipca 2021 reprezentujący USA, arcymistrz od 2000 roku.
Kariera szachowa.
Jest wielokrotnym mistrzem Kuby juniorów. Czterokrotnie (w latach 2004, 2005, 2007 i 2009) zdobywał tytuły indywidualnego mistrza kraju. Oprócz tego wywalczył dwa srebrne medale mistrzostw swojego kraju (w latach 2002 i 2006). Światowe sukcesy zaczął osiągać w 2000 roku. Zwyciężył wówczas w rozegranych w Erywaniu mistrzostwach świata juniorów do 20 lat. Kolejny sukces odniósł w 2001 r., zwyciężając w turnieju młodych mistrzów w Lozannie (przed m.in. Étienne Bacrotem, Lewonem Aronianem i Rusłanem Ponomariowem). Rok później wygrał tradycyjny memoriał José Raúla Capablanki w Hawanie oraz silny turniej w Esbjergu (turniej "The North Sea Cup", wraz ze swoim rodakiem, Leinierem Domínguezem). W 2004 r. zwyciężył w turnieju "Corus"– B w Wijk aan Zee. W 2005 r. zdobył w Buenos Aires tytuł mistrza Ameryki. Wystąpił również w Pucharze Świata w Chanty-Mansyjsku, ale odpadł w III rundzie po porażce z Jewgienijem Bariejewem. W 2005 r. zwyciężył w Meridzie w memoriale Carlosa Torre Repetto (pokonując w finale Michała Krasenkowa), zaś rok później zajął w tym turnieju II miejsce (po porażce w finale z Wasilijem Iwanczukiem). W 2006 r. zwyciężył również w rozegranych w Huelvie I Mistrzostwach Federacji Iberoamerykańskiej FIBDA (składającej się z państw Ameryki Łacińskiej i Półwyspu Iberyjskiego). W 2010 r. podzielił I m. (wspólnie z m.in. Jewgienijem Glejzerowem i Kamilem Mitoniem) w San Cristóbal. W 2011 r. zdobył w Tolucy drugi w karierze tytuł mistrza Ameryki, zwyciężył również w turnieju otwartym w Bogocie (wspólnie z Siergiejem Tiwiakowem i Bartłomiejem Macieją). W 2014 r. zwyciężył w turnieju "Copa Latinoamericana" w Guayaquil.
Dwukrotnie wystąpił w mistrzostwach świata FIDE rozgrywanych systemem pucharowym, ale bez powodzenia (w roku 2001 odpadł w II, a w 2004 - w I rundzie). Był również pięciokrotnym uczestnikiem turniejów o Puchar Świata (w latach 2005, 2007, 2009, 2011, 2013).
Wielokrotnie reprezentował Kubę w turniejach drużynowych, m.in.:
Jest drugim w historii Kubańczykiem (po Leinierze Domínguezie Pérezie), który przekroczył poziom 2700 punktów rankingowych. Najwyższy ranking w dotychczasowej karierze osiągnął 1 października 2012 r., z wynikiem 2717 punktów zajmował wówczas 31. miejsce na światowej liście FIDE, jednocześnie zajmując 2. miejsce (za Leinierem Domínguezem Pérezem) wśród kubańskich szachistów.

</doc>
<doc id="568401" url="https://pl.wikipedia.org/wiki?curid=568401" title="Jan de Witt">
Jan de Witt



</doc>
<doc id="568405" url="https://pl.wikipedia.org/wiki?curid=568405" title="Mauritia depressa">
Mauritia depressa

Mauritia depressa – gatunek porcelanki. Osiąga od 22 do 56 mm, standardowy okaz mierzy około 45–50 mm. Muszla porcelanki wklęsłej jest zbliżona wyglądem do muszli innych gatunków z rodzaju "Mauritia" (ma podobną budowę i ubarwienie), takich jak: "M. mauritiana", "M. maculifera" czy "M. histrio".
Występowanie.
"Mauritia depressa" występuje na obszarze od wschodnich wybrzeży Afryki do centralnej części Oceanu Spokojnego.

</doc>
<doc id="568406" url="https://pl.wikipedia.org/wiki?curid=568406" title="Azytromycyna">
Azytromycyna

Azytromycyna – organiczny związek chemiczny, antybiotyk makrolidowy, należący do grupy tzw. azalidów, o działaniu bakteriostatycznym, hamującym syntezę białek bakteryjnych. Charakteryzuje się wysoką koncentracją w zakażonych tkankach i długim okresem półtrwania. Występowanie i nasilanie się objawów niepożądanych jest mniejsze niż u erytromycyny.
Mechanizm działania.
Azytromycyna łączy się z podjednostką 50"S" rybosomu komórki bakteryjnej, przez co immobilizuje peptydylo-tRNA, hamując translację bakteryjnego mRNA i biosyntezę białek. Następuje przedwczesne zakończenie tworzenia łańcucha peptydowego i zahamowanie rozwoju bakterii.
Aktywność.
Azytromycyna wykazuje podobne spektrum działania do erytromycyny. Należy ona jednak do makrolidów drugiej generacji i odznacza się wyższą opornością wobec niskiego pH soku żołądkowego, większą biodostępnością i dłuższym czasem półtrwania. Wykazuje aktywność wobec następujących szczepów:
Ciąża.
Ze względu na brak wiarygodnych badań, stosowanie u kobiety ciężarnej usprawiedliwione jest tylko w przypadku braku alternatywy terapeutycznej. W przypadku stwierdzenia ciąży u kobiety leczonej azytromycyną, należy ją uprzedzić o potencjalnym ryzyku uszkodzenia płodu.
Preparaty handlowe.
Azytromycyna dostępna jest w postaci tabletek, kapsułek, proszku lub granulatu do sporządzania zawiesiny, a także kropli do oczu.
Preparaty handlowe: "Azibiot", "Azimycin", "Aziteva", "Azithro-Mepha", "Azithromycin-1A Pharma", "Azithromycin Aurovitas", "Azithromycin-Ratiopharm", "Azitrin", "Azitrogen", "AzitroLEK", "Azitrox", "Azix", "Azycyna", "Azyter", "Bactrazol", "Canbiox", "Macromax", "Macromaxicn", "Nobaxin", "Oranex", "Sumamed", "Zetamax".

</doc>
<doc id="568414" url="https://pl.wikipedia.org/wiki?curid=568414" title="Angel of Death (utwór)">
Angel of Death (utwór)

"Angel of Death" (ang. anioł śmierci) – jeden z najpopularniejszych i najbardziej kontrowersyjnych utworów w historii muzyki heavymetalowej w gatunku thrash metal.
Powstał w 1986 roku zrealizowany na potrzeby trzeciego studyjnego albumu amerykańskiej grupy muzycznej Slayer zatytułowanego "Reign in Blood". "Angel of Death" skomponował gitarzysta grupy Jeff Hanneman, on jest również autorem tekstu. 
Kompozycja, a szczególnie jej tekst zainspirowany osobą nazistowskiego lekarza i zbrodniarza wojennego Josefa Mengele wywołała wiele kontrowersji, zespołowi zarzucano m.in. przynależność do środowisk nazistowskich. Sam utwór jednak wedle relacji autora był jednak tylko opisem historii zbrodniarza, wypowiedź potwierdzał choćby fakt, iż producentem płyty był Rick Rubin o żydowskim pochodzeniu, ponadto basista (Tom Araya) i perkusista (Dave Lombardo) grupy są latynosami, co jednoznacznie obaliło domniemane propagowanie nienawiści. Na kolejnym albumie grupy pt. "South of Heaven" ukazał się utwór "Behind the Crooked Cross" krytykujący ustrój nazistowski oraz mówiący o tym że ofiarami systemu byli także zwykli Niemcy.

</doc>
<doc id="568417" url="https://pl.wikipedia.org/wiki?curid=568417" title="Wlew dożylny">
Wlew dożylny

Wlew dożylny, infuzja dożylna, skrót i.v. (od łac. "in venam"), potocznie kroplówka – jest sposobem leczenia, polegającym na podawaniu do żyły przez cewnik płynów, leków, krwi bądź preparatów krwiopochodnych. Czas podawania jest różny i może wahać się od 15 minut (według niektórych wytycznych podawanie leków dożylnie przez mniej niż 15 minut kategoryzowane jest jako iniekcja) do kilku godzin. Jest to preferowana droga administracji u pacjentów w stanach nagłych i pacjentów nieprzyjmujących płynów i leków doustnie. Niektóre substancje (w tym krew podczas transfuzji) mogą być wprowadzane do ustroju tylko dożylnie. Terapia dożylna stosowana jest u około 80% hospitalizowanych pacjentów; często wkłucie dożylne zakładane jest pomimo braku wskazań, co niepotrzebnie zwiększa ryzyko wystąpienia u pacjentów powikłań mogących przedłużyć hospitalizację.
Gdy wymagane jest powolne przetaczanie płynów, czasem stosuje się także wlew podskórny.
Rodzaje dostępu.
W zależności od tego, do której żyły podłączony jest wlew, rozróżnia się następujące typy dostępów dożylnych:
Wkłucie obwodowe.
Dostęp dożylny najczęściej uzyskuje się poprzez nakłucie żył obwodowych. Wenflon umieszczany jest na żyłach grzbietu dłoni, przedramion, grzbietu stóp, a w nagłych wypadkach dole łokciowym bądź w żyle szyjnej zewnętrznej.
Wkłucie centralne.
We wkłuciu centralnym cewnik wprowadzany jest do jednej z żył (wewnętrznej żyły szyjnej, żyły podobojczykowej, żyły pachowej, żyły udowej, bądź przez żyły obwodowe, tzw. PICC – cewnik centralny implantowany przez żyłę obwodową), zaś jego koniec umieszczany jest w jednym z dużych naczyń żylnych, z reguły w żyle głównej górnej lub dolnej, a nawet w prawym przedsionku serca.
Kaniule tunelizowane.
Podczas gdy większość cewników przenika przez skórę bezpośrednio do żyły, kaniule tunelizowane pokonują pod skórą duży odcinek, zanim przebijają żyłę. Technika ta zmniejsza ryzyko infekcji, ponieważ bakterie z powierzchni skóry nie są w stanie przedostać się bezpośrednio do żyły. Przykładem takiego cewnika może być cewnik Hickmana lub Broviaca.
Porty naczyniowe.
Port naczyniowy to rodzaj dostępu centralnego, który nie posiada zewnętrznego łącznika; zamiast niego wkłuć dokonuje się do specjalnej komory z silikonową membraną, która poprzez cewnik połączona jest z prawym przedsionkiem. Umożliwia on wielokrotne infuzje oraz aspiracje krwi.
Cewniki pośrednie.
Trzecim rodzajem cewników są cewniki pośrednie, które biegną żyłami na dłuższym odcinku niż kaniule obwodowe, ale nie dochodzą do naczyń centralnych.
Cewnik pośredni to poliuretanowa kaniula o długości od 4 do 25 cm i średnicy od 2 do 5 Fr. Zakładany jest z dojścia obwodowego do żyły obwodowej. Wskazaniem do tego rodzaju wkłucia jest przede wszystkim przewidywana terapia dożylna powyżej 6 dni, w sytuacji gdy pacjent nie wymaga cewnika centralnego. Dodatkowym kryterium może być trudny dostęp dożylny (szczególnie u pacjentów otyłych i/lub chorych na cukrzycę, niewydolność nerek czy inne schorzenia przewlekłe).
Cewniki pośrednie zakładane są do żył obwodowych ramienia, najczęściej żyły odłokciowej, odpromieniowej i ramiennej w tzw. zielonej strefie Dawsona, czyli w połowie odległości między dołem łokciowym a pachą. Implantacja odbywa się pod kontrolą ultrasonograficzną techniką Seldingera, tożsamą do cewnika centralnego.
Z powodu oczekiwanego długiego okresu utrzymania cewnika zalecane jest stosowanie sterylności chirurgicznej, podobnie jak w przypadku implantacji cewnika centralnego. Cewniki pośrednie, w zależności od zaleceń producenta, posiadają rejestrację na utrzymywanie w naczyniu do 29 dni. Istnieją badania, według których terapia dożylna za pomocą tego rodzaju cewnika jest bezpieczna w przypadku długotrwałej terapii nieprzekraczającej 14 dni.
Strategia utrzymania cewnika pośredniego opiera się na przestrzeganiu zasad antyseptyki, właściwej zmianie opatrunków oraz zachowaniu drożności cewnika.
Alternatywne metody.
Jeśli dostęp dożylny jest niemożliwy, alternatywną drogą administracji może być infuzja doszpikowa.
Zastosowanie.
Wlewy dożylne stosuje się w celu uzupełnienia niedoborów płynów, wypełnienia łożyska naczyniowego, leczenia zaburzeń gospodarki wodno-elektrolitowej lub kwasowo-zasadowej, do przetoczenia krwi i jej preparatów, leków i w leczeniu żywieniowym.
Płynoterapia.
Płynoterapia dożylna (PTIV) jest jedną z najczęściej stosowanych metod leczenia szpitalnego. Ma ona na celu przywrócenie prawidłowej objętości płynów ustrojowych, utraconych na skutek pocenia się, biegunki, wymiotów, krwawienia, przemieszczenia płynów do jednej z przestrzeni płynowych i innych patologicznych procesów. Stosuje się ją tylko u chorych, u których nie jest możliwe pokrycie zapotrzebowania na płyny i elektrolity drogą doustną lub enteralną, i tylko tak długo, jak jest to konieczne.
Resuscytacja płynowa.
Inaczej pilna intensywna płynoterapia stosowana jest u osób u których podejrzewana jest hipowolemia, np. we wstrząsie, w sepsie, anafilaksji i stanach ciężkiego odwodnienia. Wybór rodzaju i dawkowanie płynów zależą od sytuacji klinicznej, jednak w postępowaniu wstępnym zaleca się podanie krystaloidów zawierających sód w stężeniu 130–154 mmol/l, w ilości 500 ml w czasie krótszym niż 15 minut. Wskazania:
Rutynowe pokrycie zapotrzebowania na płyny i elektrolity.
Dzienne zapotrzebowanie często pokrywa się stosując osobno płyny izotoniczne (0,9% NaCl) i hipotoniczne (5% glukoza), z dodatkiem KCl, np. w stężeniach 0,15% (20 mmol/l) i 0,3% (40 mmol/l). U osób otyłych dawki należy skorygować stosownie do masy ciała, a u osób starszych, niedożywionych bądź z rozpoznaną niewydolnością nerek lub serca podaje się mniejsze objętości płynów (np. 20–25 ml/kg/24 h).
Oparzenia.
Do oceny ilości płynów potrzebnych do przetoczenia stosuje się regułę Parkland. Zaleca ona przetoczenie w ciągu 24 godzin 4 ml płynów na 1 kg masy ciała na każdy 1% oparzonej powierzchni ciała. 50% płynów należy podać w ciągu pierwszych 8 godzin, drugie 50% w ciągu następnych 16 godzin. Oparzoną powierzchnię ciała można oszacować za pomocą reguły dziewiątek. Regułę Parkland przedstawia matematyczna formuła:
formula_1
gdzie m – masa pacjenta w kilogramach, P – procent powierzchni ciała, który został oparzony, V – objętość płynów, którą należy podać w mililitrach (mL). Na przykład osoba ważąca 75 kg z oparzeniami obejmującymi 20% jej powierzchni ciała będzie potrzebować 4 × 75 × 20 = 6000 ml płynów przetoczonych w ciągu 24 godzin.
Płyny infuzyjne.
Wyróżniamy dwa główne typy płynów infuzyjnych: krystaloidy i koloidy. Krystaloidy są wodnymi roztworami soli mineralnych oraz innych rozpuszczalnych w wodzie cząsteczek. Koloidy zawierają z kolei większe cząsteczki nierozpuszczalnych w wodzie substancji, takich jak np. żelatyna. Krew, preparaty albumin, osocze, roztwory białek osocza są naturalnymi koloidami.
Krystaloidy.
Są najczęściej stosowanymi płynami wykorzystywanymi do wyrównywania strat płynów i zapewniania podstawowej podaży wody. Ich skład jest podobny do składu płynu tkankowego. Ich powszechna dostępność, możliwość długoterminowego przechowywania w temperaturze pokojowej, względnie niska cena i brak potencjału wywoływania reakcji alergicznych sprawiają, że są stosowane z wyboru przy utracie krwi do 20% objętości i w początkowej fazie wyrównywania niedoborów wodno-elektrolitowych. Ich wadą jest fakt, że są szybko przesuwane z przestrzeni wewnątrznaczyniowej do płynu śródmiąższowego i po godzinie w krążeniu pozostaje ich około 20–25% objętości. Jest to także przyczyną obrzęków. Do uzyskania prawidłowej wolemii po krwotoku podaje się 4-5 razy więcej krystaloidów niż wynosi objętość utraconej krwi. Przykładowe krystaloidy:
Koloidy.
Koloidy to zawiesiny wielkocząsteczkowych substancji, które w odróżnieniu od krystaloidów nie są przepuszczalne dla ścian naczyń włosowatych i wiążą wodę, dzięki czemu utrzymują odpowiednie ciśnienie onkotyczne krwi. Są środkami stosowanymi z wyboru w wyrównywaniu strat objętości śródnaczyniowej. Koloidy sztuczne są naturalnych tańsze, łatwiej dostępne i można je dłużej przechowywać. Przykładami koloidów są:
Roztwory hipertoniczne.
Są stosowane w leczeniu wstrząsu hipowolemicznego, w tzw. resuscytacji małymi objętościami (small volume resuscitation). Dzięki niewielkiej podaży hipertonicznego płynu dochodzi do ucieczki wody z komórek i znacznego przyrostu objętości śródnaczyniowej. Umożliwiają szybkie uzyskanie normowolemii i obniżają ciśnienie śródczaszkowe. W praktyce wykorzystuje się:
Wskazania:

</doc>
<doc id="568418" url="https://pl.wikipedia.org/wiki?curid=568418" title="Jerzy Łukaszewicz (reżyser)">
Jerzy Łukaszewicz (reżyser)

Jerzy Łukaszewicz (ur. 7 września 1946 w Chorzowie) – polski operator, reżyser i scenarzysta, profesor sztuk filmowych.
Życiorys.
Absolwent VII LO w Katowicach-Ligocie. W 1968 roku ukończył studia na Wydziale Operatorskim PWSTiF w Łodzi, dyplom uzyskał w 1969 roku. 17 maja 2006 roku uzyskał tytuł profesora sztuk filmowych. Jest pracownikiem naukowym (od 2010 rokuprofesorem zwyczajnym) na Wydziale Radia i Telewizji im. Krzysztofa Kieślowskiego Uniwersytetu Śląskiego w Katowicach od 1994 roku. Jest autorem zdjęć m.in. do filmów "Dolina Issy", "Vabank", "Vabank II", "Seksmisja" i "Siekierezada". Jego pełnometrażowym debiutem reżyserskim był film "Przyjaciel wesołego diabła". Zagrał epizodyczną rolę Cyryla Basisty w filmie "Sól ziemi czarnej". Publikował w czasopiśmie „Estetyka i Krytyka”. Członek Polskiej Akademii Filmowej i Stowarzyszenia Filmowców Polskich.
Brat-bliźniak aktora Olgierda Łukaszewicza.

</doc>
<doc id="568420" url="https://pl.wikipedia.org/wiki?curid=568420" title="Kapucynka">
Kapucynka



</doc>
<doc id="568421" url="https://pl.wikipedia.org/wiki?curid=568421" title="Dub War">
Dub War

Dub War – angielski zespół rockowy powstały w Newport w 1993 roku, gra połączenie ragga i rocka. Początkowo grupę tworzyli Benji Webbe (wokal), Jeff Rose (gitara), Richie Glover (bass) i Martin „Ginge” Ford (perkusja). W 1999 zespół rozpadł się po odejściu Richiego Glovera, który zaangażował się w The Jones. Jego miejsce zajął Daniel Pugsley i wówczas powstał nowy zespół – Skindred.

</doc>
<doc id="568423" url="https://pl.wikipedia.org/wiki?curid=568423" title="Hermann von Meyer">
Hermann von Meyer

Christian Erich Hermann von Meyer (ur. 3 września 1801 we Frankfurcie nad Menem, zm. 2 kwietnia 1869 tamże) – niemiecki paleontolog, twórca paleontologii kręgowców w Niemczech.
Życiorys.
Wydał wiele prac i opublikował ogromną liczbę artykułów. W 1832 wydał pracę zatytułowaną "Palaeologica". W swoich publikacjach opisał wiele skamieniałości zwierzęcych, takich jak szkarłupnie, mięczaki, skorupiaki, ryby, wyższe kręgowce, w tym triasowego rauizucha teratozaura, słynnego praptaka opisanego przez niego w 1861 pod nazwą "Archaeopteryx lithographica" („pradawne pióro
z łupków litograficznych”), pterozaura ramforyncha i prozauropoda plateozaura.
W 1830 opracował dla kopalnych gadów jeden z pierwszych podziałów systematycznych. Jako kryterium podziału przyjął budowę kończyn i wydzielił cztery grupy. Badał żółwie, sfenodonty, notozaury, plakodonty, fitozaury, pterozaury, krokodyle i dinozaury. Studiował też szczątki trzeciorzędowych ssaków. Jako pierwszy paleontolog wysunął hipotezę, że niektóre wymarłe gady w przeciwieństwie do dzisiejszych mogły prowadzić bardzo aktywny tryb życia. On też jako pierwszy zauważył zjawisko konwergencji wśród zwierząt, czyli procesu powstawania podobnych form żywych pod wpływem takich samych warunków środowiskowych.
Rezultaty większości swoich badań, zawierających około 300 starannych opisów przedstawił w wielkim dziele "Zur Fauna der Vorwelt" (1845–1860), który bogato sam zilustrował. Dzieło to składało się z czterech tomów. W pierwszym opisał ssaki, ptaki i gady z margli Önnigen, w drugim szczątki gadów wapienia muszlowego z niemal całej Europy, w trzecim gady z permskich łupków miedzionośnych, w czwartym gady z łupków litograficznych Bawarii. Za tom poświęcony gadom wapienia muszlowego otrzymał medal Holenderskiego Towarzystwa Naukowego i nagrodę Londyńskiego Towarzystwa Geologicznego (Geological Society of London) – medal Wollastona w 1858.
Jego nazwisko zostało upamiętnione w ponad 40 nazwach gatunkowych i rodzajowych kopalnych zwierząt i roślin. Na jego cześć została też nazwana góra Mount Meyer w prowincji Canterbury na Nowej Zelandii.

</doc>
<doc id="568425" url="https://pl.wikipedia.org/wiki?curid=568425" title="Palmadusta ziczac">
Palmadusta ziczac

Palmadusta ziczac – gatunek porcelanki. Osiąga od 8 do 26 mm, przeciętny okaz mierzy około 15–18 mm. Mimo niewielkich rozmiarów jest to ślimak, którego muszla cieszy się ogromnym powodzeniem wśród kolekcjonerów – a wszystko za sprawą misternego wzoru muszli – zygzaków, od których gatunek ten wziął nazwę.
Jak wszystkie porcelanki z rodzaju "Palmadusta" porcelanka zygzakowata ma pięknie wybarwioną spodnią część muszli – jest ona koloru ciemnokremowego lub pomarańczowego, brązowo nakrapiana, z dość wyraźnymi „zębami”.
Występowanie.
Tereny, na których występuje "Palmadusta ziczac" to środkowa część rejonu indopacyficznego, od Indii po zachodnią część Oceanu Spokojnego.

</doc>
<doc id="568426" url="https://pl.wikipedia.org/wiki?curid=568426" title="Dystrybucjonizm">
Dystrybucjonizm

Dystrybucjonizm (łac. "distributio" 'podział' i gr. "ismos" 'nauka') – doktryna polityczna odrzucająca zarówno kapitalizm z monopolami, jak i cechujący się wszechwładzą państwa socjalizm, uważając je za ustroje w równym stopniu krępujące indywidualizm i ograniczające własność. Postuluje stworzenie systemu społeczno-gospodarczego opartego na upowszechnieniu drobnej własności w handlu, rzemiośle i rolnictwie.
Jej twórcami byli Gilbert Keith Chesterton i Hilaire Belloc, myśliciele konserwatywni, pozostający pod wpływem katolickiej nauki społecznej (encyklika Rerum Novarum papieża Leona XIII).
Historia.
Powstanie idei dystrybucjonizmu oparte było na dziewiętnasto- i dwudziestowiecznym nauczaniu papieskim, zapoczątkowanym encykliką papieża Leona XIII "Rerum Novarum". W latach trzydziestych XX wieku w Stanach Zjednoczonych, temat dystrybucjonizmu był poruszany przez szereg artykułów Chestertona, Belloca i innych autorów w "The American Review", publikowanym przez Sewarda Collinsa. Najważniejsze prace poruszające tę tematykę to "The Servile State" oraz "Outline of Sanity".
Dystrybucjonizm został potem zaadaptowany przez Catholic Worker Movement, łącząc go z myślą Dorothy Day oraz Petera Maurina. Dystrybucjonizm miał również wpływ na Antigonish Movement, który wprowadzał w życie niektóre idee dystrybucjonizmu, przede wszystkim pomoc ubogim.
Relacje względem innych doktryn politycznych.
Stanowisko dystrybucjonistów w porównaniu do innych filozofii politycznych jest paradoksalne i skomplikowane. Mocno zakorzeniony w organicznym, ale bardzo angielskim katolicyzmie, dystrybucjonizm popiera tradycyjne i rolnicze wartości kulturowe. Dystrybucjoniści wyznawali swego rodzaju "liberalizm", ale zdecydowanie różny od głównego nurtu. Ów "liberalizm", będąc pod wpływem Williama Cobbetta oraz Johna Ruskina, którzy połączyli go z niejakim radykalizmem, nie kwestionując ustaloną pozycję establishmentu, lecz zachęcając do odnowy, a nie rewolucji. Ich idea "liberalizmu" miała stanowić próbę przywrócenia tradycyjnej wolności Anglii i jej ludzi, która została im zabrana między innymi przez rewolucję przemysłową.
Choć zbieżny z pewnymi elementami tradycyjnych Torysów, w szczególności z uznaniem średniowiecznego i organicznego społeczeństwa, istniało kilka istotnych punktów spornych. Choć wielu konserwatystów było zdecydowanie przeciwstawnych reformom, dystrybucjoniści jednak w niektórych przypadkach postrzegali to nie jako obronę słusznej tradycyjnej koncepcji Anglii, ale w wielu przypadkach, umacnianie szkodliwych błędów i innowacji. Belloc wyraźnie przeciwstawiał się protestantyzmowi jako koncepcji oraz schizmie z Kościołem katolickim w ogóle, a drugi podział świata chrześcijańskiego ("Christianitas") w XVI wieku, postrzegał jako jedno z najbardziej dramatycznych zdarzeń w historii Europy.
Wiele z pism Dorothy L. Sayers w sprawach społecznych i gospodarczych ma wiele wspólnego z dystrybucjonizmem, aczkolwiek sam Sayers nigdy się z nim nie identyfikowała. Możliwe, że była pod wpływem tych idei, ale mogła również sama dojść do podobnych wniosków. Jako Anglikanka budowała swoje poglądy na teologii stworzenia i wcielenia, które nieco różnią się od tej katolików Chestertona i Belloca.
Poglądy ekonomiczne.
System cechowy.
Rodzaj ładu ekonomicznego proponowany przez wczesnych myślicieli dystrybucyjnych zakładałby powrót do pewnego rodzaju systemu cechowego. Obecnie istniejące związki zawodowe nie spełniają tej roli w ładzie ekonomicznym proponowanym przez dystrybucjonistów, ponieważ organizacje te są zorganizowane "poziomo" i obejmują tylko daną klasę społeczną, przez co promują interesy klasowe, podczas gdy cechy są połączonymi konsorcjami zrzeszającymi pracowników i pracodawców dla osiągnięcia wspólnych korzyści.
Banki.
Dystrybucjonizm jest przeciwny obecnemu systemowi prywatnych banków, a dokładniej jego sposobowi wytwarzania dochodów. To nie oznacza konieczności nacjonalizacji, ale jakiegoś rodzaju udziału rządu w zarządzaniu systemem bankowym.
Dystrybucjonizm alternatywy dla banków upatruje w spółdzielczych kasach oszczędnościowo-kredytowych.
Polityka antymonopolowa.
Idee dystrybucjonistów wydają się mieć duży wpływ na przepisy anty-monopolowe w Ameryce i Europie, mających na celu zmniejszenia nadmiernej koncentracji kapitału i produkcji w jednej lub tylko kilku firmach, trustach oraz kartelach. Zgodnie z tą filozofią Chesterton wyjaśniał, że zbyt dużo kapitalizmu oznacza za mało kapitalistów. Przepisy amerykańskie starają się zapobiegać koncentracji władzy ekonomicznej w danej branży w rękach niewielkiej ilości firm. Powodem takiego podejścia jest założenie, że działalność gospodarcza wielu zdecentralizowanych podmiotów gospodarczych jest lepsza dla społeczeństwa, niż monopol jednej lub kilku firm, które mogą narzucać społeczeństwu nieuczciwe ceny.
Poglądy geopolityczne.
Ład polityczny.
Dystrybucjonizm nie faworyzuje żadnej formy rządów. Nie popiera również anarchizmu, aczkolwiek niektórzy dystrybucjoniści, jak Dorothy Day, byli także anarchistami. Dystrybucjonizm nie popiera skrajnych rozwiązań politycznych jak libertarianizm, hiper-indywidualizm i kolektywizm.
Partie polityczne.
Dystrybucjoniści nie przywiązują się do jednej krajowej partii politycznej lub w jakiejkolwiek innej części świata. Istnieją nowoczesne partie polityczne w Wielkiej Brytanii, które czerpią z poglądów dystrybucjonistów, jak Brytyjska Partia Narodowa oraz British National Front a w Polsce Narodowe Odrodzenie Polski oraz powstałe z jego byłych członków ugrupowanie Trzecia Droga.
Wojna.
Dystrybucjoniści zwykle używają teorii wojny sprawiedliwej w celu ustalenia, czy wojna powinna być zwalczana, czy nie. Historyczne stanowisko dystrybucjonistycznych myślicieli dają wgląd w ich poglądy na temat konfliktów. Zarówno Belloc i Chesterton przeciwstawiali się agresywnemu brytyjskiemu imperializmowi, szczególnie podczas II wojny burskiej, wspierali natomiast brytyjski udział w I wojnie światowej.

</doc>
<doc id="568428" url="https://pl.wikipedia.org/wiki?curid=568428" title="Działko GSz-23L">
Działko GSz-23L



</doc>
<doc id="568430" url="https://pl.wikipedia.org/wiki?curid=568430" title="Wincenty Romanowski">
Wincenty Romanowski

Wincenty Romanowski ps. „Roman”, „Robert” (ur. 1923, zm. 20 czerwca 2011 w Warszawie) – szeregowy, zdegradowany pułkownik ludowego Wojska Polskiego, przestępca skazany za represje wobec polskich obywateli w okresie stalinizmu w Polsce, gdy służył w Informacji Wojskowej.
Życiorys.
W czasie II wojny światowej członek Gwardii Ludowej (brał m.in. udział w zamachu na Café Club) na terenie Warszawy, za co 17 stycznia 1946 nadano mu Medal za Warszawę 1939–1945.
17 lutego 1944 jako żołnierz Gwardii Ludowej – bojowiec grupy Fonkowicza – wraz z Bogusławem Hrynkiewiczem i Jerzym Wiechockim oraz przydzielonym im funkcjonariuszem Gestapo brał udział w przejęciu archiwum Armii Krajowej i Delegatury Rządu na Kraj przy ul. Poznańskiej 37 w Warszawie.
W lutym bądź marcu 1944 brał udział wraz z Fonkowiczem i Jerzym Wiechockim w likwidacji (zastrzeleniu na ulicy) agenta wywiadu AK uplasowanego w GL Stanisława Janoty – pseudonim w Delegaturze Rządu i AK „Karcz II”, „Gryf”, w GL „Facet”.
Po wojnie, w latach 1945–1950 był żołnierzem Informacji Wojskowej. Rozpoczął karierę od stopnia majora, pod zwierzchnictwem wcześniejszego przełożonego – Jerzego Fonkowicza (późniejszy generał brygady, w 1968 zwolniony w wyniku czystek antysyjonistycznych). Uzyskał stopień pułkownika.
Od 1950 roku służył w administracji wojskowej, a w latach 1958–1979 w Centralnym Archiwum Wojskowym, w tym w latach 1975–1979 na stanowisku zastępcy szefa CAW ds. naukowych. W 1979 ponownie w wojskowych organach bezpieczeństwa, w latach 1979–1981 jako główny specjalista w Szefostwie Wojskowej Służby Wewnętrznej MON. Od 1981 pełnił służbę w Zarządzie WSW Jednostek Wojskowych MSW – początkowo w na stanowisku głównego specjalisty, w latach 1983–1989 pełnił funkcję szefa Zarządu WSW Jednostek Wojskowych MSW. W latach 1989–1990 przebywał w dyspozycji MSW, zawodową służbę wojskową zakończył 30 lipca 1990 roku.
W sierpniu 1945 otrzymał Order Virtuti Militari V klasy, 8 stycznia 1972 otrzymał Krzyż Kawalerski Orderu Odrodzenia Polski, a 27 sierpnia 1980 – Krzyż Komandorski Orderu Odrodzenia Polski.
W 1998 został uznany za winnego znęcania się nad żołnierzami podziemia niepodległościowego w 1946. Sąd skazał go na 1,5 roku więzienia, pozbawienie praw publicznych i degradację do stopnia szeregowego. W uzasadnieniu podano, że „metody oskarżonego niczym nie różniły się od metod gestapo”. Był to pierwszy po 1989 wyrok na oficera Informacji Wojskowej.
26 lipca 2006 Prezydent Rzeczypospolitej Polskiej Lech Kaczyński pozbawił Romanowskiego przyznanego orderu. Miało się to stać na prośbę m.in. Kapituły Orderu Virtuti Militari, organizacji społecznych i kombatanckich. Byłego oficera zobowiązano listownie do zwrotu Orderu i legitymacji. Ponadto 18 sierpnia 2006 Prezydent RP pozbawił Romanowskiego Krzyża Kawalerskiego Orderu Odrodzenia Polski (przyznanego w 1972) i Krzyża Komandorskiego tego Orderu (przyznanego w 1980). Był to pierwszy w III Rzeczypospolitej przypadek odebrania tego orderu żołnierzowi Wojska Polskiego (wcześniej OVM odebrano m.in. Leonidowi Breżniewowi 1990 i Iwanowi Sierowowi 1995).

</doc>
<doc id="568432" url="https://pl.wikipedia.org/wiki?curid=568432" title="Sin After Sin">
Sin After Sin

Sin After Sin – trzeci album studyjny brytyjskiego zespołu heavymetalowego Judas Priest. Wydany został w kwietniu 1977 roku przez wytwórnię CBS Records.
Przed nagraniem płyty doszło do gruntownych zmian wokół grupy. Ponieważ członkowie zespołu byli w finansowych problemach spowodowanych przez ignorowanie ich ze strony wytwórni Gull Records, to stali oni przed możliwością rozwiązania grupy, ale postanowili znaleźć rozwiązanie problemów z wytwórnią, co we wrześniu 1976 zaowocowało zmianą menedżera na Dave’a Hemmingsa, który w grudniu 1976 doprowadził do podpisania przez zespół międzynarodowej umowy z nową wytwórnią, CBS Records. Choć Judas Priest straciło prawa do swoich pierwszych dwóch albumów, "Rocka Rolla" i "Sad Wings of Destiny", to jego członkowie uważali jednak, że zmiana wytwórni była tego warta.
Do produkcji albumu został przydzielony basista i współproducent grupy Deep Purple, Roger Glover, ale sam zespół początkowo zignorował go, by po kilku tygodniach poprosić go jednak o pomoc, co zaowocowało nagraniem płyty w zaledwie sześć dni. Album został nagrany ze studyjnym perkusistą Simonem Phillipsem, który mimo propozycji dołączenia, nie wstąpił na stałe do grupy. Jeszcze przed wydaniem krążka do zespołu dołączył Les Binks. "Sin After Sin" trafiło na 23. pozycję w Wielkiej Brytanii, a samo Judas Priest w czasie promowania albumu po raz pierwszy wyruszyło w trasę po Stanach Zjednoczonych podsumowaną wspólnym występem z grupą Led Zeppelin.
Historia albumu.
Wrzesień 1976: Zmiana zarządu.
Wydanie "Sad Wings of Destiny" w 1976 roku sprowadziło wzrost sprzedaży i rozpoznawalności Judas Priest, ale wytwórnia Gull Records odmówiła grupie zapłacenia nawet „psiego grosza” do przetrwania. Zdeterminowani członkowie zespołu postanowili znaleźć na jakiś czas inną pracę, ale zarazem stanęli przed możliwością zmuszającą ich do rozwiązania Judas Priest. W akcie desperacji zespół odszedł od swojego dotychczasowego zarządu do nowego menedżera, Dave’a Hemmingsa z Arnakata Management, który miał być ostatnią „deską ratunku” dla grupy.
Judas Priest stało się również zdesperowane do wyładowania swojej frustracji powstałej na skutek ich pracowniczego otoczenia. Dorastanie w angielskim regionie West Midlands znanym członkom zespołu jako miejsce pełne fabryk odbiło się na muzyce grupy:
Grudzień 1976: Zmiana wytwórni.
Członkowie Judas Priest byli pewniejsi niż kiedykolwiek na temat kierunku w którym chcą podążać, ale ciągle toczyli spór o pieniądze ze swoją wytwórnią płytową. Nowy menedżer, Dave Hemmings, był przekonany, że grupa musi odejść od Gull Records na rzecz międzynarodowej wytwórni jeśli w ogóle chce mieć szansę na lepszą przyszłość i z końcem roku, zespół odszedł od wytwórni Gull, aby podpisać z CBS Records ogólnoświatową umowę.
W tej właśnie wytwórni, Paul Atkinson, kierownik działu A&amp;R w Stanach Zjednoczonych był zainteresowany zespołem:
Chociaż pojawiły się prawne problemy z powodu zerwania kontraktu przez zespół i rozstania z Gull Records (Judas Priest straciło wszystkie prawa do swoich pierwszych dwóch albumów i innych nagrań zarejestrowanych w czasie tych sesji), członkowie grupy uważają to za ruch warty swojej ceny:
Z jaśniejszą i bardziej obiecującą przyszłością, Judas Priest było gotowe do stworzenia nowego albumu będącego zarazem ich debiutem w nowej wytwórni płytowej, która dała zespołowi 60 tysięcy funtów, by rozpocząć nagrywanie. Mając już cenne doświadczenie studyjne z nagrywania ostatniej płyty, zespół chciał przejąć kontrolę i samemu nagrać utwory według własnego uznania, ale CBS wyjaśniło grupie, że uzdolniony i solidny producent jest niezbędny w tym przełomowym momencie ich kariery. Basista i współproducent zespołu Deep Purple, Roger Glover, został zaproponowany przez wytwórnię. Oprócz Deep Purple, Glover wyprodukował albumy dla grup Elf i Nazareth zanim został asygnowany do pracy z Judas Priest, po czym był producentem płyt między innymi zespołów Rainbow czy Michael Schenker Group.
Styczeń 1977: Nagrywanie.
Początki współpracy między Judas Priest, a Rogerem Gloverem niebyły łatwe. Pod koniec 1976 roku, grupa wraz z Gloverem spotkała się, aby wzajemnie podzielić się pomysłami na nowy album, ale członkowie zespołu nie byli zbyt chętni do przedstawiania swoich pomysłów. W międzyczasie, perkusista, Alan Moore, został zwolniony z grupy, czego powodem były najprawdopodobniej jego niskie umiejętności gry na perkusji:
Skoro Alan Moore został dopiero co zwolniony, Glover wybrał wspomnianego już Phillipsa na zastępstwo. Aby przygotować nowy materiał członkowie zespołu razem z Gloverem i Phillipsem zorganizowali próby w londyńskich studiach Pinewood Studios znanych z nakręcenia w nich paru filmów o przygodach Jamesa Bonda czy z filmu "Superman". Jedynym noclegiem w pobliżu był klasztor w którym zakonnice organizowały noclegi i śniadania:
Z Rogerem Gloverem powracającym na stanowisko producenta i z Simonem Phillipsem zajmującym stanowisko perkusisty, Judas Priest weszło na jeden styczniowy tydzień 1977 roku do londyńskich studiów nagraniowych Ramport Studios (będących własnością grupy The Who), by zarejestrować swój pierwszy album dla CBS Records. Gloverowi asystowali Judy Szekely, Neil Hornby, i Dave Bellotti. Szekely jako asystent inżyniera oraz operator taśmy nagraniowej współpracowała m.in. z Ringo Starrem i The Who; Hornby na co dzień pracował w Ramport Studios i jako asystent inżyniera oraz współproducent ma na koncie współpracę m.in. z Thin Lizzy i również z The Who; a Bellotti asystował przy nagraniach Johna Mellencampa i zespołu Wang Chung. W 1976 r. (jako inżynier) współpracował również z przyszłym producentem Judas Priest, Tomem Allomem.
Marzec 1977: Les Binks dołącza.
Będąc gotowym do wyruszenia w swoją pierwszą światową trasę koncertową, grupa czuła, że gra Simona Phillipsa jest idealnym rozwiązaniem dla ich stylu, więc zespół złożył mu propozycję dołączenia na stałe. Phillips odmówił z powodu swoich wcześniejszych zobowiązań, więc grupa poszukała innego perkusisty o możliwościach porównywalnych do Phillipsa i znalazła ostatecznie Lesa Binksa:
Większość wcześniejszych nagrań Binksa zostało dokonanych dla projektów Rogera Glovera, obejmujących takich wokalistów jak David Coverdale, Glenn Hughes, czy Ronnie James Dio. Poprzez powiązania Glovera, Judas Priest przesłuchało oraz zatrudniło Binksa i rozpoczęło swoją światową trasę, której kulminacja nastąpiła w trakcie pierwszej wizyty grupy w Stanach Zjednoczonych zakończonej występem w Oakland na festiwalu Day on the Green, którego główną gwiazdą było Led Zeppelin.
Kwiecień 1977: Wydanie.
Punk rock, rywalizujący z heavy metalem, przejmował wtedy panowanie na brytyjskiej scenie muzycznej, ale szybsze i ostrzejsze utwory na "Sin After Sin" doprowadziły debiutancki album dla wytwórni CBS do pierwszej 25. na zestawieniu w Wielkiej Brytanii oraz do statusu złotej płyty w USA. Judas Priest było ostatecznie w stanie zobaczyć początki sukcesów oraz zdobyło trochę pieniędzy, których zespół bardzo potrzebował. K.K. Downing, mając wtedy 26 lat, zakupił nawet swój pierwszy samochód. Od tamtego czasu uzbierał małą kolekcję:
Za to Rob Halford ostatecznie zaczął czuć się komfortowo ze swoim głosem:
Okładka.
Dyrektor artystyczny wytwórni CBS Records, Rosław Szaybo, był odpowiedzialny za nadzór nad projektami okładek większości albumów Judas Priest dla wytwórni. Dla "Sin After Sin" przydzielił absolwenta Royal College of Art w 1975 Boba Carlosa Clarke'a, by zaprojektował okładkę płyty. Jego projekt obejmował mauzoleum wystrojone symbolami kobr, skrzydłami orłów, oraz czaszką z rozjarzonymi oczami. Przed mauzoleum widać siedzącą kobietę, a w międzyczasie z morza za mauzoleum wychodzi bliżej nieokreślone stworzenie.
Logo zaprojektowane przez Johna Pasche'a i zamieszczone na poprzednim wydawnictwie grupy dla wytwórni Gull Records, "Sad Wings of Destiny", zostało użyte ponownie dla tej płyty, jako dodatek do okładki i tytułu nowego albumu.
Tytuł "Sin After Sin" pochodzi z tekstu do utworu „Genocide” zamieszczonego na poprzednim krążku.

</doc>
<doc id="568433" url="https://pl.wikipedia.org/wiki?curid=568433" title="Degradacja">
Degradacja



</doc>
<doc id="568438" url="https://pl.wikipedia.org/wiki?curid=568438" title="Smith and Wesson">
Smith and Wesson



</doc>
<doc id="568441" url="https://pl.wikipedia.org/wiki?curid=568441" title="Synapsida">
Synapsida



</doc>
<doc id="568442" url="https://pl.wikipedia.org/wiki?curid=568442" title="Mehmed Köprülü">
Mehmed Köprülü

Mehmed Köprülü (ur. ok. 1583, zm. 31 października 1661 w Edirne) – wielki wezyr Imperium Osmańskiego.
Wielkim wezyrem został w 1656. Podniósł dyscyplinę w armii tureckiej. W latach 1659–1661 walczył z powodzeniem z Wenecją, a w latach 1658–1660 z księciem siedmiogrodzkim Jerzym II Rakoczym. Zdobył dla Turcji wyspy Tenedos i Limnos.

</doc>
<doc id="568444" url="https://pl.wikipedia.org/wiki?curid=568444" title="Zuzanna Janin">
Zuzanna Janin

Zuzanna Janin (ur. 1961 w Warszawie) – polska artystka sztuk wizualnych. Rzeźbiarka, twórczyni instalacji, działań performatywnych, obiektów, fotografii i instalacji wideo. Absolwentka ASP w Warszawie w 1987. Stypendium naukowo-artystyczne w ECAV w Sierre (Szwajcaria) w 2004. Doktorat z zakresu Sztuk Pięknych (UAP w Poznaniu) w 2016. Habilitacja w dziedzinie sztuki (ASP Gdańsk) w 2020.
Rodzina i życie prywatne.
Zuzanna Janin (prywatnie 1.v. Baranowska, 2.v. Bałka) z domu Antoszkiewicz. Jej prababka Natalia Rosińska założyła szkołę polska dla kobiet na Smolnej w Warszawie w 1900 (działała do 1920, upaństwowiona i włączona do tzw. „szkoły pani Piłsudskiej”, późniejsze LO Żmichowskiej w Warszawie). Jej babcia Józefina Aniela Egiersdorff była jedną z pierwszych studentek wydziału filozofii na Uniwersytecie Warszawskim (1918–1922). Jej matka Maria Anto była absolwentką ASP w Warszawie i artystką malarką. Jej dziadek Tadeusz Czarnecki (ps. Uszycki, ranny 13 września 1944) brał udział w powstaniu warszawskim, podobnie jak wuj Konstanty Paprocki (ps. Lech) i kuzyn Wojciech Kloss (ps. Junak, poległ 5 sierpnia). Dzieci: Melania Baranowska i Ignacy Bałka. Mężowie: P. Baranowski (1982-1990), M. Bałka (1990-2018). Artystka prywatnie nosiła także nazwisko Baranowska-Bałka. Od 2018 roku Janin jest członkinią grupy „Surwiwalki” zrzeszającej kobiety doświadczone przemocą domową, działającą przy Centrum Praw Kobiet w Warszawie.
Młodość.
W latach 1970–1975 uczennica Szkoły Baletowej w Warszawie. Jako nastolatka grała w filmach młodzieżowych "Szaleństwo Majki Skowron", "Mysz" oraz jako uczennica szkoły baletowej tańczyła solową partię Klary w „Dziadku do orzechów” oraz dziecięce partie w „Don Kiszocie” i „Jeziorze łabędzim”.
Twórczość artystyczna.
Debiutowała w 1990 Galerii Dziekanka w Warszawie (pod nazwiskiem Zuzanna Baranowska, którego używała od 1990 do 1992, a od 1992 występuje pod nazwiskiem artystycznym Zuzanna Janin) - tworzy instalacje wideo i rzeźbiarskie często odnosząc się do przedstawień figuratywnych, przełamanych emocjonalnością łączoną z erudycją i głębokimi doznaniami, które nie pozostawiając widzów obojętnymi. Artystka słynie z przełamywania tabu, otwartości i szczerości oraz akcji głęboko angażujących emocjonalnie zarówno autorkę, jak i widzów. Zajmuje się tematyką miejsca (przestrzenne instalacje "Pokrowce"), pamięci (projekt "Memory") i czasu (nakładane fotografie z serii "Idź za mną, zmień mnie, już czas"). Jest autorką „rysowanych w przestrzeni” rzeźb z drutu i waty cukrowej (rzeźby "Słodka dziewczyna, Słodki chłopak") oraz wideo-instalacji "Walka", w której walczy na ringu w sfingowanej walce z zawodowym bokserem. W 2003 stworzyła projekt "Widziałam swoją śmierć", polegający na symulacji niebytu samej artystki. (Praca dedykowana była zmarłemu dziecku artystki). Jest twórczynią fikcyjnej telewizji o sztuce "studio telewiZyJne": prowadziła "Art Talk Show" z ludźmi sztuki.
W 2005 roku powołała Fundację Lokal Sztuki promującą sztukę współczesną. Fundacja prowadzi dwa miejsca sztuki: warszawską niezależną galerię sztuki współczesnej lokal 30, w latach 2003–2012 znajdującą się w dawnej pracowni artystki na ulicy Foksal, a obecnie w nowej siedzibie na ulicy Wilczej i tymczasową (2009–2010), filię londyńską: lokal_30_warszawa_london project (wraz z Agnieszką Rayzacher).
W latach 2004-2007 tworzyła projekt fikcyjnej telewizji - telewiZJon_studio,w której prowadziłą ART_TALK_SHOWS z ludźmi sztuki.
W 2009 roku stworzyła pierwsze odcinki projektu "Majka z filmu”/„Majka from the Movie", na bazie serialu z 1976 roku, "Szaleństwo Majki Skowron", w którym zagrała główną rolę Majki jako aktorka dziecięca. Odtwórczynią nowej Majki, rebelianckiej bohaterki błąkającej się przez kulturę, czas i przestrzeń jest córka artystki, Mel. Obie Majki z 1975 i 2010 roku pojawiają się w pracy artystki równolegle. Praca wideo pokazywana była m.in. na wystawach i pokazach wideo w Polsce, Niemczech, w Wielkiej Brytanii, Włoszech, Szwajcarii, Austrii, Stanach Zjednoczonych, Kolumbii i Brazylii. Epizod "Revolutions" z projektu "Majka z filmu/Majka from the Movie" był pokazany na 54 Biennale Sztuki w Wenecji 2011 (wystawa "Memory Box/The Last Analog Revolution" w ramach prezentacji Rumunii). Praca m.in. w zbiorach Muzeum Narodowego w Warszawie i MAM Museu Arte Moderna Rio de Janeiro.
W 2014 roku artystka stworzyła wideo "Podróż do lęku", w wyniku odbycia „podwójnej” podróży do więzienia w Usolie Perskim w Rosji (obecnie Bierezniki): jednocześnie do uwięzionej artystki z grupy Pussy Riot Maszy Alochiny, i jednocześnie do miejsca, gdzie 150 lat wcześniej zmarł na zesłaniu jej pradziadek Edward Czarnecki powstaniec styczniowy.
W 2015 odbyła szereg podróży do Brazylii: São Paulo i Rio de Janeiro, w poszukiwaniu zaginionego obrazu autorstwa artystki Marii Anto, na którym była namalowana zanim się urodziła, a podróży i poszukiwania w archiwach BSP w São Paulo zaowocowały powstaniem rzeźb i poetyckiego wideo "LOST BUTTERFLY".
W pracach z lat 2016–2019 podejmuje aktualne problemy społeczne, zjawiska mowy nienawiści, body-shamingu, uzależnień "SHAME" i "UNCHAIN", przemocy "Cyber-przemoc" i przemocy domowej "W łożku z M. Śpiąca Niebieska, Czarna jak ja, Czerwona ze wstydu", wideo-performance "ROOMS", czy prace z serii "Rzeźby antropocenu".
Janin współpracowała z licznymi artystami i pisarzami, w tym Olgą Tokarczuk, która napisała tekst do jej pierwszego katalogu wydanego w Centrum Sztuki Współczesnej Zamek Ujazdowski w 2000.
Od 2020 roku prowadzi artystyczny blog- pamiętnik wizualny.
Jest inicjatorką Nagrody Sztuki im. Marii Anto i Elsy von Freytag-Loringhoven – pierwszej w Polsce międzynarodowej nagrody artystycznej, przyznawanej od 2018 r. przez Fundację Miejsce Sztuki, której Janin jest Prezeską.
Wystawy.
Artystka brała udział m.in. w Biennale w Stambule (jako Zuzanna Baranowska, 1992), Biennale w Sydney (1993), Sonsbeek (1993), Biennale w Liverpoolu (1998), FOKUS ŁÓDŹ Biennale, Łódź (2010), 54th Biennale Sztuki w Wenecji (2011), Alternativa'6 (2016).
Jej prace prezentowane były w wielu wystawach indywidualnych i zbiorowych w kraju i za granicą m.in. w Kunstverein Salzburg (1995), Museum of Contemporary Art w Chicago (1998), Kunsthalle Bern (1998), Galerii Zachęta Warszawa (1995, 2001, 2003–2005), Modernamuset w Sztokholmie (1999), Jeu de Pomme w Paryżu (2000), Ludwig Muzeum w Akwizgranie (1991), Centrum Sztuki Współczesnej w Warszawie (1999–2001, 2005), Izrael Muzeum w Jerozolimie (2004), Hamburgerbanhof w Berlinie (1999, 2005), Kunstmusem Bern (2006), Galeria Foksal (1996, 1998, 2003, 2018), Galerii Manhattan (1995, 2003), galerii lokal_30 w Warszawie (2005, 2006), Centre d’Art Contemporain Casino Luxemburg w Luxemburgu (2007), Muzeum Sztuki w Łodzi (2007), Muzeum Sztuki Nowoczesnej w Warszawie (2007, 2018), Museum on the Seam w Jerozolimie (2008), Kalmar Konstmuseum, w Kalmarze/SE (2008), Museum of Art w Hajfie/IL (2009), LISTE'07 i '09 w Bazylei, Temporary Gallery Cologne (2010), Kunsthalle Wien Project Space, wystawa indywidualna (2010), Kunstverein Medienturm Graz (2010), Centre Pompidou Merz (2011), Morsbroish Museum, Laverkusen (2013), MAM Museu do Arte Moderna Rio de Janeiro (2014), Jubileusz 50-lecia Muzeum Rzeźby w Królikarni Muzeum Narodowe Warszawa (2016), Kolekcja Muzeum Współczesne Wrocław (2016), Jubileusz 50-lecia Galerii Foksal Warszawa (2016), Kolekcja Sammlung Hoffmann Berlin (2016, 2017), Muzeum Sztuki Współczesnje w Warszawie (2018), FRIEZE NY (2017), SALM MODERM National Gallery Prague (2018-2019), Tate Exchange Tate Modern London (2019), Tokyo Photographic Art Museum (2019), Japanese Palace Dresden (2019-2020) oraz w wielu innych galeriach w kraju i na świecie.
Brała udział w wystawach akademickich oraz w Artist in Residence: PROGR Galerie Bern / Ecole Cantonale d’Art du Valais, Sierre (2004), Galeria 2.0 / Akademia Sztuk Pięknych Warszawa (2012), ASAB Academia del Arte, Bogota (2015), Artspace / Yale University w New Haven (2015), The Poetry Library in the Southbank Centre &amp; King’s College London (2018). Gościnne wykłady w Hajfa University, Bezalel Academy of Art and Design, Jerozolima, Tel Aviv, Academy of Fine Art Bratislava, Akademia Sztuk Pięknych Warszawa, Akademia Sztuki Pięknych Kraków, studia podyplomowe PAN Warszawa. Była stypendystką m.in. MKiS w Warszawie, KulturKontakt w Wiedniu, ProHelvetia w Zurychu i Pollock-Krasner w Nowym Jorku oraz MKIDN w Warszawie (2009), MKiDN (2020).
Kolekcje.
Jej prace znajdują się w wielu kolekcjach sztuki współczesnej w Polsce i zagranicą, m.in.: Galeria Zachęta, Warszawa; Muzeum Narodowe, Kraków; Centrum Sztuki Współczesnej, Warszawa; Muzeum Narodowe w Warszawie; Muzeum Narodowe w Krakowie, Muzeum Narodowe w Szczecinie, Muzeum Współczesne Wrocław; Kolekcje Znaki Czasu Lublin, Białystok, Olsztyn, Katowice; Toruń / CSW Toruń: Muzeum Górnośląskie, Bytom; Kröller-Müller Museum, Oterloo; Museum Morbroich, Leverkusen (GE); Muzeum Sztuki / Centrum Sztuki Saloniki (GR); Hoffmann Sammlung Berlin (GE), La Gaia Collectione, Busca (I), MAM RIO Museu Arte Moderna Rio de Janeiro (BR), La Fabrique, Collection Josée et Marc Gensollen, Marseille (F), NOMUS Gdańsk, Staatliche Kunstsammlungen Dresden, Muzeum Uniwersytetu Warszawskiego, Ursula Blickle Archive / Belvedere, Wien, oraz wielu prywatnych kolekcji w kraju i na świecie.
Wideografia (twórczyni dzieł sztuki współczesnej).
Wybrane prace wideo i wideo instalacje:
Literatura.
katalogi wystaw indywidualnych
Książki

</doc>
<doc id="568448" url="https://pl.wikipedia.org/wiki?curid=568448" title="Xenarthra">
Xenarthra



</doc>
<doc id="568449" url="https://pl.wikipedia.org/wiki?curid=568449" title="NK Slaven Belupo">
NK Slaven Belupo

Nogometni klub Slaven Belupo Koprivnica – chorwacki klub piłkarski z siedzibą w Koprivnicy. Został założony w 1912 roku.
Historia.
Chronologia nazw:
Pierwszym piłkarskim klubem w Koprivnicy był założony w czerwcu 1907 roku przez studentów, "Đački nogometni klub" (co po polsku znaczy "Studencki Klub Piłkarski"). Nazwa Slaven pierwszy raz pojawiła się, kiedy 20 sierpnia 1912 roku rodzina Freidrich założyła sportowy klub o nazwie "HŠK Slaven". I właśnie ta data jest uważana za oficjalną datę utworzenia klubu, który istnieje dziś jako NK Slaven Belupo Koprivnica. Klub ten wygrał chorwackie mistrzostwa regionalne w 1920 roku. Potem zmieniono nazwę drużyny na "HŠK Victorija". Jednak klub zbankrutował i przestał istnieć na 4 lata (1926-1930).
Pomiędzy rokiem 1930 a 1945, klub był znany jako "HŠK Koprivnica", "HŠK Danica" i "RNHŠK Sloga". W latach 1953-1958 nosił nazwę "SD Podravka" i dopiero potem przemianowano go na "NK Slaven". Nazwa Slaven przetrwała do dziś, zmieniały się tylko człony poszczególnych sponsorów klubu. W latach 1992-1994 klub nazywał się "NK Slaven Bilokalnik", a od 1994 nosi obecną nazwę z drugim członem Belupo, który pochodzi od sponsora Belupo - chorwackiej firmy farmaceutycznej.
Slaven do pierwszej ligi wszedł po raz pierwszy w 1997 roku i gra w niej do dziś. W 2000 roku niespodziewanie zajął 5. miejsce w lidze i zakwalifikował się do Pucharu Intertoto. Tam zaszedł do 3. rundy, w której uległ czeskiej Sigmie Ołomuniec (0:0 i 0:2). Rok później Slaven powtórzył sukces i odpadł dopiero w finale z angielską Aston Villą przegrywając 2:3 w dwumeczu. W kolejnych dwóch występach w Intertoto Slaven został wyeliminowany kolejno przez VfB Stuttgart oraz Lille OSC. W ostatnim występie w tym pucharze w 2005 roku odpadli w 3. rundzie z Deportivo La Coruña.
Stadion.
Stadion Slaven Belupo nosi nazwę Gradski stadion i może pomieścić 3000 widzów.

</doc>
<doc id="568450" url="https://pl.wikipedia.org/wiki?curid=568450" title="Autostrada A1">
Autostrada A1



</doc>
<doc id="568451" url="https://pl.wikipedia.org/wiki?curid=568451" title="Carl Carlsson Gyllenhielm">
Carl Carlsson Gyllenhielm

Carl Carlsson Gyllenhielm (ur. 4 marca 1574, zm. 17 marca 1650) – baron od 1615 roku, feldmarszałek szwedzki od 1616. W 1617 został tajnym radcą dworu i gubernatorem generalnym Ingrii. W 1620 został admirałem floty królewskiej. 
Nieślubny syn króla Szwecji Karola IX Sudermańskiego z jego związku z Karin Nilsdotter, córką pastora z prowincji Östergötland. 
Gyllenhielm dowodził armią szwedzką, która w 1601 skapitulowała w bitwie pod Kokenhausen, stoczonej przeciwko wojskom polskim i poddał się w grudniu po oblężeniu Wolmaru. Uwięziono go na zamku w Rawie Mazowieckiej. Do 1613 przebywał w polskiej niewoli, gdzie przez sześć i pół roku chodził w kajdanach, które dziś wiszą w jego grobowcu w katedrze w Strängnäs. Zajmował się w tym czasie pisaniem i tłumaczeniem hymnów. Został wymieniony za księcia Karola Koreckiego W 1615 został ogłoszony baronem Bergkvary, leżącej w Smalandii. W 1632 przywiózł do Szwecji ciało swojego przyrodniego brata, Gustawa II Adolfa, zabitego w bitwie pod Lützen.
Ożeniony w 1615 z Kristiną Ribbing, następnie z Anną Gyllenstierną. Z obu związków nie posiadał potomstwa.
Linki zewnętrzne.
L.O. Larsson "Frillosonen som blev vasaätten gudfader" – Artykuł z pisma "Populär Historia" 8/1999 

</doc>
<doc id="568466" url="https://pl.wikipedia.org/wiki?curid=568466" title="Lista królów piktyjskich">
Lista królów piktyjskich

Lista królów piktyjskich – lista królów Piktów, bazująca na dokumentach wspólnie nazwanych "Pictish Chronicle" w których zawarte informacje dotyczące panowania królów Piktów były często niespójne i nieprecyzyjne.
Dynastia Gwynedd ?
Dynastia Bernicja
Dynastia Dalriada ?
Dynastia Strathclyde ?
Dynastia Lorne
Dynastia Alpinów
Brude VII i Drust X byli poddanymi Króla Kennetha I MacAlpina, który od 848 r. był pierwszym wspólnym królem Szkotów i Piktów. Po śmierci Konstantyna II w 943 zaprzestano używania tytułu króla Piktów i Szkotów. Nowe królestwo najpierw było znane pod nazwą Alba, później pod nazwą Szkocja.

</doc>
<doc id="568467" url="https://pl.wikipedia.org/wiki?curid=568467" title="Bitwa pod Edgehill">
Bitwa pod Edgehill

Bitwa pod Edgehill (lub Edge Hill) – starcie zbrojne, które miało miejsce 23 października 1642 podczas angielskiej wojny domowej (1642–1651).
Bitwa stoczona koło Kineton w południowym Warwickshire była pierwszą pozycyjną bitwą w angielskiej wojnie domowej. Bitwę wygrali Rojaliści, jednak nadmierna ostrożność króla Karola I nie pozwoliła ruszyć natychmiast na Londyn i osiągnąć szybkie zwycięstwo nad Parlamentem. Doprowadziło to do trwającej 3 lata wojny domowej.
Wyścig do Londynu.
Dnia 12 października Karol I wyruszył ze swoją kawalerią z Shrewsbury w kierunku Londynu. Równolegle do Karola szedł na południe hrabia Essex z siłami Parlamentu, który wyruszył z Worcester i także zmierzał do Londynu. Dnia 21 października byli zaledwie 7 mil od siebie.
Spostrzegając niebezpieczeństwo skrzydłowego ataku, Karol dał się przekonać przez księcia Ruperta by uszykować wojska na boku Edge Hill. Essex, nieświadom bliskości nieprzyjaciela, podciągnął swe wojska niebezpiecznie blisko linii wojsk Rojalistów. Bitwa rozpoczęła się 23 października.
Niespodziewana bitwa.
Gdy Karol wyjechał przed swoje wojska (14400 żołnierzy) by podnieść morale, artyleria wojsk Parlamentu (14700 żołnierzy) otworzyła ogień, sądząc, że ma do czynienia z harcownikami.
To rozpoczęło wymianę ognia artyleryjskiego która trwała około godziny. W tym momencie książę Rupert rozpoczął bitwę jak należy, prowadząc kawalerię Rojalistów do szarży. Poważna część jazdy Parlamentu, w wyniku wcześniejszej umowy, dołączyła do jazdy Ruperta. Pozostała kawaleria na lewym skrzydle Parlamentu została zmieciona, w wyniku czego 2 sąsiednie regimenty piechoty zostały rozbite. Żołnierze rzucili się do ucieczki. Krytycznym błędem Rojalistów było kontynuowanie pościgu za uciekającą piechotą, co pozostawiło prawe skrzydło Rojalistów bez wsparcia. Ale tylko niezwykle dobrze wyszkolona i zdyscyplinowana kawaleria byłaby w stanie przegrupować się w takich warunkach.
Ściągnięta została z odwodów kawaleria Parlamentu i piechota centrum Rojalistow, będąca bez ochrony własnej kawalerii, została odcięta od tyłów.
W walkach tych poległ Lord Lindsey. Piechota Rojalistów zdołała się jednak przegrupować i sformować nową linię obronną. Essex, widząc wracającą kawalerię Ruperta, postanowił wycofać się pod osłoną zapadających ciemności.
Po bitwie.
Wojska Parlamentu przegrały tę bitwę i po odwrocie Essexa droga do Londynu stała przed Karolem I otworem. Król jednak nie skorzystał z tej okazji.
Zadecydowała jego nadmierna ostrożność i w ten sposób zwycięska armia Rojalistów, zamiast pośpiesznie iść na Londyn, po pewnym czasie dotarła do Reading. Pobity Essex, ale nie rozbity, w miarę szybko doszedł do siebie i zaczął działać sprawnie i energicznie. Wzmocnił obronę Londynu i powiększył swe siły przeciwstawiając się dalszym postępom Rojalistów. Karol nigdy już nie miał takiej okazji zdobycia Londynu i wygrania wojny, jak po bitwie pod Edgehill.

</doc>
<doc id="568471" url="https://pl.wikipedia.org/wiki?curid=568471" title="Kościół św. Idziego w Inowłodzu">
Kościół św. Idziego w Inowłodzu

Kościół św. Idziego w Inowłodzu – romański kościół zrekonstruowany w latach 1936-1938 przez Adolfa Szyszko-Bohusza.
Historia.
Świątynię według nowożytnej płyty inskrypcyjnej wybudowano w 1082 z fundacji Władysława Hermana, . Świątynię wymienia również Jan Długosz, podając rok 1086 jako datę fundacji. Równocześnie z kościołem powstał na tej samej górze klasztor Benedyktynek, który został w 1241 zburzony podczas najazdu tatarskiego. Nosi on cechy typowe dla architektury obronnej. Po powstaniu kościoła pw. św. Michała w 1520 starsza świątynia straciła znaczenie i zaczęła podupadać. Pierwszą próbę odnowienia kościoła podjęto w 1790, sprowadzając do niego z kapliczki w Giełzowie cudowny obraz Matki Boskiej Bolesnej.
W 1793 został ograbiony przez żołnierzy pruskich, a następnie zamieniony na magazyn zbożowy. Na początku XX wieku świątynia była zniszczona, a jej dach pokryty był słomą. Prace restauracyjne rozpoczęto z inicjatywy cara Mikołaja II. Kolejne zniszczenia zostały spowodowane przez I wojnę światową. Pierwsze, nieukończone prace rekonstrukcyjne prowadzono w latach 1924-1926. Ostateczny wygląd nadała mu restauracja prowadzona z inicjatywy prezydenta Ignacego Mościckiego, według projektu Wilhelma Henneberga. Wprowadzono wtedy wiele elementów obcych wcześniejszej architekturze kościoła – m.in. podwyższono o jedną kondygnację wieżę, a w nawie od strony zachodniej na miejscu otwartej arkady wybudowano emporę z tryforyjnymi przezroczami. Świątynię ponownie poświęcono 1 listopada 1938.
Przy kościele znajduje się cmentarz w Inowłodzu.
Architektura.
Świątynię stanowi osiowe zestawienie cylindrycznej, zachodniej wieży z jednoprzestrzenną prostokątną nawą zakończoną od wschodu apsydą. Istotnym elementem jest oparcie wieży na zachodniej ścianie nawy oraz otwarcie jej wysoką arkadą na emporę. Na emporę prowadzą kręte schody a sama wieża w górnych kondygnacjach, przeprutych biforiami, pełni funkcję dzwonnicy. Podobny, do inowłodzkiego, układ kościoła można spotkać w hrabstwach wschodniej Anglii, gdzie datuje się je przeważnie na XI wiek. W każdym razie do Polski, która nie miała w tym czasie bezpośrednich kontaktów z Anglią, wzorzec świątyni mógł dotrzeć z Saksonii lub poprzez Saksonię. Datowanie kościoła na schyłek wieku XI potwierdza wątek muru z płaskich ciosów piaskowca układanych starannie w niskie warstwy, miejscami zaś w rybi szkielet ("opus spicatum"), jak również brak artykulacji ścian zewnętrznych (w formie charakterystycznych dla romanizmu lizen). Szczególnie istotnym elementem wystroju kościoła jest głowica, zapewne relikt przeźrocza biforium, ozdobiona ornamentem plecionkowym zamkniętym w ósemkę, z wolutami po bokach, stanowiąca dalekie echa kapitela klasycznego. Swoimi charakterystycznymi formami należy budowla inowłodzka do wczesnoromańskiej, jedenastowiecznej fazy pierwszego ogólnoeuropejskiego stylu.
Nabożeństwa.
W zabytkowym kościele odprawiane są w okresie letnim msze św. Mają one miejsce raz w tygodniu, w niedzielę.

</doc>
<doc id="568472" url="https://pl.wikipedia.org/wiki?curid=568472" title="Kosmonova">
Kosmonova

Kosmonova, właściwie Michael Nehrig (ur. 1970, Krefeld) – niemiecki kompozytor muzyki elektronicznej trance i DJ. Znany również jako DJ Planet i DJ Tyson, czasem występuje też pod prawdziwym nazwiskiem.
Debiutował wydając w 1996 singel "Raumpatrouille". W tym też roku spotkał producenta Jana Vervloeta, po czym zdecydował się na współpracę z nim. Wydana płyta "Supernova" (1998) przyniosła muzykowi międzynarodowy rozgłos. Najpopularniejszym utworem była "Ayla", skomponowana przez niemieckiego producenta Dj Tandu, który to wcześniej wydał utwór pod projektem o tej samej nazwie "Ayla". Jednak to Kosmonova spopularyzował utwór, następstwem czego był rozgłos oryginału.
Oprócz wspomnianej płyty ma na koncie liczne single – Raumpatrolle, Ayla, Take Me Away, Singin' In My Mind z wokalistką Tanią Evans znaną z grupy Culture Beat z okresu najwyższej popularności, Dance Avec Moi, Discover The World, The Day Dream (z C-Starr), Celebrate (z Fiocco), Sometimes – to te najbardziej znane, oraz dużą liczbę oficjalnych remiksów mi: On Y Va (Beam &amp; Yanou), House Trip (House Trip), Viva The Love (Ayleen) In My Dreams (Noe) i liczne gościnne występy oraz udziały w składankach.

</doc>
<doc id="568473" url="https://pl.wikipedia.org/wiki?curid=568473" title="Međimurje Čakovec">
Međimurje Čakovec

Nogometni Klub Međimurje – chorwacki klub piłkarski z siedzibą w Čakovcu. Został założony w 2003 roku.
Klub swoją nazwę wziął od Međimurja, regionu geograficznego, na terenie którego leży miasto Čakovec. Swoje mecze rozgrywa na Stadionie SRC Mladost, na którym może zasiąść 7,000 widzów. Na stadionie tym swoje mecze rozgrywa także lokalny rywal NK Čakovec. Fani klubu zwani są "Aniołami".
Klub został założony w czerwcu 2003 roku jako pozostałości po innym klubie NK Omladinac Novo Selo Rok. Omladinac grał w drugiej lidze chorwackiej, a nowy sezon rozpoczął już pod nazwą Međimurje i od razu awansował do pierwszej ligi. W 2010 roku klub spadł do 2 ligi.

</doc>
<doc id="568474" url="https://pl.wikipedia.org/wiki?curid=568474" title="Michael Nehrig">
Michael Nehrig



</doc>
<doc id="568476" url="https://pl.wikipedia.org/wiki?curid=568476" title="Donbas (ujednoznacznienie)">
Donbas (ujednoznacznienie)

Geografia
Obiekty i instytucje
Kluby sportowe
Oddziały wojskowe
Film

</doc>
<doc id="568477" url="https://pl.wikipedia.org/wiki?curid=568477" title="EDDI">
EDDI



</doc>
<doc id="568479" url="https://pl.wikipedia.org/wiki?curid=568479" title="Anapsida">
Anapsida



</doc>
<doc id="568482" url="https://pl.wikipedia.org/wiki?curid=568482" title="Ulica Ignacego Krasickiego w Olsztynie">
Ulica Ignacego Krasickiego w Olsztynie

Ulica Krasickiego w Olsztynie, wchodzi w skład jednego z ważniejszych ciągów komunikacyjnych miasta. Ciąg ten jest jednym z dwóch umożliwiających mieszkańcom osiedli Jaroty, Pieczewo i Nagórki dotarcie do centrum Olsztyna. Ulica Krasickiego rozciąga się od skrzyżowania z ulicą Kubusia Puchatka do skrzyżowania z ulicą Synów Pułku. Ulica ta krzyżuje się m.in. z ulicą Wilczyńskiego.
Obiekty.
Przy ulicy Krasickiego znajdują się m.in.:
Komunikacja.
Ulicą Krasickiego biegną trasy 11 linii komunikacyjnych (w tym jednej nocnej). Są to linie numer 113, 117, 120, 121, 126, 127, 141, 205, 303, 307 oraz N01.
Przy ulicy Krasickiego znajduje się 12 przystanków autobusowych: 7 przystanków umieszczonych jest w kierunku północnym, 5 w kierunku południowym.
Dane drogi.
Ulica Krasickiego jest drogą dwujezdniową, przedzieloną pasem zieleni, posiadającą po dwa pasy ruchu w każdym kierunku.
Na trasie ulicy zainstalowane są 4 sygnalizacje świetlne:
W pobliżu V Liceum Ogólnokształcące oraz skrzyżowania z ulicą Wańkowicza umieszczone są fotoradary, rejestrujące łamiących przepisy kierowców.

</doc>
<doc id="568483" url="https://pl.wikipedia.org/wiki?curid=568483" title="Onur Air">
Onur Air

Onur Air – nieistniejąca turecka tania linia lotnicza z siedzibą w Stambule. Obsługiwała regularne połączenia między Stambułem i 15 portami lotniczymi na terenie Turcji oraz loty czarterowe do Europy Zachodniej. Główną bazą Onur Air był port lotniczy Stambuł-Atatürk.
Agencja ratingowa Skytrax przyznała linii dwie gwiazdki.
16 kwietnia 2022 linia ogłosiła bankructwo.
Regularne połączenia.
Onur Air obsługiwał regularne połączenia między Stambułem a następującymi miastami w Turcji:
Flota.
Flota przewoźnika składa się z 31 samolotów.
Linki zewnętrzne.
Oficjalna strona Onur Air 

</doc>
<doc id="568485" url="https://pl.wikipedia.org/wiki?curid=568485" title="Unitra-Lubartów">
Unitra-Lubartów

UNITRA-Lubartów – nieistniejące obecnie przedsiębiorstwo zajmujące się głównie produkcją magnetofonów, radiomagnetofonów oraz produkcją urządzeń specjalistycznych.
Historia.
Początkowo oddział Zakładów Radiowych im. Marcina Kasprzaka w Warszawie, później oddział przekształcił się w samodzielne przedsiębiorstwo "Zakłady Wytwórcze Magnetofonów Unitra-Lubartów". Oddział ZRK w Lubartowie powstał w budynkach magazynu centrali nasiennej. W 1969 roku zaczęto prace budowlane mające na celu przystosowanie magazynu na potrzeby przedsiębiorstwa. Pierwszy trzon załogi liczący 100 osób odbył 6. miesięczny kurs w Warszawie zakończony 31 grudnia 1970 r. i ludzie ci (dosłownie) przywieźli wtedy ze sobą wyposażenie zakładu. Produkcja została uruchomiona 19 stycznia 1971 r. Pierwszymi produktami były: radioodbiornik Rajd i radioodbiornik Mini 2 (jego produkcja ruszyła w marcu 1971).
Przedsiębiorstwo mieściło się przy ulicy Lubelskiej 104 w Lubartowie, wydział produkcji głowic magnetofonowych znajdował się na tzw. „Zatorzu” w innej części miasta. Istniał również oddział zakładu w Ostrowie Lubelskim, część płytek produkowano (obsadzano w elementy i lutowano) w kooperacji w zakładzie w Kocku, Łodzi i innych ze względu na bardzo szeroki zakres produkcji. Zakład zatrudniał ponad 2500 osób.
W latach 70. i 80. przedsiębiorstwo należało do Zjednoczenia Przemysłu Elektronicznego UNITRA.
Na początku lat 90. ZWM postawiono w stan upadłości, zakład przejął syndyk i rozpoczęto proces likwidacji. ZWM Unitra-Lubartów ostatecznie wykreślono z rejestru w 1995/1996 roku. W byłych budynkach ZWM znajduje się, między innymi, przedsiębiorstwo Roto Frank.
Wyroby.
Głowice magnetofonowe.
Zakład produkował również głowice magnetofonowe uniwersalne monofoniczne oraz stereofoniczne, kasujące do magnetofonów kasetowych oraz kasujące do magnetofonów szpulowych. Produkcja głowic znajdowała się w zabudowaniach zakładu w innej części miasta Lubartów na tzw. „Zatorzu”. Niektóre głowice produkowane przez ZWM „Unitra – Lubartów”:

</doc>
<doc id="568486" url="https://pl.wikipedia.org/wiki?curid=568486" title="Franjo Glaser">
Franjo Glaser

Franjo Glaser (, ur. 7 stycznia 1913 w Sarajewie, zm. 1 marca 2003 w Zagrzebiu) – jugosłowiański piłkarz narodowości chorwackiej występujący na pozycji bramkarza, reprezentant Jugosławii (1933–1940) i Chorwacji (1940–1944), trener piłkarski.
W swojej karierze wywalczył czterokrotnie mistrzostwo Jugosławii, trzykrotnie mistrzostwo Chorwacji oraz dwukrotnie Puchar Jugosławii. Jako jedyny piłkarz w historii wywalczył tytuł mistrza Jugosławii zarówno przed i po II wojnie światowej. Słynął z brawurowej gry na przedpolu i skutecznego bronienia rzutów karnych. Przez magazyn piłkarski „Kicker” został ogłoszony jednym z trzech najlepszych przedwojennych bramkarzy świata obok Ricardo Zamory i Františka Plánički.
Kariera klubowa.
Glaser urodził się w Sarajewie w chorwackiej rodzinie. W wieku 15 lat zaczął grać w lokalnym klubie FK Hajduk. Później przeszedł do zespołu ŠK Slavija Osijek, gdzie spędził 3 lata. Po odbyciu służby wojskowej w połowie lat 30. został dołączony do BSK Beograd, z którym zdobył dwa tytuły mistrza Jugosławii oraz Puchar Jugosławii (1934). W 1937 roku przeszedł do klubu Građanski Zagrzeb. Jego zespół zdobył mistrzostwo Jugosławii w sezonie 1939/40 oraz mistrzostwo Chorwacji w sezonach 1939/40, 1941 i 1943. Zagrał łącznie 623 mecze w barwach Građanskiego. Po utworzeniu SFRJ grał w zespole FK Partizan, z którym wywalczył w sezonie 1946/47 mistrzostwo i Puchar Jugosławii. W 1949 roku zakończył karierę zawodniczą.
Kariera reprezentacyjna.
Glaser wystąpił 35 razy w reprezentacji Jugosławii oraz łącznie 11 razy w drużynie narodowej Banowiny Chorwacji i następnie Niepodległego Państwa Chorwackiego.
Kariera trenerska.
Pracę jako trener rozpoczął w 1945 roku, wciąż będąc czynnym piłkarzem, kiedy został grającym szkoleniowcem FK Partizan. W latach 1947–1949 łączył grę w piłkę nożną z obowiązkami trenera SD Kvarner i Mornar Split. W dalszej części kariery prowadził inne kluby z SFRJ, m.in. NK Zagreb, Borac Banja Luka i Velež Mostar oraz austriacki zespół Austria Klagenfurt.
Proces karny.
2 czerwca 1936, podczas wypoczynku z piłkarzami BSK Beograd nad brzegiem Sawy, wepchnął swojego przyjaciela Radomira Stokicia do wody, wiedząc, że ten nie umie pływać, co spowodowało jego utonięcie. Podczas procesu sądowego pod naporem zeznań świadków przyznał się do winy. Został skazany na karę dwóch lat pozbawienia wolności za nieumyślne spowodowanie śmierci. Z niewyjaśnionych przyczyn nie odbył zasądzonej kary.

</doc>
<doc id="568488" url="https://pl.wikipedia.org/wiki?curid=568488" title="Hetman Białystok">
Hetman Białystok

Białostocki Klub Sportowy Hetman – polski wielosekcyjny klub sportowy z siedzibą w Białymstoku przy ul. Kawaleryjskiej 17B, założony w 1948.
Historia klubu.
W 1948 roku zostało w Białymstoku powołane do życia "Zrzeszenie sportowe Gwardia". Pierwszą sekcją była piłka nożna, jednak przez ponad pół wieku późniejszej działalności w skład klubu wchodziły również sekcja lekkiej atletyki, piłki siatkowej, gimnastyki, pływania, piłki koszykowej, szermierki, szachów, tenisa stołowego, tenisa ziemnego, boksu, sportu motocyklowego, strzelectwa, kolarstwa i judo.
W 1956 roku w miejsce rozwiązanego "Zrzeszenia Sportowego Gwardia" został utworzony "Klub Sportowy Gwardia Białystok".
W 1978 roku nazwa klubu została zmieniona na "Białostocki Klub Sportowy Gwardia".
Po raz kolejny nazwa klubu uległa zmianie w 1991 roku. tym razem na "Białostocki Klub Sportowy Hetman".
Obecnie w skład klubu wchodzą cztery sekcje – bokserska, piłki nożnej, judo i brydża
Historia rozgrywek.
W latach 1951–1952 ówczesna Gwardia rozgrywała swoje mecze w II lidze polskiej. Był to zespół składający się głównie z osób odbywających w Białymstoku służbę wojskową oraz miejscowej ludności. Lata 50. były najlepszymi latami dla Gwardii. Obecnie Hetman, a kiedyś Gwardia, jest w dołku i od ok. 50 lat znajduje się w niższych klasach rozgrywkowych.
W sezonie 2020/21 występuje w IV lidze (grupa podlaska).
Sukcesy.
Wojewódzki Puchar Polski (OZPN Białystok) – 10 razy – 1952/53, 1953/54, 1954/55, 1955/56, 1960/61, 1978/79, 1981/82, 1985/86, 1986/87, 1993/94
Bilans ligowy
Kadra w sezonie 2012/13.
Stan na 30 maja 2013
Boks.
Jedną z wiodących sekcji Hetmana Białystok jest sekcja bokserska.
Sukcesy.
Osiągnięcia indywidualne

</doc>
<doc id="568489" url="https://pl.wikipedia.org/wiki?curid=568489" title="Ulica Synów Pułku w Olsztynie">
Ulica Synów Pułku w Olsztynie

Ulica Synów Pułku – ulica w Olsztynie, wchodząca w skład jednego z ważniejszych ciągów komunikacyjnych miasta. Ciąg ten jest jednym z dwóch umożliwiających mieszkańcom osiedli Jaroty, Pieczewo i Nagórki dotarcie do centrum Olsztyna. Dzięki otwarciu ulicy Tuwima ulica Synów Pułku stała się również częścią drogi tranzytowej łączącej Mazury z południową częścią Polski. Ulica Synów Pułku rozciąga się od skrzyżowania z ulicami 5. Wileńskiej Brygady AK i kard. Wyszyńskiego (nieopodal byłego DH Rolnik) do skrzyżowania z aleją Sikorskiego i ulicą Tuwima.
Swą nazwę zawdzięcza młodym żołnierzom, walczącym w czasie II wojny światowej z niemieckim okupantem.
Komunikacja.
Ulicą Synów Pułku biegną trasy 10 linii komunikacyjnych (w tym jednej nocnej). Są to linie numer 111, 113, 117, 120, 121, 126, 131, 141, 205 oraz 305. Przy ulicy Synów Pułku znajdują się 5 przystanków autobusowych (po dwa w każdym kierunku i jeden w kierunku ul. 5. Wileńskiej Brygady AK.
Dane drogi.
Ulica Synów Pułku jest drogą posiadającą po dwa, oddzielone pasem zieleni pasy w każdym kierunku.
Na trasie ulicy zainstalowane są 3 sygnalizacje świetlne:
W pobliżu skrzyżowania z ulicą Orłowicza umieszczony jest fotoradar, rejestrujący łamiących przepisy kierowców.

</doc>
<doc id="568493" url="https://pl.wikipedia.org/wiki?curid=568493" title="Dubravko Pavličić">
Dubravko Pavličić

Dubravko Pavličić (ur. 28 listopada 1967 w Zagrzebiu, zm. 4 kwietnia 2012 w Elx) – chorwacki piłkarz. Występował na pozycji środkowego obrońcy, jego atrybuty fizyczne to 188 cm i 85 kg.
Życiorys.
Karierę zaczynał w Dinamie Zagrzeb, skąd trafił na prowincję do zespołu NK Rijeka. Po występach na Euro 1996 wypromował się i trafił do zespołu Hércules CF, skąd przeszedł do zespołu UD Salamanca, z którego z kolei przeniósł się do Racingu Ferrol. Karierę zakończył w 2001 roku.
Pavličić wystąpił w reprezentacji 22 razy, zadebiutował w towarzyskim meczu rozgrywanym 8 lipca 1992 w Adelaide w meczu przeciwko reprezentacji Australii, a karierę zakończył 12 czerwca 1997 w meczu rozgrywanym w ramach Kirin Cup, kiedy to Chorwaci zmierzyli się z reprezentacją Turcji, wówczas Pavličić wystąpił ostatnie 14 minut, zmieniając Zorana Mamicia. Wystąpił także w meczu przeciwko reprezentacji Polski. Pavličić nie strzelił w reprezentacji żadnej bramki, był jednak uczestnikiem Euro 1996, gdzie wystąpił minutę w meczu przeciwko Turkom oraz cały mecz przeciwko Portugalii.

</doc>
<doc id="568494" url="https://pl.wikipedia.org/wiki?curid=568494" title="Ulica Stefana Wyszyńskiego w Olsztynie">
Ulica Stefana Wyszyńskiego w Olsztynie

Ulica Wyszyńskiego (dawniej ul. XX-Lecia PRL) w Olsztynie – ulica przebiegająca wzdłuż zachodniej granicy osiedla Kormoran. Wchodzi w skład drogi krajowej nr 51. Rozciąga się od skrzyżowania z ulicami Piłsudskiego i Leonharda (w pobliżu stadionu OSiR) do skrzyżowania z ulicami 5. Wileńskiej Brygady AK i Synów Pułku (w pobliżu byłego DH Rolnik). Ulica ta krzyżuje się również m.in. z ulicą Żołnierską.
Komunikacja.
Ulicą Synów Pułku biegną trasy 10 linii komunikacyjnych. Są to linie numer 105, 111, 113, 116, 117, 121, 126, 131, 141 oraz 305.
Przy ulicy Wyszyńskiego znajduje się 4 przystanki autobusowe (po 2 w każdym kierunku).
Dane drogi.
Ulica Wyszyńskiego jest drogą posiadającą po dwa pasy ruchu w każdym kierunku.
Na trasie ulicy zainstalowane są 3 sygnalizacje świetlne:
W pobliżu skrzyżowania z ul. Leonharda i al. Piłsudskiego umieszczony jest fotoradar, rejestrujący łamiących przepisy kierowców.

</doc>
<doc id="568497" url="https://pl.wikipedia.org/wiki?curid=568497" title="Konkurs Piosenki Eurowizji 2003">
Konkurs Piosenki Eurowizji 2003

48. Konkurs Piosenki Eurowizji został zorganizowany 24 maja 2003 w Skonto Olympic Hall w Rydze. Gospodarzem wydarzenia był łotewski nadawca publiczny Latvijas Televīzija (LTV), dzięki zwycięstwu Marie N., reprezentantki Łotwy podczas konkursu w 2002.
Koncert finałowy poprowadzili Marija Naumova i Renārs Kaupers. Finał konkursu wygrała Sertab Erener, reprezentantka Turcji z piosenką „Everyway That I Can” autorstwa jej samej i Demira Demirkana, za którą zdobyła 167 punktów.
Lokalizacja.
Miejsce organizacji konkursu.
Dzięki wygranej Łotwy w finale konkursu w 2002 nadawca LTV otrzymał prawa do organizacji następnego konkursu. Musiał potwierdzić możliwość przygotowania koncertu oraz ogłosić miejsce organizacji i producenta wykonawczego konkursu do 10 czerwca 2002. W sierpniu EBU potwierdziła organizację konkursu w Skonto Olympic Hall.
Krajowy Gabinet Ministrów 9 mln euro przekazał stacji LTV na organizację konkursu. Rada miasta przekazała organizatorom kolejny milion euro.
Z powodu kryzysu finansowego, który dopadł Rygę w styczniu, krajowa komisja finansowa rozważała zmniejszenie funduszy przekazanych nadawcy na organizację konkursu. Wówczas pojawiły się podejrzenia, że miasto nie będzie w stanie zorganizować wydarzenia. Doniesieniom zaprzeczyła Ilona Berzina z LTV, zapewniając, że kryzys nie wpłynie na organizację konkursu, co następnie potwierdziła komisja finansów, odwołując decyzję o zmniejszeniu dofinansowania na organizację koncertu.
Tydzień przed koncertem finałowym poinformowano o planowanych protestach rosyjskiej społeczności w Łotwie (na czele z Igorem Pimenewem) spowodowanych prawem nakazującym częściowe używanie języka łotewskiego na zajęciach w rosyjskojęzycznych szkołach w kraju. Zgodnie z zapewnieniami szefa policji w tygodniu eurowizyjnym wzmożone zostały prace patroli bezpieczeństwa na terenie miasta.
Konkurs przyniósł organizatorowi łącznie 6 757 756 euro zysku.
Proces wyboru miejsca organizacji.
O tytuł gospodarza konkursu w 2003 ubiegały się władze Rygi, Windawy i Jūrmali. 
Grupa Referencyjna LTV brała pod uwagę na oferty z Rygi i Ventspils, eliminując propozycję Jurmały i Mežaparks Great Bandstand w Rydze. 15 czerwca Grupa Referencyjna EBU ogłosiła, że konkurs odbędzie się w Rydze, rozważana była wówczas organizacja imprezy w Skonto Hall lub Ķīpsala International Exhibition Centre. W sierpniu ogłoszono przygotowanie konkursu w hali Skonto Olympic Hall, która została wybrana poprzez głosowanie ośmioosobowego komitetu sterującego i grupy zadaniowej rządu. Hala została poddana do renowacji.
W marcu pojawiły się pogłoski o zmianie miejsca organizacji miejsca ze względu na problemy wewnętrzne w LTV. Rzecznik prasowy stacji, Ingrida Smite, zdementowała plotki.
Przebieg konkursu.
Producentem wykonawczym konkursu został Arvids Babris, którego obowiązku od marca przejęła Brigita Rozenbrika. Kierownikiem wykonawczm były Sarah Yuen i Iveta Lepeško. W przygotowaniach łotewskiemu nadawcy pomogli pracownicy publicznych telewizji ze Szwecji (Sveriges Television) i Estonii (Eesti Televisioon). Stacja SVT została także technicznym producentem konkursu: reżyserem został Sven Stojanovic, a oświetlenie zapewniła firma Spectra+. Za transmisję konkursu odpowiadała szwedzka firma zewnętrzna Prisma OB, a za oprogramowanie tablicy wyników podczas finału odpowiadała firma vizrt.
Partnerem wspierającym LTV podczas organizacji konkursu został Latvia Tours, oficjalny partner ds. noclegów, transportu i rekreacji. Chęć współsponsorowania przedsięwzięcia wyraziło dwanaście firm, oficjalnymi sponsorami zostały firmy: Latvijas Mobilais Telefons i Parex Banka. Zarząd miasta zaoferował wiele atrakcji turystycznych zorganizowanych na terenie metropolii w maju. Telewizja LTV zaproponowała możliwość technicznej pomocy podczas konkursu studentom oraz podopiecznym miejskich domów dziecka. Akredytacje dziennikarskie otrzymało 965 reprezentantów mediów.
W październiku 2002 organizator konkursu rozważał przywrócenie orkiestry na Konkurs Piosenki Eurowizji, jednak miesiąc później zostało to zdementowane. Podobnie jak w 2002, konkurs był transmitowany również przez Internet, a prowadzącymi tranmisję byli Ilze Jaunalksne i Divs Reiznieks, którzy rozmawiali z uczestnikami w kulisach.
W listopadzie 2003 odbyła się ceremonia losowania przez delegacje wszystkich krajów kolejności startowych w finale konkursu. W tym samym miesiącu ogłoszono, że konkurs poprowadzą: piosenkarka i laureatka 47. Konkursu Piosenki Eurowizji 2002 Marija Naumova i Renārs Kaupers, lider zespołu Brainstorm. W trakcie koncertu wystąpili w kreacjach, które zaprojektowali Aleksandrs Bibergals i Daina Skinke.
Podczas transmisji została zaprezentowana 900. konkursowa propozycja w historii widowiska – piosenka „Feeling Alive” wykonana przez reprezentującego Cypr Steliosa Konstandasa.
Po ogłoszeniu wyników w powietrze zostało wystrzelonych prawie 100 kilogramów sztucznych ogni, pokaz fajerwerków trwał ok. 10 minut. Zwycięska delegacja otrzymała również w nagrodę możliwość przejażdżki najnowszym modelem limuzyny marki Jaguar – Jaguar XJ. Dodatkową nagrodę dla zwycięzcy wręczył również zarząd Rygi.
Zmiany w regulaminie.
EBU zmieniła zapis w regulaminie mówiący, że konkursowa propozycja nie może zostać opublikowana przed 1 stycznia roku, w którym odbywa się konkurs. Od 2003 konkursowy utwór nie może zostać udostępniony przed 1 października roku poprzedzającego finał.
Zmienione zostały także zasady rozstrzygania ewentualnych remisów na pierwszym miejscu: o wyniku decydowała najpierw liczba krajów, które przyznały jakiekolwiek punkty danemu krajowi, później – jak dotychczas – liczba otrzymanych najwyższych not (12 punktów) przez daną reprezentację.
Projekt grafiki i sceny.
Telewizja LTV zorganizowała konkurs polegający na zaprojektowaniu oficjalnego logotypu 48. Konkursu Piosenki Eurowizji. Komisja w składzie: Uldis-Ivars Grava (dyrektor generalny LTV), Arvids Babris (kierownik wykonawczy konkursu), Ugis Brikmanis (reżyser), Laimonis Šteinbergs (artysta), Ingūna Ribena (architekt), Arta Giga (reprezentantka LTV) i Juhan Paadam (reprezentant EBU)) wybrała zwycięski projekt 1 sierpnia spośród 204 propozycji nadesłanych do siedziby stacji. Autorem oficjalnego logo konkursu, zatytułowanego "Upes" (pol. Rzeki), został główny projektant LTV, Kristaps Skulte. Projekt został opublikowany 27 listopada 2002, niedługo po spotkaniu Grupy Referencyjnej EBU. Twórca logotypu wyjaśnił znaczenie tytułu słowami: „Wszystkie rzeki wpływają prosto do morza, wszystkie piosenki natomiast wpływają na Konkurs Piosenki Eurowizji”.
Hasłem przewodnim 48. Konkursu Piosenki Eurowizji został slogan "Magical Rendez-Vous".
Trzydziestosekundowe wizytówki (tzw. „pocztówki”) prezentowane przed każdym występem konkursowym przedstawiały reprezentantów danego kraju na tle łotewskiego krajobrazu. Pocztówki, wyreżyserowane przez Ugisa Brikmanisa, nakręcono podczas tygodnia poprzedzającego koncert finałowy konkursu oraz w czasie prób i konferencji prasowych. Początkowo producentem filmików był Arvids Babris, jednak jego wydanie pocztówek okazało się zbyt statyczne według EBU, która zleciła stworzenie nowych. Za ich produkcję odpowiadał Marius Bratten
Scenę konkursową zaprojektował Aigars Ozoliņš na podstawie projektu nazwanego "Planeta Łotwa", opartego na scenariusza Aiji Austrumy, Viktorsa Duksa i Askoldsa Saulitisa. Podczas występów użyto efektów wideo-świetlnych, wykorzystano także zrzuty wideo zapewniające unikatowe zaprezentowanie podłogi podczas każdego występu, co okazało się innowacją w konkursie. Kulisy (tzw. „green room”), w których przebywały wszystkie reprezentacje w trakcie koncertu, znajdowały się za sceną konkursową i zostały odkryte publiczności zgromadzonej w hali na krótko przed rozpoczęciem finałowego głosowania.
Głosowanie.
W 2003 EBU przywróciła obowiązek głosowania telefonicznego we wszystkich krajach uczestniczących w konkursie, które przyznawały punkty w tzw. skali eurowizyjnej (tj. 1-8, 10 i 12 punktów) dziesięciu piosenkom z największą ilością głosów. Wyjątek stanowiły Bośnia i Hercegowina i Rosja, gdzie z powodu niskiego wskaźnika popularności usług telekomunikacyjnych umożliwiono głosowanie krajowym komisjom jurorskim. Rosja otrzymała także pozwolenie na głosowanie jurorskie z powodu dużej ilości różnych stref czasowych w kraju. W Polsce możliwe było jedynie głosowanie SMS-owe. Pozostałe kraje oddawały swoje głosy poprzez głosowanie telefoniczne. Każdy nadawca musiał również powołać ośmioosobową komisję jurorską oceniającą wszystkie prezentacje konkursowe, której końcowa punktacja mogłaby zostać użyta w przypadku problemów z głosowaniem telefonicznym w dniu koncertu. Podczas procesu przyznawania finałowych punktów przez sekretarzy wszystkich państw po raz pierwszy użyto generowanej komputerowo tablicy wyników, która zmieniała swoje ustawienia po każdym przyznanym głosie.
Goście specjalni i dodatkowe występy muzyczne.
Przed rozpoczęciem zmagań konkursowych nawiązano połączenia satelitarne z: Lys Assią, zwyciężczynią pierwszego Konkursu Piosenki Eurowizji, która przebywała w Nikozji, brytyjskim wokalistą Eltonem Johnem, który brał wówczas udział podczas imprezy Life Ball organizowanej w Wiedniu dla ludzi wspierających ludzi chorych na HIV lub AIDS, oraz astronautą Edem Lu i kosmonautą Jurijem Malenczenką, którzy wysłali pozdrowienia z Międzynarodowej Stacji Kosmicznej.
Podczas przerwy poświęconej na głosowanie telefoniczne zaprezentowany został krótki film w reżyserii Anny Vidulejej, prezentujący występy: łotewskiej grupy postfolklorystycznej Iļģi, zespołu Brainstorm Renārsa Kaupersa, wokalistki Marie N oraz pianisty Raimondsa Paulsa.
Kontrowersje.
Kontrowersje wokół Rosji.
Reprezentantki Rosji, duet t.A.T.u., wywołały poruszenie swoim skandalicznym zachowaniem podczas tygodnia poprzedzającego koncert finałowy. Wokalistki krytykowały organizację widowiska, nie przestrzegały harmonogramu prób, przerywały występy (także podczas próby technicznej), niechętnie uczestniczyły na konferencjach prasowych. Organizatorzy zapowiedzieli, że jeżeli podczas występu na żywo wokalistki dopuszczą się kontrowersyjnych zachowań (np. homoseksualnego pocałunku), ich prezentacja zostanie zastąpiona zapisem z próby generalnej. Podczas nagrywania próby na scenie wystąpiła jednak tylko Jelena Katina, ponieważ Julija Wołkowa została przewieziona do szpitala z powodu problemów z gardłem. Wołkową zastąpiła wówczas estońska wokalistka Katja Netajeva. Podczas drugiej próby generalnej występ zespołu spotkał się z pozytywnym odbiorem przez dziennikarzy, a same wokalistki nie wzbudzały kontrowersji na scenie.
Chociaż reprezentantki Rosji były faworytkami internautów oraz bukmacherów do wygrania konkursu, ostatecznie zajęły trzecie miejsce. Rosyjska telewizja nie zgodziła się z wynikiem, protestowała przeciw „skandalicznie niskim wynikom od niektórych państw”. Telewizja podała w wątpliwość wyniki głosowania irlandzkiego nadawcy Raidió Teilifís Éireann (RTÉ), który w ostatniej chwili zdecydował się na wykorzystanie punktacji komisji jurorskiej z powodu opóźnień w wysłaniu ostatecznych wyników głosowania telefonicznego, nadzorowanego przez firmę telekomunikacyjną Eircom. EBU przeprowadziła dochodzenie w sprawie, które wykazało prawidłowe zastosowanie przez stację zmiany metody głosowania. Nadawca opublikował wyniki głosowania telewidzów, z których wynikało, że w przypadku niewykorzystania punktacji jurorskiej Turcja i tak zajęłaby pierwsze miejsce w konkursie, jednak Belgia otrzymałaby jedynie dwa punkty (a nie dziesięć), co umożliwiłoby Rosji zakończenie udziału na drugim miejscu z trzypunktową stratą do zwycięzcy. Rosyjski nadawca miał zastrzeżenia także do ostatecznej punktacji w Wielkiej Brytanii, na co brytyjska telewizja BBC zareagowała opublikowaniem oficjalnych wyników głosowania telewidzów.
Sześć lat po finale konkursu Jelena Katina udzieliła wywiadu w jednym z rosyjskich programów telewizyjnych, w którym przyznała, że kraj rzekomo otrzymał od łotewskiego nadawcy ofertę kupna pierwszego miejsca.
Posądzenia o plagiat.
Tuż po finale niemieckich selekcji do konkursu, twórca zwycięskiej propozycji „Let’s Get Happy” Ralph Siegel został posądzony przez kompozytora Jean-Pierre’a Valance’a o naruszenie praw autorskich oraz skopiowanie linii melodycznej z jego utworu „Weiss der Geier oder weiss er nicht”. Kompozytor eurowizyjnej piosenki zaprzeczył doniesieniom.
O plagiat posądzony został także autor utworu „Segðu mér allt” Birgitty Haukdal, która wygrała islandzki finał narodowy. Richard Marx uznał, że konkursowa propozycja jest kopią jego przeboju „Right Here Waiting” z 1980. Związek Kompozytorów Islandzkich (w skrócie S.T.E.F.) oraz Nordyckie Biuro Praw Autorskich nie uznało jednak oskarżenia Marxa, a islandzki utwór został dopuszczony do rywalizacji w konkursie.
Po wygraniu irlandzkich selekcji, zwycięski utwór Keitha Molloy’ego i Martina Branningana „We’ve Got the World” wykonany przez Mickeya Harte’a został posądzony o plagiat duńskiej piosenki „Fly on the Wings of Love” Olsen Brothers, która wygrała 45. Konkurs Piosenki Eurowizji. Europejska Unia Nadawców (EBU) nie uznał podobieństwa piosenek za naruszenie praw autorskich, dopuszczając irlandzką propozycję do udziału w koncercie finałowym.
Nawoływanie do politycznego bojkotu.
Pod koniec marca jeden z portali poświęconych konkursowi, All Time ESC, zasugerował swoim czytelnikom zbojkotowanie w głosowaniu reprezentantów krajów, których władze wsparły wojnę w Iraku, tj. Wielką Brytanię, Hiszpanię, Izrael i Turcję. Fani serwisu stwierdzili, że „polityka i wojna nie powinny być mieszane z Konkursem Piosenki Eurowizji, który poświęcony jest muzyce”.
Po finale konkursu brytyjski komentator konkursu, Terry Wogan, uznał ostatnie miejsce z zerowym dorobkiem punktowym zajęte przez reprezentantów Wielkiej Brytanii (duet Jemini) za wynik bojkotu oraz polityczne głosowanie.
Kraje uczestniczące.
Pod koniec listopada 2002 Gill Gaspare z EBU potwierdził udział 26 reprezentantów państwowych nadawców publicznych w 48. Konkursie Piosenki Eurowizji. Z powodu osiągnięcia słabego wyniku w poprzednim roku, do udziału w konkursie w 2003 nie zostali dopuszczeni reprezentanci nadawców z Danii, Finlandii, Litwy, Macedonii i Szwajcarii. Ostatni transmitował jednak finał konkursu. Po rocznej przerwie do konkursu powróciły natomiast: Holandia, Irlandia, Islandia, Norwegia, Polska i Portugalia. W stawce konkursowej zadebiutowała telewizja z Ukrainy. Spotkanie z reprezentantami delegacji wszystkich krajów odbyło się 20-21 marca.
Wyniki finału.
Legenda:
Legenda:
Pozostałe wyróżnienia.
Nagrody im. Marcela Bezençona.
W 2003 po raz drugi przyznano Nagrody im. Marcela Bezençona, czyli wyróżnienia przyznawane dla najlepszych piosenek biorących udział w finale imprezy, sygnowane nazwiskiem twórcy konkursu – Marcela Bezençona. Pomysłodawcami statuetek zostali: szef szwedzkiej delegacji konkursowej Christer Björkman oraz członek zespołu Herreys – Richard Herrey.
W 2003 nagrody w trzech kategoriach otrzymali:
Nagroda im. Barbary Dex.
Po raz kolejny przyznana została Nagroda im. Barbary Dex, nieoficjalny tytuł przyznawany corocznie przez fanów konkursu za pośrednictwem holenderskiej strony "House of Eurovision" (eurovisionhouse.nl) najgorzej ubranemu artyście w Konkursie Piosenki Eurowizji w danym roku. Największą liczę spośród 66 głosów oddanych podczas plebiscytu w 2003 otrzymały wokalistki rosyjskiego duetu t.A.T.u., które wystąpiły podczas koncertu finałowego w dżinsach i białych topach z wydrukowaną cyfrą 1. Drugie miejsce w głosowaniu fanów zajęła słoweńska reprezentantka Karmen Stavec, a trzecie – duet Jemini z Wielkiej Brytanii.
Oglądalność.
Finał 48. Konkursu Piosenki Eurowizji obejrzało ponad 165 milionów telewidzów na całym świecie, w tym 1,8 miliona mieszkańców Łotwy, co dało stacji-organizatorowi ok. 80% udział na rynku w tym czasie antenowym. Koncert finałowy obejrzało: 1,95 mln telewidzów w Grecji (58,9%), 8,6 mln w Polsce (65,2%), 10,6 miliona ludzi w Hiszpanii (udział: 65,8%), 4,9 mln we Francji (27,5%), 1,3 mln w Austrii (75%), 8,7 mln w Niemczech (38,8%), 1,5 mln w Norwegii (88,8%), 10,8 mln w Wielkiej Brytanii (54%), 3,5 mln w Szwecji, ok. 3 mln w Belgii, 4,8 mln w Holandii (70%), ok. 120 tys. telewidzów (68,6%) na Cyprze i 1,369 mln w Australii. W Izraelu konkurs obejrzało ok. 32% mieszkańców, sam występ krajowego reprezentanta obejrzało ok. 800 tysięcy telewidzów (38,8%). Konkurs był najchętniej oglądanym programem telewizyjnym w kraju w 2003. Całe widowisko transmitowane było również przez Internet na oficjalnej stronie konkursu, a serwer obsługujący imprezę wysyłał równocześnie 25 tys. strumieni danych (najwięcej w Szwecji, Holandii oraz Stanach Zjednoczonych), dzięki czemu ustanowił europejski rekord.
W Szwecji telewidzowie przyznali łącznie 224 529 głosów, w Polsce – 129 076 (w tym 19 894 nieważnych), w Estonii – 56 828, w Grecji – ponad 50 tys., na Cyprze – ponad 5,5 tys..
Międzynarodowi sekretarze i komentatorzy.
Sekretarze.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności przyznawania punktów, która odpowiada kolejności występowania reprezentanta danego kraju podczas koncertu finałowego.
Komentatorzy.
Poniżej przedstawione zostały nazwiska wszystkich krajowych komentatorów oraz nazwy publicznych nadawców telewizyjnych i radiowych transmitujących konkurs w 2003.

</doc>
<doc id="568498" url="https://pl.wikipedia.org/wiki?curid=568498" title="Komarno">
Komarno



</doc>
<doc id="568501" url="https://pl.wikipedia.org/wiki?curid=568501" title="Jason Downs">
Jason Downs

Jason Wright Downs (ur. 8 września 1973 w Columbia) – amerykański aktor i piosenkarz.
Życiorys.
Urodził się w Columbia w Maryland jako syn Jeanie i Jaya Downsów. Ma brata Jordana i siostrę Jillian. Pochodzi z Czirokezów, ma też korzenie holenderskie, irlandzkie i szkockie. Ukończył Tisch School of the Arts na Uniwersytecie Nowojorskim z tytułem licencjata.
Zagrał Bobby’ego w filmie muzycznym Johna Watersa "Lakier do włosów" (1988) i Alana Lipsky w dramacie Roberta Mulligana "Serce Clary" (1988) z Whoopi Goldberg.
W 1988 podjął współpracę z raperem o pseudonimie Milk Dee, który wyprodukował wiele jego piosenek. Wydał dwa albumy w Jive Records, "White Boy with a Feather" (2001) i "The Spin" (2004). Nagrał single takie jak „White Boy with a Feather”, „Revenue”, „Cherokee”, „Trippin”', „Shut Up (Let’s Hook Up)” oraz cover Harry’ego Chapina „Cat’s in the Cradle”. Jego singiel „White Boy with a Feather” zadebiutował na 19 miejscu brytyjskiej listy przebojów singli. Na styl jego twórczości mają wpływ muzyka country, pop, rock, rap i muzyka ludowa. Jako artysta muzyczny występował w wielu brytyjskich programach radiowych i programach rozrywkowych, w tym w Top of the Pops, CD:UK, MTV, sesja w stodole radio2XS i The Big Breakfast.
W 2021 przyjął rolę Allana Rhodesa w operze mydlanej NBC "Dni naszego życia". 
Występował z National Players jako Kaliban – syn wiedźmy w sztuce Williama Szekspira "Burza" i Romeo w tragedii szekspirowskiej "Romeo i Julia".
Downs mieszka obecnie w Los Angeles ze swoją żoną Sharon Raab Downs i dwójką dzieci.

</doc>
<doc id="568502" url="https://pl.wikipedia.org/wiki?curid=568502" title="Biełaja (dopływ Anadyru)">
Biełaja (dopływ Anadyru)

Biełaja (ros. Белая) – rzeka w azjatyckiej części Rosji, w Czukockim Okręgu Autonomicznym; lewy dopływ Anadyru; długość 487 km; powierzchnia dorzecza 44 700 km².
Rzeka ta powstaje z połączenia rzek Jurumkuwiejem (źródła na Płaskowyżu Anadyrskim) i Enmywaam (wypływa z jeziora Elgygytgyn), płynie w kierunku południowym po Nizinie Anadyrskiej meandrując i dzieląc się na ramiona, uchodzi do Anadyru koło miejscowości Ust-Biełaja. Tarliska łososi pacyficznych.
Rzeka ma zasilanie głównie śniegowe; zamarza od października do końca maja; latem częste powodzie.

</doc>
<doc id="568506" url="https://pl.wikipedia.org/wiki?curid=568506" title="Karol Korytowski">
Karol Korytowski

Karol Walerian Franciszek Korytowski, ps. "Karol Mora" (ur. 28 stycznia 1892 w Krakowie, zm. 11 października 1966 w Londynie) – polski kontradmirał i morski oficer pokładowy okrętów nawodnych. Podczas I wojny światowej służył na jednostkach pływających w Austro-Węgrzech. Następnie wstąpił do odrodzonej polskiej Marynarki Wojennej, w której był m.in. dowódcą ORP „Komendant Piłsudski”, szefem Sztabu Dowództwa Floty i szefem Sztabu Kierownictwa Marynarki Wojennej. W trakcie II wojny światowej zajmował stanowisko zastępcy szefa Kierownictwa Marynarki Wojennej.
Życiorys.
Służba wojskowa w Austro-Węgrzech.
Karol Walerian Franciszek Korytowski urodził się 28 stycznia 1892 w Krakowie, w zaborze austriackim. Był synem Adama i Walentyny z Kryńskich. W 1913 ukończył Szkołę Aspirantów Morskich, a w 1914 Szkołę Kadetów Morskich i otrzymał stopień wojskowy podporucznika marynarki. Odbył również kursy: oficerów broni torpedowej oraz oficerów artylerii morskiej. Był absolwentem Akademii Marynarki Wojennej w Fiume i jednym z twórców polskiej Marynarki Wojennej po 1918 (jego nazwisko zostało wymienione na tablicy pamiątkowej, ustanowionej w 2010 w siedzibie Dowództwa Marynarki Wojennej RP).
Podczas I wojny światowej dosłużył się stopnia kapitana marynarki na okrętach "Kaiserliche und Königliche Kriegsmarine" (Marynarki Wojennej Austro-Węgier). Pływał jako oficer broni torpedowej na torpedowcach, a następnie na pancerniku „Prinz Eugen”.
Służba wojskowa w Polsce.
Pod koniec 1918 wstąpił we Włoszech do Wojska Polskiego i przez Francję dotarł w 1919 do kraju. Został zweryfikowany jako kapitan marynarki w Korpusie Morskim i przydzielony do Wydziału Organizacyjnego Sekcji Marynarki w Warszawie. W trakcie wojny polsko-bolszewickiej w 1920 otrzymał przydział na front i objął funkcję szefa Sztabu Odcinka „Zegrze-Dębe”, którym dowodził szef Sekcji Marynarki kadm. Kazimierz Porębski. Po awansie na majora marynarki, pod koniec 1920 wyjechał do Finlandii, przejął kanonierkę ORP Komendant Piłsudski i został jej pierwszym dowódcą. Gdy w 1921 nastąpiła zmiana stopni wojskowych, przemianowano go na komandora podporucznika. Od 1921 do 1925 był pierwszym komendantem Szkoły Marynarzy Specjalistów w Świeciu (przemianowanej w międzyczasie na Szkołę Specjalistów Morskich). W związku z powrotem z rezerwy kmdra por. Józefa Unruga i objęciem przez niego dowodzenia Flotą i Obszarem Nadmorskim, został szefem Sztabu w Dowództwie Floty w Gdyni, po skonfliktowanym z kmdrem por. Unrugiem kmdrze por. Edwardzie Sadowskim. W 1929 r. rozpoczął pracę redaktora naczelnego „Przeglądu Morskiego" i na tym stanowisku awansował w 1930 do stopnia komandora porucznika. Wykładał także na kursach aplikacyjnych dla oficerów w Szkole Podchorążych Marynarki Wojennej.
Według innych źródeł od 23 maja 1929 do 8 kwietnia 1933 był komendantem Szkoły Podchorążych Marynarki Wojennej w Toruniu.
W latach 1933–1939 był szefem Sztabu Kierownictwa Marynarki Wojennej w Warszawie. W 1936 otrzymał awans na komandora. Pełnił również obowiązki prezesa Okręgu Marynarki Wojennej Związku Wojskowych Klubów Sportowych oraz wiceprezesa Zarządu Głównego Ligi Morskiej i Kolonialnej. W połowie 1939 uczestniczył w rozmowach na temat wysłania niszczycieli do Wielkiej Brytanii („Plan Peking”). Był najprawdopodobniej jednym z autorów dokumentu „Sześcioletni program rozbudowy floty”.
Podczas kampanii wrześniowej udał się z grupą ewakuacyjną do Pińska. Następnie przez Bukareszt przedostał się do Paryża, gdzie w odtworzonym Kierownictwie Marynarki Wojennej objął posadę zastępcy szefa. W trakcie zajmowania Francji przez Wehrmacht kierował ewakuacją Wojska Polskiego do Wielkiej Brytanii, po czym przybył do Londynu. W 1941 gen. broni Władysław Sikorski odwołał szefa Kierownictwa Marynarki Wojennej wadm. Jerzego Świrskiego i jego zastępcę komandora Karola Korytowskiego. Powodem tych dymisji był sposób prowadzenia polityki kadrowej i uposażeniowej w Marynarce Wojennej, a bezpośrednią przyczyną stała się samobójcza śmierć dowódcy ORP „Wilk” i grupy okrętów podwodnych kmdra ppor. Bogusława Krawczyka. Na miejsce wadm. Świrskiego powołano kmdra Tadeusza Morgensterna-Podjazda, ale ostatecznie objął on funkcję po kmdrze Korytowskim. Wadm. Świrski pozostał na stanowisku, gdyż brytyjska Admiralicja nie widziała nikogo, kto mógłby go zastąpić, a kmdra Korytowskiego przeniesiono na delegata do Biura Prac Ekonomicznych, Politycznych i Prawnych. W związku ze źle układającą się współpracą pomiędzy wadm. Świrskim i kmdrem Morgensternem-Podjazdem w 1942 na stanowisko zastępcy szefa Kierownictwa Marynarki Wojennej powrócił kmdr Korytowski. W 1945 awansował na kontradmirała i został II zastępcą szefa Kierownictwa Marynarki Wojennej, a I zastępcą szefa został przybyły z niewoli kadm. Unrug.
Po rozwiązaniu Polskich Sił Zbrojnych na Zachodzie nie powrócił do kraju. Początkowo był szefem Sekcji Morskiej Polskiego Korpusu Przysposobienia i Rozmieszczenia, a następnie dyrektorem Instytutu Morskiego w Londynie.
Wykorzystując własne oszczędności kupił dom na wynajem, pełniąc w nim rolę administratora i stróża, co pozwalało mu na uzyskanie środków utrzymania).
Zmarł 11 października 1966 w Londynie i został pochowany na Cmentarzu Gunnersbury. Pod pseudonimem "Karol Mora" opublikował szereg artykułów w „Przeglądzie Morskim”, „Morzu” i „Polsce Walczącej”.

</doc>
<doc id="568507" url="https://pl.wikipedia.org/wiki?curid=568507" title="Vietnam Memorial">
Vietnam Memorial



</doc>
<doc id="568508" url="https://pl.wikipedia.org/wiki?curid=568508" title="Zbigniew Grzybowski (piłkarz)">
Zbigniew Grzybowski (piłkarz)

Zbigniew Grzybowski (ur. 1 stycznia 1976 w Tczewie) – polski piłkarz grający na pozycji ofensywnego pomocnika lub napastnika.
Wychowanek Wisły Tczew. Grał też m.in. w Zawiszy Bydgoszcz, Zagłębiu Lubin, SV Wacker Burghausen, Górniku Polkowice i Amice Wronki. W tym ostatnim zespole występował do czerwca 2006 roku. Po fuzji Lecha z Amicą przeniósł się do Górnika Łęczna. Do września 2007 roku był zawodnikiem Zagłębia Lubin. Po zdobyciu mistrzostwa Polski z Zagłębiem przeniósł się do Górnika Polkowice. 5 września 2007 roku podpisał roczny kontrakt z beniaminkiem ligi cypryjskiej Olympiakos Nikozja.

</doc>
<doc id="568509" url="https://pl.wikipedia.org/wiki?curid=568509" title="PWSFTviT w Łodzi">
PWSFTviT w Łodzi



</doc>
<doc id="568510" url="https://pl.wikipedia.org/wiki?curid=568510" title="Graham Hill">
Graham Hill

Norman Graham Hill (ur. 15 lutego 1929 w Londynie, zm. 29 listopada 1975 tamże) – brytyjski kierowca wyścigowy; dwukrotny mistrz Formuły 1
Jako jedyny w historii Hill zdobył potrójną koronę sportów motorowych. Wygrał: Formułę 1 w 1962 i 1968 i Grand Prix Monako (1963, 1964, 1965, 1968, 1969), Indianapolis 500 w 1966 i 24h Le Mans w 1972.
Życiorys.
Po odbyciu służby wojskowej, Hill został mechanikiem samochodowym. Dołączył do Lotusa w późnych latach 50. Zaczął się ścigać w dość nietypowym wieku 30 lat. Dzięki obecności Lotusa w Formule 1 dostał szansę zaprezentowania swych umiejętności. Zadebiutował w Grand Prix Monako w 1958.
W 1960 Hill przeszedł do BRM. W 1962 zdobył dla nich tytuł mistrza. Graham był także częścią "brytyjskiej inwazji" na Indianapolis 500 w latach 60. Hill zatriumfował w tej imprezie w 1966.
W 1967 Brytyjczyk powrócił do Lotusa pomagając rozwinąć Lotusa 49 z nowym 8-cylindrowym silnikiem Coswortha. Po tym jak jego dwaj koledzy z zespołu – Jim Clark i Mike Spence zginęli na początku sezonu 1968, Hill poprowadził zespół i zdobył drugi tytuł mistrza F1. Lotus miał w tym czasie reputację kruchego i niebezpiecznego, szczególnie po ulepszeniach aerodynamicznych, które spowodowały podobne wypadki Hilla i Jochena Rindta w czasie Grand Prix Hiszpanii w 1969. Wypadek Grahama z Grand Prix USA tego samego roku zmusił go do przerwania kariery.
W wieku 41 lat Hill jednak nie przeszedł na emeryturę. Po wypadku Brytyjczyk próbował się jeszcze ścigać w Formule 1, jednak bez większych sukcesów. Ostatnim zwycięstwem w F1 Hilla był niezaliczany do mistrzostw świata International Trophy na Silverstone w 1971 w Brabhamie BT34. Graham w tym okresie znany był ze swojej dowcipności i wytrzymałości. W 1972 razem z Henrym Pescarolo wygrał 24h Le Mans dla Matry.
Po niezakwalifikowaniu się do Grand Prix Monako w 1975 wycofał się z posady kierowcy, skupiając się na kierowaniu własnym zespołem. Ze sponsoringiem firmy Embassy, Hill założył Embassy Hill w 1973. Zespół używał podwozi teamów Shadow i Lola. Na sezon 1975 Embassy Hill zaprojektował własne podwozie.
29 listopada 1975 Graham Hill zginął w katastrofie lotniczej. Wracając z sesji testowej na francuskim torze Paul Ricard awionetka Piper Aztec, którą pilotował Brytyjczyk rozbiła się z powodu zamglenia pod Londynem. Pięciu członków Embassy Hill zginęło w wypadku, w tym kierowca wyścigowy zespołu Tony Brise.
Życie prywatne.
. Mieli dwie córki – Briggite i Samanthę oraz syna Damona, który później poszedł w ślady ojca i zdobył tytuł mistrza Formuły 1 w sezonie 1996.
 

</doc>
<doc id="568511" url="https://pl.wikipedia.org/wiki?curid=568511" title="Mustafa Köprülü">
Mustafa Köprülü

Fazıl Mustafa Köprülü (ur. 1637, Vezirköprü - zm. 19 sierpnia 1691, Stari Slankamen) − wielki wezyr imperium osmańskiego.
Brat Ahmeda Köprülü, w 1687 został kajmakamem (zastępcą wielkiego wezyra), od 1689 wielki wezyr. Usiłował podnieść wartość bojową armii tureckiej. W wojnie z Austrią 1683-1699 przeprowadził pomyślną kampanię, w wyniku której zajął Nisz i Belgrad. Dnia 19 sierpnia 1691 poległ w bitwie pod Slankamenem.

</doc>
<doc id="568512" url="https://pl.wikipedia.org/wiki?curid=568512" title="Speuzyp z Aten">
Speuzyp z Aten



</doc>
<doc id="568514" url="https://pl.wikipedia.org/wiki?curid=568514" title="Rupert Reński">
Rupert Reński

Rupert Reński, , (ur. 17 grudnia 1619 w Pradze, zm. 19 listopada 1682 w Londynie) – angielski arystokrata, polityk i oficer pochodzenia niemieckiego, admirał, książę Cumberland w 1644–1682, lord wysoki admirał w 1673–1679; królewicz Czech, książę Bawarii i hrabia reński jako syn Fryderyka V Zimowego.
Był zarówno żołnierzem, jak i wynalazcą, młodszym synem elektora palatynatu Fryderyka V i Elżbiety Czeskiej, siostrzeńcem króla Anglii Karola I, który uczynił go księciem Cumberland i hrabią Holderness, oraz wyznaczył go na dowódcę kawalerii Rojalistów podczas angielskiej wojny domowej. Członek Towarzystwa Królewskiego.
Wczesne życie.
Rupert urodził się w Pradze w 1619 podczas wojny trzydziestoletniej. Wkrótce po jego urodzinach rodzina uciekła z Czech do Holandii, gdzie Rupert spędził swoje dzieciństwo. W pośpiechu omal nie zostawiono go w Pradze – jednak jeden z członków dworu, biorąc zawinięte dziecko za tobołek dóbr domowych, wrzucił go na wóz. Jego matka, Elżbieta Czeska, czasami zwana też "Zimową Królową", była siostrą króla Anglii Karola I. Skutkiem tego Rupert wiernie służył Karolowi podczas angielskiej wojny domowej, tak jak jego brat, książę Maurycy Wittelsbach.
We wczesnym wieku zabrał się do żołnierki i walczył wespół z księciem orańskim Fryderykiem Henrykiem podczas oblężenia Rheinberg w 1633 i Bredy w 1638. Siły cesarskiego wodza Hatzfeldta wzięły go do niewoli po przegranej bitwie pod Vlotho 17 października 1638 podczas inwazji na Westfalię. W niewoli trzymany był w Linzu, gdzie studiował książki wojskowe. Zwolniony został na parol w 1641, pod warunkiem, że nigdy nie będzie już walczył przeciwko Świętemu Cesarstwu.
Angielska wojna domowa.
W 1642 król Karol I wyznaczył go na dowódcę kawalerii Rojalistów, a on w dużej mierze zasłużył na zaufanie po swoich wcześniejszych sukcesach. Dzięki stylowi swoich działań i brawurze zarobił sobie na przydomek "Szalonego Jeźdźca". Podobno trzymał przy sobie dużego pudla zwanego "Boye" w czasie każdej bitwy. Żołnierze Parlamentu obawiali się tego psa, posądzając go o nadprzyrodzone moce.
Rupert został generałem kawalerii ("General of the Horse"), a jego reputacja umocniła się po rozgromieniu sił Parlamentarzystów pod Powick Bridge 23 sierpnia 1642; jednak przecenił siebie w bitwie pod Edgehill 23 października 1642, zostawiając siły Rojalistów bez wsparcia kawalerii w krytycznym momencie, co pozbawiło ich zwycięstwa, a nawet omal nie doprowadziło do porażki.
Po Edgehill Rupert poprosił Karola o błyskawiczny atak kawaleryjski na Londyn, zanim będzie mogła wrócić armia hrabiego Essexa. Jednak starzy doradcy króla nawoływali, by posuwał się wolno w kierunku miasta z całą armią. W końcu Essex i jego armia przybyli do Londynu i przygotowali obronę miasta. Rojaliści stracili swoją najlepszą okazję do wygrania wojny. Rupert wciąż kontynuował swoje sukcesy wojskowe: w 1643 zdobył Bristol, a w 1644 poprowadził odsiecz, ratując Newark.
W listopadzie 1644 Rupert został naczelnym wodzem armii Rojalistów. To z miejsca nasiliło i tak już znaczne napięcia między nim a członkami rady królewskiej. W maju 1645 Rupert zdobył Leicester, lecz stoczona miesiąc później bitwa pod Naseby odwróciła losy wojny.
Po Naseby Rupert uznał sprawę Rojalistów za przegraną i nakłaniał Karola do zawarcia pokoju z Parlamentem. Jednak wbrew wszystkiemu Karol wciąż wierzył, że może wygrać wojnę. Będąc w beznadziejnej sytuacji broniący Bristolu Rupert skapitulował w sierpniu 1645; w odpowiedzi Karol zwolnił go ze swojej służby. Do końca wojny domowej w Anglii Rupert już ani razu nie dostał dowództwa nad armią. Po upadku Oksfordu w 1646, Parlament skazał go i jego brata na banicję.
Przez pewien czas Rupert dowodził wojskami sformowanymi z angielskich wygnańców w armii francuskiej. W 1647 został raniony służąc pod marszałkiem de Gassionem oblegającym twierdzę La Bassée. Później, po pogodzeniu się z Karolem I, uzyskał dowództwo nad flotą Rojalistów. Nastąpiła długa i bezproduktywna kampania, ciągnąca się od Kinsale do Lizbony, oraz od Tulonu po Wyspy Zielonego Przylądka. W następstwie porażki zadanej mu przez admirała Roberta Blake’a Rupert schronił się w Indiach Zachodnich. Rozpoczął życie typowe dla bukaniera, łupiąc angielskie okręty handlowe. Jednak znowu doszło do kłótni księcia z królewskimi doradcami i spędził bezczynne lata 1654-1660 w Niemczech, na próżno usiłując (jak przedtem i potem) uzyskać swe uprawnione apanaże jako młodszy syn od swego brata elektora Palatynatu Karola Ludwika.
Restauracja Stuartów w Anglii i Szkocji.
Po odzyskaniu tronu przez króla Anglii Karola II, Rupert wrócił do służby w Anglii, otrzymując dożywotnią rentę i stając się członkiem Rady Królewskiej. Nigdy już nie toczył walki na lądzie, lecz, stając się admirałem jak George Monck i Robert Blake, wspaniale spisywał się podczas drugiej wojny angielsko-holenderskiej jako naczelny wódz floty angielskiej od czerwca 1666, zwyciężając w bitwie pod North Foreland. Jego wysiłki w trzeciej wojnie angielsko-holenderskiej skończyły się poniżającymi porażkami w bitwach pod Schooneveld i pod Texel.
Po zakończeniu około 1674 roku czynnej służby przeszedł na emeryturę i zajął się badaniami naukowymi.
Niektórzy uważają go za wynalazcę tzw. Mezzotinty, którą wprowadził do Anglii i rozwinął kilka związanych z nią technik. Przypisuje mu się również nowy typ prochu strzelniczego oraz stop tzw. "Książęcy metal" (75% miedzi, 25% cynku) wyglądem bardzo przypominający złoto. W latach 1640-1650 wynalazł tzw. Krople księcia Ruperta, szklane krople o wyjątkowej wytrzymałości, jednak eksplodujące zaraz po złamaniu ogona kropli.
Nawet na emeryturze starał się wykonywać ważne dla rządu zadania. Od 1673 do 1679 służył w angielskiej Admiralicji, jako jej przewodniczący, czyli tzw. "Lord High Admiral".
Nigdy się nie ożenił, ale żył z aktorką Drury Lane (pseudonim artystyczny), czyli Margaret Hughes i miał z nią córkę o imieniu Ruperta. Ruperta poślubiła Emanuela Scrope'a Howe’a, brata wicehrabiego Howe’a, i mieli czwórkę dzieci.
Rupert został pierwszym gubernatorem Kompanii Zatoki Hudsona ("Hudson's Bay Company"), która zajmowała się handlem futrami w Kanadzie i na terytorium, na którym miała nieograniczony monopol, nazwanym na jego cześć Ziemią Ruperta ("Rupert's Land").
Miasto Prince Rupert w Brytyjskiej Kolumbii także wzięło swe imię po księciu Rupercie.
Książę Rupert zmarł w swoim domu w Spring Gardens, Westminster, 19 listopada 1682.

</doc>
<doc id="568515" url="https://pl.wikipedia.org/wiki?curid=568515" title="Szachbanu">
Szachbanu

Szachbanu (pers. شهبانو – "cesarzowa") – tytuł królewski przysługujący w tym brzmieniu tylko jednej kobiecie w dziejach Persji – Farah Pahlawi, trzeciej żonie ostatniego szacha Mohammada Rezy Pahlawiego.
Przed inwazją islamską w VII wieku n.e., za czasów Sasanidów były jeszcze dwie cesarzowe – Purandocht i Azarmidocht, noszące sasanidzki tytuł "bāmbishnān bāmbishn" ("Królowa Królowych"), przysługujący pierwszej żonie monarchy.

</doc>
<doc id="568521" url="https://pl.wikipedia.org/wiki?curid=568521" title="B-36 Peacemaker">
B-36 Peacemaker



</doc>
<doc id="568527" url="https://pl.wikipedia.org/wiki?curid=568527" title="Rzeka Kolorado">
Rzeka Kolorado



</doc>
<doc id="568531" url="https://pl.wikipedia.org/wiki?curid=568531" title="Układ (slogan polityczny)">
Układ (slogan polityczny)

Układ – określenie stosowane w polskiej polityce w pierwszej dekadzie XXI wieku.
Według wypowiedzi głównych przedstawicieli PiS-u, m.in. jej lidera i byłego premiera Polski Jarosława Kaczyńskiego, istnieje nieformalny układ związków definiowany jako „czworokąt” składający się z części służb specjalnych, części środowisk przestępczych, części polityków (liberalnych i postkomunistycznych) oraz części środowisk biznesowych oraz patologia, która zdaniem Jarosława Kaczyńskiego powstała po przemianach ustrojowych w Polsce w 1989 i ogarnęła życie społeczne, gospodarcze i publiczne. Według polemistów określenie „układ" związane jest z teorią spiskową. Slogan „układ” używany jest przez przedstawicieli PiS w sposób ogólnikowy, przez przeciwników politycznych PiS − w sposób ironiczny. Termin ten nigdy nie był używany jako odniesienie do konkretnej grupy osób, lecz samego zjawiska generowania wspomnianych powiązań, niekoniecznie na skalę ogólnopolską.
Wyraz ten został użyty po raz pierwszy w tym kontekście w książce Jarosława Kaczyńskiego pt. "Czas na zmiany", wydanej w 1993. Powszechna rozpoznawalność tego określenia rozpoczęła się po użyciu go 10 listopada 2005 na 2 posiedzeniu Sejmu V kadencji, przez Jarosława Kaczyńskiego, w trakcie debaty nad wotum zaufania dla rządu Kazimierza Marcinkiewicza.
Walka z układem.
Hasło "walki z układem" stanowi, wedle ideologii PiS, próbę oczyszczenia aparatu politycznego z wszechobecnej korupcji i powstrzymanie działań na różnorakie sposoby szkodzących Polsce, wedle przeciwników i krytyków, blisko przypomina komunistyczne twierdzenie "kto nie jest z nami, ten jest przeciwko nam" i jest bardziej sposobem na zdobycie przychylności społeczeństwa niż na poprawę sytuacji politycznej i gospodarczej w Polsce.
O "układzie" i "walce z układem" premier Kaczyński wspomniał również w swoim exposé, mówiąc m.in. o walce z patologią przestępczą, w centrum której jest korupcja, oraz walce z budowaniem układów mafijnych wokół aparatu państwowego. Zdaniem Jarosława Jakimczyka, dziennikarza specjalizującego się tematyką służb specjalnych, opisywany przez premiera układ „nie posiada twarzy”. Oprócz prezesa PiS-u, hasło "walki z układem" lub "rozbijania układu" pojawia się jeszcze – spośród czołowych polityków partii – w wypowiedziach Ludwika Dorna (w sprawie zatrzymań w MSWiA), Zbigniewa Ziobry (w Ministerstwie Finansów) i Przemysława Gosiewskiego (w Polskim Związku Piłki Nożnej). Niekiedy "układ" oskarża się także o zawłaszczenie całej polskiej gospodarki ("Nie ma mowy o żadnej polityce gospodarczej w ciągu tych 17 lat, tej polityki nie było"), mediów ("W Polsce tak naprawdę wolnych mediów już nie ma") oraz związek z zabójstwem generała Papały. Były premier Jarosław Kaczyński wini także „układ” za dymisję jego brata z funkcji ministra sprawiedliwości.
W styczniu 2009 roku PiS ujawnił swój nowy program polityczny, w którym na podstawie wczesnych medialnych doniesień nie miało być już mowy o „walce z układem”. Według TVP.Info, stratedzy z PiS-u liczyli, iż taka zmiana odświeży wizerunek ugrupowania. Tym doniesieniom zaprzeczył jednak sekretarz generalny PiS Jarosław Zieliński, twierdząc iż partia nadal zamierza „walczyć z układem”.
Działanie „układu”.
Będący wówczas Prezydentem Warszawy Lech Kaczyński pytany o układ w wywiadzie dla Doroty Gawryluk, na pytanie "„Ale jakie to są twarze, jakie nazwiska? Często ludzie, do których Pan mówi, nie rozumieją o jakich układach pan mówi.”" odpowiada:
Natomiast prezes PZU Jaromir Netzel oświadczył, iż artykuły w „Rzeczpospolitej” autorstwa Bertolda Kittella na jego temat są na zlecenie określonych mocodawców, a ich autor "„(...)reprezentuje określony układ. Są osoby i firmy zainteresowane, by mnie zniszczyć.”". Stwierdził również, iż dziennikarz „ma stopień majora”, nie podał jednak jakich służb. Dziennikarz „Rzeczpospolitej” Bertold Kittel oraz redaktor naczelny Grzegorz Gauden złożyli pozew przeciwko Netzlowi, żądając przeprosin w mediach oraz 50 000 zł na Stowarzyszenie Kobiet Bieszczadzkich „Nasza Szansa” w Lesku. Podobna sytuacja wystąpiła w przypadku Zbigniewa Wassermanna, posła PiS, który w 2006 roku w swoim oświadczeniu do mediów stwierdził, iż "„swoista gra «Gazety Wyborczej» jest elementem zaciętej wojny, którą toczy ona w celu ochrony układu ludzi władzy, biznesu, mafii i służb specjalnych”". W lipcu 2008 roku Sąd Apelacyjny w Warszawie orzekł, iż poseł musi przeprosić Agorę oraz Gazetę Wyborczą za te słowa.
27 stycznia 2007 roku podczas posiedzenia Rady Politycznej PiS premier podkreślił, iż nadal ważna dla niego jest walka z układem, a największy nacisk położył na układy działające na szczeblu wojewódzkim i niższych. Stwierdził, iż "„funkcjonują tam stare sieci powiązań, które wpływają na różne istotne elementy życia społecznego”". Oświadczył również, że "„Wolą Rady Politycznej jest to, by z tymi układami podjąć walkę”".
"Układ” według niektórych działał także w resorcie transportu. 7 marca premier Jarosław Kaczyński, w odpowiedzi na wniosek Platformy Obywatelskiej o odwołanie ministra Jerzego Polaczka stwierdził, iż dopiero za jego kadencji resort transportu zaczął działać w interesie publicznym; wystąpienie Tadeusza Jarmuziewicza, przedstawiciela wnioskodawców, uznał za eksponowanie motywu "„obrony tzw. partnerstwa prywatno-publicznego”", wytłumaczonego przez premiera jako "„tego mechanizmu, który tak dobrze pokazuje istotę społecznego układu III RP”".
"Układ” wini się także za zorganizowanie nagrania rozmowy Renaty Beger z posłem PiS Adamem Lipińskim (afera taśmowa), określanym przez przedstawicieli partii za polityczną prowokację i próbę przywrócenia "układu" do władzy, a zaistniałą sytuację za nic poważnego. Cytat z orędzia premiera Jarosława Kaczyńskiego:
Posłanka Beger nagrała za pomocą kamery wideo kilka swoich rozmów z posłami PiS, w których to dyskutowano na temat wyjścia posłanki z klubu i dołączenie do PiS w zamian za m.in. stanowisko w rządzie.
Antoni Macierewicz stwierdził, iż były prezydent Lech Wałęsa jest również związany z „układem”. Jarosław Kaczyński uważa, iż oskarżenia wobec niego i Zbigniewa Ziobry, związane z udostępnieniem akt mafii paliwowej, są również działaniem „układu”.
„Układ” podczas kampanii wyborczej 2007.
O „układzie” PiS wspominał podczas kampanii wyborczej w 2007 roku, głównie twierdząc, iż jego przeciwnicy polityczni chcą chronić „układ”. 13 września 2007 roku PiS przedstawiło spot reklamowy "„Układy”". Utrzymany jest w konwencji kina gangsterskiego i ukazuje bogatego biznesmena korumpującego polityków. Pomysłodawcą spotu i współautorem scenariusza jest sekretarz stanu w Kancelarii Prezydenta Michał Kamiński. Dziennikarka i prowadząca program "Kropka nad i" Monika Olejnik przygotowała alternatywną wersję spotu, prezentującą układ po stronie PiS-u. W programie "Szkło kontaktowe" pojawiła się inna alternatywna wersja spotu, nawiązująca do filmu "Dawno temu w Ameryce".
22 września w ramach kampanii wyborczej premier Kaczyński, porównując prawdopodobną wygraną przeciwnej mu partii – Platformy Obywatelskiej do wprowadzenia stanu wojennego 13 grudnia 1981 roku stwierdził, iż opozycja boi się wygranej jego partii, gdyż przemiany wprowadzane przez PiS "„zmiotłyby komunistyczny układ”". Było to kolejne stwierdzenie określające układ jako komunistyczny. Również w ramach kampanii wyborczej, premier stwierdził, iż "„PO, LiD i PSL budują nowy sojusz mający chronić układ”" a "„Partia Pawlaka i Kalinowskiego jest partią układu i III RP”". Powiedział również, iż to przez układ duża liczba Polaków wyjechała za granicę. 18 października premier stwierdził, iż walka z korupcją jest niemożliwa bez CBA i Zbigniewa Ziobry, i że do tej walki są oni niezbędni.
„Komputerowy model układu”.
28 sierpnia 2007 Jarosław Kaczyński w przeprowadzonym z nim wywiadzie dla "Gazety Pomorskiej" oświadczył, iż są prowadzone badania o charakterze naukowym, przy użyciu modelu komputerowego układu, aby przedstawić zależności pomiędzy ośrodkami sił społecznych w Polsce. Powiedział również, iż charakterystyczną cechą tegoż układu jest, iż "„ma on bardzo mocne powiązania ze światem przestępczym i silną ochronę polityczną”".
Prof. Andrzej Zybertowicz twierdzi, iż program używany do tworzenia modelu to "Analyst's Notebook", wyprodukowany przez amerykańską firmę I2. Program ten używany jest przez policję i służby specjalne na całym świecie; analizując wykazy rozmów, spotkań i powiązań pomiędzy firmami jest w stanie wytworzyć wykres przedstawiający zależności pomiędzy danymi jednostkami.
14 sierpnia 2007 roku podczas zjazdu socjologów na Uniwersytecie Zielonogórskim Zybertowicz przedstawił próbkę komputerowego modelu układu na przykładzie biznesu Zygmunta Solorza, właściciela m.in. Polsatu. Profesor zastrzegł, iż wykres przedstawiony na zjeździe został wygenerowany przy pomocy innego, darmowego odpowiednika programu.
Kontrowersje.
„Układ” PiS-u.
Krytycy wytykają jednocześnie tworzenie nowego układu w miejsce starego, przypominając m.in. nominacje z nadania politycznego na stanowiska w administracji w samorządowej i spółkach kontrolowanych przez państwo, ludzi bez odpowiednich kompetencji i oskarżanych o niejasne interesy (np. prezes PZU), zwolnienia w tej ostatniej firmie przy okazji nieudanego zbierania materiałów na rzekome naruszenia ordynacji wyborczej przez PO (podejrzenia Jacka Kurskiego), zmianę ordynacji wyborczej na korzystniejszą, sprawę mianowania łódzkiego kuratora oświaty.
W marcu 2007 roku, podczas zjazdu PiS w okręgu gdańskim, Jacek Kurski mówił o chęci zdominowania stanowisk pracowniczych i urzędowych na Pomorzu przez członków jego własnej partii:
Na tym samym zjeździe, Andrzej Cenacewicz, przewodniczący NSZZ „Solidarność” w Grupie Lotos, oskarżył władze swojej firmy o udział w „układzie”. Wypowiedź Kurskiego została przywołana przez politologów w kontekście krytyki wypowiedzi premiera Jarosława Kaczyńskiego, który oświadczył, że Donaldowi Tuskowi chodzi o to, „by jego kumple mieli więcej pieniędzy”.
Aleksander Grad uważa, iż w spółkach skarbu państwa istnieje „oligarchiczny układ PiS-u”, natomiast Bronisław Komorowski twierdzi, iż układ PiS istnieje również w mediach publicznych. Z kolei Marek Jurek wyraził pogląd, iż najsilniejszym „układem” jest „układ pragmatyczny PO i PiS”, a Roman Giertych, iż istniał układ Kaczyński – Kwaśniewski, dzięki któremu wybrano na prezydenta gen. Jaruzelskiego.
Zwolennicy „walki z układem” zaliczają do sukcesów m.in. rozbicie siatek przestępczych w Ministerstwie Finansów.
Sprawa Janusza Kaczmarka.
O „układzie” istniejącym w PiS-ie i wśród związanych z partią ludzi, a nie wśród przeciwników tejże partii mówi były minister oraz kandydat na premiera posłów Ligi Polskich Rodzin i Samoobrony RP Janusz Kaczmarek:
Polityk twierdzi, iż to właśnie dzięki „układowi” stał się ministrem. Według tygodnika "Polityka", dzień przed swoim zatrzymaniem 30 sierpnia Kaczmarek odbył rozmowę z Sylwestrem Latkowskim i Piotrem Pytlakowskim, w której ujawnił gdzie znajduje się centrum układu. Jak podaje tygodnik, według byłego szefa MSWiA spoiwem, które w Trójmieście łączy ważne postacie, jest kancelaria prawna Głuchowski, Jedliński, Rozdziewicz, Zwara i Partnerzy, gdzie mieli spotkać się Ryszard Krauze, Lech Kaczyński, Kazimierz Marcinkiewicz, prezydenci Gdyni, Sopotu i Gdańska, Jaromir Netzel, Wiesław Walendziak i sam Kaczmarek; jednak wiarygodność tegoż polityka jest podważana. Dodatkowo według sondażu z września 2007 roku ponad połowa ankietowanych (52%) uważała, że informacje prokuratury o powiązaniach Janusza Kaczmarka, Konrada Kornatowskiego i Jaromira Netzla są dowodem na istnienie „układu” o którym mówi Jarosław Kaczyński.

</doc>
<doc id="568533" url="https://pl.wikipedia.org/wiki?curid=568533" title="Farah Diba Pahlavi">
Farah Diba Pahlavi



</doc>
<doc id="568534" url="https://pl.wikipedia.org/wiki?curid=568534" title="Farah Diba Pahlawi">
Farah Diba Pahlawi



</doc>
<doc id="568537" url="https://pl.wikipedia.org/wiki?curid=568537" title="Egoista">
Egoista



</doc>
<doc id="568538" url="https://pl.wikipedia.org/wiki?curid=568538" title="Prokurator Międzynarodowego Trybunału Karnego dla Rwandy">
Prokurator Międzynarodowego Trybunału Karnego dla Rwandy

Prokurator Międzynarodowego Trybunału Karnego dla Rwandy, właśc. Biuro Prokuratora (ang. "Office of the Prosecutor") - jeden z trzech organów Międzynarodowego Trybunału Karnego dla Rwandy, pełniący funkcje śledcze i oskarżycielskie.
Biurem Prokuratora kieruje główny prokurator (ang. "Chief Prosecutor"), a jego zastępcą jest wiceprokurator (ang. "Deputy Prosecutor"). Główny prokurator jest mianowany przez Radę Bezpieczeństwa Organizacji Narodów Zjednoczonych na wniosek sekretarza generalnego ONZ na czteroletnią kadencję z możliwością powtórnego wyboru.
Biuro Prokuratora jest podzielone na dwa wydziały. Wydział Śledztw (ang. "Investigation Section") jest odpowiedzialny za postępowanie przygotowawcze. Wydział Oskarżeń (ang. "Prosecution Section") wnosi i popiera przed izbami Trybunału oskarżenie.
Siedzibą Biura prokuratora jest w siedziba Trybunału w Aruszy (Tanzania).
Obecnie głównym prokuratorem jest Gambijczyk Hassan Bubacar Jallow, który zastąpił w 2003 na tym stanowisku Szwajcarkę Carlę Del Ponte.

</doc>
<doc id="568539" url="https://pl.wikipedia.org/wiki?curid=568539" title="Lazaro Bruzon">
Lazaro Bruzon



</doc>
<doc id="568540" url="https://pl.wikipedia.org/wiki?curid=568540" title="Deszcz w Twarzy">
Deszcz w Twarzy



</doc>
<doc id="568541" url="https://pl.wikipedia.org/wiki?curid=568541" title="Peba">
Peba



</doc>
<doc id="568544" url="https://pl.wikipedia.org/wiki?curid=568544" title="Planetarium w Olsztynie">
Planetarium w Olsztynie

Planetarium w Olsztynie – drugie co do wielkości planetarium w Polsce, zlokalizowane przy al. Piłsudskiego 38 w Olsztynie.
Historia.
Planetarium otwarto 19 lutego 1973, w pięćsetną rocznicę urodzin Mikołaja Kopernika pod nazwą Planetarium Lotów Kosmicznych. Projekt wyłoniony został w drodze konkursu. Do realizacji wybrano projekt arch. Ludomira Gosławskiego i Janusza Miścickiego. Planetarium wzniesiono w rekordowym tempie 14 miesięcy. Zainstalowano w nim projektor Raumflug-Planetarium produkcji Carl Zeiss Jena, który pracował do 2012 roku, gdy został zastąpiony przez system projekcyjny DigitalSky 2.
Gmach.
Gmach planetarium zaprojektował Ludomir Gosławski i Janusz Miścicki. Kolorową kompozycję, składającą się z 205 płytek, znajdującą się na wschodniej ścianie atrium oraz portret Mikołaja Kopernika wiszący w hallu, wykonał artysta plastyk Stefan Knapp z Londynu. Ponadto w hallu znajduje się malowidło ścienne Zygmunta Drońskiego przedstawiające ciemny obłok pyłowy Koński Łeb z gwiazdozbioru Oriona.
Biblioteka.
W planetarium znajduje się specjalistyczna biblioteka, licząca kilka tysięcy książek oraz kilkadziesiąt tytułów czasopism, głównie z astronomii, astronautyki i dyscyplin pokrewnych.
Związek Miast Kopernikowskich.
Planetarium jest siedzibą Federacji Miast Kopernikowskich – związku miast związanych z życiem i działalnością Mikołaja Kopernika, powołanego 19 lutego 1983 roku w Toruniu. Członkami Federacji są Olsztyn, Bolonia, Frombork, Kraków, Toruń, Grudziądz, Lidzbark Warmiński, Włocławek i Braniewo.

</doc>
<doc id="568547" url="https://pl.wikipedia.org/wiki?curid=568547" title="Mustafa Koprulu">
Mustafa Koprulu



</doc>
<doc id="568548" url="https://pl.wikipedia.org/wiki?curid=568548" title="Dasypus novemcinctus">
Dasypus novemcinctus



</doc>
<doc id="568549" url="https://pl.wikipedia.org/wiki?curid=568549" title="3moonboys">
3moonboys

3moonboys – bydgoska grupa muzyczna wykonująca rock alternatywny. Powstała w 2004 roku początkowo występując pod nazwą Piąta Strona Świata (do 2000) i Charlie Sleeps (do 2004).

</doc>
<doc id="568554" url="https://pl.wikipedia.org/wiki?curid=568554" title="Bolita">
Bolita

Bolita ("Tolypeutes") – rodzaj ssaka z podrodziny bolit (Tolypeutinae) w obrębie rodziny Chlamyphoridae.
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała (bez ogona) 200–250 mm, długość ogona 50–70 mm, długość ucha 20–26 mm, długość tylnej stopy 39–55 mm; masa ciała 1–2 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="568563" url="https://pl.wikipedia.org/wiki?curid=568563" title="Buzau">
Buzau



</doc>
<doc id="568564" url="https://pl.wikipedia.org/wiki?curid=568564" title="Petria Thomas">
Petria Thomas

Petria Ann Thomas (ur. 25 sierpnia 1975 r. w Lismore) – była australijska pływaczka specjalizująca się w stylu motylkowym i dowolnym, trzykrotna mistrzyni olimpijska, mistrzyni i była rekordzistka świata, mistrzyni świata na krótkim basenie. Karierę pływacką zakończyła w 2004 roku po igrzyskach olimpijskich w Atenach.

</doc>
<doc id="568566" url="https://pl.wikipedia.org/wiki?curid=568566" title="Autostrada A12">
Autostrada A12



</doc>
<doc id="568567" url="https://pl.wikipedia.org/wiki?curid=568567" title="Autostrada A11">
Autostrada A11



</doc>
<doc id="568568" url="https://pl.wikipedia.org/wiki?curid=568568" title="Autostrada A10">
Autostrada A10



</doc>
<doc id="568569" url="https://pl.wikipedia.org/wiki?curid=568569" title="Goriaczewodskij">
Goriaczewodskij

Goriaczewodskij () – osiedle typu miejskiego w Rosji, w Kraju Stawropolskim, w okręgu miejskim Piatigorska, na prawym brzegu rzeki Podkumok. W 2020 roku liczyło ok. 36,1 tys. mieszkańców. 
Miejscowość powstała w 1825 roku jako stanica Goriaczewodskaja. W 1966 roku otrzymałą status oiedla typu miejskiego. 

</doc>
<doc id="568570" url="https://pl.wikipedia.org/wiki?curid=568570" title="Autostrada A2">
Autostrada A2



</doc>
<doc id="568571" url="https://pl.wikipedia.org/wiki?curid=568571" title="Autostrada A3">
Autostrada A3



</doc>
<doc id="568572" url="https://pl.wikipedia.org/wiki?curid=568572" title="Autostrada A4">
Autostrada A4



</doc>
<doc id="568573" url="https://pl.wikipedia.org/wiki?curid=568573" title="Autostrada A5">
Autostrada A5



</doc>
<doc id="568574" url="https://pl.wikipedia.org/wiki?curid=568574" title="Autostrada A6">
Autostrada A6



</doc>
<doc id="568575" url="https://pl.wikipedia.org/wiki?curid=568575" title="Autostrada A7">
Autostrada A7



</doc>
<doc id="568576" url="https://pl.wikipedia.org/wiki?curid=568576" title="Autostrada A8">
Autostrada A8



</doc>
<doc id="568577" url="https://pl.wikipedia.org/wiki?curid=568577" title="Autostrada A9">
Autostrada A9



</doc>
<doc id="568580" url="https://pl.wikipedia.org/wiki?curid=568580" title="Książę wielkiego miasta">
Książę wielkiego miasta

Książę wielkiego miasta () – film z 1981 w reżyserii Sidneya Lumeta, opowiadający o oficerze NYPD, który musi ujawnić korupcję, aby samemu nie zostać oskarżonym, na podstawie książki Roberta Daleya. W głównych rolach wystąpili Treat Williams i Jerry Orbach, a film wyreżyserował Sidney Lumet.
Warner Home Video planował wydanie DVD na rok 2007. Sidney Lumet nagrał swój komentarz do tego wydania.

</doc>
<doc id="568584" url="https://pl.wikipedia.org/wiki?curid=568584" title="Gółka długoostrogowa">
Gółka długoostrogowa

Gółka długoostrogowa, koślarek ("Gymnadenia conopsea") – gatunek rośliny należący do rodziny storczykowatych ("Orchidaceae"). Występuje w Europie i w Azji na obszarach o klimacie umiarkowanym. W Polsce występuje na całym terenie. Jest pospolity w Karpatach i Sudetach, na niżu jest rośliną rzadką.
Zagrożenia i ochrona.
W Polsce gatunek objęty ścisłą ochroną gatunkową. Obydwa polskie podgatunki umieszczone zostały na polskiej czerwonej liście: podgatunek typowy otrzymał kategorię NT (bliski zagrożenia), natomiast podgatunek subsp. densiflora - kategorię EN (zagrożony).
Zagrożona jest głównie na niżu i w niższych położeniach górskich z powodu intensyfikacji gospodarki łąkowej.
Zmienność.
Występuje w Polsce w dwóch podgatunkach:
Tworzy mieszańce z gółką wonną, koślaczkiem stożkowatym, kukułką bałtycką, k. Fuchsa, k. krwistą, k. plamistą, k. Traunsteinera, ozorką zieloną, podkolanem białym.

</doc>
<doc id="568585" url="https://pl.wikipedia.org/wiki?curid=568585" title="Biblioteka Cyfrowa Politechniki Łódzkiej eBiPoL">
Biblioteka Cyfrowa Politechniki Łódzkiej eBiPoL

Biblioteka Cyfrowa Politechniki Łódzkiej eBiPoL – biblioteka cyfrowa utworzona w ramach projektu digitalizacji oraz elektronicznej archiwizacji i konserwacji wybranych materiałów bibliotecznych Biblioteki Politechniki Łódzkiej.
W celu rozpoczęcia działań digitalizacyjnych, w Bibliotece Politechniki Łódzkiej utworzono własną pracownię digitalizacji w 2004 roku. Biblioteka Cyfrowa eBiPoL rozpoczęła udostępnianie zbiorów powstałych w wyniku digitalizacji zbiorów drukowanych oraz takich, które tworzone były od razu w wersji cyfrowej („digital-born”) w listopadzie 2005 roku. Publikacje prezentowane są na platformie dLibra, w środowisku sprzętowo-programowym opracowanym przez Poznańskie Centrum Superkomputerowo-Sieciowe. 
Prezentowane i planowane do udostępnienia zasoby biblioteki eBiPoL tworzą kolekcje o różnym charakterze: czasopisma, książki, materiały dydaktyczne, rozprawy doktorskie napisane na Politechnice Łódzkiej, serie wydawnicze Politechniki Łódzkiej, varia i zbiory mikrofiszowe, z czego w pełni uruchomionych jest 5 z zaplanowanych kolekcji: czasopisma, książki, materiały dydaktyczne, serie wydawnicze PŁ i varia. Prezentowane dokumenty mają głównie format PDF. Biblioteka Cyfrowa Politechniki Łódzkiej eBiPoL, pozwala na przeszukiwanie opisów bibliograficznych również w języku angielskim.

</doc>
<doc id="568587" url="https://pl.wikipedia.org/wiki?curid=568587" title="16 Warszawska Drużyna Harcerzy">
16 Warszawska Drużyna Harcerzy

16 Warszawska Drużyna Harcerzy im. Zawiszy Czarnego, znana jako "Szesnastka", to jedna z najstarszych drużyn harcerskich w Polsce, zachowująca nieprzerwaną ciągłość kadrową. Od 1911 do 1918 w organizacjach będących korzeniami ZHP. Od 1918 do 1990, oraz od 1993 do 2001 roku w ZHP. Od 1990 do 1993, oraz od 2001 roku należy do ZHR.
Jest członkiem założycielem Unii Najstarszych Drużyn Harcerskich Rzeczypospolitej.
16 WDH zdobyła cztery razy (w 2004, 2005, 2013 oraz 2018) miano Drużyny Rzeczypospolitej, najlepszej drużyny w Organizacji Harcerzy ZHR. Od roku 2004 do podziału na dwie drużyny (1 stycznia 2007) Drużyna Puszczańska. 1 sierpnia 2007 „Grunwald” i „Sulima” uzyskały kategorię leśną. W roku 2009, a także w latach 2011–2018 „Grunwald” był drużyną puszczańską (w roku 2013 i w roku 2018 Drużyną Rzeczypospolitej), „Sulima” w latach 2013–2014 i 2017 posiadała kategorię puszczańską.
Miejsce działania.
Od samego początku drużyna była ściśle powiązana ze Szkołą Realną Stowarzyszenia Techników imienia Stanisława Staszica w Warszawie założoną w 1906 roku, w okresie międzywojennym przekształconą w gimnazjum, obecnie funkcjonującą jako XIV LO im. Stanisława Staszica w Warszawie. Szkoła ta mieściła się początkowo, przez kilka pierwszych miesięcy 1906 r., w tymczasowym lokalu po zamkniętej pensji żeńskiej, znajdującym się na przy ul. Jerozolimskiej nr 29 (obecne Al. Jerozolimskie) na rogu ul. Kruczej, a następnie do 1916 r. w specjalnie zaadaptowanym na jej potrzeby 3-pietrowym domu przy ul. Wilczej 41, w którym wcześniej miało swoją siedzibę rządowe II gimnazjum żeńskie, później przeniosła się do własnego budynku przy ul. Polnej 60 (obecnie ul. Noakowskiego 6). Tam też drużyna działała aż do 1939 roku. Powstające jednak przy drużynie gromady wilczków (zuchów), skupiające młodszych chłopców działały w innych miejscach, m.in. Liceum Francuskim w Warszawie (ówcześnie przy ul. Polnej 46a), a także prywatnej szkole powszechnej Bronisławy Stopczykowej przy ul. Hożej 64.
Podczas II wojny światowej drużyna nadal współpracowała z nauczycielami liceum im. Staszica, prowadzącymi tajne komplety. Jednocześnie jednak z chwilą wejścia do struktur Szarych Szeregów w 1944 roku została przydzielona do Bloku "Prochownia", w ramach IV Obwodu Okręgu Warszawskiego AK (Ochota).
Powstanie Warszawskie z oczywistych względów zahamowało jakąkolwiek działalność harcerską inną niż walka. Po kapitulacji niektórzy chłopcy trafili do Krakowa, gdzie pod wodzą Józefa Przewłockiego odbyli kilka zbiórek. Po zakończeniu działań wojennych Szesnastka powróciła do Liceum im. Staszica, które jednak z uwagi na zniszczenia w budynku przy ul. Noakowskiego funkcjonowało tymczasowo przy ul. Wawelskiej 46, w budynku liceum im. Słowackiego (przed wojną liceum żeńskiego, z którego uczennicami utrzymywano ożywione kontakty).
W 1947 roku drużyna pierwszy raz w swojej historii rozpoczęła rekrutację harcerzy (nie zuchów) w szkole podstawowej - była to Szkoła Podstawowa nr 97 przy ul. Raszyńskiej 22. Rok później szkoła Staszica, a z nią i Szesnastka, wróciła do przedwojennej siedziby przy ul. Noakowskiego. Jednak już w 1949 roku, wraz z rozwiązaniem ZHP i powołaniem Organizacji Harcerskiej Związku Młodzieży Polskiej, drużyna zakończyła działalność, ponadto zlikwidowano liceum im. Staszica. W ten sposób 16 WDH ostatecznie opuściła dzielnicę Śródmieście, zawsze jednak utrzymując kontakt ze Stowarzyszeniem Wychowanków dawnej szkoły.
Z chwilą reaktywacji ZHP Szesnastkę reaktywowały niezależnie dwie grupy dawnych harcerzy. W szkole mieszczącej się w gmachu dawnego liceum Staszica działała już jednak inna drużyna harcerska. Drużynę skierowano więc do liceum im. Hugona Kołłątaja (ul. Grójecka 93). W 1959 roku rozszerzono działalność na Szkołę Podstawową nr 39, rok później Szkołę Podstawową nr 16. Drużyna współpracowała również ze Szkoła Podstawową nr 21.
Działająca obecnie przy szkołach podstawowych nr 23, 61, 152 i 264 na warszawskiej Ochocie, dawniej prócz wymienionych wyżej w Katolickim Zespole Edukacyjnym im. ks. Piotra Skargi oraz nieistniejących już: Szkole Podstawowej nr 9, Gimnazjum nr 14 im. Leopolda Staffa i Gimnazjum nr 13 im. Stanisława Staszica w Warszawie.
Barwy.
Harcerze "Szesnastki" wyróżniają się łowickimi krajkami noszonymi zamiast chust, a także góralskimi kostkami, noszonymi w otoku rogatywek (oba te elementy wprowadzono do umundurowania w 1925 roku). Barwą drużyny jest kolor błękitny, co przejawia się w barwie chust noszonych przez harcerzy przed zdobyciem prawa do noszenia krajki i kostek, a także kolorem wyhaftowanej na jednym z naramienników munduru cyfry "16". W drużynie tradycyjnie przyjmuje się nazwy zastępów od polskich zwierząt (eg. Łosie, Wilki, Dziki, Rysie, Żubry, Bobry etc.). Nazwę zastępu, wyhaftowaną w jego barwach, nosi się na drugim naramienniku.
Umundurowanie harcerzy na przestrzeni dziejów odpowiadało regulaminom organizacji, do których 16 WDH należała, z uwzględnieniem krajek i kostek, a także braku wywijek. W bogatej symbolice drużyny wyróżnić można ponadto plakietkę drużyny, która wzorowana jest na herbie Zawiszy Czarnego, tj. herbie Sulima, a także tzw. "lilijkę zawiszacką" (skautową lilijkę przeplecioną literą "Z"), która znalazła zastosowanie jako logo pojawiające się przede wszystkim w internecie oraz różnorakich dokumentach i publikacjach.
Drużyna w swoich dziejach używała trzech sztandarów: pierwszy, wręczony w 1925 roku, został zakopany przed kapitulacją Powstania Warszawskiego i nigdy nieodnaleziony. Drugi, stanowiący dokładną kopię pierwszego, drużyna otrzymała podczas obozu w 1958 roku (właśnie tego sztandaru drużyna używa do dziś). Trzeci sztandar wręczono harcerzom 16 WDH w 1977 roku - był to sztandar wykonany zgodnie z obowiązującym wówczas statutem ZHP (tj. m.in. z orłem pozbawionym korony), harcerze jednak używali go niechętnie, będąc przywiązanymi do sztandaru wg przedwojennego wzoru - na który nadal składano przyrzeczenie w obecności przedwojennych instruktorów ZHP.
Szczep.
Obecnie 16 WDH funkcjonuje jako Szczep 16 Warszawskiej Drużyny Harcerzy im. Zawiszy Czarnego, do którego należą:
Od powstania szczepu funkcję szczepowego obejmowali kolejno: hm Marek Gajdziński (styczeń – lipiec 2007 roku), phm Piotr Drzazga (lipiec 2007 roku – 2010 rok), phm Paweł Huras (2010 rok – wrzesień 2011 roku), phm Marcin Gierbisz (wrzesień 2011 roku – październik 2015 roku), hm Kajetan Kapuściński (październik 2015 roku – luty 2019 roku), phm Karol Walesiak (luty 2019 roku - październik 2020 roku), hm Maciej Sadowski (od października 2020 roku).
W październiku 2020 roku jednostki zgrupowane w szczepie założyły Warszawski Związek Drużyn "Zawrat", którego komendantem został hm Maciej Sadowski HR (poprzednio, w ramach ZHR, Szesnastka współpracowała z drużynami zgromadzonymi w Warszawskim Hufcu Harcerzy "Klucz").
W październiku 2021 roku WZD "Zawrat" został przekształcony w Warszawski Hufiec Harcerzy "Zawrat", którego komendantem został hm Maciej Sadowski HR.
Znani członkowie 16 WDH.
Z 16 WDH wywodzi się wiele znanych postaci (byłych harcerzy nazywa się w drużynie "Zawiszakami") m.in.:
Historia.
Opracowania dotyczące historii drużyny.
Wydano kilka publikacji dotyczących dziejów Szesnastki. W 1936 roku, z okazji 25-lecia powstania drużyny, wydano pracę pt. 25 lat dziejów Szesnastki 1911–1936 autorstwa Romana Różyckiego. W 1981 roku Kazimierz Koźniewski wydał na prawach rękopisu Gawędę o Szesnastce Zawiszy Czarnego, zaś w 1986 roku, z okazji 75-lecia drużyny, wydano Kronikę 16 Warszawskiej Drużyny Harcerzy im. Zawiszy Czarnego 1911–1986 autorstwa Wojciecha Bogusławskiego oraz album fotograficzny, zredagowany przez Bogdana Stefańskiego. Cennym źródłem dziejów 16 WDH jest też pismo pt. „Sulimczyk”, wydawane po raz pierwszy w latach 1915–1917 (cztery numery), w latach 1930–1939 jako dwutygodnik (sto sześćdziesiąt jeden numerów), a także w latach powojennych z różną regularnością. Obecnie pismo wydawane jest co najmniej raz w roku.
Powstanie drużyny.
Jesienią 1911 roku w warszawskiej Szkole Realnej Stowarzyszenia Techników im. Stanisława Staszica trzech uczniów po powrocie z wakacji i zapoznaniu się z angielską metodą skautową postanowiło założyć drużynę skautową i szkolić młodzież na wypadek konfliktu zbrojnego. Jerzy Wądołkowski wraz z Piotrem Olewińskim (jako członkowie Młodzieży Narodowej) oraz Janusz Rudnicki (jako członek Zarzewia) założyli dwa niezależne zastępy. Zastęp Rudnickiego 20 października 1911 roku został przekształcony w pluton (i tego dnia harcerze Szesnastki obchodzą rocznicę założenia drużyny). Obydwie jednostki rozrosły się i podjęły decyzję o połączeniu na wiosnę 1912 tworząc Drużynę Skautów Zawiszy Czarnego, późniejszą 16 Warszawską Drużynę Harcerzy im. Zawiszy Czarnego.
Przed I Wojną Światową.
Drużyna Skautów Zawiszy Czarnego wraz z innymi warszawskimi drużynami od początku swojego istnienia podlegała Naczelnej Komendzie Skautowej w Warszawie. Pierwszym dłuższym wyjazdem drużyny była wycieczka do Grotowic (majątku należącego do rodziców Stanisława i Zdzisława Zdziarskich, należących do drużyny), która odbyła się wiosną 1912 roku. W tym czasie drużynowym był Janusz Rudnicki, który przejął tę funkcję z rąk Jerzego Wądołkowskiego. Po Januszu Rudnickim nastąpiło dwóch drużynowych wyznaczonych przez NKS, byli to kolejno Kazimierz Odynecki, a następnie Roman Umiastowski, po których do prowadzenia drużyny wrócił Jerzy Wądołkowski. Janusz Rudnicki w tym samym 1912 roku został skierowany do pracy z innymi skautami, wskutek czego powstała drużyna im. gen. Józefa Sowińskiego (późniejsza 9 WDH).
Latem 1913 roku drużyna zorganizowała obóz, który okazał się być pierwszym skautowym obozem na terenie Królestwa Polskiego. Odbył się on w Kołbach na Polesiu, w majątku rodziców Piotra Olewińskiego. W obozie wzięło udział trzynastu uczestników pod komendą Alojzego Pawełka, który jako starszy zarówno od Jerzego Wądołkowskiego, jak i Piotra Olewińskiego został oddelegowany do opieki nad drużyną. Po zakończeniu kolonii Piotr Olewiński objął drużynę im. Tadeusza Rejtana, która później stała się 2 WDH.
W 1914 roku drużyna (licząca około 40 chłopców) zorganizowała kolejną wycieczkę do Grotowic, tym razem jednak w pełni umundurowana i wyposażona. Latem nie zorganizowano obozu letniego, z uwagi na skierowanie całości kadry: Jerzego Wądołkowskiego, Stanisława i Zdzisława Zdziarskich, Stanisława Olewińskiego, Tadeusza Gutowskiego, Bohdana Pniewskiego i Jerzego Boguskiego na kurs w Skolem. Kurs przerwał jednak wybuch I Wojny Światowej.
Szesnastka podczas I Wojny Światowej oraz walk o Niepodległość i granice.
W latach 1914-1920 zginęło łącznie jedenastu skautów i harcerzy związanych z 16 WDH:
Ponadto w lipcu 1915 roku zginął ratując tonących Marian Jakubowski (zastępowy).
Od 2000 roku do dziś.
Z uwagi na kryzys kadrowy, jaki pojawił się pod koniec lat dziewięćdziesiątych, do pracy z drużyną powróciło wielu instruktorów związanych z Szesnastką w latach osiemdziesiątych i na początku lat dziewięćdziesiątych. W styczniu 2001 roku powstała strona internetowa drużyny, na której dokumentowane są wszystkie ważne wydarzenia z historii Szesnastki, zaś w lutym drużyna wznowiła działalność w szkole im. Stanisława Staszica, tj. w Gimnazjum nr 13 przy ul. Nowowiejskiej (przy Liceum zlokalizowanym w tym samym budynku działała już 21 WDH). W październiku miało miejsce kolejne ważne dla przyszłość drużyny wydarzenie, powróciła ona bowiem do Związku Harcerstwa Rzeczypospolitej. Drużyna prowadziła w tym czasie bardzo intensywną pracę, powiększając swój stan liczebny (szybko przekraczając liczbę 50 aktywnych harcerzy) i organizując wiele wyjazdów. W 2004 roku drużyna wzięła udział w III Narodowym Zlocie Harcerzy z okazji 60. rocznicy wybuchu Powstania Warszawskiego, zaś jesienią tego samego roku zdobyła tytuł najlepszej drużyny Mazowieckiej Chorągwi Harcerzy oraz Drużyny Rzeczypospolitej - najlepszej drużyny w Organizacji Harcerzy ZHR, który obroniła w roku następnym.
Jednocześnie w Szesnastce odrodził się ruch zuchowy, w 2005 roku sformalizowano istnienie dwóch gromad zuchowych: 16 WGZ-ów "Rycerze Czarnego Orła" oraz 16 WGZ-ów "Rycerze Czarnej Zbroi". Działalność wędrowniczą prowadził starszy zastęp "K2".
Po obozie w 2006 roku, z początkiem nowego roku harcerskiego w ramach 16 WDH powstały dwa plutony, które przyjęły nazwy "Grunwald" (SP nr 23 i Gimn. nr 13) i "Sulima" (SP nr 61 i Gimn. nr 14), które z 1 stycznia 2007 roku przekształciły się w drużyny, tworząc Szczep 16 Warszawskich Drużyn Harcerzy i Gromad Zuchów, którego szczepowym został hm. Marek Gajdziński, którego latem zastąpił phm. Piotr Drzazga. W 2008 roku nowo powstała 16 WGZ-ów "Bractwo Zaginionego Oręża" zastąpiła "Rycerzy Czarnego Orła" w Szkole Podstawowej nr 23. Podczas zlotu XX-lecia ZHR w 2009 roku "Grunwald" wziął udział w Turnieju Drużyn Puszczańskich, zajmując trzecie miejsce. W tymże roku prowadziła 16 Warszawska Drużyna Wędrowników.
W 2010 roku drużyna podjęła próby poszerzenia swojej działalności o szkoły podstawowe położone w południowej części Ochoty, nr 152 i 264. Choć starania nie zakończyły się powstaniem nowej jednostki, w obu szkołach 16 WDH zakorzeniła się na stałe, do dziś co roku tworząc w ramach 16 WDH "Grunwald" nowe zastępy złożone z harcerzy pochodzących z tychże szkół. Prócz tego w tym okresie jeden z instruktorów 16 WDH stworzył (formalnie powstałą w 2013 roku) drużynę złożoną z chłopców pochodzących z okolic Kazunia pod Warszawą, która istniała do 2017 roku.
W 2011 roku Szesnastka obchodziła hucznie Stulecie swojego istnienia. Trzydniowe obchody objęły zlot Unii Najstarszych Drużyn Harcerskich, wystawę na pl. Narutowicza w Warszawie, odsłonięcie pamiątkowego głazu na tymże placu, mszę świętą w kościele parafii św. Jakuba oraz ognisko na cyplu Czerniakowskim, w którym wzięły udział wszystkie pokolenia Zawiszaków, a także zaowocowały założoną na potrzeby tej uroczystości stroną drużyny w serwisie Facebook.
Od roku 2011 do 2018 16 WDH "Grunwald" nieprzerwanie posiadała kategorię puszczańską, zdobywają dwukrotnie (w 2013 oraz w 2018 roku) tytuł Drużyny Rzeczypospolitej, w pozostałych przypadkach jedynie raz spadając poza podium. "Sulima" również posiadała kategorię puszczańską w latach 2013-2015 oraz 2017, zajmując w 2013 roku drugie miejsce w rywalizacji podczas TDP.
W 2012 roku powstała kolejna gromada zuchów, 16 WGZ-ów "Strażnicy Czasu". Działalność wędrowniczą od 2012 do 2017 roku prowadził patrol wędrowników "Włóczykije", zaś od 2014 do 2017 roku równie 16 WDW-ów "Kompania Braci". W 2017 roku działalność zakończyła również 16 WGZ-ów "Rycerze Czarnego Orła".
We wrześniu 2017 roku Szesnastka uroczyście otworzyła swoją nową siedzibę przy pl. Baśniowym na warszawskiej Ochocie.
W omawianym okresie w 16 WDH pełniło służbę 31 instruktorów, z których 25 zdobyło swój pierwszy stopień instruktorski po 2000 roku. Stan liczebny szczepu od 2007 roku oscylował od ok. 70 do przeszło 100 zuchów, harcerzy i wędrowników.

</doc>
<doc id="568588" url="https://pl.wikipedia.org/wiki?curid=568588" title="Prince of the City">
Prince of the City



</doc>
<doc id="568591" url="https://pl.wikipedia.org/wiki?curid=568591" title="Zarządzanie Internetem">
Zarządzanie Internetem

Zarządzanie Internetem – proces, w którym biorą udział rządy różnych państw (głównie USA), Internetowa Korporacja ds. Nadawania Nazw i Numerów (ICANN) oraz organizacje międzynarodowe, w tym ONZ. Proces ten ma na celu zapewnienie harmonijnego rozwoju Internetu z korzyścią dla wszystkich ludzi.

</doc>
<doc id="568594" url="https://pl.wikipedia.org/wiki?curid=568594" title="Gymnadenia conopsea">
Gymnadenia conopsea



</doc>
<doc id="568595" url="https://pl.wikipedia.org/wiki?curid=568595" title="Tolypeutes matacus">
Tolypeutes matacus



</doc>
<doc id="568597" url="https://pl.wikipedia.org/wiki?curid=568597" title="Elżbieta Sadkowski">
Elżbieta Sadkowski

Elżbieta Anna Sadkowski (ur. w Krakowie) – architekt, artysta plastyk, scenograf. Córka krakowskiego profesora Jana Samka.
Wykształcenie.
Wydział architektury Politechniki Krakowskiej (1985) oraz studia w zakresie scenografii teatralno-telewizyjno-filmowej w Akademii Sztuk Pięknych w Krakowie (1989).
Spełniane funkcje.
Dyrektor ds. koordynacji i zarządzania w Firmie Projektowej „Archeton” w Krakowie 2001–2004; wiceprezes drukarni i wydawnictwa „ARDEA” w Krakowie 2003–2008; Dyrektor Regionalnego Pensjonatu „Willa Orla” w Zakopanem 2000–2009. Członek SIA – Szwajcarskiego Stowarzyszenia Inżynierów i Architektów w Zurychu.
Ważniejsze samodzielne realizacje.
Projekt i nadzór autorski scenografii:
Współpracownik wydawnictw oraz czasopism w zakresie grafiki ilustracyjnej. Autorka prac redakcyjnych, m.in. cyklicznej (rocznik) pozycji wydawniczej dla dzieci "Cztery Pory Roku" – Kalendarz Ucznia, reportaży (tekst i fotografie) z wypraw tematycznych w kwartalniku „Dom na miarę” i na tematycznych portalach internetowych.
Praca pedagogiczna.
W zakresie pracy pedagogicznej (od 1996), m.in. autorka i realizatorka programów „Terapii przez sztukę” dla dzieci i młodzieży z rodzin dysfunkcyjnych; instruktor warsztatów teatralnych w Klubie Profilaktyczno-Wychowawczym „Kazimierz” skupiającego dzieci i ich opiekunów z rodzin dysfunkcyjnych; współpracownik Kinderhaus w Weimarze; instruktor-terapeuta wizualizacji plastycznej w Młodzieżowym Ośrodku Socjoterapii w Krakowie; realizatorka spektakli z udziałem wychowanków Domu Dziecka we współpracy z Teatrem Ludowym w Krakowie; organizatorka (koncepcja, promocja i produkcja) ogólnopolskich imprez, konkursów i wystaw plastycznych twórczości dzieci i młodzieży. Dyrektor i współwłaścicielka Regionalnego Pensjonatu „Willa Orla” w Zakopanem (do 2010) organizatorka cyklicznych „Posiadów pod Giewontem” ukazujących tradycję i historię Podhala; autorka koncepcji i realizatorka kalendarzy o Tatrach; współpracownik imprezy „Święto Ulicy Kościeliskiej” w Zakopanem. Od 2006 prowadzi autorską Galerię Sztuki „Orla-Aigle”, organizuje prezentacje artystów profesjonalnych i twórców ludowych, realizuje cykliczne wydarzenia kulturalne, programy edukacyjne i wydawnicze w ramach idei wychowania poprzez sztukę. Autorka wierszy, form prozatorskich, reportaży; publikowała między innymi, w almanachach poetyckich oficyny wydawniczej „TAD-AD”, w „Proza, proza, proza...” Związku Literatów Polskich, w roczniku „Małopolska”, w czasopismach branżowych, i na portalach pisarskich. Członek Polskiego Związku Artystów Plastyków Oddział Kraków, Związku Podhalan Oddział Zakopane. Odznaczenia: medal „Primus inter pares”. Członek SIA – Szwajcarskiego Stowarzyszenia Inżynierów i Architektów w Zurychu.

</doc>
<doc id="568603" url="https://pl.wikipedia.org/wiki?curid=568603" title="Marie Serneholt">
Marie Serneholt

Marie Eleonor Serneholt (ur. 11 lipca 1983 w Sztokholmie) – szwedzka piosenkarka, członkini zespołu A*Teens, modelka i lektorka filmowa.
W lutym 2006 zaprezentowała swój debiutancki, solowy singel „That’s the Way That My Heart Goes”. W marcu wydała album studyjny, zatytułowany "Enjoy the Ride".
Wiosną 2015 brała udział w dziesiątej edycji programu TV4 "Let’s Dance". Jej partnerem tanecznym był Kristjan Lootus, z którym zajęła drugie miejsce w finale.

</doc>
<doc id="568604" url="https://pl.wikipedia.org/wiki?curid=568604" title="Teoria ekonomii">
Teoria ekonomii

Teoria ekonomii – dział ekonomii, który zajmuje się badaniem ekonomicznych aspektów zjawisk zachodzących w gospodarce. Do teorii ekonomii zalicza się mikroekonomię, makroekonomię, prawa rządzące rynkiem kapitałowym. Teoria ekonomii zajmuje się całością zagadnień ekonomicznych, bada relacje i powiązania w takich obszarach jak: polityka gospodarcza i ekonomiczna, przepływy finansowe, bankowość, zasady kształtowania polityki monetarnej państwa, istota i przyczyny bezrobocia czy też inflacji.
Teoria ekonomii wyjaśnia funkcjonowanie gospodarki, bada zjawiska i procesy zachodzące we współczesnej ekonomii. Na podstawie teorii ekonomicznych bada się i przeprowadza analizy ekonomiczne oraz sporządzania na ich podstawie raporty czy też eksperty ekonomiczne.
Teoria ekonomii jest nauką dynamiczną, ulegającą ciągłym zmianom niezbędnym do oddania zmiennych trendów gospodarczych i społecznych.

</doc>
<doc id="568605" url="https://pl.wikipedia.org/wiki?curid=568605" title="Gaza (medycyna)">
Gaza (medycyna)

Gaza – chłonny materiał opatrunkowy, produkowany najczęściej z wybielonej bawełny, w postaci rzadkiej tkaniny, następnie wyjałowiony (dostępna jest także gaza niejałowa).
Gaza opatrunkowa tkana jest splotem płóciennym z różnej liczby nitek (13, 17), zwykle jest wielowarstwowa (8, 12, 16). Występuje w postaci płatów (1/4 m², 1/2 m², 1 m²) lub kompresów różnej wielkości (5×5 cm, 7×7 cm, 9×9 cm i większe), pakowanych osobno. Kompres składany jest w sposób zapewniający zawinięcie brzegów do wewnątrz, co zapobiega wysuwaniu luźnych nitek. Większość producentów oferuje gazę bieloną nadtlenkowo (bez użycia chloru), wykonaną w 100% z bawełny hydrofilowej.
Gaza jest używana do tamowania krwawień poprzez ucisk, do opatrywania ran jako bariera mechaniczna lub w celu absorpcji wysięków. W postaci sterylnej można ją stosować bezpośrednio na ranę. Najskuteczniejsza jest tam, gdzie inne materiały opatrunkowe mogą się przyklejać do rany lub poparzonej skóry. Gaza opatrunkowa przepuszcza powietrze, co sprzyja gojeniu ran.

</doc>
<doc id="568608" url="https://pl.wikipedia.org/wiki?curid=568608" title="Rusaddir">
Rusaddir



</doc>
<doc id="568609" url="https://pl.wikipedia.org/wiki?curid=568609" title="Łuskowcowate">
Łuskowcowate

Łuskowcowate, łuskowce, pangoliny (Manidae) – rodzina ssaków łożyskowych z rzędu łuskowców (Pholidota). Słowo "pangolin" pochodzi od malajskiego "pengguling" – coś co się zwija. 
Zasięg występowania.
Rodzina obejmuje gatunki zamieszkujące tropikalne obszary Azji i Afryki. 
Charakterystyka.
Ciało wydłużone, barwy brązowej lub żółtawej, o długości od 1 do 1,6 m, pokryte grubą skórą, z której wyrastają rogowe łuski tworzące rodzaj pancerza. Bardzo długi ogon stanowi do 2/3 długości całkowitej.
Język łuskowcowatych dorasta do 40 cm długości, jego koniec jest spłaszczony i pokryty lepką śliną wydzielaną przez bardzo duże gruczoły. Głowa i oczy są małe, czaszka wydłużona, brak łuków jarzmowych. Kończyny pięciopalczaste, ze zredukowanym piątym palcem przedniej łapy, uzbrojone w silne pazury. Łuskowce nie mają zębów; ich zawiązki stwierdzono jedynie u zarodków. Funkcję zębów spełniają gromadzone w żołądku kamyki ocierające pokarm o zrogowaciałe ściany silnie umięśnionego żołądka. W razie zagrożenia zwierzęta te zwijają się w kłębek, wystawiając ostre krawędzie łusek na zewnątrz.
Łuskowcowate zasiedlają tereny otwarte lub zalesione. Są aktywne głównie w nocy. Poza okresem rozrodu prowadzą samotniczy tryb życia. Samica rodzi zwykle jedno młode w miocie. Nowo narodzony łuskowiec ma skórę pokrytą miękkimi łuskami, twardniejącymi po około 2 dniach od porodu. Młode wędruje z matką na jej grzbiecie.
Gatunki azjatyckie różnią się od afrykańskich obecnością małżowin usznych i włosów wyrastających u nasady ich łusek. Naziemne łuskowce sprawnie kopią nory, w których spędzają dzień. Gatunki nadrzewne mają chwytny ogon. Wykorzystują go do przytrzymywania się w czasie wspinaczki. Odpoczywają w dziuplach drzew.
Podział systematyczny.
Do rodziny należą następujące rodzaje: 
Zagrożenia.
Łuskowcowate są łowione dla mięsa oraz łusek wykorzystywanych w azjatyckiej medycynie ludowej. Wszystkie osiem gatunków łuskowców zostało wpisanych do "Czerwonej księgi gatunków zagrożonych" Międzynarodowej Unii Ochrony Przyrody, w tym dwa gatunki w kategorii CR (krytycznie zagrożone wyginięciem).

</doc>
<doc id="568611" url="https://pl.wikipedia.org/wiki?curid=568611" title="Škoda 1100 MB">
Škoda 1100 MB

Škoda 1100 MB − samochód osobowy produkowany przez czechosłowacką firmę Škoda z Mladá Boleslav w latach 1968 - 1969.
Zewnętrznie modele 1100 MB nie różniły się od samochodów z serii 1000 MB. Jedyną różnicą były mocniejsze silniki o pojemności 1107 cm³ i mocy 52 KM przy 4800 obr./min, momencie 81,5 Nm przy 3000 obr./min. Przyspieszenie od 0 do 80 km/h trwało 14 s, prędkość maksymalna wynosiła 127 km/h, średnie spalanie 7,9 l/100 km.

</doc>
<doc id="568612" url="https://pl.wikipedia.org/wiki?curid=568612" title="Intro">
Intro



</doc>
<doc id="568613" url="https://pl.wikipedia.org/wiki?curid=568613" title="Quick share">
Quick share

Quick share (ang.) – w wolnym tłumaczeniu: "szybki dostęp". Funkcja niektórych telefonów komórkowych i aparatów cyfrowych. Jest to ustawienie czasu dostępu do pamięci, czyli maksymalne skrócenie czasu zapisu fotografii kosztem kompresji. Fotografia, zanim zostanie skompresowana i zapisana z kolejną odpowiednią dla nośnika nazwą, jest przechowywana w podręcznej pamięci, dzięki czemu możemy nią zarządzać jeszcze przed "trwałym" zapisem. We wszystkich urządzeniach wyposażonych w funkcję "quick share" współczynniki dostępu do zasobów i kompresji są automatycznie i niezmiennie ustawione przez producenta/oprogramowanie.
W telefonach z serii SE Sony Ericsson funkcja "quick share" zapewnia dostęp do pliku już w 2 sekundy po wykonaniu zdjęcia, W nowoczesnych aparatach cyfrowych marki Sony czas dostępu do świeżo zrobionej fotografii wynosi ok. 0.12 sekundy.

</doc>
<doc id="568615" url="https://pl.wikipedia.org/wiki?curid=568615" title="Outro">
Outro



</doc>
<doc id="568616" url="https://pl.wikipedia.org/wiki?curid=568616" title="Anna Le Moine">
Anna Le Moine

Anna Le Moine z domu Anna Bergström, znana także pod nazwiskiem Svärd (ur. 30 października 1973 w Sveg) – praworęczna szwedzka curlerka, dwukrotna mistrzyni olimpijska.
Treningi rozpoczęła w 1987 w miejscowym klubie "Svegs Curling Klub". W 1992 by studiować przeprowadziła się do Sztokholmu. Od 2003 reprezentowała "Härnösandas Curling Klub", grała na pozycji otwierającej u Anette Norberg. Z zawodu jest inżynierem ze specjalizacją genetyka.
23 maja 2010 Anna wraz z Cathriną Lindahl i Evą Lund postanowiła zakończyć karierę sportową, jednak zapowiedziała przy tym, że może powrócić do uprawiania curlingu.

</doc>
<doc id="568617" url="https://pl.wikipedia.org/wiki?curid=568617" title="Resuscytator">
Resuscytator



</doc>
<doc id="568618" url="https://pl.wikipedia.org/wiki?curid=568618" title="Anna Svard">
Anna Svard



</doc>
<doc id="568619" url="https://pl.wikipedia.org/wiki?curid=568619" title="Anna Bergstroem">
Anna Bergstroem



</doc>
<doc id="568621" url="https://pl.wikipedia.org/wiki?curid=568621" title="Palmadusta diluculum">
Palmadusta diluculum

Palmadusta diluculum – gatunek porcelanki. Osiąga od 11 do 36 mm, przeciętny okaz mierzy około 20–25 mm. Należy do grupy niewielkich porcelanek z rodzaju "Palmadusta". Jej piękne muszle wzbudzają wśród ludzi podziw i zaciekawienie – wszystko za sprawą jakby „rozmazanego” wzoru, który przez odkrywcę tego gatunku został skojarzony z obrazem nieba podczas świtania.
Występowanie.
"Palmadusta diluculum" zasiedla rejony wód koło wschodniej Afryki oraz Sri Lanki.

</doc>
<doc id="568622" url="https://pl.wikipedia.org/wiki?curid=568622" title="Portable bitmap">
Portable bitmap



</doc>
<doc id="568623" url="https://pl.wikipedia.org/wiki?curid=568623" title="Portable graymap">
Portable graymap



</doc>
<doc id="568625" url="https://pl.wikipedia.org/wiki?curid=568625" title="Poślizgowate">
Poślizgowate

Poślizgowate (Hydrometridae) – rodzina pluskwiaków różnoskrzydłych z infrarzędu półwodnych i nadrodziny Hydrometroidea.
Opis.
Do poślizgowatych należą pluskwiaki od niewielkich do średnich rozmiarów, osiągające od 2,7 do 22 mm długości, często silnie wydłużonego ciała. Ubarwienie mają szare lub brązowe. Powierzchnię ciała w różnym stopniu pokrywa warstwa mikroskopowych i makroskopowych włosków. Głowa jest silnie wydłużona, zazwyczaj dłuższa od tułowia, o oczach umieszczonych około połowy jej długości i tym samym wyraźnie odległych od przedniego brzegu przedplecza. Z wyjątkiem rodzaju "Hydrometra" trichobotria głowowe tylnej pary osadzone są na guzkach. Czułki cztero- lub pięcioczłonowe, długie i cienkie. Wierzchołkowa część czwartego ich członu ma uwpuklenie, zazwyczaj obwarowane zmodyfikowanymi szczecinkami. Kłujka jest poprzecznie drobno żeberkowana, trójczłonowa, niesięgająca nasady głowy, cienka. Powszechny jest polimorfizm skrzydłowy. W przypadku pełnego rozwinięcia półpokryw są one uproszczone, nie podzielone na przykrywkę, międzykrywkę i zakrywkę. Użyłkowanie półpokryw jest zwykle przynajmniej nieco zredukowane. Odnóża są smukłe i długie. Stopy trójczłonowe, wyposażone w dwa pazurki i arolia. Genitalia samców mają paramery sierpowate i symetryczne, a pygofor sterczący na końcu odwłoka. Samice w większości przypadków mają uwstecznione pokładełko.
Biologia i ekologia.
Pluskwiaki te występują w przybrzeżnej strefie wód, głównie na powierzchni wody, ale także na przybrzeżnych roślinach i kamieniach. Niektóre prowadzą półlądowy tryb życia. Jaja często przyczepiane są na roślinach wodnych i przybrzeżnych. Odżywiają się owadami spadłymi na powierzchnię wody.
Rozprzestrzenienie.
Przedstawiciele rodziny występują na wszystkich kontynentach, przy czym większość w strefie tropikalnej. W innych szerokościach geograficznych występuje tylko rodzaj "Hydrometra". W Polsce żyją tylko poślizg wysmukły i "Hydrometra gracilenta".
Systematyka.
Rodzina poślizgowatych liczy około 100 gatunków, z czego większość należy do rodzaju "Hydrometra". Podzielona jest na 3 podrodziny:

</doc>
<doc id="568628" url="https://pl.wikipedia.org/wiki?curid=568628" title="Split (wydawnictwo muzyczne)">
Split (wydawnictwo muzyczne)

Split – rodzaj wydawnictwa muzycznego zawierającego nagrania dwóch lub, rzadziej, większej liczby wykonawców. W przeciwieństwie do kompilacji zawiera najczęściej nagrania premierowe, zaś o doborze utworów decydują sami wykonawcy. Rozpowszechniony zwłaszcza w muzyce niezależnej, ponieważ pozwala na ograniczenie kosztów wydawniczych.
Wydawnictwo takie ma zwykle charakter promocyjny. Częste jest umieszczanie nagrań bardziej utytułowanych artystów obok debiutantów w celu zwiększenia zainteresowania wydawnictwem i podniesienia jego wartości; przykładem takiego albumu jest poczwórny split "Death Metal" z 1984, zawierający nagrania grup Hellhammer, Running Wild, Helloween oraz Dark Avenger.

</doc>
<doc id="568630" url="https://pl.wikipedia.org/wiki?curid=568630" title="Łuskowiec indyjski">
Łuskowiec indyjski

Łuskowiec indyjski, łuskowiec gruboogonowy, pangolin gruboogonowy, pangolin indyjski ("Manis crassicaudata") – ssak łożyskowy zaliczany do łuskowców.
Występuje w lasach tropikalnych Indii, Pakistanu, Nepalu i Sri Lanki.
Ciało smukłe i długie, pokryte żółtoszarymi lub żółtobrązowymi łuskami. Głowa mała, trójkątna, język do 25 cm długości. Osiągają długość od 78 do 120 cm, w tym ogon 33–45 cm.
Łuskowce gruboogonowe prowadzą nocny tryb życia, większość dnia spędzając w kryjówkach lub pomiędzy skałami. Żywią się termitami i mrówkami.

</doc>
<doc id="568631" url="https://pl.wikipedia.org/wiki?curid=568631" title="Pericarditis">
Pericarditis



</doc>
<doc id="568633" url="https://pl.wikipedia.org/wiki?curid=568633" title="Cmentarz żydowski w Kielcach">
Cmentarz żydowski w Kielcach

Cmentarz żydowski w Kielcach – kirkut, który znajduje się w dzielnicy Pakosz, przy skrzyżowaniu ulic Pakosz Dolny i Kusocińskiego w Kielcach. Ma powierzchnię 3,12 ha. Na terenie nekropolii znajduje się około 330 nagrobków zachowanych w różnym stanie, z czego około 150 ustawionych jest w lapidarium.
Cmentarz jest zamknięty dla zwiedzających.
Historia.
Kirkut został założony w 1868 roku w oparciu o projekt architekta gubernialnego Franciszka Ksawerego Kowalskiego. Podczas II wojny światowej Niemcy zdewastowali teren cmentarza, na którym regularnie przeprowadzano masowe egzekucje Polaków i Żydów. 23 maja 1943 roku Niemcy zamordowali 45 dzieci w wieku od 15 miesięcy do 15 lat. W 1946 roku na cmentarzu pochowano 42 żydowskie ofiary pogromu. W latach późniejszych ekshumowano i przeniesiono na kirkut ciała Żydów zamordowanych w getcie kieleckim i pogrzebanych nad brzegiem Silnicy. Cmentarz zamknięto dla celów grzebalnych w 1965.
W 1981 roku z wydobytych z pobliskiej rzeki Silnicy nagrobków wybudowano lapidarium. Wokół ustawiono fragmenty uszkodzonych macew z zachowanymi zdobieniami.
W 2007 roku odrestaurowano przedwojenny ohel wybudowany nad grobem Mordechaja Kuzmirera zwanego cadykiem z Kielc. W 2010 roku z inicjatywy Bogdana Białka prezesa Stowarzyszenia im. Jana Karskiego oraz Yaacova Kotlickiego prezesa Kielcer Society w Izraelu zbudowano nowy pomnik nagrobny ofiar pogromu z wypisanymi nazwiskami osób zamordowanych 4 lipca 1946 roku. Odrestaurowano także grób rozstrzelanych w 1943 roku dzieci.

</doc>
<doc id="568640" url="https://pl.wikipedia.org/wiki?curid=568640" title="Manis crassicaudata">
Manis crassicaudata



</doc>
<doc id="568641" url="https://pl.wikipedia.org/wiki?curid=568641" title="Peritonitis">
Peritonitis



</doc>
<doc id="568644" url="https://pl.wikipedia.org/wiki?curid=568644" title="Wiktor Szkłowski">
Wiktor Szkłowski

Wiktor Borisowicz Szkłowski (; ur. w Petersburgu, zm. 5 grudnia 1984 w Moskwie) – rosyjski pisarz, literaturoznawca, filmoznawca i scenarzysta, jeden ze współtwórców i najwybitniejszych przedstawicieli rosyjskiej szkoły formalnej, współzałożyciel .
Twórczość.
Najważniejsze jego dzieła naukowe z okresu formalistycznego: "Sztuka jako chwyt" (1917), "O tieorii prozy" (1925), "Mietod pisatielskiego mastierstwa" (1928). W tekstach tych Szkłowski rozwinął m.in. teorię chwytu literackiego, w szczególności „udziwnienia” (nazywanego czasem też „uniezwykleniem”).
Po roku 1930 (artykuł "Pamiatnik naucznoj oszybkie") zaczyna publikować rzadziej, odchodzi od radykalnie formalistycznego podejścia do literatury i zbliża się nieco (być może pod wpływem okoliczności zewnętrznych) do marksizmu. Nadal jednak interesuje się przede wszystkim analizą formy.
Najważniejsze dzieła naukowe z późniejszego okresu: "O Majakowskim" (1940), "O prozie. Rozważania i analizy" (1959), "Lew Tołstoj" (1963) i ważne studium filmoznawcze "Eisenstein" (1975). W pismach tego okresu Szkłowski więcej miejsca niż wcześniej poświęca zagadnieniu poznania w sztuce.
Z pism literackich i autobiograficznych Szkłowskiego należy wymienić: "Ze wspomnień" (1917-22), "Zoo" (1923), "Żyli-byli" (1962).
Pochowany na Cmentarzu Kuncewskim w Moskwie.
Bibliografia.
Źródła w języku rosyjskim
Źródła w języku angielskim

</doc>
<doc id="568645" url="https://pl.wikipedia.org/wiki?curid=568645" title="Nowe Miasto (Białystok)">
Nowe Miasto (Białystok)

Nowe Miasto – część miasta i osiedle Białegostoku, położone w południowej części miasta, u źródeł Bażantarki. Osiedle składa się głównie z dużych kompleksów bloków mieszkalnych. Główne ulice: Paderewskiego, Dubois, Składowa, Żeromskiego, Sławińskiego, Świętego Jerzego, Transportowa oraz częściowo Pułaskiego i Kawaleryjska. W skład osiedla Nowe Miasto wchodzą dawne osiedla Bażantarnia i Ścianka, które nie są odrębnymi jednostkami administracyjnymi miasta.
Historia.
Historycznie nazwa „Nowe Miasto” odnosiła się do terenów na wschód od rynku, za rzeką Białą (obecne ul. Warszawska, częściowo Jurowiecka, Sienkiewicza, Elektryczna i Kościelna). Teren współczesnego „Nowego Miasta” zagospodarowano pod koniec lat 80. i na początku lat 90. XX w. . Granice osiedla zostały zmienione w 2013 roku, został dodany fragment dotychczasowych Dojlid.
Obiekty i tereny zielone.
Na ul. Transportowej znajduje się pętla autobusów linii nr 2, 16, 27, a na ul. Wiadukt przystanek linii 3, 10, 22 i 104. Dostęp do transportu kolejowego zapewniają dwa przystanki osobowe: Białystok Nowe Miasto i Białystok Stadion.
Z osiedlem sąsiaduje lotnisko Krywlany oraz wieś Kleosin. W pobliżu Nowego Miasta znajduje się Stadion Miejski. Do osiedla przylega Las Turczyński, w którym znajduje się dawna strzelnica wojskowa. Jest to popularne miejsce rekreacji i wypoczynku mieszkańców.
Botaniczny Park Kieszonkowy na Nowym Mieście.
 Na projekt głosowało 1074 mieszkańców. Oficjalne otwarcie Botanicznego Parku Kieszonkowego na Nowym Mieście odbyło się 2 sierpnia 2022 r. o godz. 11:00. Wydarzeniu przewodniczył prezydent miasta Białegostoku Tadeusz Truskolaski. Odbył się wówczas pierwszy tematyczny z oprowadzaniem spacer po Botanicznym Parku Kieszonkowym dzieci z Przedszkola Samorządowego nr 32 w Białymstoku. Relacje z otwarcia ze zdjęciami przygotowało wiele lokalnych mediów, portale społecznościowe, Polskie Radio Białystok nagrało krótką audycję, a Miasto Białystok transmisję w formie wideorelacji.
Jest to park miejski w Białymstoku na osiedlu Nowe Miasto znajdujący się w obrębie ulic Transportowej i alei Ignacego Jana Paderewskiego w pobliżu pętli autobusów miejskich. Trzeci w Białymstoku park kieszonkowy, pierwszy w mieście park kieszonkowy sfinansowany z Budżetu Obywatelskiego i pierwszy park na Nowym Mieście. Zajmuje powierzchnię 3851 m². Wizytówka Białegostoku i osiedla Nowe Miasto. Wyróżniają go następujące elementy: naturalna motylarnia, tabliczki z nazwami botanicznymi roślin w języku polskim i łacińskim, żywa architektura oraz ścieżka dendrologiczna. Miejsce odpoczynku i obserwacji przyrody. Park położony jest na malowniczym stoku z widokiem w kierunku południowym i południowo-zachodnim na Las Turczyński. Historycznie przed 1919 r. obszar Nowego Miasta, na którym położony jest Park stanowił grunty dawnej wsi Starosielce.
Główne elementy Parku.
Przez park prowadzi główna aleja opadająca ze wzniesienia ku al. I. J. Paderewskiego. Wzdłuż głównego ciągu komunikacyjnego zgrupowane są nasadzenia bylinowe i ziołowe składające się na motylarnię oraz przestrzenie rekreacji i wypoczynku. Przez tereny południowo-wschodniej części przebiegają alejki boczne przy których zlokalizowana jest strefa łąk kwietnych. Przy rabatach i na łąkach kwietnych umieszczone zostały budki i hotele dla owadów, tabliczki informacyjne z nazwami polskimi i łacińskimi roślin i tablice edukacyjne poświęcone roślinom łąk kwietnych oraz motylom dziennym i nocnym. Drzewa skomponowane zostały w formie ścieżki dendrologicznej oraz alei platanowej. W ramach projektu powstały elementy małej architektury, tj. żywa altana i płotki z różnych gatunków wierzby, a także oświetlenie terenu w formie opraw ze światłem emitowanym ku dołowi oraz instalacja nawadniająca rabaty i nasadzenia drzew. W pobliżu motylarni zlokalizowano piaszczysty plac zabaw wyposażony w drewniane zabawki dla najmłodszych dzieci. Od strony ul. Transportowej i zatoki autobusowej zasadzono liściasty żywopłot różany. Przy wejściu do parku od strony ul. Transportowej oraz Trasy Niepodległości znajdują się stojaki rowerowe. Ciągi piesze wykonane zostały z nawierzchni przepuszczalnej z zapewnieniem dostępności terenu osobom z ograniczeniami ruchu. Na terenie Parku rozlokowane są ławki oraz w altanie stolik piknikowy.
Opis granic osiedla.
Od granicy administracyjnej miasta wzdłuż torów kolejowych (na Warszawę), przez tunel do Składowej, Składową, Żeromskiego, Sławińskiego, Kawaleryjską, Feliksa Filipowicza (droga biegnąca w kierunku Juchnowca Kościelnego) do granic administracyjnych miasta, wzdłuż granic administracyjnych miasta do torów kolejowych biegnących w kierunku Warszawy.
Ulice i place znajdujące się w granicach osiedla.
Aleja Ignacego Jana Paderewskiego, Cementowa, Dubois Stanisława, Ekologiczna, Feliksa Filipowicza- parzyste, Handlowa, Hurtowa, Kawaleryjska-parzyste od 70 do końca, Krucza-nieparzyste 5/1-7, parzyste od 6 do końca, Łodzińskiego Piotra, Magazynowa, Oboźna, Octowa, Pułaskiego Kazimierza-nieparzyste od 47 do końca, parzyste 34-156, Świętego Jerzego, Sejneńska, Składowa-parzyste, Sławińskiego Witolda-parzyste, Starosielce, Ścianka, św. Kingi, Transportowa, Wapienna, Wiadukt-parzyste, Zachodnia-nieparzyste budynek 9/1, parzyste 2/5 do końca, Zakątek, Żeromskiego Stefana- parzyste.
Nowomiejski chaczkar.
Pomnik ormiański – chaczkar przy cerkwi pw. Świętego Jerzego Zwycięzcy przy ul. Kazimierza Pułaskiego. Ufundowany przez nowomiejską wspólnotę Ormian w Polsce. Uroczyste odsłonięcie pomnika odbyło się 6 maja 2021 r. – w dzień św. Jerzego według kalendarza juliańskiego. Ma kształt formy obeliskowej będącej jednocześnie pomnikiem i kapliczką. Skierowany jest ku zachodowi. Ozdobiony jest bogatą ornamentyką z krzyżem ormiańskim oraz dwiema tablicami pamiątkowym. Wschodnia fasada obelisku jest gładka, podczas gdy na zachodniej dominuje motyw ormiańskiego „kwitnącego krzyża”. Na wszystkich rozszerzających się wierzchołkach krzyża wykute są ornamenty roślinne, przechodzące u podstawy krzyża w liście winogronowe oraz winogrona. U podstaw Drzewa Krzyża umieszczona jest rozeta. Wykonany jest z czerwonego tufu wulkanicznego.

</doc>
<doc id="568646" url="https://pl.wikipedia.org/wiki?curid=568646" title="Wiktor borisowicz szkłowski">
Wiktor borisowicz szkłowski



</doc>
<doc id="568647" url="https://pl.wikipedia.org/wiki?curid=568647" title="Wiktor Borysowicz Szkłowski">
Wiktor Borysowicz Szkłowski



</doc>
<doc id="568648" url="https://pl.wikipedia.org/wiki?curid=568648" title="Joseph Ambrosius Geritz">
Joseph Ambrosius Geritz

Joseph Ambrosius Geritz (ur. 3 kwietnia 1783 w Jezioranach, zm. 16 sierpnia 1867) – biskup warmiński (w latach 1842–1867).
Życiorys.
Był synem kupca Józefa i Barbary z d. Krämer. Wychował się w rodzinie głęboko religijnej. Dwaj jego bracia, starszy Roch i młodszy Franciszek, zostali również kapłanami i wikariuszami katedralnymi.
W roku 1797 rozpoczął naukę w gimnazjum jezuickim w Reszlu, później w Braniewie i u księży pijarów w Warszawie. W dniu 5 kwietnia 1806 w katedrze fromborskiej otrzymał święcenia kapłańskie, był wikariuszem katedralnym. W roku 1823 został kanonikiem warmińskim i kustoszem. W roku 1835 został wybrany na dziekana kapituły warmińskiej. W dniu 27.04.1840 papież Grzegorz XVI mianował go biskupem tytularnym Abdery i biskupem pomocniczym warmińskim. Sakrę biskupią przyjął w Królewcu w obecności króla pruskiego Fryderyka Wilhelma IV. Po śmierci biskupa Andrzeja Stanisława von Hattena w dniu 21 czerwca 1841 został wybrany przez kapitułę na biskupa warmińskiego. W roku 1843 uzyskał doktorat z teologii na uniwersytecie w Münster. Biskup Geritz otoczył opieką duszpasterską katolików w diasporze mazurskiej i kłajpedzkiej, gdzie budował kościoły i erygował parafie. Założył Stowarzyszenie św. Wojciecha ("Albertusverein"), które wspierało budownictwo kościelne. Opiekował się ludźmi potrzebującymi pomocy, popierał rozwój stowarzyszeń charytatywnych. Ufundował dla sierot i ociemniałych zakład opiekuńczy św. Józefa w Lidzbarku Warmińskim. Nowocześnie wyposażył szpitale w Braniewie, Fromborku i Lidzbarku Warmińskim. W Jezioranach, w swoim mieście rodzinnym, zainicjował budowę szkoły dla dziewcząt i domu dla biednych. Wykazywał zrozumienie dla ludności polskiej. Listy pasterskie drukował w języku niemieckim i w języku polskim. Wydawał polskie śpiewniki, m.in. w opracowaniu dziekana sztumskiego ks. Franciszka Kręckiego. Zmarł w dniu 16 sierpnia 1867 r. Został pochowany w katedrze fromborskiej, w kaplicy Zbawiciela.
Uhonorowanie.
Biskup Geritz otrzymał m.in. następujące odznaczenia i wyróżnienia państwowe i kościelne:

</doc>
<doc id="568650" url="https://pl.wikipedia.org/wiki?curid=568650" title="DW104">
DW104



</doc>
<doc id="568651" url="https://pl.wikipedia.org/wiki?curid=568651" title="Droga wojewódzka nr 104">
Droga wojewódzka nr 104

Droga wojewódzka nr 104 (DW104) – była droga wojewódzka w Polsce położona w północnej części województwa dolnośląskiego. Łączyła DW292 w Trzęsowie z DW330 w Leszkowicach. Droga przebiegała przez 2 powiaty: polkowicki i głogowski. Jej długość wynosi tylko 4,4 km.
Droga na całej długości pozbawiona została kategorii drogi wojewódzkiej na mocy uchwały Sejmiku Województwa Dolnośląskiego z 12 września 2019 roku.

</doc>
<doc id="568652" url="https://pl.wikipedia.org/wiki?curid=568652" title="Kamilianki">
Kamilianki

Kamilianki, Zgromadzenie Córek świętego Kamila, Córki świętego Kamila – żeńskie zgromadzenie zakonne będące odpowiednikiem męskiego zakonu Kamilianów. Zgromadzenie zostało założone przez bł. Alojzego Tezza i bł. Józefinę Vannini 2 lutego 1892, a zatwierdzone przez papieża Piusa XI w 1931 roku.
Siostry Córki Świętego Kamila spełniają swoją misję poprzez dawanie świadectwa o miłości Chrystusa miłosiernego ludziom chorym, poprzez posługę cielesną i duchową, wykonywaną także z narażeniem życia, do czego zobowiązują się specjalnym ślubem. Kamilianki noszą czarny habit, przepasany paskiem z tego samego materiału, przy pasku umocowany różaniec z medalikiem św. Kamila, na habicie naszyty czerwony krzyż.
Kamilianki w Polsce.
Kamilianki prowadzą jedyny w Polsce Dom Opieki dla starszych pań oraz wolontariat dla młodzieży i dorosłych.

</doc>
<doc id="568653" url="https://pl.wikipedia.org/wiki?curid=568653" title="Zgromadzenie Córek świętego Kamila">
Zgromadzenie Córek świętego Kamila



</doc>
<doc id="568654" url="https://pl.wikipedia.org/wiki?curid=568654" title="Córki świętego Kamila">
Córki świętego Kamila



</doc>
<doc id="568657" url="https://pl.wikipedia.org/wiki?curid=568657" title="Łuskowiec olbrzymi">
Łuskowiec olbrzymi

Łuskowiec olbrzymi, pangolin olbrzymi ("Smutsia gigantea") – ssak łożyskowy zaliczany do łuskowców. Zwierzę to zagrożone jest przez niszczenie siedlisk, oraz przez polowanie dla mięsa znane jako bushmeat hunting. Występuje w lasach tropikalnych i na sawannie od zachodniej Afryki do Ugandy. Jest to gatunek o nocnym i samotniczym trybie życia. Jest dość dużym gatunkiem, wyposażonym z pazury, gruby ogon a także charakterystyczne łuski na ciele oraz wydłużony język. Cechują się dość powolnym metabolizmem. Ekologia przestrzenna jest słabo zbadana. Dostępność siedlisk może być różna w zachodniej i środkowej Afryce.

</doc>
<doc id="568659" url="https://pl.wikipedia.org/wiki?curid=568659" title="Manis gigantea">
Manis gigantea



</doc>
<doc id="568660" url="https://pl.wikipedia.org/wiki?curid=568660" title="Strelicjowate">
Strelicjowate

Strelicjowate ("Strelitziaceae" (K. Schum.) Hutch.) – rodzina bylin z rzędu imbirowców. Zalicza się tu 3 rodzaje z 7 gatunkami. Rodzaj "Phenakospermum" występuje w równikowej części Ameryki Południowej, strelicja w południowo-wschodniej Afryce, a pielgrzan na Madagaskarze. Kwiaty zapylane są przez owady, ptaki i lemury. Pielgrzan i strelicje uprawiane są jako rośliny ozdobne w ciepłym klimacie, strelicja królewska także jako kwiat cięty.
Systematyka.
Klad okrytonasienne, klad jednoliścienne ("monocots"), rząd imbirowce ("Zingiberales"), rodzina strelicjowate ("Streliziaceae"). Rodzina stanowi klad siostrzany rodziny "Lowiaceae":
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa imbirowe ("Zingiberidae" Cronquist), nadrząd "Zingiberanae" Takht. ex Reveal, rząd imbirowce ("Zingiberales" Griseb.), rodzina strelicjowate ("Strelitziaceae" (K. Schum.) Hutch.).

</doc>
<doc id="568661" url="https://pl.wikipedia.org/wiki?curid=568661" title="Włodzimierz Marszewski">
Włodzimierz Marszewski

Włodzimierz Marszewski, ps. „Gorczyca”, „Graba”, „Wacław Grabowski” (ur. 19 stycznia 1891 w Warszawie, zm. 10 marca 1948 w Warszawie) – kapitan piechoty Wojska Polskiego, polityk obozu narodowego, działacz związków zawodowych, publicysta i wydawca, członek NOW, NSZ-AK oraz p.o. Komendanta Głównego NZW.
Młodość i I wojna światowa.
Pochodził z rodziny ziemiańskiej. Był synem Stanisława Marszewskiego i Ksawery z domu Ślewińska. Studiował w Wyższej Szkole Handlowej w Lipsku. Po wybuchu I wojny światowej został powołany do armii rosyjskiej. Kiedy rozpoczęła się w Rosji w 1917 roku rewolucja bolszewicka, przedostał się do Armii Polskiej we Francji gen. Józefa Hallera. Związał się tam z czołowymi działaczami Komitetu Narodowego Polskiego. Z rekomendacji Romana Dmowskiego, przywódcy KNP, został adiutantem i sekretarzem Mariana Seydy. Uczestniczył w misji dyplomatycznej do USA, gdzie prowadzono akcję werbunkową do polskiego wojska we Francji. Po powrocie dostał awans do stopnia kapitana i objął funkcję szefa sekcji w Biurze 2 (wywiad) sztabu Armii Polskiej we Francji.
Okres międzywojenny.
W 1919 roku mianowano go drugim attaché wojskowym przy gen. ppor. mar. Zygmuncie Brynku, kierowniku Wydziału Wojskowego w ambasadzie w Waszyngtonie. Po wybuchu wojny polsko-bolszewickiej powrócił do Polski i otrzymał przydział do Wydziału Zagranicznego Oddziału II Naczelnego Dowództwa WP. Po zakończeniu działań wojennych został przeniesiony do rezerwy w stopniu kapitana ze starszeństwem z dniem 1 czerwca 1919 roku z przydziałem do 36 pułku piechoty Legii Akademickiej w Warszawie (w 1934 r. zajmował 265 lokatę w korpusie oficerów rezerwy piechoty).
Zaangażował się w działalność społeczną i polityczną związaną z obozem narodowym. Pracował m.in. w Wydziale Prasowym Rady Naczelnej Organizacji Ziemiańskich. Został czołowym działaczem Związków Zawodowych „Praca Polska”, które były ideowo powiązane z endecją. Współuczestniczył w opracowaniu ich programu. W latach 1926–1930 wydawał tygodnik „Głos Pracy” – organ prasowy tych związków. Jednocześnie był działaczem Obozu Wielkiej Polski i Stronnictwa Narodowego. Pośredniczył w kontaktach polityków narodowych z gen. Władysławem Sikorskim i Wincentym Witosem oraz przywódcami zdelegalizowanego Obozu Radykalno-Narodowego. W lutym 1936 roku brał udział w Palkovicach w Czechosłowacji w naradach opozycyjnego wobec władzy sanacyjnej Frontu Morges.
Kampania wrześniowa i konspiracja.
W sierpniu 1939 roku został zmobilizowany do WP. Ze względu na znajomość kilku obcych języków otrzymał przydział do Biura Cenzury Naczelnego Dowództwa WP. Następnie ewakuował się wraz z grupą oficerów Sztabu Naczelnego Wodza do Rumunii, a stamtąd przedostał się do Francji. Z polecenia nowego Naczelnego Wodza gen. W. Sikorskiego jako jego polityczny emisariusz udał się w listopadzie 1939 roku do okupowanej Polski.
W kraju związał się z konspiracją SN; współuczestniczył w pewnym stopniu przy tworzeniu Organizacji Wojskowej Stronnictwa Narodowego, późniejszej NOW. Był także jednym z organizatorów podziemnej organizacji „Uprawa” („Tarcza”), wywodzącej się ze środowisk ziemiańskich i będącej zapleczem materialnym ZWZ-AK. O jego dalszej roli w konspiracji niewiele wiadomo. Prawdopodobnie był głęboko zaangażowany w wywiadzie politycznym podziemia narodowego. Pośredniczył też w kontaktach między NOW i NSZ oraz SN i AK. Od 1 lipca 1944 sprawował funkcję szefa komórki wywiadu i kontrwywiadu w Komendzie Głównej NSZ-AK. W momencie wybuchu powstania warszawskiego przebywał na Ochocie. Nie wiadomo, jaką rolę odgrywał podczas walk. Po kapitulacji opuścił Warszawę wraz z ludnością cywilną i zbiegł z transportu do obozu przejściowego w Pruszkowie. Nawiązał kontakty z działaczami narodowymi, którzy schronili się w podwarszawskich miejscowościach, jak Milanówek, Podkowa Leśna, Grodzisk Mazowiecki.
Konspiracja antykomunistyczna.
W listopadzie 1944 roku uczestniczył w naradzie przedstawicieli SN, NOW-AK i NSZ-AK, podczas której wszedł w skład najwyższych władz SN oraz komisji wojskowej, przygotowującej powstanie Narodowego Zjednoczenia Wojskowego. W marcu 1945 roku stanął na czele Wydziału Wojskowego SN, a po formalnym ukonstytuowaniu Komendy Głównej NZW objął kierownictwo II Oddziału. Od jesieni 1945 roku był szefem odtwarzanej przez SN Delegatury Rządu. Jednocześnie kierował Wydziałem Politycznym Zarządu Głównego SN. W listopadzie tego roku został mianowany p.o. Komendanta Głównego NZW; sprawował to stanowisko do marca 1946 roku. W warunkach nowej okupacji opowiadał się za współpracą różnych środowisk konspiracyjnych. W tym celu współuczestniczył w utworzeniu Komitetu Porozumiewawczego Organizacji Demokratycznych Polski Podziemnej, stanowiącego platformę polityczną owego współdziałania. Był autorem słynnego memoriału KPODPP skierowanego do Rady Bezpieczeństwa Organizacji Narodów Zjednoczonych dotyczącego sytuacji Polski pod okupacją sowiecką. Jego kopie przekazał też osobiście ambasadorom USA i Wielkiej Brytanii. Od września 1946 roku był prezesem KPODPP. Utrzymywał również silne kontakty z wysokimi dostojnikami kościelnymi, m.in. prymasem Polski kardynałem Augustem Hlondem, czy biskupem kieleckim Czesławem Kaczmarkiem, licząc na włączenie środowisk katolickich do pracy KPODPP. Jednakże 7 stycznia 1947 został aresztowany przez UB. Po brutalnym śledztwie 27 grudnia 1947 Wojskowy Sąd Rejonowy w Warszawie skazał go na karę śmierci. 4 lutego 1948 roku Najwyższy Sąd Wojskowy utrzymał ją w mocy. Został stracony 10 marca 1948 roku w więzieniu mokotowskim. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.

</doc>
<doc id="568665" url="https://pl.wikipedia.org/wiki?curid=568665" title="Łuskowiec długoogonowy">
Łuskowiec długoogonowy

Łuskowiec długoogonowy, łuskowiec czteropalczasty ("Phataginus tetradactyla") – ssak łożyskowy zaliczany do łuskowców.
Występuje w afrykańskich lasach tropikalnych od Ugandy do Senegalu i Angoli.

</doc>
<doc id="568668" url="https://pl.wikipedia.org/wiki?curid=568668" title="Manis tetradactyla">
Manis tetradactyla



</doc>
<doc id="568670" url="https://pl.wikipedia.org/wiki?curid=568670" title="Fosfatydylocholina">
Fosfatydylocholina



</doc>
<doc id="568674" url="https://pl.wikipedia.org/wiki?curid=568674" title="Prawo Mierscheida">
Prawo Mierscheida

Prawo Mierscheida (niem. "Mierscheid-Gesetz") – empiryczna zasada prognozowania wyników wyborczych SPD, ogłoszona jako żart 14 lipca 1983 w organie SPD "Vorwärts". Artykuł został podpisany nazwiskiem mitycznego, w rzeczywistości nigdy nieistniejącego członka Bundestagu, Jakoba Mierscheida, którego nazwisko dało prawu nazwę.
Prawo jest sformułowane następująco:
Dokładność prawa potwierdziła się ostatnio w wyborach w roku 2002. Produkcja stali w 2002 wyniosła 38,6 milionów ton, podczas gdy SPD osiągnęła wynik 38,5%.
Również w poprzednich latach prawo się w przybliżeniu sprawdzało – za czasów rządów Kohla produkcja stali była niewielka, podobnie wyniki wyborcze SPD. W 1998 produkcja wzrosła do 38,45 mln ton, zaś SPD wygrała wybory z wynikiem 40,9%.
Dopiero w roku 2005 po raz pierwszy prognoza wedle prawa Mierscheida wykazała duże odchylenie – produkcja wyniosła około 40 mln ton, podczas gdy SPD zyskała 34,2%. Niektórzy komentatorzy uznają, że należy liczyć wynik SPD łącznie z Die Linkspartei., z której list startowali członkowie WASG, którzy odeszli wcześniej z SPD.
Żartobliwe prawo jest uważane, zwłaszcza przez ośrodki sondaży wyborczych, za metodycznie niewłaściwe, jednak dziwnym zbiegiem okoliczności prawie zawsze się sprawdza. Funkcjonuje przy tym bez żadnych przeliczeń ani parametrów korygujących.

</doc>
<doc id="568675" url="https://pl.wikipedia.org/wiki?curid=568675" title="Île de Ré">
Île de Ré

Île de Ré (kiedyś też "Île de Rhé") – wyspa leżąca przy zachodnim wybrzeżu Francji w pobliżu La Rochelle, po północnej stronie cieśniny Pertuis d'Antioche.
Wyspa ma 30 km długości i 5 km szerokości. Ze stałym lądem (La Rochelle) połączona jest mostem długości 2900 m, który zbudowano w ciągu zaledwie 20 miesięcy i otwarto w 1988 r.
Administracja.
Administracyjnie wyspa należy do departamentu Charente-Maritime w regionie Poitou-Charentes.
Wyspa dzieli się na 10 gmin: Rivedoux-Plage, La Flotte, Sainte-Marie-de-Ré, Saint-Martin-de-Ré, Le Bois-Plage-en-Ré, La Couarde-sur-Mer, Loix, Ars-en-Ré, Saint-Clément-des-Baleines, Les Portes-en-Ré.
Historia.
W czasach rzymskich, wyspa Ré była archipelagiem, składającym się z trzech mniejszych wysp. dzielące je cieśniny były sukcesywnie zmniejszane, zarówno w wyniku działalności ludzkiej (pozyskiwanie soli morskiej) jak i procesów naturalnych.
W 1627 miała miejsce inwazja angielska pod wodzą George Villiersa. Zaatakowano wyspę w ramach oblężenia La Rochelle. Po trzech miesiącach potyczek i oblegania siły księcia zmuszone zostały do odwrotu.
Główny port, Saint Martin,został ufortyfikowany przez Sebastiana Vaubana w 1681, był później używany jako tymczasowe miejsce pobytu więźniów, przeznaczonych do karnego zesłania do Nowej Kaledonii i Gujany Francuskiej.
Podczas II wojny światowej plaże na wyspie zostały umocnione bunkrami przez Niemców, dla ochrony przed inwazją od strony morza. Wiele takich bunkrów istnieje do dnia dzisiejszego, mniej lub bardziej zniszczonych. Z tego powodu plaże Île de Ré były wykorzystywane dla potrzeb filmu.
Życie na wyspie.
Île de Ré to popularny region turystyczny. Klimat i nasłonecznienie są zbliżone do reszty południowego wybrzeża Francji. Jednakże specyficzna dla wyspy jest lekka, ożywcza bryza. Z drugiej strony, woda w morzu wokół wyspy jest stosunkowo chłodna.
Wyspa liczy około 16 tysięcy stałych mieszkańców, a w sezonie letnim przebywa na niej do 160 tysięcy osób jednocześnie. Na wyspie jest dobrze rozwinięta sieć szlaków rowerowych, z tego powodu większość stałych mieszkańców nie używa samochodów. Baza turystyczna również jest dobrze rozwinięta, a sporo turystów decyduje się spędzić na wyspie całe wakacje.
Na Île de Ré gościły znane osobistości, na przykład Lionel Jospin, premier Francji w latach 1997–2002 regularnie spędzał tu swoje wakacje.
Ostrygi i świeże ryby są zawsze dostępne w handlu. Zarówno żywność, jak i inne artykuły, w tym ubrania, książki czy pamiątki, są łatwo dostępne.

</doc>
<doc id="568677" url="https://pl.wikipedia.org/wiki?curid=568677" title="Beta-bloker">
Beta-bloker



</doc>
<doc id="568678" url="https://pl.wikipedia.org/wiki?curid=568678" title="Beta-blokery">
Beta-blokery



</doc>
<doc id="568681" url="https://pl.wikipedia.org/wiki?curid=568681" title="Cribrarula cribraria">
Cribrarula cribraria

Cribrarula cribraria – gatunek porcelanki. Osiąga od 10 do 42 mm, przeciętnie około dwudziestu kilku. Porcelanka sitkowana jest jedną z drobniejszych przedstawicieli rodziny Cypraeidae. Tworzy delikatnie wybarwione, piękne muszle, które swoim wzorem przypominają kapelusz muchomora.
Występowanie.
Obszary zamieszkane przez "Cribrarula cribraria" to pas wód od południowo-wschodnich wybrzeży Afryki po Morze Czerwone i na wschód po centralny rejon Oceanu Spokojnego.

</doc>
<doc id="568682" url="https://pl.wikipedia.org/wiki?curid=568682" title="Łuskowiec ziemny">
Łuskowiec ziemny

Łuskowiec ziemny, łuskowiec stepowy ("Smutsia temminckii") – ssak łożyskowy zaliczany do łuskowców.
Występuje w Afryce.

</doc>
<doc id="568683" url="https://pl.wikipedia.org/wiki?curid=568683" title="Manis temminckii">
Manis temminckii



</doc>
<doc id="568687" url="https://pl.wikipedia.org/wiki?curid=568687" title="Β-blokery">
Β-blokery



</doc>
<doc id="568689" url="https://pl.wikipedia.org/wiki?curid=568689" title="Cmentarze żydowskie w Białymstoku">
Cmentarze żydowskie w Białymstoku

Cmentarze żydowskie w Białymstoku – w ciągu kilku stuleci obecności Żydów w Białymstoku używali oni, w zależności od źródeł, czterech lub sześciu kirkutów. Poniżej opis czterech najnowszych spośród nich.
Cmentarz żydowski (ul. Wschodnia).
Został oficjalnie założony w 1892 roku. W 1906 r. pochowano tu ofiary pogromu żydowskiego dokonanego przez Polaków i Rosjan (zdarzenie to upamiętnia pomnik). Ostatni pochówek odbył się w 1969 roku. Na powierzchni 12,5 hektara zachowało się około 5 tys. nagrobków, z których najstarszy pochodzi z 1876 roku.
Cmentarz żydowski (ul. Żabia).
Jest to jeden z niewielu w Europie cmentarzy żydowskich założonych podczas II wojny światowej na terenie getta (inne przykłady to: cmentarze w Augustowie, w Legionowie i Kielcach).
Cmentarz oficjalnie założono w sierpniu 1941 roku. Ostatni pochówek odbył się w 1948 roku.
Cmentarz żydowski (ul. Bema).
Założony w 1830 roku ze względu na epidemię cholery. Zamknięty w 1892 roku, zniszczony, brak śladu.
Cmentarz żydowski (ul. Kalinowskiego).
Został założony około 1760 roku. Ostatnie pochówki odbyły się w 1890 roku, i później w 1941 roku. Podczas II wojny światowej Niemcy doszczętnie zniszczyli teren cmentarza.
Cmentarze żydowskie w Białymstoku zostały oznaczone wśród punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB - wolontariuszy Fundacji Uniwersytetu w Białymstoku.

</doc>
<doc id="568690" url="https://pl.wikipedia.org/wiki?curid=568690" title="Łuskowiec jawajski">
Łuskowiec jawajski

Łuskowiec jawajski, pangolin jawajski, łuskowiec malajski, łuskowiec indochiński ("Manis javanica") – ssak łożyskowy zaliczany do łuskowców.
Występuje w Azji Południowo-Wschodniej.

</doc>
<doc id="568692" url="https://pl.wikipedia.org/wiki?curid=568692" title="Bitwa pod Turnham Green">
Bitwa pod Turnham Green

Bitwa pod Turnham Green – starcie zbrojne, które miało miejsce 13 listopada 1642 podczas angielskiej wojny domowej (1642–1651).
Po bitwie pod Edgehill (23 października 1642) król Karol I Stuart zdobył Banbury (27 października) i został powitany przez radosne tłumy, gdy 29 października przybył do Oksfordu. Rupert ruszył w dół doliny Tamizy zdobywając Abingdon, Aylesbury i Maidenhead, następnie spróbował zdobyć Windsor, jednak wobec dużego i dobrze zaopatrzonego garnizonu wojsk Parlamentu próba ta nie udała się. Po tych wydarzeniach wielu oficerów chciało, by zaczęły się negocjacje pokojowe, w przeciwieństwie do pragnień Ruperta, który wolałby jak najszybciej ruszyć na Londyn. Jednak król Karol I Stuart zgadzał się z tymi oficerami i tak oto wódz wojsk Parlamentu Essex zdołał dotrzeć do Londynu ze swą armią 8 listopada, gdzie powiększył swe siły o świeżo zaciągniete oddziały. Następnie ruszył na Rojalistów. Karol odpowiedział na to zdobyciem Brentford dnia 12 listopada.
Obie armie spotkały się 13 listopada koło Turnham Green. Armia Rojalistów liczyła 7 000 – 12 000 żołnierzy i miała stosunkowo mały zapas amunicji, natomiast armia Parlamentu liczyła 24 000 żołnierzy. 
Doszło do wymiany ognia artyleryjskiego i utarczek straży przednich. Król Karol I, zaskoczony ogromem armii Parlamentu, wbrew radom księcia Ruperta postanowił wycofać się w kierunku Oksfordu, gdzie armia Karola rozłożyła się na leże zimowe. W ten sposób wojska Parlamentu odniosły świetne zwycięstwo w bitwie bez bitwy. Udało się to dzięki ogromnej liczbie zaciągniętych w Londynie ludzi (armia została dzięki temu liczebnie podwojona), i to takich, którzy nigdy przedtem nie widzieli bitwy (potocznie mówiąc - nie wiedzieli, którą stroną muszkietu się strzela). Gdyby doszło do walki, nie wiadomo, jak zachowałyby się te jakże silne liczebnie jednostki. Można przypuszczać, że skończyłoby się na masowej, panicznej ucieczce, która dodatkowo zmieszałaby wojska zawodowe. Dzięki zastosowanemu, choć bardzo ryzykownemu, fortelowi, Essex zwyciężył i dał Parlamentowi czas na utworzenie i wyszkolenie nowych (prawdziwych już) oddziałów wojskowych.
Karol znów nie poszedł za radą księcia Ruperta, i znów popełnił błąd, tak jak po bitwie pod Edgehill, kiedy nie ruszył od razu na Londyn, jak radził Rupert.

</doc>
<doc id="568693" url="https://pl.wikipedia.org/wiki?curid=568693" title="Jenolan">
Jenolan



</doc>
<doc id="568696" url="https://pl.wikipedia.org/wiki?curid=568696" title="Manis javanica">
Manis javanica



</doc>
<doc id="568701" url="https://pl.wikipedia.org/wiki?curid=568701" title="Winder">
Winder



</doc>
<doc id="568702" url="https://pl.wikipedia.org/wiki?curid=568702" title="Pocahontas (film 1995)">
Pocahontas (film 1995)

Pocahontas – amerykański film animowany z 1995 roku. Jest to 33. pełnometrażowy film z wytwórni Disneya, jego kontynuacja "" pojawiła się 3 lata później. Film odniósł sukces kasowy, zarabiając 141 579 773 dolarów w USA i 346 079 773 dolarów na świecie.
Premiera filmu w Polsce odbyła się 17 listopada 1995 roku z dystrybucją Syrena Entertainment Group.
Film został wydany w Polsce na wideo przez imperial Entertainment 1996 roku, na DVD z dystrybucją Imperial, CD Projekt.
Film wydano na Blu-ray z dystrybutorem Galapagos Films.
Fabuła.
Przybycie statku do Nowego Świata z angielskimi osadnikami i poszukiwaczami złota pod przywództwem pazernego Gubernatora Ratcliffe'a zaalarmowało Indian o zbliżającym się niebezpieczeństwie. Ciekawska i piękna córka wodza Indian – Pocahontas poznaje Anglika Johna Smitha. Na początku uważa go za takiego samego człowieka jak Ratcliffe, ale nieufność szybko zanika. Księżniczka Indian szybko wprowadza Smitha w świat indiańskich wierzeń z pomocą swych psotnych przyjaciół – szopa Meeko i kolibra Flita pokazuje Johnowi piękno indiańskiej przyrody, a w końcu zakochują się w sobie. Przepełniona odwieczną mądrością, czterechsetletnia Babcia Wierzba – mistyczna dusza zaklęta w pniu drzewa – uczy młodych wsłuchiwać się w głos serca i natury, pomaga im także znaleźć sposób, by zarówno przybysze, jak i rdzenni mieszkańcy, pochodzący z dwóch całkowicie odmiennych kultur i światów mogli żyć razem, w pokoju. Na koniec Pocahontas musi pójść za głosem serca i wybrać swoją właściwą drogę, a to zadanie nie jest łatwe.
Wersja polska.
Opracowanie wersji polskiej: Studio Opracowań Filmów w Warszawie
Reżyseria: Maria Piotrowska
Dialogi polskie: Elżbieta Łopatniukowa
Nagrania wokalne: Studio Buffo
Kierownik muzyczny: Mirosław Janowski
Teksty piosenek: Antoni Marianowicz
Dźwięk: Alina Hojnacka-Przeździak
Montaż: Gabriela Turant-Wiśniewska
Kierownik produkcji: Mieczysława Kucharska
Wystąpili:
Piosenki śpiewali:
Chór w składzie: Piotr Gałecki, Zbigniew Wołosiewicz, Jan Frankiewicz, Mariusz Latek, Michał Kozłowski, Ryszard Gniazdowski, Stefan Nemtusiak, Maciej Dunin-Borkowski, Henryk Skalski, Michał Muzyka, Marian Chojnacki, Dariusz Golec, Adam Kaczyński, Paweł Matak, Maciej Stryjecki, Artur Żołnacz, Stefania Janus, Elżbieta Sajnok-Gałecka, Marzanna Pogłud-Kisielewska, Marta Kasprzyk, Magdalena Majlert-Strzałka, Beata Kozanecka, Małgorzata Cichawa
Ścieżka dźwiękowa.
Pocahontas: An Original Walt Disney Records Soundtrack – oryginalna-anglojęzyczna ścieżka dźwiękowa promująca obraz ukazała się 30 maja 1995 roku nakładem wytwórni muzycznej Walt Disney Records. Nagrania stanowią utwory skomponowane przez Alana Menkena oraz Stephena Schwartza. Wydawnictwo było promowane kompozycją „Colors of the Wind”. Płyta dotarła do 1. miejsca listy Billboard 200 w Stanach Zjednoczonych.

</doc>
<doc id="568704" url="https://pl.wikipedia.org/wiki?curid=568704" title="Pangolin">
Pangolin



</doc>
<doc id="568709" url="https://pl.wikipedia.org/wiki?curid=568709" title="System zastępowych">
System zastępowych



</doc>
<doc id="568710" url="https://pl.wikipedia.org/wiki?curid=568710" title="Narodowy Instytut Dziedzictwa">
Narodowy Instytut Dziedzictwa

Narodowy Instytut Dziedzictwa (NID) – narodowa instytucja kultury podległa Ministerstwu Kultury i Dziedzictwa Narodowego. 
Misją NID jest tworzenie podstaw dla zrównoważonej ochrony dziedzictwa poprzez gromadzenie i upowszechnianie wiedzy o zabytkach, wyznaczanie standardów ich ochrony i konserwacji oraz kształtowanie świadomości społecznej w celu zachowania dziedzictwa kulturowego Polski dla przyszłych pokoleń. Instytut wydaje kwartalnik „Ochrona Zabytków”.
Historia.
NID jest prawnym następcą Ośrodka Dokumentacji Zabytków, utworzonego w 1962. Kontynuuje idee ochrony i udostępniania dziedzictwa kulturowego szerokim grupom odbiorców. W 2002 r. poprzez połączenie Ośrodka Dokumentacji Zabytków i Ośrodka Ochrony Zabytkowego Krajobrazu powstał Krajowy Ośrodek Badań i Dokumentacji Zabytków (KOBiDZ). Z dniem 1 stycznia 2007, na mocy zarządzenia Ministra Kultury i Dziedzictwa Narodowego do KOBiDZ przyłączono Ośrodek Ochrony Dziedzictwa Archeologicznego, co oznaczało powstanie pod poprzednią nazwą nowej instytucji kultury. 1 stycznia 2011 KOBiDZ zmienił nazwę na Narodowy Instytut Dziedzictwa. 
Instytut ma oddziały terenowe w 16 województwach oraz pracownie terenowe w Trzebinach, Zamościu oraz Park Mużakowski w Łęknicy.
Działalność.
Jako merytoryczne zaplecze Ministra Kultury i Dziedzictwa Narodowego, Generalnego Konserwatora Zabytków oraz wojewódzkich konserwatorów zabytków, NID realizuje następujące zadania: 

</doc>
<doc id="568712" url="https://pl.wikipedia.org/wiki?curid=568712" title="Emanuel Smołka">
Emanuel Smołka

Emanuel Smołka także "Smolka" (ur. 1820 w Cyprzanowie, zm. 1854) – polski działacz narodowościowy i społeczny na Górnym Śląsku. Po ukończeniu gimnazjum w Raciborzu skończył studia teologiczne, po których zajął się pracą pedagogiczną.
Życiorys.
Jeden z założycieli Klubu Narodowego (Polski Klub Narodowy) w Bytomiu w roku 1848 i jego wiceprezes w czasie Wiosny Ludów. Założyciel Towarzystwa Pracujących dla Oświaty Ludu Górnośląskiego (tzw. Czytelnia). Członek "Ligi Polskiej". Wykładowca na szkole w Tarnowskich Górach. W swoim mieszkaniu prowadził polską bibliotekę. Sprzeciwiał się germanizacji. 
W roku 1849 został współredaktorem "Dziennika Górnośląskiego" obok Józefa Lompy, Józefa Szafranka, Józefa Łepkowskiego, który wydawano u Teodora Haneczka w Piekarach Śląskich a potem w Bytomiu. Od 1851 roku współredaktor "Poradnika dla Ludu Górnośląskiego".
Zmarł w 1854 roku w wieku 34 lat.
Upamiętnienie.
Emanuel Smołka jest patronem Zespołu Szkół Ekonomicznych w Raciborzu, Wojewódzkiej Biblioteki Publicznej w Opolu oraz ulic w Opolu, Raciborzu i Rudzie Śląskiej.

</doc>
<doc id="568714" url="https://pl.wikipedia.org/wiki?curid=568714" title="Łuskowiec chiński">
Łuskowiec chiński

Łuskowiec chiński, 
łuskowiec pięciopalczasty, pangolin chiński, pangolin pięciopalczasty ("Manis pentadactyla") – gatunek ssaka z rodziny łuskowcowatych (Manidae), występujący w południowo-wschodniej Azji.
Morfologia.
Całkowita długość ciała łuskowca chińskiego wynosi od 55 do 80 cm, zaś masa waha się od 2,3 do 7 kg. Samce osiągają zazwyczaj większe rozmiary niż samice. Wydłużone, obłe ciało jest niemal całkowicie pokryte keratynowymi, nachodzącymi na siebie łuskami o średnicy od 2 do 5 cm. Nieosłonięta nimi jest brzuszna strona tułowia oraz, częściowo, kończyny i niewielka głowa. Cechą charakterystyczną tego zwierzęcia, odróżniającą go od innych przedstawicieli rodziny łuskowcowatych, są dobrze widoczne małżowiny uszne. Wąski, bezzębny pysk oraz długi, dochodzący nawet do 40 centymetrów, język są przystosowane do chwytania mrówek i termitów. Przednie kończyny, wyposażone w długie i zakrzywione pazury, umożliwiają sprawne rozkopywanie mrowisk. Długi ogon jest silnie umięśniony.
Występowanie.
Łuskowce chińskie zamieszkują głównie tereny leśne, w tym lasy tropikalne i bambusowe południowo-wschodniej Azji. Są spotykane na terytoriach Nepalu, Wietnamu, południowych Chin, północno-wschodnich Indii oraz wysp Hajnan i Tajwan. Zasięg występowania tego gatunku nieustannie zmniejsza się w wyniku kłusownictwa.
Zachowanie.
Przedstawiciele tego gatunku wiodą samotniczy, nocny tryb życia: spędzają dni ukryte w norach, zaś wieczorem udają się na żer. Ich pokarm stanowią głównie mrówki i termity. Na ziemi poruszają się powolnie, opierając się na przednich łapach, choć są zdolne do szybkiego biegu na tylnych kończynach. Potrafią pływać oraz sprawnie wspinają się na drzewa, wspomagając się ogonem.
Ruja odbywa się późnym latem i wczesną jesienią. Młode rodzą się zimą, którą spędzają wraz z matką w norze. Wiosną samica opuszcza legowisko wraz z potomstwem, które przemieszcza się, przyczepione do jej ogona.
Zagrożenia i ochrona.
Międzynarodowa Unia Ochrony Przyrody nadała łuskowcowi chińskiemu kategorię gatunku krytycznie zagrożonego. Jest on również objęty konwencją waszyngtońską.
Poważne zagrożenie dla stale malejącej populacji tego gatunku stanowią kłusownictwo oraz nielegalny handel. Mięso tych zwierząt jest cenionym daniem w Chinach oraz Wietnamie, a tradycyjna medycyna chińska przypisuje sproszkowanym łuskom właściwości lecznicze, w tym poprawę krążenia krwi i stymulowanie laktacji u kobiet.

</doc>
<doc id="568717" url="https://pl.wikipedia.org/wiki?curid=568717" title="Unguentum">
Unguentum



</doc>
<doc id="568719" url="https://pl.wikipedia.org/wiki?curid=568719" title="Bitwa pod Chemnitz">
Bitwa pod Chemnitz

Bitwa pod Chemnitz – starcie zbrojne, które miało miejsce 14 kwietnia 1639 podczas wojny trzydziestoletniej
Bitwa została stoczona przez armię szwedzką dowodzoną przez Johana Banéra z armią sasko-cesarską, którą dowodził Matthias Gallas. W znaczącym stopniu do zwycięstwa Szwedów przyczyniła się artyleria, znakomicie dowodzona przez Torstenssona.

</doc>
<doc id="568724" url="https://pl.wikipedia.org/wiki?curid=568724" title="Cmentarz żydowski w Olsztynie">
Cmentarz żydowski w Olsztynie

Cmentarz żydowski w Olsztynie – kirkut znajdujący się w Olsztynie przy ul. Zyndrama z Maszkowic 2 (róg ul. Grunwaldzkiej). Do cmentarza przylega budynek Domu Pożegnań, Bet Tahara zaprojektowanego przez światowej sławy architekta Ericha Mendelsohna, w którym odkryto bogate malowidła na sklepieniu. Obecnie budynek jest odrestaurowywany przez Wspólnotę Kulturową Borussia.
Historia.
Cmentarz został utworzony w 1818 roku i zajmował powierzchnię 0,48 hektara. Ostatni znany pochówek odbył się w 1940 roku; cmentarz został zamknięty w 1955 roku. Na przełomie lat 1969/1970 cmentarz został zlikwidowany i przemieniony w zieleniec, co nastąpiło za zgodą miejscowego konserwatora zabytków.
W 1997 roku teren cmentarza został wykorzystany jako plac manewrowy dla pobliskiej budowy mieszkań komunalnych, co przyczyniło się do dalszego zniszczenia pozostałości kirkutu.
Na terenie cmentarza w pełni nie ocalał ani jeden nagrobek; zachowały się schodki, pozostałości murowanego ogrodzenia oraz fragmenty grobowców wrośniętych w drzewa. Część cmentarnych nagrobków wykorzystano do umocnienia skarpy na zapleczu budynku „Casablanki” górującego nad parkiem zamkowym w Olsztynie część macew została wykorzystana jako surowiec kamieniarski.

</doc>
<doc id="568726" url="https://pl.wikipedia.org/wiki?curid=568726" title="Łuskowiec białobrzuchy">
Łuskowiec białobrzuchy

Łuskowiec białobrzuchy, łuskowiec leśny ("Phataginus tricuspis") – ssak łożyskowy zaliczany do łuskowców. Występuje w zachodniej i centralnej części Afryki subsaharyjskiej. Narażony na wyginięcie.

</doc>
<doc id="568730" url="https://pl.wikipedia.org/wiki?curid=568730" title="Manis tricuspis">
Manis tricuspis



</doc>
<doc id="568732" url="https://pl.wikipedia.org/wiki?curid=568732" title="Manis pentadactyla">
Manis pentadactyla



</doc>
<doc id="568736" url="https://pl.wikipedia.org/wiki?curid=568736" title="Zespół Szkół Ogólnokształcących nr 1 w Raciborzu">
Zespół Szkół Ogólnokształcących nr 1 w Raciborzu

Zespół Szkół Ogólnokształcących nr 1 – zespół szkół ponadpodstawowych w Raciborzu skupiający I Liceum Ogólnokształcące im. Jana Kasprowicza i Liceum Sztuk Plastycznych.
Historia.
I Liceum Ogólnokształcące im. Jana Kasprowicza ma swoją historię związaną z dziejami Królewskiego Gimnazjum Ewangelickiego, które powołał król pruski Fryderyk Wilhelm III w 1818 roku i funkcjonującego w budynku dawnego (skasowanego przez władze pruskie podczas sekularyzacji) konwentu Dominikanek.
Jest to stojąca na wysokim poziomie dydaktycznym placówka oświatowa o profilu humanistycznym, która wiąże ze sobą osobę Jana Kasprowicza, uczęszczającego do gimnazjum ewangelickiego w latach 1882–1883, dlatego też obrała go na swojego patrona.
Kalendarium.
Kalendarium historii szkoły:
Dydaktyka.
W skład Zespołu Szkół Ogólnokształcących wchodzą dwie szkoły ponadpodstawowe:
Od 2001 do wygaśnięcia w czerwcu 2019 działało też Gimnazjum z Oddziałami Dwujęzycznymi im. Josepha von Eichendorffa.

</doc>
<doc id="568738" url="https://pl.wikipedia.org/wiki?curid=568738" title="Toronto (zespół muzyczny)">
Toronto (zespół muzyczny)

Toronto – polski zespół muzyczny z Torunia, znany m.in. z Festiwalu w Opolu 2003, gdzie w koncercie "Debiuty" zajęli II miejsce i Festiwalu w Opolu 2005 z koncertu "Premiery", nominowany do Fryderyków 2005 w kategorii "Nowa Twarz Fonografii". W 2005 zespół wydał płytę "Miasto".

</doc>
<doc id="568747" url="https://pl.wikipedia.org/wiki?curid=568747" title="Sławomir Nowakowski">
Sławomir Nowakowski

Sławomir Nowakowski (ur. 31 lipca 1942 w Grodnie) – polski polityk, działacz społeczny, poseł na Sejm II kadencji. W młodości lekkoatleta, mistrz i reprezentant Polski.
Życiorys.
Kariera sportowa.
Był złotym medalistą mistrzostw Polski w 1969 w sztafecie 4 × 400 m w barwach Gwardii Warszawa. Ponadto pięciokrotnie biegł w finałowym biegu mistrzostw na 400 m (1965–1969) oraz dwukrotnie w finałowym biegu sztafety 4 × 400 m (1965 i 1969).
W latach 1964–1968 osiem razy wystąpił w meczach reprezentacji Polski – w biegu na 400 m i sztafecie 4 × 400 m; w tym w półfinale i finale Pucharu Europy w 1965 (w obu przypadkach w sztafecie).
Jego rekord życiowy w biegu na 400 m wyniósł 47,2 s (19 czerwca 1966, Warszawa). Był zawodnikiem Gwardii Olsztyn i Gwardii Warszawa.
Działalność społeczno-polityczna.
Ukończył w 1979 studia na Wydziale Prawa i Administracji Uniwersytetu Warszawskiego.
Od 1993 do 1997 sprawował mandat posła na Sejm II kadencji. Został wybrany w Warszawie z listy Unii Pracy. Klub tej partii opuścił w trakcie kadencji, współtworząc koło poselskie (którego był przewodniczącym) i niewielkie ugrupowanie pod nazwą Nowa Demokracja. W 1997 nie ubiegał się o reelekcję.
Zajął się później działalnością w organizacjach pracodawców.

</doc>
<doc id="568748" url="https://pl.wikipedia.org/wiki?curid=568748" title="Kryzys naftowy">
Kryzys naftowy

Kryzys naftowy, określany też mianem kryzysu paliwowego, energetycznego lub szoku naftowego – kryzys gospodarczy w historii gospodarki, który rozpoczął się w roku 1973 i objął wszystkie kraje wysoko uprzemysłowione i uzależnione od ropy naftowej i wszystkie dziedziny gospodarki światowej.
Historia.
Kryzys został spowodowany przez gwałtowny wzrost cen ropy naftowej na rynkach światowych, wynikający z embarga (sankcji) państw zrzeszonych w OAPEC zastosowanych wobec Stanów Zjednoczonych po wybuchu wojny izraelsko-arabskiej w październiku 1973 roku.
W latach poprzedzających wojnę arabsko-izraelską, która wybuchła w święto Jom Kipur w październiku 1973 roku, produkcja ropy naftowej ledwo pokrywała zapotrzebowanie. Dodatkowo niezwykle chłodna zima 1969/70 spowodowała wyczerpanie się lokalnych zapasów ropy naftowej i gazu ziemnego. Ta niepewna sytuacja osiągnęła stadium kryzysu, gdy Arabowie odcięli dostawy ropy naftowej i cena baryłki skoczyła o 600 procent do 35 USD.
17 października 1973 roku, w czasie trwania wojny Jom Kipur, arabscy członkowie OPEC zadecydowali wstrzymać handel ropą naftową z krajami popierającymi Izrael w wojnie z Egiptem – tzn. USA i krajami Europy Zachodniej. Jednocześnie uzgodniono nowy mechanizm ustalania cen za ropę naftową w celu uzyskania większego zysku. Zmiany uderzyły w kraje uzależnione od dostaw ropy arabskiej - USA, Japonię oraz państwa Europy Zachodniej i jednocześnie zakończyły okres beztroskiej konsumpcji kupowanego za grosze strategicznego surowca jakim jest ropa naftowa.
Nagły skok cen paliw ze względu na gwałtowne obniżenie wydobycia i eksportu do krajów rozwiniętych przyczynił się do pogłębienia kryzysu. Cena baryłki osiągnęła rekordowy wówczas pułap. W 1970 wynosiła ok. 2 USD za baryłkę.
Szok wywołany nagłym wzrostem cen skłonił rządzących w wielu krajach do daleko idących zmian w polityce energetycznej. 
Następne kryzysy.
W latach 1979–1982 miał miejsce drugi kryzys naftowy. Był on skutkiem rewolucji irańskiej. Cena ropy wzrosła wówczas do 30 USD za baryłkę w 1980 roku. W późniejszych latach zależność krajów zachodu od dostaw ropy z OPEC zaczęła maleć, głównie dzięki rozpoczęciu eksploatacji bogatych złóż z dna Morza Północnego i na Alasce.
OPEC nie był w stanie już narzucać światowych cen ropy. Pierwszy kryzys naftowy ukazał uzależnienie Zachodu od ropy oraz słabość gospodarczą państw wysoko rozwiniętych związaną z brakami paliwowo-energetycznymi. Skutkiem podniesienia cen ropy było znaczne wzbogacenie się krajów członkowskich OPEC.
Bezpośrednią konsekwencją kryzysów naftowych był kryzys światowego systemu walutowego oraz kryzys gospodarczy połączony z recesją oraz inflacją. Kryzys naftowy zdopingował do poszukiwań nowych złóż i rozpoczęcia ich eksploatacji. Doprowadził również do szukania i wykorzystania innych alternatywnych źródeł energii (np. energii jądrowej) oraz pochodzących ze źródeł niekonwencjonalnych.
W 1990 w trakcie wojny w Zatoce Perskiej cena ropy podskoczyła do 45 USD za baryłkę. W 1998-1999 ceny ropy spadły do kilkunastu dolarów za baryłkę. Od tego czasu cena ropy wzrasta. W październiku 2004 cena przekroczyła 50 dolarów za baryłkę. 29 sierpnia 2005 roku, huragan Katrina spowodował, że cena ropy osiągnęła rekordową wartość 70,85 dolara za baryłkę. W lipcu 2006 cena osiągnęła kolejne rekordowe poziomy ponad 75 USD za baryłkę, by 2 stycznia 2008 na giełdzie towarowej NYMEX w Nowym Jorku osiągnąć poziom 100 dolarów za baryłkę. Historyczne maksimum cena ropy osiągnęła 11 lipca 2008 roku, kiedy to za baryłkę surowca płacono nawet 147,16 dolara.

</doc>
<doc id="568750" url="https://pl.wikipedia.org/wiki?curid=568750" title="Spartak Warna">
Spartak Warna

Futbolen Kłub Spartak 1918 Warna () – bułgarski klub piłkarski, mający siedzibę w mieście Warna, na wschodzie kraju, grający w Pyrwej PFL.
Historia.
Chronologia nazw:
Klub piłkarski Byłgarski Sokoł został założony 28 sierpnia 1918 roku. W 1924 drużyna połączyła się z "Szipka (Warna)" i przyjęła nazwę Szipczenski Sokoł. W 1945 roku do klubu dołączył Lewski Warna i Radecki Warna, po czym nazwa klubu została zmieniona na Spartak, którą nosi do dziś.
Pierwszym piłkarzem Spartaka, który wystąpił w reprezentacji Bułgarii był Michaił Tunczew. Zadebiutował w niej w 1924 roku. Klub jako Sokoł zdobył jedyne w historii klubu mistrzostwo kraju oraz dwukrotnie zajmował drugie miejsce w ekstraklasie. Klub ponownie dobrą passę przeżywał w drugiej połowie lat 50. i na początku 60. – w sezonie 1954-1955 był trzeci w rozgrywkach ligowych, cztery lata później królem strzelców został zawodnik Spartaka Georgi Arnaudow. Zamknięciem udanej dekady było dotarcie do finału Pucharu Armii Sowieckiej w 1961 roku. Wynik ten zawodnicy warneńskiego zespołu powtórzyli tylko raz, w 1983 roku.
W latach 90. Spartak osiągał lokaty w środkowej części tabeli lub bronił się przed spadkiem. W sezonie 1994-1995 po raz drugi piłkarzowi tego klubu przypadła nagroda dla najskuteczniejszego zawodnika ligi, tym razem był nim Iwo Georgijew, który później znalazł się w kadrze reprezentacji na Euro 1996.
W rozgrywkach 2004-2005 zespół pożegnał się z ekstraklasą, ale wrócił do niej już po roku. W sezonie 2006-2007 wystartował jako beniaminek ligi.
Trenerem drużyny od marca do kwietnia 2007 roku był Nedełczo Matuszew. Zastąpił na tym stanowisku pracującego od stycznia 2003 roku Mirosława Mironowa, byłego selekcjonera juniorskiej reprezentacji Bułgarii. Następcą Matuszewa jest dawny piłkarz Lewskiego Sofia Georgi "Gesza" Iwanow.
Stadion.
Stadion Spartak może pomieścić 6000 widzów.

</doc>
<doc id="568769" url="https://pl.wikipedia.org/wiki?curid=568769" title="Nazareńczycy">
Nazareńczycy

Nazareńczycy (niem. "Nazarener") – stowarzyszenie malarzy, głównie niemieckich i austriackich, działających w Rzymie, a następnie w innych częściach Europy, od roku 1818 do lat 40. XIX wieku.
Nazwa ta jest często stosowana wymiennie z terminem Bractwo św. Łukasza, jednak ściślej rzecz biorąc nie są to synonimy. Bractwo powstało w Wiedniu w 1809 a rok później jego członkowie wyjechali do Rzymu. Tu po części weszli w skład późniejszej grupy nazareńczyków.
Grupę nazareńczyków tworzyli m.in. Wilhelm Schadow, Peter von Cornelius, , Ferens Szoldatits, Johann Ramboux. Tak jak i Bractwo, przeciwstawiali się akademizmowi i za wzór stawiali sobie malarstwo włoskiego quattrocenta. Nazwa "nazareńczycy" związana była z podejmowanymi przez nich religijnymi tematami, klasztornym trybem życia i noszonymi strojami (luźne płaszcze i długie włosy).

</doc>
<doc id="568771" url="https://pl.wikipedia.org/wiki?curid=568771" title="Kwarcowe kocie oko">
Kwarcowe kocie oko

Kwarcowe kocie oko – zielonoszara, szara lub niebieskozielona, szarobrunatna, żółtozielona, a nawet biała, nieprzezroczysta odmiana kwarcu, wykazująca optyczny efekt kociego oka w postaci przemieszczającej się (w trakcie obracania kamienia), pasowej migotliwości lub jasnej smugi przypominającej wyglądem źrenicę kociego oka.
Efekt ten powodują włókniste wrostki azbestu amfibolowego lub azbestu chryzotylowego. Kwarcowe kocie oko jest minerałem bardzo rzadkim.
Właściwości.
Miejsca występowania: Sri Lanka, Birma, Indie, Brazylia, Meksyk, USA, Niemcy.
Własności (poza barwą), zastosowanie kwarcowego kociego oka są identyczne jak kwarcowego tygrysiego oka.

</doc>
<doc id="568773" url="https://pl.wikipedia.org/wiki?curid=568773" title="Bitwa pod Adwalton Moor">
Bitwa pod Adwalton Moor

Bitwa pod Adwalton Moor – starcie zbrojne, które miało miejsce 30 czerwca 1643 podczas angielskiej wojny domowej (1642–1651).
Bitwa stoczona została w pobliżu Bradford. Hrabia Newcastle, wódz armii Rojalistów maszerował do Bradford (który stał po stronie Parlamentu) z armią liczącą 10 000 żołnierzy. Ferdinando Fairfax, wódz wojsk Parlamentu miał w Bradford 3 000 – 4 000 żołnierzy. Pomimo tego, że był słabszy liczebnie, Fairfax postanowił zagrodzić drogę wojskom Rojalistów, gdyż miasto Bradford było fatalnie przygotowane do obrony i prawie na pewno nie przetrzymałoby oblężenia. Armia Rojalistów pobiła wojska Parlamentu.

</doc>
<doc id="568774" url="https://pl.wikipedia.org/wiki?curid=568774" title="Jan Zaborowski">
Jan Zaborowski

Jan Zaborowski (ur. 10 stycznia 1959 w Olsztynie) – polski polityk, działacz związkowy, poseł na Sejm II kadencji.
Życiorys.
W 1980 ukończył Technikum Kolejowe w Olsztynie. W latach 1989–1995 oraz 1997–2001 zajmował funkcję prezydenta Związku Zawodowego Maszynistów Kolejowych w Polsce.
Od 1993 do 1997 sprawował mandat posła na Sejm II kadencji. Został wybrany w okręgu opolskim z listy Unii Pracy. Ugrupowanie to opuścił w trakcie kadencji, współtworząc koło poselskie i niewielkie ugrupowanie pod nazwą Nowa Demokracja. W 1997 nie ubiegał się o reelekcję.

</doc>
<doc id="568776" url="https://pl.wikipedia.org/wiki?curid=568776" title="Trojka (stacja telewizyjna)">
Trojka (stacja telewizyjna)

Trojka – trzeci program słowackiej telewizji publicznej, kanał o tematyce retro.
Kanał rozpoczął nadawanie 8 sierpnia 2008 wraz z rozpoczęciem Letnich Igrzysk Olimpijskich 2008. Kanał był dostępny w przekazie satelitarnym.
30 czerwca 2011 roku z powodu problemów finansowych kanał zakończył nadawanie.
22 grudnia 2019 roku stacja odnowiono nadawanie z programami archiwalnymi RTVS 

</doc>
<doc id="568777" url="https://pl.wikipedia.org/wiki?curid=568777" title="Cykl graniczny">
Cykl graniczny

Cykl graniczny – rozwiązanie okresowe w przestrzeni fazowej, w którego otoczeniu nie znajdują się inne rozwiązania okresowe.
Opublikowano bardzo wiele prac na temat cykli granicznych. Badaczy szczególnie interesuje maksymalna liczba cykli granicznych w wielomianowych układach na płaszczyźnie. Dotychczas najlepszym wynikiem należącym do Yu Ilyashenko było udowodnienie, że "dla dowolnego układu wielomianowego na płaszczyźnie maksymalna liczba cykli granicznych jest skończona".
Druga część XVI problemu Hilberta zawiera pytanie o podanie maksymalnej liczby cykli granicznych dla układów wielomianowych na płaszczyźnie w funkcji stopnia wielomianu. Jak dotąd problem jest nierozwiązany nawet dla stopnia drugiego (układów kwadratowych).

</doc>
<doc id="568779" url="https://pl.wikipedia.org/wiki?curid=568779" title="Kościół św. Bartłomieja Apostoła w Płocku">
Kościół św. Bartłomieja Apostoła w Płocku



</doc>
<doc id="568780" url="https://pl.wikipedia.org/wiki?curid=568780" title="Kwarcowe bawole oko">
Kwarcowe bawole oko

Kwarcowe bawole oko – czerwonobrunatna lub brunatna, nieprzezroczysta odmiana kwarcu, która wykazuje optyczny efekt kociego oka w postaci przemieszczającej się, pasowej migotliwości.
Efekt ten wywołują włókniste wrostki silnie utlenionego krokidolitu, rzadziej crossytu czy tremolitu. W kwarcowym bawolim oku minerały te zostały zastąpione przez tlenki i wodorotlenki żelaza – głównie hematytu i goethytu.
Kwarcowe bawole oko współwystępuje zazwyczaj z kwarcowym tygrysim okiem, od którego jest jednak znacznie rzadziej spotykane.
Własności, występowanie i zastosowanie kwarcowego bawolego oka, poza barwą, są bardzo podobne do kwarcowego tygrysiego oka.
Dzięki podgrzewaniu kwarcowego tygrysiego oka otrzymuje się, w sposób sztuczny, dużą część znajdujących się w handlu kwarcowych bawolich oczu.

</doc>
<doc id="568785" url="https://pl.wikipedia.org/wiki?curid=568785" title="Emanuel Smolka">
Emanuel Smolka



</doc>
<doc id="568786" url="https://pl.wikipedia.org/wiki?curid=568786" title="Czerwień koszenilowa">
Czerwień koszenilowa



</doc>
<doc id="568789" url="https://pl.wikipedia.org/wiki?curid=568789" title="Andrzej Stanisław Kowalczyk">
Andrzej Stanisław Kowalczyk

Andrzej Stanisław Kowalczyk (ur. 17 lutego 1957 w Warszawie) – polski historyk literatury, eseista, edytor, nauczyciel akademicki. Członek rad programowych Muzeum Literatury im. Adama Mickiewicza w Warszawie oraz Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Życiorys.
Syn Feliksa Kowalczyka (podpułkownika Wojska Polskiego) i Alicji z d. Walasik (ekonomistki). Po ukończeniu Liceum Ogólnokształcącego im. Jędrzeja Śniadeckiego w Warszawie, studiował polonistykę na Uniwersytecie Warszawskim (magisterium w 1980), gdzie prowadzi wykłady. Kierował Zakładem Metodyki Literatury i Teorii Lektury UW. Wykładał również na Slavish Seminarium Universitait van Amsterdam (zajęcia z literatury polskiej). Obecnie jest kierownikiem Zakładu Literatury XX i XXI wieku w Instytucie Literatury Polskiej Uniwersytetu Warszawskiego, oraz kieruje działem rękopisów Muzeum Literatury im. Adama Mickiewicza w Warszawie.
Jest edytorem twórczości eseistycznej i epistolograficznej Jerzego Giedroycia, Witolda Gombrowicza, Bolesława Micińskiego, Ireny Vincenz, Stanisława Vincenza i Jerzego Stempowskiego.
Publikował m.in. w „Res Publice Nowej” i „Zeszytach Literackich”.
W 2015 jego dwutomowa książka pt. "Wena do polityki. O Giedroyciu i Mieroszewskim" została nominowana do Nagrody Historycznej im. Kazimierza Moczarskiego.
Jest członkiem rady programowej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie.
Mieszka w Warszawie.

</doc>
<doc id="568790" url="https://pl.wikipedia.org/wiki?curid=568790" title="Kłąb pszczeli">
Kłąb pszczeli

Kłąb – otaczające matkę skupisko pszczół, w którym robotnice siedzą ciasno, trzymając się jedna drugiej i tylko nieznacznie zmieniają położenie względem siebie. Najbardziej ściśnięte są pszczoły w zewnętrznej części kłębu, w środku zaś tworzą biegnące w różnych kierunkach łańcuszki, ułożone luźniej. Zwarta otoczka sprawia, że ciepło produkowane przez pszczoły w części centralnej ulatnia się nieznacznie, dzięki czemu temperatura w kłębie jest w znacznym stopniu niezależna od temperatury otoczenia.
Rozróżniamy:

</doc>
<doc id="568792" url="https://pl.wikipedia.org/wiki?curid=568792" title="Pszczoła robotnica">
Pszczoła robotnica

Pszczoła robotnica – samica pszczela o uwstecznionych narządach rozrodczych, przystosowana do wykonywania prac na rzecz rodziny pszczelej. Jest jednym z przykładów robotnic występujących w koloniach społecznych błonkówek.
Budowa.
Do ważnych narządów pszczoły robotnicy należą: gruczoły gardzielowe, gruczoły woskowe oraz odnóża przystosowane do zbierania i przenoszenia pyłku kwiatowego. Długość ciała wynosi 12–15 mm, masa 90–130 mg.
Charakterystyka.
Robotnice są nieodzowne do istnienia rodziny pszczelej. W zasadzie każda robotnica jest zdolna do wykonywania każdej pracy, z tym jednak zastrzeżeniem, że podjęcie niektórych z nich wymaga osiągnięcia przez nie pewnego wieku lub określonego stanu fizjologicznego. Po wyjściu z komórki młode pszczoły robotnice zajmują się czyszczeniem komórek plastrów. Po ok. 4 dniu życia zajmują się karmieniem larw pszczelich. Jedzą w tym czasie duże ilości pyłku, dzięki czemu rozwijają się ich gruczoły gardzielowe i w wieku 6–7 dni rozpoczyna się u nich wydzielanie mleczka pszczelego.
W wieku ok. 8–15 dni pszczoła po raz pierwszy opuszcza ul, aby odbyć pierwszy oblot. Wtedy u robotnicy zaczynają być aktywne gruczoły woskowe i pszczoła zajmuje się wydzielaniem wosku, budową plastrów, ubijaniem pyłku, przyjmowaniem od zbieraczek przyniesionego przez nie nektaru, zasklepianiem komórek z miodem i czerwiem. W podobnym wieku inne pszczoły robotnice zajmują się pilnowaniem ula przed pszczołami z innych rodzin oraz innymi intruzami.
Najstarsze w rodzinie pszczoły robotnice zajmują się zbieraniem poza ulem nektaru, pyłku, wody, kitu pszczelego (propolisu). Pszczoły pozostają zbieraczkami do końca życia, tj. 1–3 tygodnie, zależnie od intensywności wykonywanej pracy. Podział pracy związany jest z ryzykiem, jakie ponoszą pszczoły. Najbardziej ryzykowne jest wylatywanie z ula i zbieranie pożytku, więc to zadanie wykonują starsze pszczoły. Latem robotnice żyją ok. 38 dni, ponieważ intensywnie pracują. Robotnice, które wylęgną się jesienią, zimują w ulu i żyją 6 miesięcy, aby na wiosnę móc zapoczątkować rozwój rodziny pszczelej.

</doc>
<doc id="568793" url="https://pl.wikipedia.org/wiki?curid=568793" title="Kwarcowe sokole oko">
Kwarcowe sokole oko

Kwarcowe sokole oko lub kwarcowe jastrzębie oko – niebieskoszara, niebieskozielona lub niebieskobrunatna, nieprzezroczysta odmiana kwarcu.
Wykazuje optyczny efekt kociego oka w postaci wędrującej podczas poruszania kamieniem, pasowej migotliwości.
Efekt ten powodują włókniste wrostki nieutlenionego krokidolitu lub crossytu. Kwarcowe sokole oko zazwyczaj współwystępuje z kwarcowym tygrysim okiem.
Właściwości.
Występowanie: Najpiękniejsze okazy tego minerału spotykane są w Południowej Afryce – nad rzeką Oranje, w Australii – Yarra Creek. Także: Meksyk, Austria, Cejlon.
Własności (poza barwą), zastosowanie kwarcowego sokolego oka są identyczne jak kwarcowego tygrysiego oka.

</doc>
<doc id="568794" url="https://pl.wikipedia.org/wiki?curid=568794" title="Rodzina pszczela">
Rodzina pszczela

Rodzina pszczela (rój) – zorganizowane zbiorowisko osobników pszczoły miodnej, złożone zwykle z jednej matki, różnej liczby pszczół robotnic oraz trutni. W okresie zimowym liczba robotnic wynosi 10–25 tys., w lecie natomiast, w zależności od rasy pszczół, warunków klimatyczno-przyrodniczych i metody gospodarowania może dochodzić do 60–100 tys. Późną wiosną i latem w rodzinie pszczelej może znajdować się od kilkuset do 2,5 tys. trutni, od przedwiośnia w gnieździe (ulu) znajduje się czerw pszczeli, a w okresie późniejszym także trutowy (czasem larwy mateczne). W ciągu roku rodzina pszczela wychowuje ok. 150 tys. robotnic i do 5 tys. trutni.
W rodzinie pszczelej istnieje ścisły podział pracy i wzajemna zależność między osobnikami, związane z polimorfizmem.

</doc>
<doc id="568795" url="https://pl.wikipedia.org/wiki?curid=568795" title="Truteń">
Truteń

Truteń – samiec pszczoły miodnej. Zwykle trutnie rozwijają się z jaj niezapłodnionych i są haploidalne.
Trutnie mogą się jednak również rozwijać z jaj zapłodnionych, z zygot homozygotycznych pod względem alleli płciowych i są wówczas diploidalne. Ich rozwój zarodkowy przebiega normalnie, larwy nie są mniej żywotne od larw trutni haploidalnych, ale wkrótce (ok. 6 godzin) po wykluciu się z jaj zjadane są przez pszczoły robotnice.
Masa ciała trutnia wynosi ok. 260 mg, długość 15–17 mm. Trutnie pojawiają się w ulu na wiosnę i są usuwane przez robotnice na jesieni; średnio w ulu jest ich ok. 2,5 tys. Do czasu lotu godowego pozostają zupełnie bezczynne, nie pełnią żadnych funkcji społecznych. Ich jedyną funkcją jest dostarczenie królowej nasienia. Odbywa się to w czasie lotu godowego, 6–20 metrów nad ziemią (czasami podawana jest wysokość do 50 m), zwykle w pogodny wiosenny dzień. Trutnie żyją w lecie 2–3 miesiące. Gdy zaczynają się chłody, są przepędzane i w krótkim czasie giną z głodu i zimna. W normalnej rodzinie pszczelej trutnie nie zimują. Obecność trutnia po sierpniu w ulu interpretuje się jako problemy z królową roju (nie ma jajeczek, trutnie są trzymane z myślą o zapłodnieniu).

</doc>
<doc id="568797" url="https://pl.wikipedia.org/wiki?curid=568797" title="Instytucja kultury">
Instytucja kultury

Instytucja kultury – zakład o charakterze publicznym zajmujący się upowszechnianiem kultury, może być zarówno państwowy jak i samorządowy. Przybiera różne formy organizacji, np. teatr, kino, instytucja filmowa, muzeum, biblioteka, opera, operetka, filharmonia, orkiestra, dom kultury, ognisko artystyczne, galeria sztuki, ośrodek badań i dokumentacji.
Instytucje kultury w Polsce.
Zasady organizacji instytucji kultury w Polsce reguluje ustawa z 25 października 1991 o organizowaniu i prowadzeniu działalności kulturalnej.
Państwowe instytucje kultury.
Instytucje kultury podległe Ministerstwu Kultury i Dziedzictwa Narodowego:

</doc>
<doc id="568799" url="https://pl.wikipedia.org/wiki?curid=568799" title="Języki samodyjskie">
Języki samodyjskie



</doc>
<doc id="568803" url="https://pl.wikipedia.org/wiki?curid=568803" title="Winicjusz">
Winicjusz

Winicjusz – imię męskie pochodzenia łacińskiego, które wywodzi się od słowa "vinum" – „wino”. Imię to zyskało względną popularność w Polsce dzięki "Quo vadis" Henryka Sienkiewicza.

</doc>
<doc id="568806" url="https://pl.wikipedia.org/wiki?curid=568806" title="Lahaur">
Lahaur

Lahaur (; , "Lāhaur"; , "Lahaur") – miasto we wschodnim Pakistanie, stolica prowincji Pendżab, na zachodnim przedgórzu Himalajów, nad rzeką Rawi (dopływ Ćanabu), w pobliżu granicy z Indiami. Drugie po Karaczi miasto kraju, główny ośrodek gospodarki Pendżabu. W 2017 roku liczyło ponad 11,1 mln mieszkańców.
Gospodarka.
Ośrodek przemysłu włókienniczo-odzieżowego oraz rzemiosła.
Historia i kultura.
Centrum Sikhów, w I połowie XIX wieku stolica ich państwa. W XVIII–XIX wieku ośrodek malarstwa miniaturowego. Siedziba najstarszego w kraju uniwersytetu, założonego w 1882. W roku 1990 odbyły się tutaj VII Mistrzostwa Świata w hokeju na trawie.
Zabytki.
Fort i Ogrody Szalimar w Lahaurze zostały wpisane na listę światowego dziedzictwa UNESCO. 
Budowa fortu rozpoczęła się w XI wieku, a zakończyła w XVI wieku. Fort położony jest na wzgórzu. Z bramy wyjściowej fortu przechodzi się do jednego z największych meczetu Badśahi. O budowie ogrodów Śalimar w stylu perskim zdecydował w 1642 roku Szahdżahan. W ogrodzie znajduje się ponad 400 fontann, pawilony, 12 bram wejściowych, alejki i trawniki. Organizowane są w nim wystawy artystów, przyjęcia dla dyplomatów i koncerty.

</doc>
<doc id="568808" url="https://pl.wikipedia.org/wiki?curid=568808" title="Trójka">
Trójka



</doc>
<doc id="568809" url="https://pl.wikipedia.org/wiki?curid=568809" title="Szkło (dopływ Sanu)">
Szkło (dopływ Sanu)

Szkło ( "Szkło") – rzeka w zachodniej Ukrainie i południowo-wschodniej Polsce, prawy dopływ Sanu.
Położenie.
Szkło to nieduża rzeka, ale bardzo kręta, o nieuregulowanych brzegach. Swój początek bierze na terenie Ukrainy i przepływa przez Jaworów i Krakowiec, przekracza granicę w okolicy miejscowości Budzyń i wpada do Sanu w okolicy Wysocka. Jej dopływami są niewielkie cieki wodne i rowy melioracyjne.

</doc>
<doc id="568812" url="https://pl.wikipedia.org/wiki?curid=568812" title="IAUDIO">
IAUDIO

iAUDIO – marka należąca do firmy Cowon. Pod marką iAUDIO produkowane są przenośne odtwarzacze audio.
Odtwarzacze flash.
CW100, CW200, CW250, CW300.
Nieprodukowane już, pierwsze odtwarzacze.
iAUDIO 4 (CW400).
Nieprodukowany już, miał m.in. efekty BBE i 124-kolorowe podświetlenie, zasilany baterią AAA.
iAUDIO U2.
Odtwarzacz ze zintegrowaną wtyczką USB i wbudowanym akumulatorem litowym. Ma m.in. efekty BBE.
iAUDIO G3.
Od U2 różnił się wyglądem i zasilaniem z baterii AA. Ma m.in. efekty BBE.
iAUDIO G2.
Prostsza wersja G3. Nie ma radia, USB2.0 (ma USB1.1) i nie może nagrywać bezpośrednio do MP3 (tylko do ADPCM WAV).
iAUDIO 5.
Kontynuacja iAUDIO 4. Ma m.in. efekty BBE i 1000-kolorowe podświetlenie, zasilany baterią AAA.
iAUDIO 7.
Ulepszona wersja iAudio 6, oparta na pamięci Flash oraz mającą większą baterię, zapewniającą (według producenta) aż 60-godzinną autonomię.
iAUDIO F1.
Odtwarzacz stylizowany na bolid F1, ma m.in. efekty BBE, wyświetlacz OLED i wbudowany akumulator litowy.
iAUDIO U3.
Kontynuacja iAUDIO U2. Ma m.in. efekty BBE i wbudoany akumulator litowy. Ma możliwość odtwarzania odpowiednio przygotowanych filmów (video: XviD, audio: MP3). Obsługuje bezstratny kodek FLAC.
iAudio F2.
Nowy odtwarzacz, przypominający wyglądem malutki telefon komórkowy. Interfejs jest prawie ten sam, co w iAudio U3. MA efekty BBE i wbudowany akumulator, wystarczający na 22 godziny grania (w oparciu o testy producenta). Możliwe jest odtwarzanie filmów w rozdzielczości do 160x128 px. przy 15 fps. Poza tym ma wbudowany mikrofon i wejście line-in, umożliwiające nagrywanie dźwięku i kompresję "w locie". Podobnie jak U3 obsługuje bezstratny kodek FLAC.
Odtwarzacze z dyskiem twardym.
iAUDIO M3.
Pierwszy odtwarzacz z dyskiem twardym. Nie miał wyświetlacza (miał przewodowy pilot z wyświetlaczem). Miał m.in. efekty BBE i wbudowany akumulator litowy.
iAUDIO X5.
To M3 w nowej obudowie, z kolorowym wyświetlaczem LCD. Ma m.in. efekty BBE, wbudowany akumulator litowy (pojemność 950 mAh) oraz USB Host. Ma możliwość odtwarzania odpowiednio przygotowanych filmów (video: XviD oraz Divx, audio: MP3).
Wersja X5L ma dwa akumulatory (jeden identyczny z X5, oraz drugi większy znajdujący się za HDD) o dwu i półkrotnie większej pojemności (drugi akumulator 2200 mAh), lecz jest o około 50g cieższa oraz około 5mm grubsza od standardowej wersji. Akumulator w X5L ładuje się około pięciu godzin (w X5 – 2h).
iAUDIO M5.
Prostsza wersja X5. Nie ma radia, kolorowego wyświetlacza (ma monochromatyczny) i USB Host.
Wersja M5L ma dwukrotnie pojemniejszy akumulator.
iAUDIO 6.
"Kontynuacja" iAUDIO 5. Ma m.in. efekty BBE, wbudowany akumulator litowy oraz USB Host. Ma możliwość odtwarzania odpowiednio przygotowanych filmów (video: XviD, audio: MP3).
iAUDIO X7.
Kontynuacja najlepszych cech odtwarza X5. Teraz z dyskiem 60/80/120/160GB, dotykowym ekran 4,3” o krystalicznej jasności Wide TFT LCD 480X272, długim czasem odtwarzania: audio (formaty: MP3, WMA, FLAC, OGG, APE, WAV) - max. 103 godz. / wideo (formaty: AVI, WMV, ASF) - max. 10 godz., bez Wi-Fi.

</doc>
<doc id="568813" url="https://pl.wikipedia.org/wiki?curid=568813" title="Twatt">
Twatt



</doc>
<doc id="568814" url="https://pl.wikipedia.org/wiki?curid=568814" title="Miodrag Ješić">
Miodrag Ješić

Miodrag Ješić (ur. 30 listopada 1958 w Osečenicy, zm. 8 grudnia 2022 w Rumii) – serbski piłkarz grający na pozycji napastnika, i trener piłkarski. Przez większą część piłkarskiej kariery związany był z Partizanem Belgrad, z którym trzykrotnie wygrywał rozgrywki ligowe. Po zakończeniu kariery sportowej na początku lat 90 rozpoczął pracę szkoleniową. Prowadził wiele znanych klubów z Jugosławii, ale z żadnym z nich nie zdobył mistrzostwa kraju, ze wszystkich z nich odchodził bądź był zwalniany w trakcie sezonu. Największe sukcesy odnosił poza ojczyzną – w tunezyjskim Club Sportif Sfaxien oraz w bułgarskiej CSKA Sofii; pierwszy zespół doprowadził do zwycięstwa w arabskiej edycji Ligi Mistrzów, a z drugim wygrał tytuł mistrza Bułgarii. Od czerwca 2006 do stycznia 2007 roku po raz drugi w karierze był trenerem Partizana Belgrad.
Miodrag Ješić zginął 8 grudnia 2022 roku w wypadku samochodowym w pobliżu miasta Ruma. Miał 64 lata.
Sukcesy piłkarskie.
W barwach Partizana Belgrad rozegrał 342 mecze i strzelił 81 goli.W lidze tureckiej rozegrał 280 meczów i strzelił 63 gole.
W reprezentacji Jugosławii rozegrał 8 meczów i strzelił 2 gole.

</doc>
<doc id="568815" url="https://pl.wikipedia.org/wiki?curid=568815" title="Tadeusz Blauth">
Tadeusz Blauth

Tadeusz Blauth (ur. 1 lipca 1939 w Warszawie) – polski koszykarz, mistrz Polski (1967) w barwach AZS AWF Warszawa, 38-krotny reprezentant Polski (1961–1964), olimpijczyk z Tokio.
Życiorys.
Syn Tadeusza i Bronisławy Rudowskiej. Ukończył IV Liceum Ogólnokształcące im. Adama Mickiewicza w Warszawie (1956) oraz studia na Wydziale Elektrycznym Politechniki Warszawskiej (1965). Był zawodnikiem AZS Warszawa (1957–1960) i AZS-AWF Warszawa (1960–1971), gdzie jego trenerem był Zygmunt Olesiewicz. Z warszawskim zespołem występował w ektraklasie w latach 1957–1970, a jego największym sukcesem było mistrzostwo Polski w 1967 i wicemistrzostwo Polski w 1962. W reprezentacji Polski debiutował w 1961. Wystąpił na Igrzyskach Olimpijskich w Tokio (1964), zajmując z drużyną szóste miejsce. W 1958 roku zdobył Puchar Polski. Karierę sportową zakończył w II-ligowej drużynie Tęczy Kielce w sezonie 1971/1972. 

</doc>
<doc id="568816" url="https://pl.wikipedia.org/wiki?curid=568816" title="Pełnik siedmiogrodzki">
Pełnik siedmiogrodzki



</doc>
<doc id="568817" url="https://pl.wikipedia.org/wiki?curid=568817" title="Trollius europaeus">
Trollius europaeus



</doc>
<doc id="568821" url="https://pl.wikipedia.org/wiki?curid=568821" title="Oléron">
Oléron

Oléron (fr. Île d’Oléron) – wyspa francuska położona przy atlantyckim wybrzeżu Francji, na zachód od Rochefort, po południowej stronie cieśniny Pertuis d'Antioche. Druga pod względem powierzchni, po Korsyce, największa wyspa Francji (nie uwzględniając posiadłości zamorskich). Wyspa od 1966 roku jest połączona ze stałym lądem mostem o długości 3027 m. Jest to najdłuższy most we Francji. Od 1991 roku nie pobiera się na nim opłat za przejazd.
Wyspa ma 34 km długości i 12 km szerokości. Zajmuje obszar 175 km² i liczy 19 000 stałych mieszkańców.
Podział administracyjny.
Administracyjnie wyspa należy do departamentu to the Charente-Maritime, w regionie Poitou-Charentes. 
Dzieli się na 8 gmin:

</doc>
<doc id="568824" url="https://pl.wikipedia.org/wiki?curid=568824" title="Twatt (Szetlandy)">
Twatt (Szetlandy)

Twatt jest szetlandzką miejscowością (Szkocja), zlokalizowaną na Mainlandzie, przy drodze podrzędnej A971 prowadzącej do Clousta. Nazwa miejscowości wywodzi się najprawdopodobniej od staronordyjskiego þveit oznaczającego "mały skrawek ziemi".

</doc>
<doc id="568825" url="https://pl.wikipedia.org/wiki?curid=568825" title="Języki samojedzkie">
Języki samojedzkie

Języki samojedzkie, rzadziej nazywane także językami samodyjskimi – podrodzina językowa w obrębie rodziny uralskiej.
Języki samojedzkie występują w północnej Rosji (północno-wschodni skrawek Europy i północno-zachodnia Azja). Posługuje się nimi ok. 25–30 tys. ludzi, określanych jako Samojedzi lub Nieńcy. W użyciu pozostają cztery języki samojedzkie, są to:
Wszystkie z nich są mniej lub bardziej zagrożone wymarciem. Spośród kilku wymarłych najbardziej znanym był język kamasyjski (sajan-samojedzki). Język matorski (który wymarł ok. 1839 r.) prawie w ogóle nie został udokumentowany (jego opis sprowadza się do pewnych list słownictwa).
Ich klasyfikacja genetyczna jest słabo ustalona. Języki samojedzkie dzieli się na dwa konwencjonalne zespoły: północnosamojedzki i południowosamojedzki. Spośród używanych obecnie języków samojedzkich wszystkie poza selkupskim (ostiak-samojedzkim) należą do zespołu północnego. Wymarłe języki samojedzkie należały do zespołu południowego. Tradycyjny podział na języki północne i południowe raczej nie ma charakteru genealogicznego, lecz reprezentuje ujęcie geograficzne.
Z samojedzkimi być może spokrewnione są języki jukagirskie.

</doc>
<doc id="568827" url="https://pl.wikipedia.org/wiki?curid=568827" title="Kryzys paliwowy">
Kryzys paliwowy



</doc>
<doc id="568830" url="https://pl.wikipedia.org/wiki?curid=568830" title="Cowon">
Cowon

Cowon - południowokoreańskie przedsiębiorstwo produkujące m.in.: odtwarzacze audio, odtwarzacze multimedialne, komputerowy odtwarzacz multimedialny jetAudio. Zostało założone w kwietniu 1995 roku.
Do 2005 roku firma produkowała odtwarzacze pod marką iAUDIO. Obecnie jest to Cowon iAUDIO, a odtwarzacze multimedialne oznaczane są samą nazwą Cowon.
Siedziba firmy mieści się w Seulu w budynku "COWON Tower". Kapitał firmy to 5,4 mld wonów.
Odtwarzacze.
Cowon produkuje odtwarzacze pod dwoma markami, iAUDIO i Cowon.
COWON A2.
Odtwarzacz multimedialny (PMP). Odtwarza muzykę (formaty: MP3, WMA, DRM WMA, OGG Vorbis, FLAC oraz od wersji firmware 1.89 także MPC), filmy bez rekompresji (video: XviD, DivX, WMV, MPEG1 audio: MP3, AC3 (downmix), WMA), zdjęcia (JPEG, BMP, PNG), ponadto posiada przeglądarkę plików tekstowych, dokumentów Worda, Excela i plików PDF (po konwersji), wbudowany akumulatorek litowy oraz wejście i wyjście telewizyjne. Możliwe jest nagrywanie dźwięku i obrazu.

</doc>
<doc id="568831" url="https://pl.wikipedia.org/wiki?curid=568831" title="Kryzys energetyczny">
Kryzys energetyczny



</doc>
<doc id="568833" url="https://pl.wikipedia.org/wiki?curid=568833" title="Międzynarodowa Rada Ochrony Zabytków i Miejsc Historycznych">
Międzynarodowa Rada Ochrony Zabytków i Miejsc Historycznych

Międzynarodowa Rada Ochrony Zabytków i Miejsc Historycznych, skrótowiec ICOMOS (od ang. International Council on Monuments and Sites) – pozarządowa ekspercka organizacja międzynarodowa utworzona w Warszawie w 1965, z siedzibą zarządu w Paryżu.
Doradza UNESCO m.in. w sprawie wpisu obiektów na Listę światowego dziedzictwa. W ramach ICOMOS działają komitety narodowe w poszczególnych krajach oraz komitety specjalistyczne, na przykład komitet ds. podwodnego dziedzictwa kulturowego, czy komitet ds. zarządzania dziedzictwem archeologicznym.
W Polsce działa Polski Komitet Narodowy ICOMOS.

</doc>
<doc id="568834" url="https://pl.wikipedia.org/wiki?curid=568834" title="Albert Warner">
Albert Warner

Albert Warner (ur. 23 lipca 1884 w Krasnosielcu, zm. 26 listopada 1967 w Miami Beach) – amerykański filmowiec żydowskiego pochodzenia, jeden ze współzałożycieli wytwórni filmowej Warner Bros.
Życiorys.
Urodził się we wsi Krasnosielc na Mazowszu, w Królestwie Kongresowym, w ówczesnym zaborze rosyjskim. Był czwartym dzieckiem i drugim synem Beniamina Warnera (Wonsala) i Perły Eichelbaum. W październiku 1889 roku z matką i rodzeństwem, na parowcu "Hermann" z Bremy w Niemczech, przybył do Baltimore w stanie Maryland, na wschodnim wybrzeżu Stanów Zjednoczonych. Później przeprowadzili się do stanu Ohio.
Po kolejnej przeprowadzce do Pensylwanii zajął się w 1903 roku, razem z dwoma braćmi (Harrym i Samem), prowadzeniem tzw. kina nickelodeon (nazwa pochodzi od opłaty za wstęp w postaci pięciocentowej monety zwanej "nickel"). Cztery lata później zajęli się dystrybucją filmów. Do spółki dołączył także ich najmłodszy brat Jack, gdy osiągnął odpowiedni wiek. W 1912 roku rozpoczęli produkcję filmów. W 1918 roku zaczęli działać w Hollywood, gdzie założyli studio przy Sunset Boulevard. Sam i Jack przenieśli się do Kalifornii, a Albert i Harry pozostali na wschodzie kraju, aby zająć się dystrybucją filmów.
Albert Warner był skarbnikiem wytwórni do 1956 roku, kiedy to sprzedał swoje udziały w spółce. Zmarł w 1967 roku w Miami Beach na Florydzie, gdzie spędzał ostatnie lata swojego życia.

</doc>
<doc id="568835" url="https://pl.wikipedia.org/wiki?curid=568835" title="Trabzonspor SK">
Trabzonspor SK



</doc>
<doc id="568836" url="https://pl.wikipedia.org/wiki?curid=568836" title="Stanisław Mieszkowski">
Stanisław Mieszkowski

Stanisław Mieszkowski (ur. 17 czerwca 1903 w Piotrkowie Trybunalskim, zm. 16 grudnia 1952 w Warszawie) – komandor Marynarki Wojennej, pośmiertnie mianowany kontradmirałem, szef Sztabu Głównego Marynarki Wojennej, dowódca Floty.
Życiorys.
Stanisław Artur Mieszkowski urodził się w rodzinie Juliusza i Stanisławy Reginy z Wojeńskich. Początkowo uczęszczał do gimnazjów w Piotrkowie Trybunalskim i Pabianicach oraz należał do harcerstwa. Gdy został przeniesiony do Gimnazjum im. Hetmana Stanisława Żółkiewskiego w Siedlcach rozpoczęła się wojna polsko-bolszewicka. Zgłosił się jako ochotnik do Wojska Polskiego. Walczył na froncie czeskim w szeregach 22 pułku piechoty.
Po zakończeniu działań wojennych powrócił do Siedlec, gdzie w 1923 roku zdał maturę. W latach 1923–1924 był słuchaczem Szkoły Podchorążych Piechoty w Warszawie, a w latach 1924–1927 słuchaczem Oficerskiej Szkoły Marynarki Wojennej w Toruniu. 10 września 1927 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1927 roku i 8. lokatą w korpusie oficerów marynarki wojennej (korpus morski).
Pierwsze stanowisko służbowe objął w dywizjonie ćwiczebnym w Gdyni jako oficer wachtowy trałowca ORP „Rybitwa”. W 1928 roku wyznaczono go dowódcą plutonu w Kadrze Marynarki Wojennej w Świeciu, a rok później został oficerem wachtowym okrętu szkolnego ORP „Wilia”. 15 sierpnia 1929 roku awansował na porucznika ze starszeństwem z dniem 15 sierpnia 1929 roku i 8. lokatą w korpusie oficerów marynarki wojennej (korpus morski). W tym samym roku w Toruniu ukończył kurs przygotowawczy dla oficerów wyjeżdżających na studia za granicę, a w następnym roku Morską Szkołę Artylerii w Tulonie (franc. "École des Officiers canonnier"). Od 1930 do 1931 roku był wykładowcą w Szkole Specjalistów Morskich w Świeciu, po czym pełnił funkcję zastępcy dowódcy okrętu na torpedowcach ORP „Podhalanin” i ORP „Mazur”. W 1933 roku rozpoczął służbę w dywizjonie kontrtorpedowców w Gdyni, będąc I oficerem artylerii kontrtorpedowca ORP „Burza”. Od 1934 roku pełnił służbę w Kierownictwie Marynarki Wojennej w Warszawie na stanowisku kierownika Referatu Broni Szefostwa Artylerii i Służby Uzbrojenia.
27 czerwca 1935 roku awansował na kapitana ze starszeństwem z dniem 1 stycznia 1935 roku i 7. lokatą w korpusie oficerów marynarki wojennej (korpus morski). W 1935 roku dowodził kanonierką ORP „Generał Haller” oraz torpedowcem ORP „Ślązak”. Jeszcze w tym samym roku wyznaczono go dowódcą torpedowca ORP „Mazur” i kierownikiem grupy artylerii w Centrum Wyszkolenia Specjalistów Floty w Gdyni. W 1936 roku został oficerem artylerii w Dowództwie Floty, a następnie z ramienia Szefostwa Artylerii i Służby Uzbrojenia nadzorował budowę stawiacza min ORP „Gryf” w Hawrze (Francja). W 1937 roku był I oficerem artylerii w pierwszych załogach niszczycieli OORP „Grom” i „Błyskawica” oraz zasiadał w komisjach odbioru tych okrętów w Cowes (Wielka Brytania). Od 1938 roku był dowódcą kanonierki ORP „Generał Haller” i dowódcą Oddziału Podchorążych Szkoły Podchorążych Marynarki Wojennej. W 1938 roku w Gdyni ukończył kurs dla kapitanów marynarki przed awansem na oficerów sztabowych. Oddziałem Podchorążych kierował do czasu ewakuacji Szkoły Podchorążych Marynarki Wojennej na Wołyń przed rozpoczęciem II wojny światowej.
Podczas kampanii wrześniowej dowodził początkowo grupą kanonierek i kanonierką ORP „Generał Haller” w dywizjonie minowców, biorąc udział w obronie przeciwlotniczej gdyńskiego portu, osłonie stawiania min morskich na Zatoce Gdańskiej (Operacja „Rurka”) oraz przejściu grupy na Hel. Po wyokrętowaniu załóg kanonierek 3 września objął dowództwo odcinka przeciwdesantowego na cyplu helskim. Od 14 września do zakończenia obrony Wybrzeża dowodził baterią dział wymontowanych w Jastarni z trałowców typu FM. 2 października 1939 roku, po kapitulacji załogi Helu, dostał się do niewoli niemieckiej i przez resztę wojny znajdował się w oflagach: X B Nienburg, XVIII B Spittal i II C Woldenberg. W trakcie przebywania w obozach wykładał artylerię i język rosyjski oraz kierował sekcją rekwizytów teatralnych.
W 1945 roku po wyjściu z oflagu zdecydował się powrócić na Wybrzeże i rozpoczął pracę w Głównym Urzędzie Morskim na stanowisku kapitana portu w Kołobrzegu. Na początku 1946 roku został powołany do służby czynnej w Marynarce Wojennej w Gdyni i wyznaczony dowódcą Flotylli Trałowców. Po pół roku przeniesiono go do Oficerskiej Szkoły Marynarki Wojennej na Oksywiu, gdzie był jej organizatorem, dyrektorem nauk Wydziału Morskiego i p.o. komendanta szkoły. Od 6 marca 1947 roku pełnił funkcję szefa Sztabu Głównego Marynarki Wojennej. W 1949 na krótko objął stanowisko zastępcy dowódcy Marynarki Wojennej do spraw liniowych. 15 listopada 1949 został wyznaczony na stanowisko dowódcy Floty.
Był autorem licznych artykułów o siłach morskich w takich pismach jak "Bellona", "Marynarz Polski", "Polska Zbrojna", czy "Przegląd Morski". W latach 1947–1950 przewodniczył Komitetowi Redakcyjnemu tego ostatniego. Przetłumaczył książkę "Port Artur" Aleksandra Stiepanowa.
20 października 1950 roku został aresztowany przez funkcjonariuszy Głównego Zarządu Informacji MON i poddany brutalnemu, trwającemu dwa lata śledztwu. Formalnie, dowódcą Floty pozostawał do 14 lutego 1951 roku, po czym został przeniesiony do dyspozycji szefa Departamentu Personalnego MON. Z dniem 22 listopada 1951 roku został przeniesiony do rezerwy.
Został objęty procesem tzw. grupy kierownictwa konspiracji Marynarki Wojennej (sprawę tę nazywano także „spiskiem komandorów”).
21 lipca 1952 roku Najwyższy Sąd Wojskowy w Warszawie pod przewodnictwem Piotra Parzenieckiego skazał go na podstawie artykułu 86 § 1, 2 KK WP oraz artykułu 7 w związku z artykułem 15 § 2 małego kodeksu karnego na karę śmierci z utratą praw na zawsze i przepadkiem mienia.
Wraz z nim skazani zostali w tym samym procesie: na karę śmierci kmdr por. Robert Kasperski (ułaskawiony), kmdr por. Zbigniew Przybyszewski, kmdr Jerzy Staniewicz i kmdr Marian Wojcieszek (ułaskawiony), na karę dożywotniego więzienia: kmdr por. Kazimierz Kraszewski oraz kmdr por. Wacław Krzywiec. Prezydent Bierut nie skorzystał wobec niego z prawa łaski. Wyrok na nim wykonano w Więzieniu Mokotowskim w Warszawie 16 grudnia 1952 roku. Jego zwłoki zostały przez organa bezpieczeństwa publicznego potajemnie pogrzebane na tzw. „Łączce” na terenie Cmentarza Wojskowego na Powązkach w Warszawie.
Decyzją z 24 kwietnia 1956 Naczelny Sąd Wojskowy wznowił postępowanie i uchylił wyrok z 1952, stwierdzając całkowitą niewinność skazanych. Raport Komisji Mazura wymienia go z nazwiska jako bezzasadnie skazanego na śmierć.
Identyfikacja.
28 lutego 2014 roku, podczas uroczystości w Belwederze z udziałem prezydenta RP Bronisława Komorowskiego, Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej ogłosiły, że zidentyfikowano szczątki Stanisława Mieszkowskiego wśród ofiar pomordowanych przez organa bezpieczeństwa publicznego w latach 1945–1956, pochowanych w Kwaterze na Łączce przy murze cmentarnym Cmentarza Wojskowego na Powązkach w Warszawie. Identyfikację szczątków odnalezionych na kwaterze "Ł" przeprowadzono w ramach Projektu Poszukiwań Miejsc Pochówku i Identyfikacji Ofiar Totalitaryzmów Polskiej Bazy Genetycznej Ofiar Totalitaryzmów.
Uczczenie pamięci.
W 1984 roku poświęcono tablicę pamięci kmdr. Stanisława Mieszkowskiego w kościele św. Michała Archanioła w Gdyni-Oksywiu. W 2003 imieniem komandora nazwano skwer w Kołobrzegu, a w 2007 odsłonięto tam także jego pomnik, autorstwa rzeźbiarza Romualda Wiśniewskiego. Na tablicy umieszczonej na pomniku, podpisanej przez Ligę Morską i Rzeczną, nie ujawniono faktu, że Mieszkowski został niewinnie stracony. Ulice noszące imię Komandora Stanisława Mieszkowskiego znajdują się w Gdyni i Piotrkowie Trybunalskim.
22 stycznia 2016 roku Prezydent RP Andrzej Duda, na wniosek Ministra Obrony Narodowej Antoniego Macierewicza, mianował go pośmiertnie kontradmirałem, jako „Żołnierza Wyklętego”.
16 grudnia 2017 odbył się uroczysty, państwowy pogrzeb kontradmirała Stanisława Mieszkowskiego oraz kontradmirała Jerzego Staniewicza i komandora Zbigniewa Przybyszewskiego. Pochowani zostali na Cmentarzu Marynarki Wojennej w Gdyni-Oksywiu w Kwaterze Pamięci.

</doc>
<doc id="568837" url="https://pl.wikipedia.org/wiki?curid=568837" title="Miodrag Jesić">
Miodrag Jesić



</doc>
<doc id="568840" url="https://pl.wikipedia.org/wiki?curid=568840" title="Bitwa pod Herbsthausen">
Bitwa pod Herbsthausen

Bitwa pod Herbsthausen (znana także jako bitwa pod Mergentheim lub bitwa pod Marienthal-Herbsthausen) – starcie zbrojne, które miało miejsce 5 maja 1645 roku podczas wojny trzydziestoletniej.
Bitwa została stoczona przez armię cesarską dowodzoną przez von Mercy'ego i de Wertha a armią francuską dowodzoną przez de Turenne'a. Druzgocąca klęska armii francuskiej – ok. 1/3 francuskich żołnierzy trafiło do cesarskiej niewoli.

</doc>
<doc id="568842" url="https://pl.wikipedia.org/wiki?curid=568842" title="Park Krajobrazowy Promno">
Park Krajobrazowy Promno

Park Krajobrazowy Promno – park krajobrazowy w województwie wielkopolskim, powstał w 1993. Ponad 87% parku znajduje się w gminie Pobiedziska. Celem jego utworzenia była ochrona krajobrazu polodowcowego morenowego i lasów o bardzo bogatym i zróżnicowanym podszyciu krzewów i bylin. Jest to jeden z najmniejszych parków krajobrazowych w Polsce i Wielkopolsce. W najciekawszych przyrodniczo miejscach utworzono rezerwaty przyrody: Jezioro Drążynek, Jezioro Dębiniec, Las Liściasty w Promnie i Okrąglak.
Położenie.
Park położony jest w województwie wielkopolskim, powiecie poznańskim w gminie Pobiedziska oraz w gminie Kostrzyn. Rozciąga się na północny wschód od Cybiny i południe od Pobiedzisk oraz na północny zachód od drogi S5.
Wody.
Na terenie parku znajdują się dwa kanały wodne: Czachurski i Szkutelniak; oraz osiem jezior: Dębiniec, Brzostek, Wójtostwo, Drążynek, Dobre, Kazanie, Grzybionek, Jeziórko.
Fauna i flora.
Fauna.
Obszar zamieszkują gatunki zwierząt uznane w dyrektywie siedliskowej za ważne dla całej Wspólnoty Europejskiej. Są to: bocian czarny, bóbr europejski, kumak nizinny, traszka grzebieniasta, zatoczek łamliwy, a także żuraw.
Flora.
W lasach północnej i zachodniej części parku dominuje sosna zwyczajna, natomiast w części południowo-wschodniej przeważają drzewa liściaste: grab pospolity, dąb szypułkowy, klon zwyczajny, jawor, klon polny, jesion wyniosły i brzoza. Podszyt tworzą: leszczyna, głóg, bez czarny, śliwa tarnina, dereń świdwa, wawrzynek wilczełyko, kruszyna, kalina.
Formy ochrony przyrody.
Cały obszar parku należy do programu Natura 2000
Rezerwat Jezioro Drążynek.
Największe skupisko kłoci wiechowatej w Wielkopolsce. Z rzadkich roślin występują tu gatunki torfowiskowe, m.in. rosiczka okrągłolistna i długolistna, reliktowy mech glacjalny (mokradłosz).
Rezerwat Jezioro Dębiniec.
Razem z otaczającymi go torfowiskami i lasem rozciąga się na powierzchni 37,08 ha. Bogatą roślinność torfowisko-łąkową tworzą m.in. rosiczki, żurawina, tłustosz, wełnianka i skrzypy.
Rezerwat Las Liściasty w Promnie.
Dębowo-grabowy las liściasty w Promnie o powierzchni ok. 6 ha. Obok atrakcyjnego drzewostanu występuje tu bogate runo, które tworzą m.in. gajowiec żółty, przylaszczka pospolita, miodunka ćma, kokorycz pusta i groszek wiosenny.
Rezerwat Okrąglak.
Został utworzony w celu ochrony fragmentu Jezior Babskich z jeziorkiem Okrąglak.
Zagrożenia.
Interesujący krajoznawczo obszar parku jest zagrożony dewastacją wynikającą z turystyki pieszej. Zachowanie turystów powoduje ubożenie flory w rezerwatach. Teren jest również wykorzystywany przez quady i motory, których hałas płoszy zwierzęta.
Turystyka.
Inne możliwości rekreacji.
Przez teren parku przebiegają trzy ścieżki do nordic walkingu:

</doc>
<doc id="568843" url="https://pl.wikipedia.org/wiki?curid=568843" title="Cmentarz żydowski w Katowicach">
Cmentarz żydowski w Katowicach

Cmentarz żydowski w Katowicach − cmentarz znajdujący się przy ul. Kozielskiej 16, w dzielnicy Śródmieście.
W 1868 katowicka gmina żydowska kupiła od Josefa Ludnowskiego, za 480 talarów, teren pod nowy cmentarz − były to 3 morgi ziemi. Cmentarz został otwarty w 1869. Jego teren powiększono w 1927. Podczas II wojny światowej Niemcy zdewastowali cmentarz. Przywozili tu zwłoki zamordowanych obrońców Katowic. Po zakończeniu wojny, dokonano kolejnego rozszerzenia terenu cmentarza (w 1945). Cmentarz jest otoczony murowanym ogrodzeniem. Na powierzchni 1,1 ha zachowało się około 1400 nagrobków.
Pierwszą osobą pochowaną na tym cmentarzu był czteroletni Carl Munzer. Na cmentarzu pochowani są członkowie takich rodów jak Goldstein, Glaser, Schalscha. W 1890 przebudowano dom pogrzebowy, a obok wzniesiono budynek Bractwa Pogrzebowego z mieszkaniem dla stróża.
Na cmentarzu znajduje się pomnik poświęcony ofiarom Holokaustu. Ma formę szerokiego ołtarza. Na stelach, wieńczących mensę, umieszczone są polsko-hebrajskie inskrypcje. Na mensie są tablice, upamiętniające sześć rodzin, które wymordowali Niemcy w czasie II wojny światowej. Na mensie zlokalizowano dwa znicze stojące.
Cmentarz został wpisany do rejestru zabytków 29 października 1990 (nr rej.: A/1414/90). Granice ochrony obejmują: teren cmentarza, nagrobki, budynek pogrzebowy, budynek bractwa pogrzebowego, ogrodzenie z bramą kutą.

</doc>
<doc id="568844" url="https://pl.wikipedia.org/wiki?curid=568844" title="Gazeta Zielonogórska">
Gazeta Zielonogórska

Gazeta Zielonogórska – regionalny dziennik wydawany w Zielonej Górze w latach 1952–1975. Od 1 lipca 1975 roku wydawany jako „Gazeta Lubuska”. W latach 1998–2015 wznowiony jako tytuł internetowy dostępny pod adresem www.zielonogorska.pl

</doc>
<doc id="568849" url="https://pl.wikipedia.org/wiki?curid=568849" title="Laurin &amp; Klement - Škoda 110">
Laurin &amp; Klement - Škoda 110

Laurin &amp; Klement - Škoda 110 – samochód osobowy wytwarzany w latach 1925–1929 przez przejęte przez firmę Škoda zakłady Laurin &amp; Klement w Mladá Boleslav.
Laurin &amp; Klement - Škoda 110 jako pierwszy pojazd wytwarzany w czechosłowackim wówczas Mladá Boleslav przekroczył granicę 1000 wyprodukowanych egzemplarzy. 
Łącznie wytworzono 2985 sztuk tych pojazdów, z czego 435 w latach 1925 - 1927 (1. i 2. seria) i 2550 w latach 1926 - 1929 (3. - 10. seria).

</doc>
<doc id="568850" url="https://pl.wikipedia.org/wiki?curid=568850" title="Magdalena Czerwińska">
Magdalena Czerwińska

Magdalena Czerwińska (ur. 1978 w Toruniu) – polska aktorka filmowa i teatralna, pracująca w Teatrze Dramatycznym w Warszawie.
Życiorys.
Jest absolwentką V Liceum Ogólnokształcącego w Toruniu oraz krakowskiej PWST. W okresie licealnym Magdalena Czerwińska grała m.in. z Joanną Koroniewską, Alicją Rapsiewicz i Piotrem Głowackim w toruńskim "Spiętym Teatrze Spinaczy", później w "Studio P."
Ze związku z Grzegorzem Pressem ma syna Kosmę (2008)
Nagrody i wyróżnienia.
W 2009 roku Czerwińska została nagrodzona Flisakiem, jedną z najważniejszych nagród Międzynarodowego Festiwalu Filmowego Tofifest. W tym samym roku została nominowana do Nagrody im. Zbyszka Cybulskiego, przeznaczonej dla „młodych aktorów, wyróżniających się wybitną indywidualnością”, za rolę w filmie "Demakijaż".
W roku 2011 Czerwińska została po raz drugi nominowana do Nagrody im. Zbyszka Cybulskiego, tym razem za rolę w filmie "Kret".

</doc>
<doc id="568851" url="https://pl.wikipedia.org/wiki?curid=568851" title="Uniwersytet Autonomiczny w Barcelonie">
Uniwersytet Autonomiczny w Barcelonie

Uniwersytet Autonomiczny w Barcelonie (, ) – jedna z ważniejszych uczelni w Barcelonie, Katalonii. Istnieje od 1968 roku. 
Uniwersytet znajduje się około 40 minut jazdy kolejką ze stacji Plaça de Catalunya w centrum Barcelony w miejscowości Cerdanyola del Vallès.

</doc>
<doc id="568852" url="https://pl.wikipedia.org/wiki?curid=568852" title="Inverness Caledonian">
Inverness Caledonian



</doc>
<doc id="568856" url="https://pl.wikipedia.org/wiki?curid=568856" title="Belle-Île">
Belle-Île

Belle-Île lub Belle-Île-en-Mer ("ar Gerveur" w języku bretońskim, "Guedel" w nowobretońskim) – francuska wyspa przy wybrzeżu Bretanii, w departamencie Morbihan, największa z bretońskich wysp. Leży 14 km od półwyspu Quiberon. Ma powierzchnię 83,76 km², a zamieszkuje ją 4735 stałych mieszkańców (1999).
Populacja wyspy gwałtownie rośnie latem, gdyż wiele domów na wyspie pełni funkcję "drugiego domu" i jest zamieszkiwana jedynie w sezonie.
Na wyspie rozwinęła się rybołówstwo oraz turystyka.
Administracyjnie wyspa tworzy kanton Belle-Île, podzielony na 4 gminy:
Geografia.
Wyspa ma 17 km długości i 7 km szerokości, jej średnia wysokość to 40 m n.p.m. Wybrzeże jest różnorodne, od stromych i niebezpiecznych klifów na północnym wschodzie, poprzez "Côte Sauvage" ("Dzikie Wybrzeże") po spokojne piaszczyste plaże (największa "les Grands Sables" ("Wielkie piaski")) i porty jachtowe na północno-wschodnim krańcu. Klimat wyspy jest oceaniczny, z mniejszą ilością opadów i łagodniejszymi zimami niż na kontynencie.
Dwa główne porty to Le Palais i Sauzon. Niegdyś wyspę porastały gęste lasy, lecz przerzedziły się mocno z powodu niewykorzystywania obszaru wyspy do celów rolniczych.
Historia.
Belle Île oddzieliła się od stałego lądu około 6000 roku p.n.e., wcześniej niż sąsiednie wyspy Houat i Hœdic. Archeologiczne odkrycia pochodzące z epoki brązu sugerują, że wyspa była wówczas licznie zamieszkiwana, prawdopodobnie w związku z wyprawami morskimi. W IX w. wyspa należała do hrabstwa Kornwalii. 

</doc>
<doc id="568858" url="https://pl.wikipedia.org/wiki?curid=568858" title="Cmentarz żydowski w Opolu">
Cmentarz żydowski w Opolu

Cmentarz żydowski w Opolu – kirkut społeczności żydowskiej, znajduje się przy ul. Granicznej w Opolu.
Historia.
Został założony na terenie Nowej Wsi Królewskiej w 1822, to jest w dziesięć lat po powstaniu w tym mieście gminy żydowskiej. Wcześniej mieszkający w Opolu Żydzi zmuszeni byli do korzystania z cmentarza mieszczącego się na terenie Białej Prudnickiej, która była siedzibą ich macierzystej gminy. Gdy w 1812 doszło do równouprawnienia Żydów na Śląsku, społeczność żydowska w Opolu liczyła 48 osób. W tymże roku przedstawiciele 12 rodzin żydowskich założyli samodzielną gminę i rozpoczęli starania o uruchomienie własnego cmentarza i synagogi. 3 lipca 1816 Magistrat Opola wyraził zgodę na urządzenie cmentarza żydowskiego z zaleceniem jego lokalizacji poza miastem. Propozycja gminy żydowskiej na umiejscowienie cmentarza w odległości 2,5 km na południe od ówczesnych granic miasta uzyskała akceptację władz dnia 16 lutego 1817 Magistrat Opola wydał wówczas zgodę na zakup od rolnika Józefa Kurpiersa terenu mieszczącego się na gruntach wsi Nowa Wieś Królewska. Pierwszego pogrzebu na opolskim cmentarzu żydowskim dokonano jesienią 1821, kiedy to pochowano na nim nauczyciela Gimpela Poznera. Nastąpiło to jeszcze przed oficjalnym otwarciem cmentarza, które odbyło się w 1822 r. Ówczesny cmentarz był niewielki, zajmował teren obecnej kwatery I, tj. ok. 0,12 ha. W 1866 od rolnika B. Dudy odkupiono 0,43 ha i utworzono kwaterę II, a na przełomie XIX i XX wieku dołączono III kwaterę.
W okresie międzywojennym cmentarz znowu się zapełnił i gmina żydowska kupiła od miasta działkę na cmentarzu komunalnym na Półwsi, jednak trzy lata później musiała odsprzedać jej połowę pod kwatery wojskowe, a w 1939 również resztę.
Ostatni pochówek na opolskim kirkucie odbył się w 1940 roku. II wojna światowa nie przyniosła wielu zniszczeń. Po wojnie cmentarz przejęła gmina żydowska z Wrocławia i zatrudniła dozorcę oraz wyremontowała dom pogrzebowy. Po 1957, kiedy zmarł opiekun nekropolii, zaczął on niszczeć. W 1963 cmentarz oficjalnie zamknięto. W 1969 r. oddzielono z cmentarza część terenu od ul. Józefa Walecki z domem przedpogrzebowym, kostnicą i mieszkaniem stróża. Po ich zburzeniu wybudowano tam budynek mieszkalny oraz warsztaty. W latach 1976–1977 wybudowano południową i zachodnią część murowanego ogrodzenia oraz nową bramę wejściową od strony ul. Granicznej.
Na powierzchni 0,3 hektara zachowało się około 150 nagrobków, z których najstarszy pochodzi z 1840 roku (Margaliot Schnitzer, babka Emina Paszy). Cmentarz jest swoistym panteonem opolskich Żydów. Spoczywają na nim obok siebie rabini, kupcy, lekarze, aptekarze, adwokaci, przedsiębiorcy. W kwaterze nr I dominują tradycyjne macewy z inskrypcjami w języku hebrajskim, w kwaterze II więcej jest płyt nagrobnych z napisami hebrajsko-niemieckimi lub tylko niemieckimi. Materiałem budowlanym jest biały marmur nieżyłkowy, granit szary i czarny, w mniejszych ilościach czarny bazalt, a te najmłodsze wykonano z materiałów sztucznych.
W sierpniu 2005 roku z inicjatywy Fundacji Ochrony Dziedzictwa Żydowskiego w Polsce grupa młodzieży z Niemiec, Izraela i Polski przeprowadziła prace porządkowe na cmentarzu w Opolu.

</doc>
<doc id="568859" url="https://pl.wikipedia.org/wiki?curid=568859" title="Parcele Mazowieckie">
Parcele Mazowieckie



</doc>
<doc id="568861" url="https://pl.wikipedia.org/wiki?curid=568861" title="Karta Wenecka">
Karta Wenecka

Karta Wenecka (pełna nazwa: "Międzynarodowa Karta Konserwacji i Restauracji Zabytków i Miejsc Zabytkowych") – międzynarodowa konwencja określająca zasady konserwacji i restauracji zabytków architektury. Przyjęta została w 1964 przez II Międzynarodowy Kongres Architektów i Techników Zabytków w Wenecji. Karta Wenecka kontynuuje i precyzuje zasady ochrony zabytków zawarte w Karcie Ateńskiej. Ze strony polskiej Kartę podpisał prof. Jan Zachwatowicz.
Historia i idee.
Razem z rosnącą świadomością wartości zabytkowych budynków, w dwudziestowiecznej Europie powstała potrzeba zorganizowania grupy specjalistów zajmujących się konserwacją architektury, a również skodyfikowania podstawowych zasad dotyczących prac projektowych związanych z zabytkami. W celu ustalenia tych zasad, w 1931 roku zwołana została Konferencja Ateńska, na której spisano zasady znane jako Karta Ateńska. 
I Międzynarodowy Kongres.
W roku 1957 konserwatorzy architektury zebrali się w Paryżu na I Międzynarodowym Kongresie Architektów i Techników Zabytków. Ustalono wówczas, że sama strategia tworzenia rejestrów zabytków nie jest wystarczająca - należy również zadbać o ochronę otoczenia zabytku oraz o utrwalenie jego kulturalnego znaczenia. W czasie I Kongresu ustalono, że:
II Międzynarodowy Kongres.
Kolejna konferencja, znana jako II Międzynarodowy Kongres Architektów i Techników Zabytków w Wenecji, odbył się w 1964 roku. W trakcie kongresu przyjęto dwa dokumenty, w pierwszym z nich, nazwanym Kartą Wenecką, ustalono pięć podstawowych zasad i pojęć dotyczących konserwacji:
Karta Wenecka pozostaje do dziś zbiorem podstawowych wytycznych przy pracach nad budynkami o wartości historycznej. Jej założenia były w późniejszych latach rozszerzane i adaptowane do współczesnych problemów, jednak podstawowe założenia, takie jak ochrona oryginalnej substancji i otoczenia budynku, pozostają priorytetem wszelkich prac konserwatorskich. W trakcie II Kongresu powołano też Międzynarodową Radę Ochrony Zabytków i Miejsc Historycznych (ICOMOS).

</doc>
<doc id="568864" url="https://pl.wikipedia.org/wiki?curid=568864" title="Gymnadenia conopea">
Gymnadenia conopea



</doc>
<doc id="568866" url="https://pl.wikipedia.org/wiki?curid=568866" title="Wirgiliusz Gryń">
Wirgiliusz Gryń

Wirgiliusz Gryń (ur. 9 czerwca 1928 na Mydlicach, zm. 3 września 1986 w Warszawie) – polski aktor filmowy i teatralny.
Życiorys.
Karierę rozpoczynał w Sosnowcu i Katowicach, gdzie był najczęściej statystą. Z czasem zaczął grywać poważniejsze role w różnych teatrach. W 1952 ukończył studia w Państwowej Szkole Reżyserów Teatrów Niezawodowych, w 1958 zdał aktorski egzamin eksternistyczny. W Warszawie należał do zespołu pieśni i tańca. W latach 1952–1955 występował w Teatrze Dolnośląskim w Jeleniej Górze, 1955–1957 w Teatrze im. Bogusławskiego w Kaliszu, 1957–1959 w Teatrze Dramatycznym w Koszalinie, w latach 1959–1962 w Teatrze im. Aleksandra Fredry w Gnieźnie, 1962–1964 w Teatrze w Zielonej Górze, 1964–1973 w Teatrze Polskim w Poznaniu. Od 1975 był aktorem Teatru im. Jaracza w Łodzi.
W filmie zadebiutował w 1963. Jego najbardziej znaną rolą była postać towarzysza Jasińskiego z serialu "Dom". Często obsadzany w rolach „dobrych komunistów”. Zagrał ponad 100 ról w filmach, ale często epizodycznych.
W 1970 poślubił Elżbietę Janczyszyn. Został pochowany na Cmentarzu Komunalnym na Dołach w Łodzi (kwatera XXXII, rząd 5, grób 10).

</doc>
<doc id="568867" url="https://pl.wikipedia.org/wiki?curid=568867" title="Swiss Super League">
Swiss Super League

Raiffeisen Super League – najwyższa w hierarchii klasa męskich ligowych rozgrywek piłkarskich w Szwajcarii i Liechtensteinie, będąca jednocześnie najwyższym szczeblem centralnym (I poziom ligowy), utworzona w 1897 roku i zarządzana przez Swiss Football League (SFL), a wcześniej przez Szwajcarski Związek Piłki Nożnej (SFV/ASF). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Szwajcarii, zaś najsłabsze drużyny są relegowane do Swiss Challenge League (II ligi szwajcarskiej).
Historia.
Mistrzostwa Szwajcarii w piłce nożnej rozgrywane są od 1897 roku. Niejednokrotnie zmieniał się format rozgrywek. W 2003 została założona Super League, rozgrywki której wystartowały po raz pierwszy w sezonie 2003/04.
Poprzednie nazwy:
W Lidze Szwajcarskiej za każde zdobyte 10 mistrzostw przyznawana jest złota gwiazda, którą klub może umieścić nad herbem.
System rozgrywek.
Obecny format ligi zakładający brak podziału na grupy obowiązuje od sezonu 1933/34.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2003/04 w lidze występuje 10 zespołów. W przeszłości liczba ta wynosiła od 7 do 16. Drużyna zwycięska za wygrany mecz otrzymuje 3 punkty (do sezonu 1994/95 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Szwajcarii w piłce nożnej. Mistrz Szwajcarii oraz druga drużyna zdobywa prawo gry w eliminacjach do Ligi Mistrzów UEFA. Trzecia oraz czwarta drużyna zdobywają możliwość gry w Lidze Europy UEFA. Również zwycięzca Pucharu Szwajcarii startuje w fazie grupowej Lidze Europy lub, w przypadku, w którym zdobywca krajowego pucharu zajmie miejsce w czołowej dwójce ligi – możliwość gry w eliminacjach do Ligi Europy otrzymuje również piąta drużyna klasyfikacji końcowej. Zajęcie ostatniego miejsca wiąże się ze spadkiem drużyny do Challenge League.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Szwajcarii zostało do tej pory zdobyte przez 20 różnych drużyn.
Stan po sezonie 2021/22.
Mistrzostwa według kantonów:
Niemieckojezyczne - 74+1
Francuskojęzyczne - 33+1
Włoskojezyczne - 4

</doc>
<doc id="568868" url="https://pl.wikipedia.org/wiki?curid=568868" title="I Liceum Ogólnokształcące im. Jana Kasprowicza">
I Liceum Ogólnokształcące im. Jana Kasprowicza



</doc>
<doc id="568869" url="https://pl.wikipedia.org/wiki?curid=568869" title="Sieć 34">
Sieć 34

Sieć 34 – w całości polska sieć handlowa, mająca na celu rozwój polskiego handlu, wsparcie rodzimego przemysłu i ochronę konsumentów. Sieć ta istnieje od 1996 roku. Jest to ogólnopolska organizacja niezależnych handlowców branży spożywczej działających pod własną marką Sieć 34, skupiający rodzimy kapitał. 

</doc>
<doc id="568870" url="https://pl.wikipedia.org/wiki?curid=568870" title="I LO w Raciborzu">
I LO w Raciborzu



</doc>
<doc id="568873" url="https://pl.wikipedia.org/wiki?curid=568873" title="Škoda 110">
Škoda 110



</doc>
<doc id="568874" url="https://pl.wikipedia.org/wiki?curid=568874" title="Lennart Torstensson">
Lennart Torstensson

Lennart Torstenson (ur. 17 sierpnia 1603 na dworze Forstena w Västergötlandzie, zm. 7 kwietnia 1651 w Sztokholmie) – wódz szwedzki z czasów wojny trzydziestoletniej.
Życiorys.
Był zarówno wodzem, jak i wojskowym inżynierem, synem Torstena Lennartsona, komendanta twierdzy Älvsborg i Märty Nilsdotter.
W wieku 15 lat został jednym z paziów króla Gustawa Adolfa i obecny był podczas kampanii w Prusach 1628–1629. Podczas jednej z bitew król wysłał z rozkazem Torstenssona, który w drodze zwrócił uwagę, że nieprzyjaciel zmienił swój szyk – co widząc, samowolnie zmienił królewskie rozkazy dla oficerów. Kiedy Gustaw Adolf też zauważył zmianę szyku wojsk nieprzyjacielskich i dowiedział się od pazia o zmianie rozkazów, początkowo wpadł w gniew, później jednak oznajmił: "Lennart, twój czyn mógł cię kosztować życie, ale doszedłem do wniosku, że może bardziej pasujesz do roli generała niż pazia na królewskim dworze". W kilka lat później, Torstensson w 1629 został naczelnym dowódcą szwedzkiej artylerii, która pod jego kierownictwem odegrała istotną rolę w zwycięstwach pod Breitenfeld i nad rzeką Lech (15 kwietnia 1632), m.in. stosując nawałę ogniową i ogień zaporowy artylerii podczas przeprawy przez Lech. W 1632 został wzięty do niewoli pod Alte Veste i blisko rok przebywał w zamknięciu w Ingolstadt. Pod wodzą Johana Banéra wyróżnił się w bitwie pod Wittstock (1636) i podczas energicznej obrony Pomorza w latach 1637–1638, a także w bitwie pod Chemnitz w 1638 oraz podczas wyprawy na Czechy w 1639. Choroba, której nabawił się w trakcie niewoli, zmusiła go do powrotu do Szwecji w 1641, gdzie został członkiem Rady Królewskiej.
Generalissimus.
Nagła śmierć Banéra w maju 1641 spowodowała wezwanie Torstenssona do Niemiec, gdzie został generalissimusem szwedzkich sił w Niemczech oraz gubernatorem szwedzkiego Pomorza ("Generalguvernör i Pommern"). W tym samym roku otrzymał również rangę feldmarszałka.
W 1642 maszerował przez Brandenburgię i Śląsk na Morawy, zdobywając po drodze wszystkie znaczące twierdze. Powracając przez Saksonię, niemal unicestwił armię cesarską w drugiej bitwie pod Breitenfeld (23 października 1642).
W 1643 najechał Morawy po raz drugi, lecz wkrótce został wezwany z powrotem dla przeprowadzenia inwazji na Danię, gdzie jego szybka i niespodziewana interwencja sparaliżowała duńską obronę na lądzie (choć jego sytuacja w Jutlandii była przez pewien czas utrudniona wskutek zagrożenia zręcznymi manewrami floty duńskiej dowodzonej przez samego Chrystiana IV).
W 1644 poprowadził swą armię po raz trzeci w głąb Niemiec i rozgromił armię cesarską w bitwie pod Jüterbogiem w Brandenburgii 21 listopada 1644. Następnie przedarł się do Czech i 24 lutego 1645 wygrał bitwę pod Jankowem, co otworzyło mu drogę na Wiedeń. Mimo uchwycenia przyczółka mostowego na Dunaju, jego wyczerpana armia nie była w stanie kontynuować działań. Ponadto zimą 1645 unieruchomiła go zaawansowana podagra, co ostatecznie zmusiło go do rezygnacji z dowództwa i powrotu do kraju latem 1646.
W 1647 uzyskał tytuł hrabiego Ortali. W latach 1648–1651 jako generał gubernator zarządzał zachodnimi prowincjami Szwecji. Po śmierci uroczyście pochowano go w kościele Riddarholmskyrkan – Panteonie wybitnych Szwedów.
Cechowała go niesłychana i nieobliczalna szybkość działania, choć często musiał dowodzić niesiony w lektyce, ze względu na chorobę nie pozwalającą mu dosiąść konia. Dowodząc artylerią, starał się wykorzystać ówczesną wiedzę naukową dla wyzyskania optymalnej skuteczności jej ognia na polu bitwy. Był także znakomitym inżynierem wojskowym.

</doc>
<doc id="568878" url="https://pl.wikipedia.org/wiki?curid=568878" title="Total Club Manager 2003">
Total Club Manager 2003

Total Club Manager 2003 – strategiczno-sportowa gra komputerowa. 
Gracz wciela się w trenera piłkarskiego. Na początku rozdziela punkty zdolności pomiędzy kilka cech trenerskich. Grając, wypełnia różne cele, na przykład wygrywa kilka meczów z rzędu i awansuje na wyższe poziomy doświadczenia. Przed podjęciem pracy gracz negocjuje długość kontraktu, wysokość gaży i zadania do spełnienia. Jeśli warunki umowy zostają złamane, dostaje wysokie odszkodowanie. Ważne są kontakty z prasą i zaufanie kibiców.
Gra liczy 34 lig, 20 tysięcy piłkarzy i 40 tysięcy juniorów.

</doc>
<doc id="568881" url="https://pl.wikipedia.org/wiki?curid=568881" title="Osorno">
Osorno

Osorno – miasto w Chile, w regionie Los Lagos, przy autostradzie panamerykańskiej, około 100 km na północ od Puerto Montt. Stolica prowincji Osorno. W 2013 r. miasto liczyło 162 238 mieszkańców.
Osorno zostało założone w 1568 roku, lecz dwukrotnie uległo zniszczeniu w wyniku konfliktu Chile z Araukanami.
W mieście rozwinął się przemysł spożywczy oraz drzewny.

</doc>
<doc id="568884" url="https://pl.wikipedia.org/wiki?curid=568884" title="I Liceum Ogólnokształcące w Raciborzu">
I Liceum Ogólnokształcące w Raciborzu



</doc>
<doc id="568889" url="https://pl.wikipedia.org/wiki?curid=568889" title="Królewskie Gimnazjum Ewangelickie w Raciborzu">
Królewskie Gimnazjum Ewangelickie w Raciborzu

Królewskie Gimnazjum Ewangelickie w Raciborzu – placówka, która funkcjonowała w latach 1819–1945, wykształciła wielu wybitnych ludzi.
Historia.
Królewskie Ewangelickie Gimnazjum Męskie powstało w czerwcu 1819 roku na mocy dekretu Fryderyka Wilhelma III, była najstarszą ze szkół średnich w Raciborzu i jedną z pierwszych na terenie Śląska.
Obecnie tradycje gimnazjum kultywuje I Liceum Ogólnokształcące im. Jana Kasprowicza w Raciborzu, zaś w budynku po gimnazjum siedzibę ma Zespół Szkół Ekonomicznych.

</doc>
<doc id="568891" url="https://pl.wikipedia.org/wiki?curid=568891" title="Barca">
Barca



</doc>
<doc id="568892" url="https://pl.wikipedia.org/wiki?curid=568892" title="Barça">
Barça



</doc>
<doc id="568893" url="https://pl.wikipedia.org/wiki?curid=568893" title="Belle Ile">
Belle Ile



</doc>
<doc id="568894" url="https://pl.wikipedia.org/wiki?curid=568894" title="Cmentarze żydowskie w Gdańsku">
Cmentarze żydowskie w Gdańsku

W Gdańsku istniały trzy cmentarze żydowskie, z których pozostały dwie nieczynne nekropolie. Większa znajduje się przy ul. Cmentarnej (opodal katolickiego cmentarza Salvator Nowy), a mniejsza przy ul. Traugutta na Królewskim Wzgórzu (w okolicach Świętej Studzienki).
Cmentarz przy Grodzisku.
Powstał w czasach krótkiego osadnictwa Żydów (lata 1709-1740) w śródmiejskim rejonie Grodziska. Dokładna lokalizacja cmentarza nie jest znana. Był czynny w latach 1710-1730 i następnie w czasach napoleońskich (od 1807 roku), kiedy chowano na nim poległych w walkach, początkowo pochowanych na przykład w przydomowych ogródkach. Cmentarz został zlikwidowany w 1840 roku podczas rozbudowy umocnień Grodziska. Szczątki zmarłych zostały ekshumowane i przeniesione na cmentarz żydowski w obecnej dzielnicy Chełm. 
Cmentarz na Chełmie.
Zabytkowy (nr rej. 904 z 3 października 1984) cmentarz żydowski ("Jüdischer Friedhof") na tzw. Żydowskiej Górce w Chełmie (przed 1945 rokiem noszącym nazwę "Stolzenberg") został założony w paśmie wzgórz morenowych najpóźniej w drugiej połowie XVI wieku. Pierwsza historyczna wzmianka o nim pochodzi z 1694 roku. Chełm był ówcześnie samodzielną wsią, a od 1773 roku oddzielnym miastem. W 1814 roku Chełm został przyłączony do Gdańska. Jest to najstarsza i największa żydowska nekropolia na Pomorzu oraz jedno z najstarszych miejsc pochówku Żydów w tej części Europy. Należała do Chewra Kadisza (Bractwa Pogrzebowego) gminy wyznaniowej Stare Szkoty. Od połowy XIX wieku była główną nekropolią gdańskich Żydów. Stele nagrobne (macewy) były zwrócone na wschód, w kierunku Jerozolimy i ustawione pionowo.
Cmentarz przetrwał w dobrym stanie II wojnę światową i został zamknięty w 1956 roku. W kolejnych dziesięcioleciach uległ znacznej dewastacji. Został ogrodzony i odrestaurowany w latach 2006-2008. W 2009 roku postawiono nowe macewy na grobach dwóch XVIII-wiecznych rabinów: Elchanana Aschkenasiego i Meira Posnera. W lutym 2016 część nagrobków na cmentarzu została zdewastowana.
Na powierzchni 2,3 hektara zachowało się około 240 nagrobków, z których najstarszy pochodzi z 1841 roku. Nagrobki wykonane są z piaskowca. Posiadają typowe zdobienia i inskrypcje w języku hebrajskim oraz języku niemieckim.
Cmentarz na Królewskim Wzgórzu.
W XVIII wieku we Wrzeszczu - ówcześnie oddzielnej wsi - osiedlili się Żydzi, którzy nie mogli zamieszkać w granicach miasta Gdańska. Cmentarz żydowski ("Israelitischer Friedhof") na Królewskim Wzgórzu w obecnej dzielnicy Wrzeszcz Górny został założony w połowie XVIII wieku. Niedługo później, w 1814 roku również Wrzeszcz został przyłączony do Gdańska. Cmentarz został mocno zdewastowany podczas wojen napoleońskich. Do 1823 roku cmentarz został zamknięty, następnie przeprowadzono prace renowacyjne i powiększony cmentarz ponownie otworzono; funkcjonował do stycznia 1939 roku. Na mocy umowy wymuszonej przez nazistowski Senat Wolnego Miasta Gdańska teren na Królewskim Wzgórzu został sprzedany, a w 1942 roku cmentarz zamknięty przez władze nazistowskie. W 1939 roku rozpoczęła się dewastacja i rozgrabianie nekropolii.
Prawdopodobnie w latach siedemdziesiątych XX wieku dziesiątki nagrobków zostały wykorzystane przez okolicznych mieszkańców do budowy kamiennych schodów, prowadzących na przeciwległą stronę Jaśkowej Doliny. Wielu nazywało je „schodami hańby”. Uważano, że pochodziły z cmentarza żydowskiego we Wrzeszczu, jednak po demontażu schodów w 2014 roku okazało się, że były to chrześcijańskie płyty nagrobne.
Na powierzchni 0,35 hektara zachowało się 7 nagrobków, z których najstarszy pochodzi z 1823. Cmentarz nie jest ogrodzony.

</doc>
<doc id="568896" url="https://pl.wikipedia.org/wiki?curid=568896" title="Belle-Ile">
Belle-Ile



</doc>
<doc id="568897" url="https://pl.wikipedia.org/wiki?curid=568897" title="Kwarcowe tygrysie oko">
Kwarcowe tygrysie oko

Kwarcowe tygrysie oko – jedna z migotliwych odmian kwarcu, nieprzeźroczysty minerał wykazujący efekt kociego oka, czyli obecność migotliwego pasa przesuwającego się po kamieniu podczas jego obracania w dłoni. Powodują to utleniony krokidolit, tremolit i crossyt w postaci włóknistych wrostków ułożonych w jednym kierunku (to po nich wędruje charakterystyczne lśniące pasmo).
Kwarcowe tygrysie oko zazwyczaj współwystępuje z kwarcowym sokolim okiem czasami też z kwarcowym bawolim okiem, które różnią się od niego stopniem utlenienia wrostków amfiboli.
Właściwości.
Jest minerałem kruchym, nieprzezroczystym, należy do minerałów rzadkich.
Występowanie: RPA – nad rzeką Oranje w masywie Door (eksploatowany od 1876 r., występuje w formie wkładek wśród złupkowanych jaspisów). Australia – Yarra Creek, Namibia, USA, Meksyk, Birma, Indie, Rosja, Ukraina.

</doc>
<doc id="568899" url="https://pl.wikipedia.org/wiki?curid=568899" title="Korčula">
Korčula

Korčula (gr. "Κορκυρα Μελαινα", łac. "Corcyra Nigra", starosł. "Krkar", wł. "Curzola") – górzysta wyspa u wybrzeży Chorwacji, położona w południowej Dalmacji.
Geografia.
Wyspa ma powierzchnię 271,47 km². Jej długość wynosi 46,8 km; a szerokość 5,3 do 7,8 km. Długość linii brzegowej wynosi 190,7 km. Najwyższe szczyty to Klupca o wysokości 568 m n.p.m. i Kom 510 m n.p.m. Wyspa porośnięta jest roślinnością śródziemnomorską (makią).
Korčulę zamieszkuje ok. 17 tys. osób, a największe miejscowości to:
Historia.
Legenda głosi, że wyspa została odkryta przez Antenora w dwunastym wieku przed naszą erą, który według innej legendy uznawany jest również za założyciela Patavium (Padwa).
Pierwszymi osadnikami tejże wyspy byli ludzie z epoki mezolitu i neolitu. Potwierdzają to wykopaliska w Vela Spila i jaskinia Jakas niedaleko miejscowości Zrnovo.
Kolejnym ludem, który postanowił owe tereny zasiedlić, byli Ilirowie. Przyjmuje się, że Ilirowie pojawili się na Bałkanach około 1000 lat p.n.e. Byli oni na wpół koczowniczymi ludźmi, żyjącymi z uprawy roli. Na wyspie zostały znalezione liczne kamienne budynki i fortece pozostawione przez Ilirów.
W VI wieku p.n.e. powstała tam kolonia Greków z Korfu (starożytnej Kerkyry). Grecy nazwali ją „Czarną Kerkyrą” na cześć ich ojczyzny oraz gęstych lasów sosnowych znajdujących się na wyspie.
Greckie artefakty, np. nagrobki wyrzeźbione w marmurze, można znaleźć w miejskim muzeum w Korčuli. Kamienna inskrypcja znaleziona w Lumbardzie, która jest równocześnie najstarszym kamiennym zabytkiem w Chorwacji, mówi, że w trzecim wieku p.n.e. greccy osadnicy z miasta Issa (wyspa Vis) założyli na wyspie inną kolonię. Obie wspólnoty żyły ze sobą w pokoju aż do wojen iliryjskich prowadzonych z Rzymianami w latach 220 p.n.e. do 219 p.n.e.
Po wojnach iliryjskich wyspa została rzymską prowincją. Migracja Rzymian spowodowała szybkie zaludnienie Korczuli przez obywateli rzymskich. Ślady po rzymskich willach na całym terytorium wyspy wskazują na zaawansowaną kulturę rolną. W VI wieku n.e. Korczula została włączona w ziemie Cesarstwa Bizantyńskiego.
W VI i VII wieku wielkie wędrówki ludów sprowadziły na wyspę Słowian oraz Awarów. W związku z tym, że ludy barbarzyńskie rozpoczęły osiedlanie się na wybrzeżu, rzymscy obywatele musieli uciekać z terenów przez nich wcześniej zaludnionych w głąb wyspy. Z biegiem czasu, Słowianie przejęli kontrolę nad obszarem, gdzie rzeka Neretwa wpływa do Adriatyku, a później również nad całą wyspą Korczulą.
Chrystianizacja Chorwatów rozpoczęła się w IX wieku, lecz ludy te chrześcijaństwo przyjęły w pełni dopiero później. Neretwańczycy, którzy przystosowali się do warunków tamże panujących i nauczyli się żeglować, w znacznej części zostali piratami, siejącymi postrach na całym akwenie. Kupcy weneccy, przepływający przez ów akwen, płacili coroczną daninę aby nie zostać napadniętymi przez piratów znad Neretwy.
Od IX wieku wyspa była na krótko pod niepewnym i symbolicznym panowaniem bizantyńskiego senioratu. W 998 Księstwo Pogan przypadło pod władze weneckie. Doża Pietro II Orseolo rozpoczął morską ekspedycję wzdłuż brzegu i objął tytuł księcia Dalmacji. Wkrótce Korczula przypadła władzy plemiennemu państwu Zahumlan.
W dwunastym wieku Korczula została podbita przez weneckiego szlachcica Pepona Zorzi i włączona na krótko w granice Republiki Weneckiej. W tym czasie lokalne władze Korczuli polepszyły swoje stosunki dyplomatyczne i wprowadziły przepisy regulujące charakter miasta, aby ochronić niepodległość wyspy.
10 sierpnia 1184 bracia Stefana Nemani, Miroslav i Stracimir, rozpoczęli atak na wyspę, najeżdżając jej żyzne zachodnie tereny. Mieszkańcy wyspy poprosili o pomoc Republikę Dubrownika, która im pomogła i przechwyciła wszystkie okręty Stracimira.
W 1214 roku powstał Statut Korczuli. Była to druga legislacja wśród Słowian, zaraz po dokumencie Ruska Prawda datowanego na przełom XI i XII wieku. Statut zagwarantował wyspie autonomię od Księstwa Raška, Księstwa Zahumlje, Republiki Raguzy oraz Wenecji. W celu zwiększenia obronności wyspy zostało stworzonych pięć kapitanatów, w każdej z pięciu osad. Korczula liczyła w tamtym czasie około 2,5 tysiąca mieszkańców.
W 1221 papież Honoriusz podarował wyspę Księżniczce Krrki.
Miasto Korčula uważane jest za miejsce narodzin słynnego weneckiego podróżnika, Marco Polo. Na początku lat 60. XX wieku tu powstała Korczulańska Szkoła Letnia.
Gospodarka.
Gospodarka Korčuli bazuje na wpływach z turystyki. Wyspa wraz ze swoim największym miastem Korčulą, nazywaną „małym Dubrownikiem”, przyciąga wielu urlopowiczów, głównie w sezonie letnim. Do innych dochodowych gałęzi należy uprawa figowców, winorośli i oliwek, a także rybołówstwo.

</doc>
<doc id="568901" url="https://pl.wikipedia.org/wiki?curid=568901" title="Bitwa pod Hopton Heath">
Bitwa pod Hopton Heath

Bitwa pod Hopton Heath – starcie zbrojne, które miało miejsce 19 marca 1643 podczas angielskiej wojny domowej (1642–1651).
Bitwa stoczona została w Staffordshire pomiędzy wojskami Parlamentu dowodzonymi przez baroneta Johna Gella i Breretona a armią Rojalistów pod wodzą hrabiego Northampton. Gell z łatwością wziął Lichfield i ruszył mając przy sobie około 1 500 żołnierzy i kilka dział by połączyć się z Breretonem w celu zrealizowania planowanego ataku na Stafford.
Spotkali się koło Hopton Heath i zostali tam zaatakowani przez Rojalistów, których siły składały się z 1 100 kawalerii, 100 piechoty i artylerii, włączając w to wielką armatę zwaną "Roaring Meg". Po wymianie ognia artyleryjskiego jazda Rojalistów ruszyła do szarży na okopanych parlamentarzystów, zmuszając jazdę i dragonów Gella, oraz jazdę Breretona do ucieczki. Druga szarża została odparta ogniem muszkieterów Gella (wódz Rojalistów Northampton stracił konia - gdy odmówił poddania się, został zabity). Pod osłoną nocy wojska Parlamentu wycofały się, zostawiając znaczną część artylerii Gella w rękach nieprzyjaciół. Brereton wycofał się do Nantwich, podczas gdy Gell maszerował przez Uttoxeter do Derby, zabierając ze sobą ciało wodza Rojalistów Northamptona. Później usiłował bez powodzenia wymienić ciało hrabiego za utracone działa.

</doc>
<doc id="568904" url="https://pl.wikipedia.org/wiki?curid=568904" title="Cmentarze żydowskie w Szczecinie">
Cmentarze żydowskie w Szczecinie

Cmentarz żydowski (ul. Ojca Beyzyma, Gorkiego, Soplicy).
Cmentarz żydowski w Szczecinie został założony w 1821 roku. Początkowo jego powierzchnia wynosiła 173 m². Później był kilkakrotnie powiększany (m.in. w latach: 1877, 1891, 1917), obejmując teren wzdłuż obecnych ulic: Soplicy i Ojca Beyzyma. W 1899 roku wybudowano dom przedpogrzebowy. Pod koniec lat dwudziestych XX w. w związku z budową nowych domów mieszkalnych zlikwidowano znajdujące się nieopodal cmentarza ogrodnictwo. W 1938 r., w czasie "Nocy kryształowej" hitlerowcy spalili dom przedpogrzebowy oraz sprofanowali teren cmentarza. Podczas II wojny światowej cmentarz nie ucierpiał.
Od maja 1946 odbywały się tu pochówki organizowane przez polską gminę żydowską. W 1962 cmentarz został zamknięty, zaś w 1982 r. zlikwidowano nagrobki oraz dokonano ekshumacji prochów przenosząc je na wydzieloną kwaterę Cmentarza Centralnego. W 1988 r. na terenie dawnego cmentarza (obecnie parku) wzniesiono monument według projektu Zbigniewa Abrahamowicza, dokumentujący przeszłość tego miejsca.
Cmentarz żydowski (ul. Ku Słońcu).
W 1962 roku na Cmentarzu Centralnym utworzono kwaterę żydowską (Kwatera nr 62). Na powierzchni 0,25 hektara znajduje się około 150 nagrobków.

</doc>
<doc id="568905" url="https://pl.wikipedia.org/wiki?curid=568905" title="Druga bitwa u brodów na Isenie">
Druga bitwa u brodów na Isenie

Druga bitwa u brodów na Isenie – bitwa ze stworzonej przez J.R.R. Tolkiena mitologii Śródziemia.
Było to drugie starcie pomiędzy siłami Rohanu a armią Sarumana, krótko wspomniane w "Dwóch wieżach", drugiej części "Władcy Pierścieni". Pewne informacje na temat tej bitwy można znaleźć też w "Dodatkach" do trzeciego tomu powieści. Dokładnie jej przebieg został przedstawiony w "Niedokończonych opowieściach".
Bitwa u brodów na Isenie.
Batalia stoczona 2 marca 3019 roku Trzeciej Ery pomiędzy wojskami Rohanu a armią Sarumana podczas Wojny o Pierścień.
Siły Rohanu.
U brodów na Isenie, od momentu zakończenia pierwszej bitwy, zajmowali pozycje Grimbold i Elfhelm, wraz ze swymi żołnierzami. Cały czas oczekiwali na przybycie posiłków pod wodzą Erkenbranda. Te jednak nie zdążyły nadejść przed atakiem wojsk Sarumana.
W tej sytuacji Grimbold rozmieścił swych ludzi następująco: na zachodnim brzegu rzeki obsadził częścią piechoty ziemne forty, położone przy podejściu do brodów. Sam, wraz z resztą piechurów i jeźdźcami Théodreda (w większości spieszonymi), stanął na wschodnim brzegu, gotów do kontrataku. Wyspa pośrodku Iseny, gdzie pochowano księcia, pozostała nie obsadzona. Natomiast Elfhelm i jego kawalerzyści zajęli pozycję kilka mil na północ od brodów, by móc odeprzeć ewentualne natarcie wroga na wschodnim brzegu (z Isengardu bowiem można było wysyłać oddziały na oba brzegi rzeki). Liczebność Rohirrimów jest trudna do ocenienia. Można przypuszczać, iż w stosunku do wojsk zebranych przez Théodreda, w czasie drugiej bitwy Jeźdźcy Rohanu byli słabsi liczebnie o najwyżej kilkuset ludzi. Tymczasem Saruman zmobilizował całą swoją armię – około 10 000 orków, Uruków i Dunlendingów. Jednak nie rzucił od razu całości tych sił do ataku na przeciwnika.
Pierwsze starcia.
Bitwa zaczęła się za dnia, około południa. Oddział najlepszych wojowników Czarodzieja zaatakował Rohirrimów na zachodnim brzegu. Nie był specjalnie liczny, ale i tak miał przewagę liczebną nad obrońcami, którzy stawili zacięty opór. W końcu, gdy załogi obu fortów zostały związane walką, nowy oddział Uruków przedarł się między nimi i zaczął forsować brody. Grimbold (licząc że Elfhelm odeprze ewentualne natarcie wroga na wschodnim brzegu) ze wszystkimi pozostałymi mu ludźmi ruszył do kontrataku. Odrzucił nieprzyjaciela, ale tylko na krótko. Kolejny, nowy oddział Isengardczyków włączył się do walki i przed zachodem słońca Rohirrimowie musieli wycofać się na drugi brzeg Iseny. Wielu z nich poległo, lecz również nieprzyjaciel poniósł wysokie straty. Żołdacy Sarumana zaprzestali na razie ataków, a Elfhelm cofnął się ze swymi jeźdźcami bliżej obozu Grimbolda. Obaj dowódcy wysłali gońców do Erkenbranda i starali się przygotować do powstrzymania kolejnego natarcia.
Walka Grimbolda.
Nadeszło ono w nocy – Rohirrimowie wpierw dostrzegli na zachodnim brzegu 
Opór ludzi Grimbolda nie trwał długo. Marszałek wycofał się do obozowiska, wokół którego Rohirrimowie uformowali wielki mur tarcz. Isengardczycy otoczyli ich i usiłowali przełamać rohańską obronę. Próby przerzucenia pochodni ponad tarczami i podpalenia obozu nic nie dały, podobnie jak ataki pieszych Dunlendingów. Jako że pomoc od Elfhelma nie nadchodziła, Grimbold postanowił się wycofać i dotrzeć do Erkenbranda. Spostrzegł, iż atak żołdaków Sarumana stracił impet, bowiem ich dowódca, zaskoczony twardym oporem Rohirrimów, postanowił zaczekać na sygnał od drugiej części armii, maszerującej wschodnim brzegiem Iseny. W tej sytuacji Grimbold kazał kilkudziesięciu jeźdźcom, którzy jeszcze mieli konie, by pod wodzą Dúnhere’a przygotowali się do wypadu. Mur z tarcz otworzył się i ruszyli oni do szarży. Zaskoczyli nieprzyjaciela – Isengardczycy zaczęli cofać się bezładnie, myśląc iż nadciągnęły nowe oddziały Jeźdźców Rohanu. Podkomendni Grimbolda wykorzystali to i rozpoczęli odwrót, osłaniani przez pieszą straż tylną marszałka i jazdę Dúnhere’a. Dowódca wojsk Sarumana szybko jednak zorientował się, że wróg uchodzi, lecz ponieważ noc była ciemna i śpieszyło mu się by uderzyć na Rogaty Gród, zakazał pościgu. Oddziały Czarodzieja pomaszerowały na południe, a Grimbold i jego ludzie (choć rozproszyli się nieco w ciemnościach) ku swemu zdumieniu nie natknęli się na wroga.
Walka Elfhelma.
W czasie gdy Grimbold walczył z przeważającymi siłami, Elfhelm również został zaatakowany i nie mógł przyjść przyjacielowi z pomocą. Na wschodnim brzegu Iseny wojska Sarumana były liczniejsze (zapewne ponad połowa armii), ale poruszały się wolniej. Poprzedzali je wilczy jeźdźcy, którzy przecięli Elfhelmowi drogę do obozu Grimbolda i zaczęli atakować poszczególne grupy Rohirrimów. Jeźdźcy Rohanu zmuszeni byli wycofać się na wschód. Z powodu nocnych ciemności ulegli rozsypce i nie mogli wspomóc obrońców brodów. Poza tym Elfhelm zdawał sobie sprawę, że oddziały maszerujące za wilczymi jeźdźcami są dużo liczniejsze od jego podkomendnych i że w walce z nimi nie ma szans. Nie wdając się w walkę z Rohirrimami siły Sarumana pociągnęły na południe, by połączyć się z resztą armii (która odepchnęła Grimbolda) i zaatakować Rogaty Gród.
Po bitwie.
Ostatecznie w bitwie tej Jeźdźcy Rohanu ponieśli ciężką porażkę. Saruman zwyciężył głównie dzięki przewadze liczebnej swoich wojsk. Należy przyznać, iż mężna obrona Grimbolda opóźniła atak armii Czarodzieja na Zachodnią Bruzdę i Rogaty Gród. Okazało się też, że Rohirrimowie nie ponieśli tak wielkich strat jak początkowo sądzono, bowiem wielu z nich rozproszyło się w nocnych ciemnościach.
Po bitwie, w ciągu następnego dnia Elfhelm i Grimbold spotkali Gandalfa Białego. Ten poradził, by pierwszy z nich pośpieszył ze swymi ludźmi do Edoras, aby w razie potrzeby bronić stolicy, a drugi dołączył do Erkenbranda, który maszerował na odsiecz Rogatego Grodu. Część podkomendnych obu marszałków zebrała ciała poległych towarzyszy i pogrzebała je we wspólnym kurhanie, zwanym Kurhanem Jeźdźców.
Ekranizacja Petera Jacksona.
W ekranizacji "Władcy Pierścieni" w reżyserii Petera Jacksona zupełnie pominięto tę bitwę. Wynika to z faktu zmiany fabuły wojny między Sarumanem a Rohanem. Pierwsza batalia u brodów została zredukowana do potyczki, w której śmiertelnie ranny zostaje Théodred. Po jego pogrzebie Théoden decyduje się nie na zbrojną wyprawę przeciw Isengardowi, lecz na ukrycie mieszkańców Edoras w Helmowym Jarze.

</doc>
<doc id="568906" url="https://pl.wikipedia.org/wiki?curid=568906" title="Carl Groddeck">
Carl Groddeck

Carl Groddeck, pl. Karol Grodek (ur. 24 lipca 1699 w Gdańsku, zm. 28 listopada 1774 tamże) – burmistrz Gdańska w XVIII wieku. Ostatnich dwanaście lat życia poświęcił pracy protokolarnej w kościołach i szkołach.
Jego imieniem nazwano skrzyżowanie alei Armii Krajowej, ul. 3 Maja i ul. Biskupiej w Gdańsku.

</doc>
<doc id="568907" url="https://pl.wikipedia.org/wiki?curid=568907" title="Piotr Głowacki (aktor)">
Piotr Głowacki (aktor)

Piotr Głowacki (ur. 29 marca 1980 w Toruniu) – polski aktor filmowy i teatralny; wiceprezes Związku Artystów Scen Polskich (od 8 kwietnia 2014 do 11 maja 2015).
Życiorys.
Wczesne lata dzieciństwa spędził w małej wiosce Redecz Wielki w województwie włocławskim. Jako uczeń X LO w Toruniu, grał m.in. z Joanną Koroniewską, Magdaleną Czerwińską, Alicją Rapsiewicz i Michałem Michalskim w toruńskim "Spiętym Teatrze Spinaczy". Był również członkiem zespołu „Baby Jagi” w MDK ( Młodzieżowym Domu Kultury)w Toruniu'. Po okresie studiów prawniczych na UMK, rozpoczął naukę w olsztyńskim Studium Aktorskim przy Teatrze im. Jaracza. W 2002 został studentem warszawskiej Akademii Teatralnej; skończył studia w krakowskiej PWST w 2007 roku.
W latach 2006–2008 był członkiem zespołu Teatru Rozmaitości, od października 2008 pracuje w Starym Teatrze w Krakowie. Wystąpił w teledysku grupy Hey do piosenki „Mimo wszystko”, w reżyserii Anny Maliszewskiej (teledysk został nagrodzony "Yachem Internautów"). Współpracował z Marcinem Cecko i Janem Drawnelem w ramach projektu "3 Boys Move". W maju 2012 założył internetowy dwutygodnik pt. "Świadomości".
Życie prywatne.
Jego żoną jest Agnieszka Marek, z którą ma dwoje dzieci: Idę i Aarona (2017).

</doc>
<doc id="568908" url="https://pl.wikipedia.org/wiki?curid=568908" title="Mokry tytoń">
Mokry tytoń

Mokry tytoń ("tobamel" lub "maassel") – tytoń przeznaczony do palenia w arabskiej fajce wodnej (sziszy). Charakteryzuje się bardzo dużą wilgotnością i mocnym aromatem, dzięki nasączeniu go melasą cukrową, syropami owocowymi, esencjami i olejkami aromatycznymi. Dostępny jest w wielu smakach. Z powodu dużej wilgotności nie jest możliwe palenie go w fajkach klasycznych, gdyż konieczne jest stałe podgrzewanie go węglem drzewnym. 
Do głównych producentów mokrego tytoniu należą: Dokhan San`ate Abir, Al Fakher, Starbuzz, Layalina, Serbetli, Al Waha, Hennawy i egipska firma Nakhla Tobacco.

</doc>
<doc id="568909" url="https://pl.wikipedia.org/wiki?curid=568909" title="Cmentarz żydowski w Bydgoszczy">
Cmentarz żydowski w Bydgoszczy

W Bydgoszczy istniały dwa żydowskie cmentarze - stary i nowy. Istniał także cmentarz żydowski w Bydgoszczy-Fordonie.
Cmentarz żydowski „stary”.
Pierwszy cmentarz żydowski w Bydgoszczy został założony w 1816 r. na obecnym Wzgórzu Henryka Dąbrowskiego przy ul. Filareckiej. Cmentarz zamknięto dla pochówków w 1874 roku. W roku 1915 cmentarz był już częściowo zniszczony, a w 1939 roku znajdowało się tam jeszcze kilkadziesiąt nagrobków. Nekropolia została zniszczona w czasie II wojny światowej przez hitlerowców. Kilka pozostałych nagrobków usunięto w latach 1947-1948. Jedyną pozostałością była istniejąca jeszcze w latach 80. XX wieku pompa przy wejściu do cmentarza.
W 2008 zaproponowano, aby miejsce dawnego cmentarza upamiętnić ustawieniem na skwerze przy ul. Filareckiej kilkumetrowej, emitującej światło laserowe menory (siedmioramiennego świecznika). Wokół niej miał stanąć murek z autentycznych macew, pozostałych po zniszczonych przez Niemców cmentarzach żydowskich w Bydgoszczy. Zgodnie z żydowską tradycją wszystkie planowane elementy miały być zwrócone w stronę Jerozolimy. Projekt ten nie doczekał się realizacji.
Cmentarz żydowski „nowy”.
„Nowy” cmentarz żydowski założono w 1874 roku przy ul. Szubińskiej 110 (rejon obecnej ulicy Ikara). Miał on powierzchnię 6 ha. Także i on także całkowicie zniszczony przez Niemców w 1940 roku. Ostateczna likwidacja cmentarza nastąpiła w latach 1948-1950, kiedy to zmarłych ekshumowano i powtórnie pochowano na Cmentarzu Bohaterów na Wzgórzu Wolności. Ostatnie szczątki znaleziono w 1999, co oznacza, że część powstałej później w tym miejscu zabudowy stoi na dawnych grobach.
Nie zachował się żaden nagrobek, zachował się natomiast żydowski dom pogrzebowy (nr 20A). Roszczenia do tego terenu zgłaszała żydowska gmina wyznaniowa w Warszawie, jednakże komisja majątkowa z uwagi na całkowitą zmianę przeznaczenia tego terenu wniosek ten odrzuciła w 2013r.

</doc>
<doc id="568910" url="https://pl.wikipedia.org/wiki?curid=568910" title="Rogoźno Wielkopolskie (stacja kolejowa)">
Rogoźno Wielkopolskie (stacja kolejowa)

Rogoźno Wielkopolskie – stacja kolejowa w Rogoźnie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 500–699 pasażerów na dobę.
Dawniej lokalny węzeł komunikacji kolejowej; krzyżowały się tu dawna linia kolejowa 206 (historycznie Inowrocław Rąbinek-Drawski Młyn) i 354 (Poznań POD-Piła Główna). Połączenia pasażerskie odbywają się obecnie wyłącznie na trasie linii nr 354. W latach 2011-2012, na czas remontu linii kolejowej nr 356, funkcjonowało również osobowe połączenie do stacji Wągrowiec.

</doc>
<doc id="568915" url="https://pl.wikipedia.org/wiki?curid=568915" title="Cmentarz żydowski w Poznaniu">
Cmentarz żydowski w Poznaniu

Cmentarz żydowski w Poznaniu – kilkukrotnie zmieniał swą lokalizację. Najmłodszy z nich powstał w XIX wieku przy ul. Głogowskiej na Łazarzu.
Został on założony w 1804 roku po likwidacji cmentarza na Muszej Górze (dzisiejsze okolice Placu Wolności). Podczas II wojny światowej Niemcy doszczętnie zdewastowali i zniszczyli teren cmentarza. Po zakończeniu wojny, decyzją nowych władz miasta cmentarz, podobnie jak kilka innych został zlikwidowany a teren przekazano Międzynarodowym Targom Poznańskim. Ocalałe nagrobki zostały przewiezione na teren cmentarza komunalnego na Miłostowie, przy ulicy Warszawskiej. Znajduje się tam około 60 nagrobków, w tym pochodzące z XVIII wieku. Z fragmentów porozbijanych nagrobków utworzono lapidarium, w którym znajduje się macewa z 1831 roku.
3 czerwca 2008 uroczyście otwarto odtworzoną część cmentarza z grobem Akiwy Egera.

</doc>
<doc id="568916" url="https://pl.wikipedia.org/wiki?curid=568916" title="Veantur">
Veantur



</doc>
<doc id="568918" url="https://pl.wikipedia.org/wiki?curid=568918" title="Wissza profesionałna futbołna liga (2001/2002)">
Wissza profesionałna futbołna liga (2001/2002)

Wissza profesionałna futbołna liga (2001/2002) była 78. edycją najwyższej piłkarskiej klasy rozgrywkowej w Bułgarii. W rozgrywkach brało udział 14 zespołów. Tytuł obroniła drużyna Lewski Sofia.
Tabele końcowe.
Grupa spadkowa.
1 Trzy ostatnie zespoły spadły do II ligi, z której awansowały: Dobrudża Dobricz, Rilski Sportist Samokow i Botew Płowdiw.
Runda kwalifikacyjna.
Po rundzie jesiennej pierwsze sześć zespołów zakwalifikowało się do grupy mistrzowskiej, pozostałe do grupy spadkowej. Grano systemem każdy z każdym (mecz i rewanż). Do drugiej fazy zaliczono połowę punktów, a w przypadku nieparzystej liczby zaokrąglano w dół.
1 Przed rozpoczęciem sezonu doszło do fuzji Hebyru 1920 Pazardżik z drugoligową Belasicą Petricz i do rozgrywek ekstraklasy zespół przystąpił pod tą drugą nazwą.
2 Przed rozpoczęciem sezonu doszło do fuzji Wełbyżdu Kjustendił z drugoligowym Łokomotiwem Płowdiw i w rozgrywkach ekstraklasy uczestniczył ten drugi zespół.
3 Przed rozpoczęciem sezonu PFK Łowecz wrócił do nazwy Liteks Łowecz.
4 Przed rozpoczęciem sezonu Neftochimik Burgas zmienił nazwę na Nafteks Burgas.

</doc>
<doc id="568919" url="https://pl.wikipedia.org/wiki?curid=568919" title="Szkolne Kluby Europejskie">
Szkolne Kluby Europejskie

Szkolne Kluby Europejskie – forma współdziałania nauczycieli oraz uczniów w zdobywaniu i utrwalaniu wiedzy o Europie i Unii Europejskiej i jej instytucjach.
Pomysł powołania Klubów Europejskich pochodzi z Portugalii. Rozwój idei był w dużej mierze możliwy dzięki rozszerzeniu Unii Europejskiej w tym czasie, postępującej integracji europejskiej i coraz większym możliwościom współpracy w ramach europejskich projektów edukacyjnych. Dzisiaj Kluby Europejskie są tworzone w szkołach na terenie różnych państw Unii Europejskiej (oprócz Portugalii i Polski też w Bułgarii, Rumunii, Łotwie, Słowacji, Czechach, Litwie oraz Francji) i w krajach stowarzyszonych z Unią (Ukrainie, Gruzji, Armenii i Mołdawii).
W różnych krajach idea ta pojawiła się w innym czasie i rozwijała się w odmiennych okolicznościach i z różnych powodów. W większości państw członkowskich Kluby Europejskie były postrzegane jako możliwość poprawy edukacji europejskiej w szkołach. Promowane jako dodatkowa oferta uzupełniająca formalny program nauczania, Kluby Europejskie wprowadzają uczniów w tematykę europejską, objaśniają strukturę, wartości i priorytety UE. Gdy powstawały w krajach, które planowały się ubiegać lub złożyły już wniosek o członkostwo w UE, Kluby Europejskie służyły jako ośrodki informacji o UE i procesie integracji.
Do Polski idea Klubów Europejskich dotarła w latach 90., kiedy pojawiła się potrzeba przekazania dzieciom i młodzieży wiedzy o innych krajach europejskich i stopniowego wprowadzania ich w tematykę związaną z UE. Niektóre osoby publiczne i krajowe struktury oświatowe przedstawiły nauczycielom ideę klubów jako sposób na otwarcie polskim uczniom i studentom drzwi do Europy. Sporo nauczycieli podchwyciło pomysł i zaczęło zakładać Szkolne Kluby Europejskie (w skrócie SKE, jak przyjęło się te organizacje nazywać w Polsce) w swoich szkołach. Utworzono bazę danych, w której każdy nowo powstały klub mógł się zarejestrować. Jej zarządzaniem zajął się Urząd Komitetu Integracji Europejskiej, we współpracy z niektórymi organizacjami pozarządowymi, w tym z Polską Fundacją im. Roberta Schumana.
Do 2004 r. Szkolne Kluby Europejskie skupiały się coraz bardziej na zagadnieniach związanych z samą Unią, procesem akcesyjnym Polski i wiążącymi się z tym korzyściami. Po przystąpieniu Polski do UE informacje na jej temat zostały oficjalnie wprowadzone do programu szkolnego, w związku z czym kluby zaczęły zajmować się wspieraniem uczniów w poszerzaniu ich wiedzy oraz lepszym rozumieniu koncepcji przyświecającej UE. Dodatkowo SKE zachęcały uczniów do poszukiwania i korzystania z możliwości oferowanych przez Unię. Uczniowie zaczęli interesować się studiami i pracą w innych państwach członkowskich, wymianą młodzieżową i konkursami europejskimi. Wreszcie głównymi tematami działalności klubów stały się społeczeństwo obywatelskie i partycypacja. Dziś formuła klubów umożliwia nauczycielom angażowanie uczniów w rozmaite działania i tym samym wspieranie ich w rozwijaniu własnej przedsiębiorczości i umiejętności przywódczych.
Obecnie w Polsce nie ma już krajowego rejestru Szkolnych Klubów Europejskich. Polska Fundacja im. Roberta Schumana dysponuje jednak własną listą 311 Szkolnych Klubów Europejskich oraz podstroną z informacjami o działaniach klubów, projektach we współpracy z klubami i przewodnikiem o Klubach Europejskich.

</doc>
<doc id="568921" url="https://pl.wikipedia.org/wiki?curid=568921" title="Cmentarz żydowski w Gorzowie Wielkopolskim">
Cmentarz żydowski w Gorzowie Wielkopolskim

Cmentarz żydowski w Gorzowie Wielkopolskim – znajduje się przy ul. Słonecznej 57. Został założony w XVIII wieku. Ostatni znany pochówek odbył się w 1936 roku. Na powierzchni 0,72 ha zachowało się około 70 nagrobków, w tym wiele zabytkowych. Nagrobki posiadają inskrypcje w języku jidysz i niemieckim.
Cmentarz okala kamienny mur z połowy XIX w.

</doc>
<doc id="568922" url="https://pl.wikipedia.org/wiki?curid=568922" title="Edward Klemens">
Edward Klemens

Edward Klemens (ur. 9 września 1939 w Warszawie, zm. 21 marca 2006 w Lidzbarku Welskim) – historyk, kronikarz, publicysta, nauczyciel oraz badacz polskości Prus Zachodnich. 
Życiorys.
Od najmłodszych lat związany z Ciechanowem, gdzie ukończył szkołę podstawową. Średnią szkołę ukończył w Niższym Seminarium Duchownym w Płocku. Studiował filozofię na Katolickim Uniwersytecie Lubelskim i historię na Uniwersytecie Warszawskim (1965). Absolwent Podyplomowego Studium Organizacji i Zarządzania Oświatą – 1979 rok.
W 1967 ożenił się z pochodzącą z Ciechanowa Marią Wojtanis.
Pracę zaczął w Knyszynie (byłe województwo białostockie) w 1965. W miejskiej szkole był nauczycielem historii. Później pełnił funkcję kierownika Powiatowego Domu Kultury w Pasłęku. Do Lidzbarka Welskiego Edward Klemens przybył w 1968 r. Najpierw pracował jako nauczyciel w Szkole Podstawowej nr 2 i Liceum dla Pracujących w Lidzbarku – filia LO w Działdowie. W latach 1969-1975 będąc nauczycielem pełnił obowiązki kierownika Powiatowego Ośrodka Metodycznego i wizytatora szkół w Wydziale Oświaty i Kultury w Działdowie.
W 1975 r. Edward Klemens razem z Józefem Mastalerzem zorganizował pierwsze w Lidzbarku samodzielne Liceum Ogólnokształcącego dla młodzieży. Od 1975 do 1981 pełnił obowiązki zastępcy dyrektora Zbiorczej Szkoły Gminnej w Lidzbarku, do spraw LO Młodzieżowego i LO dla Pracujących. W 1977 r. Edward Klemens był pomysłodawcą i organizatorem pierwszych Dni Lidzbarka. W latach 1981-1992 był dyrektorem LO Młodzieżowego i LO dla Pracujących w Lidzbarku. W 1975 r. Kurator Oświaty i Wychowania w Ciechanowie nadał mu tytuł profesor szkoły średniej. Był założycielem w 1976 r. Towarzystwo Miłośników Lidzbarka Welskiego. Od powstania do 1999 Edward Klemens pełnił funkcję prezesa Towarzystwa. Organizator w 1980 r. izby muzealnej, poświęconej dziejom Lidzbarka i okolic. Radny Rad Narodowych i członek Frontu jedności Narodu i PZPR. Od 1990 bezpartyjny. W latach 1980-1986 z jego inicjatywy ufundowano wiele pomników i tablic pamiątkowych w gminie poświęconych ofiarom zbrodni hitlerowskich, królowi Władysławowi Jagielle i Juliuszowi Kraziewiczowi. W połowie lat 80. opracował dokumentację historyczną przyszłego Górznieńsko-Lidzbarskiego Parku Krajobrazowego. Od 1991 członek Rady Społeczno-Naukowej Górznieńsko-Lidzbarskiego Parku Krajobrazowego. W 1996 został powołany na stanowisko dyrektora zaocznych szkół prywatnych w Lidzbarku. Autor siedmiotomowej kroniki Miasta i Gminy Lidzbark.
Odznaczenia i wyróżnienia.
Dnia 28 marca 2008 w Jeleniu koło Lidzbarka odbyła się uroczystość nadania Muzeum Etnograficznemu imienia Edwarda Klemensa.
Praca naukowa.
Jest autorem książek historycznych: „Lidzbark Welski. Z dziejów miasta i okolic”, Olsztyn 1976 r., „Lidzbark Welski. Informator turystyczny”, Olsztyn 1978 r., Z działalności OSP w Lidzbarku Welskim (1889-1983), Ciechanów 1985 r., Lidzbark Welski. Z dziejów miasta i gminy”, Warszawa 1992 r., „Lidzbark. Karty z dziejów miasta”, Laskowice Pomorskie 1993 r., „Górzno. Szkic z dziejów miasta i okolic”, Ciechanów 1995 r., „110 lat Ochotniczej Straży Pożarnej i 75 lat Orkiestry Dętej OSP w Lidzbarku”, Lidzbark-Żuromin 1999 r., 700-lecie Lidzbarka Welskiego. Księga Pamiątkowa 1301-2001”, Iława 2001 r.
Jest współautorem publikacji: „Górznieńsko-Lidzbarski Park Krajobrazowy”, Toruń 1995 r., „Parafia pod wezwaniem Świętego Wojciecha w Lidzbarku. Szkic z dziejów parafii na tle kościołów parafialnych w gminie i dekanacie Lidzbark”, Lidzbark-Żuromin 1997 r., „Górznieńsko-Lidzbarski Park Krajobrazowy”, Mapa wraz z opisem historyczno-turystycznym miejscowości, Toruń 1997 r., „30 lat Liceum Ogólnokształcącego im. Krzysztofa Kamila Baczyńskiego w Lidzbarku”, Lidzbark-Żuromin 2005 r.
Długoletni współpracownik Tygodnika Ciechanowskiego, na łamach którego opublikował dziesiątki artykułów o dziejach Lidzbarka i okolic. W ostatnich miesiącach życia współpracował z Naszą Gazetą Lidzbarską, tygodnikiem Gazety Olsztyńskiej.

</doc>
<doc id="568923" url="https://pl.wikipedia.org/wiki?curid=568923" title="Indyjska fajka wodna">
Indyjska fajka wodna



</doc>
<doc id="568924" url="https://pl.wikipedia.org/wiki?curid=568924" title="1315 Bronislawa">
1315 Bronislawa



</doc>
<doc id="568925" url="https://pl.wikipedia.org/wiki?curid=568925" title="4 Vesta">
4 Vesta



</doc>
<doc id="568928" url="https://pl.wikipedia.org/wiki?curid=568928" title="ACSI">
ACSI

Atari Computer Systems Interface (ACSI, DMA Port) – równoległa magistrala danych przeznaczona do przesyłania danych pomiędzy urządzeniami. Stworzona na wzór SASI (przodek SCSI), w odróżnieniu od której inicjatorem może być tylko komputer. Stosowana od początku (1985 rok) w serii ST/TT.
Transfer danych odbywa się w trybie DMA lub PIO z prędkością 1,25 MB/s
W początkowej fazie sterowniki obsługiwały jedynie sześciobajtowe komendy SASI ("SCSI level 1"). Dlatego magistrala rozpoznawała równolegle co najwyżej 8 urządzeń, a pojemność dysku ograniczona była do 1GB. Późniejsze sterowniki ("HD Driver", "ICD") obsługują pozostałe poziomy komend SCSI (dziesięciobajtowe - "SCSI level 2"), do 16 urządzeń równocześnie oraz dyski o większych pojemnościach.
Peryferia.
ACSI obsługuje urządzenia peryferyjne takie jak:
A ponadto peryferia DIY:

</doc>
<doc id="568931" url="https://pl.wikipedia.org/wiki?curid=568931" title="Harry Warner">
Harry Warner

Harold „Harry” Morris Warner, właśc. Hirsz Mojżesz Wonsal (ur. 12 grudnia 1881 w Krasnosielcu, zm. 25 lipca 1958 w Los Angeles) – amerykański filmowiec żydowskiego pochodzenia, jeden z założycieli wytwórni filmowej Warner Bros. oraz Amerykańskiej Akademii Sztuki i Wiedzy Filmowej.
Życiorys.
Urodził się we wsi Krasnosielc na Mazowszu w Królestwie Kongresowym, w ówczesnym zaborze rosyjskim. Jego ojcem był szewc Beniamin Wonsal, a matką Perła Leja Eichelbaum; pobrali się w 1876 roku. W październiku 1889 roku, z matką i rodzeństwem, na parowcu "Hermann" z Bremy w Niemczech przybył do Baltimore w stanie Maryland. Dołączył tam do ojca, który wyemigrował za chlebem do USA.
Filmem zajął się razem z braćmi Albertem, Samem i Jackiem. Za swoje dokonania w przemyśle filmowym został uhonorowany gwiazdą w hollywoodzkiej Alei Sław.
Harry Warner pochowany jest na cmentarzu Home of Peace Cemetery ("Cmentarz „Dom Pokoju”") w Los Angeles.

</doc>
<doc id="568933" url="https://pl.wikipedia.org/wiki?curid=568933" title="Ouessant">
Ouessant

Ouessant (bret. Enez Eusa, ang. Ushant) – wyspa na Oceanie Atlantyckim, najdalej na północny zachód wysunięty punkt kontynentalnej Francji.
Administracyjnie Ouessant stanowi gminę w departamencie Finistère.
Geografia.
Ouessant wyznacza południowy kraniec kanału La Manche, kraniec północny to Wyspy Scilly leżące na południowy zachód od Land’s End w Anglii. Wyspa jest skalista, mierzy 8 km długości i 3 km szerokości. Jej powierzchnia wynosi 15 km².
Ludność.
Na wyspie jest tylko jedna miejscowość, wieś Lampaul. Liczba jej mieszkańców i całej wyspy wynosi 932 osoby (1999) (wcześniej, pod koniec XIX w. - 2490 osób, w 1968 - 1814).
Historia.
Wyspa słynie z jej morskiej przeszłości, zarówno jako ośrodek rybołówstwa, jak i ważny punkt strategiczny w Kanale La Manche.
W pobliżu wyspy doszło w przeszłości do kilku bitew morskich między flotami francuską a angielską, a także do bitwy w czasie II wojny światowej pomiędzy flotyllą brytyjsko-kanadyjsko-polską a flotyllą niemiecką.
W marcu 1978 amerykański tankowiec "Amoco Cadiz" osiadł na mieliźnie ok. 10 km od wyspy, a wyciek ropy spowodował duże zniszczenia w ekosystemie wybrzeży Bretanii. Okolice Ouessant to jeden z najtrudniejszych w nawigacji akwenów morskich na świecie, najeżony licznymi skałami, których wierzchołki kryją się tuż pod powierzchnią wody, dodatkową trudność stanowią prądy morskie i wysokie przypływy.

</doc>
<doc id="568936" url="https://pl.wikipedia.org/wiki?curid=568936" title="PE">
PE



</doc>
<doc id="568937" url="https://pl.wikipedia.org/wiki?curid=568937" title="Hanía">
Hanía



</doc>
<doc id="568944" url="https://pl.wikipedia.org/wiki?curid=568944" title="Opera chińska">
Opera chińska

Opera chińska – tradycyjna forma chińskiej sztuki dramatycznej, będącej połączeniem śpiewu, recytacji, pantomimy, ekwilibrystyki oraz wystylizowanych demonstracji form i ciosów kung-fu. 
Historia opery chińskiej sięga trzeciego wieku naszej ery. Wyróżnia się ponad 300 jej odmian regionalnych.
Najbardziej znane odmiany opery chińskiej.
W Chinach sztuki operowe pełniły funkcję obrzędową, którą zachowały na m.in. na Tajwanie i w Singapurze.
Za najbardziej znanego aktora operowego jest uważany Mei Lanfang.
Opera była niezwykle popularna do początków XX wieku. W czasie rewolucji kulturalnej próbowano ją zastąpić operą wzorcową o wydźwięku propagandowym.

</doc>
<doc id="568953" url="https://pl.wikipedia.org/wiki?curid=568953" title="ZHSK Sofia">
ZHSK Sofia



</doc>
<doc id="568954" url="https://pl.wikipedia.org/wiki?curid=568954" title="Cibalia Vinkovci">
Cibalia Vinkovci

Hrvatski Nogometni Klub Cibalia Vinkovci – chorwacki klub piłkarski z siedzibą w Vinkovci. Został założony w 1919 roku.
Historia.
Klub został założony w 1919 roku jako GŠK Cibalia Vinkovci. W 1925 doszło do fuzji z RŠK Sloga. Podczas II wojny światowej klub przestał istnieć. Po wojnie Sloga oraz OFD Graničar połączyły się w jeden klub, który nazwano FD Dinamo Vinkovci. W 1982 roku Dinamo awansowało do pierwszej ligi Jugosławii. Tam grało przez 4 lata, a w 1986 powróciło do 2. ligi.
W latach 90. klub grał już w chorwackiej 1. lidze i powrócił do pierwotnej nazwy Cibalia. Najwyższe miejsce w historii klubu w lidze to piąte. W sezonie 2003/2004 Cibalia spadła do drugiej ligi. Klubowi odjęto 6 punktów z powodu zaległości finansowych w sprawach transferów kilku piłkarzy. Jednakże w sezonie 2004/2005 Cibalia powróciła do najwyższej klasy rozgrywkowej.
W Pucharze Chorwacji największym sukcesem klubu z Vinkovci był awans do finału w 1999, w którym Cibalia przegrała z NK Osijek.
Cibalia spadła z 1. HNL w sezonie 2017/2018, a także stanęła w obliczu bankructwa. Ze względu na poważne problemy finansowe klub nie otrzymał licencji na grę w 2. HNL i został przesunięty o poziom niżej, do 3. HNL. Klub w swoim pierwszym sezonie został mistrzem trzeciej ligi i awansował. 
Stadion.
Stadion Cibalia jest położony w południowej części miasta i liczy 12 108 miejsc.

</doc>
<doc id="568955" url="https://pl.wikipedia.org/wiki?curid=568955" title="Par (tytuł brytyjski)">
Par (tytuł brytyjski)

Par (od łac. "par", „równy”; ang. "peer") – zwrot określający utytułowaną arystokrację Wielkiej Brytanii. Wybrani parowie zasiadają w Izbie Lordów.
Od XIV w. termin „par królestwa” odnosił się do głównych wasali króla, którzy weszli też do Izby Lordów. Parowie byli sądzeni przez sąd osób równych sobie (przez Izbę Lordów).
Pierwotnie był odpowiednikiem tytułu lorda. Parowie królestwa dzielili się na:
Parowie podzieleni są na poszczególne części królestwa, zgodnie z feudalną tradycją terytorialnej przynależności ich parostwa. Poszczególne parostwa różnią się rangą, według kolejności: 
Liczba parów wahała się pomiędzy 700–2000 osób. Liczba lordów zmniejszyła się najpierw w 1963 roku o lordów szkockich, którzy weszli do parlamentu Szkocji w 1997 roku oraz w 1999 roku o 92 lordów dziedzicznych niższych rangą, którzy zostali pozbawieni możliwości udziału w pracach parlamentu.
W 1958 roku po raz pierwszy w historii w Izbie Lordów zasiadły kobiety. Z kolei w 1968 roku ustawa "White Paper" umożliwiła wejście do Izby Lordów 230 osobom niebędącym arystokratami, ani urzędnikami królestwa. Należą do nich między innymi zasłużeni politycy, którzy osiągnęli wiek „emerytalny” i nie mogą już zasiadać w Izbie Gmin.

</doc>
<doc id="568957" url="https://pl.wikipedia.org/wiki?curid=568957" title="Maria de Lurdes Mutola">
Maria de Lurdes Mutola



</doc>
<doc id="568959" url="https://pl.wikipedia.org/wiki?curid=568959" title="Energia Sofia">
Energia Sofia



</doc>
<doc id="568963" url="https://pl.wikipedia.org/wiki?curid=568963" title="CDNA Sofia">
CDNA Sofia



</doc>
<doc id="568966" url="https://pl.wikipedia.org/wiki?curid=568966" title="Produkcja porcelany w Wałbrzychu">
Produkcja porcelany w Wałbrzychu

Produkcja porcelany to tradycyjna gałąź przemysłu wałbrzyskiego. Początkiem produkcji porcelany w Wałbrzychu była fabryka wyrobów kamionkowych Rauscha, którą założono w 1820. Kolejnym wielkim zakładem była fabryka porcelany Hayna, wybudowana i uruchomiona w 1829. Obie te fabryki dały początek Zakładom Porcelany Stołowej „Krzysztof”. Od 1845 w Starym Zdroju czynna była fabryka porcelany Carla Tielscha, która po przemianowaniu, unowocześnieniu i rozbudowie w 1945, działała do 2012 pod nazwą Fabryka Porcelany „Wałbrzych”. Dwa największe zakłady, Zakłady Porcelany Stołowej „Krzysztof” i Fabryka Porcelany „Wałbrzych”, specjalizowały się od dawna w tej branży z powodzeniem eksportując wyroby na rynki światowe i zdobywając uznanie wśród klientów. O wiele mniejszą troskę o zdobywanie nowych rynków zdobywał wybudowany od podstaw Zakład Porcelany Stołowej „Krzysztof II” (późniejsza FP „Książ”). Zakład wybudowany za 2,2 mld złotych miał poprawić sprzedaż porcelany oraz zdobyć kolejną niszę rynkową eksportując swe wyroby. Nie najlepszej jakości porcelana, błędy w zarządzaniu zakładem oraz brak zainteresowania poszukiwaniem nowych rynków zbytu doprowadził zakład do olbrzymich długów (50 mld zł w 1990), a co za tym idzie do jego upadku. Zakład przemianowano na Fabrykę Porcelany „Książ”, jednak i ona zaczęła mieć szybko kłopoty ze zbytem.
Fabryka Porcelany „Krzysztof”.
Zakład mieści się w centrum miasta, nieopodal Rynku starego miasta.
Historia.
Początek fabryki to rok 1831, kiedy to Carl Krister wykupił dwie sąsiadujące ze sobą fabryczki fajansu i łącząc w jedno przedsiębiorstwo, rozpoczął w nich produkcję porcelany. W niedługim czasie fabryka stała się jednym z większych pracodawców na terenie Wałbrzycha. Również wielkość produkcji plasowała zakład w ścisłej czołówce w świecie. Firma eksportowała swe wyroby na największe rynki Europy i świata, zdobywając nagrody i wyróżnienia na targach i wystawach we Wrocławiu (1852, 1857) i w Paryżu (1867). Kryzys światowy oraz kłopoty ze zbytem zakładu, doprowadziły do przekształcenia fabryki w spółkę akcyjną w 1920. W roku 1921 zakład przeszedł fuzję z bawarską fabryką Ph Rosenthal w Selb, zmieniając nazwę na Krister Porzellan Manufaktur AG. Stan tej rzeczy utrzymał się do 1945 roku. Po przejęciu fabryki przez władze polskie zakłady zmieniły nazwę na Państwową Fabrykę Porcelany „Krister”, a następnie Zakłady Porcelany Stołowej „Krzysztof”. Znakiem handlowym, którym fabryka posługuje się od 1953 roku jest „W – Wawel”. Okres lat 90. XX wieku to dla fabryki czas przekształceń własnościowych, rozpoczęty w maju 1995 roku. Efektem tychże reform było powołanie Pracowniczej Spółki Akcyjnej, a w następstwie zmiana nazwy na Fabrykę Porcelany „Krzysztof”. Po trzecim przetargu na zakup przedsiębiorstwa w 2010 fabryka została przejęta za ok. 6,3 mln zł przez Nordis z Zielonej Góry, a produkcja i zatrudnienie zostało utrzymane.
Wyroby.
Obecnie fabryka zajmuje się produkcją porcelany stołowej i różnego rodzaju galanterii porcelanowej. Fabryka produkuje wysokogatunkową porcelanę stołową przy użyciu najnowszych technologii. Zakład wprowadził pionierską technologię prasowania izostatycznego. Oferta fabryki obejmuje kilkanaście wzorów oraz 10 fasonów, spośród których najnowszy to Eureka, wprowadzona do sprzedaży w 2005 roku.
Fabryka Porcelany Krzysztof jest znana na całym świecie, trafia m.in. na królewskie dwory, szwedzkie firmy zamawiały na ślub księżniczki Wiktoria Bernadotte, następczyni szwedzkiego tronu, Kancelaria Prezesa Rady Ministrów, Barack Obama czy też Alaksandr Łukaszenka. W 2013 roku Porcelana Krzysztof przygotowała prezent w postaci bogato zdobionej szkatułki, dla Księcia Jerzego, syna księżnej Katarzyny i księcia Williama.
Fabryka Porcelany „Wałbrzych” S.A..
Zakład mieścił się w dzielnicy Stary Zdrój, w sąsiedztwie dworca kolejowego Wałbrzych Miasto.
Historia.
Fabryka Porcelany „Wałbrzych” S.A. była kontynuatorem sięgającej I poł. XIX wieku tradycji produkcji porcelany, która znajdowała zbyt na rynkach krajowych i światowych. Początek FP Wałbrzych sięga 1845 roku, kiedy to wałbrzyską manufakturę założył przemysłowiec Carl Tielsch. Niewielka wówczas wytwórnia galanterii porcelanowej, dynamicznie się rozwijała, a w latach 30. XX wieku została wykupiona przez znany już wówczas koncern Hutchenreuter. W 1945 fabryka została znacjonalizowana, a jej nazwa została zmieniona na Zakłady Porcelany Stołowej „Wałbrzych”. W latach 60. XX w. fabryka była pionierem w opracowywaniu i wdrażaniu nowoczesnych rozwiązań technologicznych, zwłaszcza technologii związanych ze zdobnictwem oraz modelarstwem ceramiki. Do wyrobów firmy należały tak znane wzory przemysłowe, jak „Maria Teresa”, „Cora”, „Luna”, „Wenus”, „Tytan”. Rok 1992 to okres prywatyzacji zakładu, który działał jako spółka akcyjna do 2012 roku.
Stan obecny.
Po ogłoszeniu upadłości i przeprowadzeniu postępowania likwidacyjnego w 2012 roku syndyk sprzedał cały zakład wraz z przylegającymi terenami. Pozostałości zakładu zostały rozszabrowane. Zrujnowane zabudowania fabryki zostały ostatecznie w większości rozebrane.
Fabryka Porcelany „Książ” Sp. z o.o..
Zakład mieścił się w dzielnicy Szczawienko, nieopodal Wałbrzyskiej Specjalnej Strefy Ekonomicznej.
Historia.
Początek fabryki datuje się na lata 70. XX wieku, kiedy to rozpoczęto na obrzeżach miasta budowę nowej fabryki porcelany pod nazwą „Zakłady Porcelany Stołowej w budowie”, potocznie nazywane KRZYSZTOF II. Związane to było z niemożliwością rozbudowy Fabryki Porcelany „Krzysztof”, znajdującej się w ścisłym centrum miasta. Zakład wybudowany w 1988 roku przyjął nazwę Fabryka Porcelany „Książ” Przedsiębiorstwo Państwowe. Miała to być najnowocześniejsza i największa fabryka w Europie, sfinansowana jednak wyłącznie z kredytów, gdyż została skreślona z listy priorytetów państwa, a co za tym idzie ograniczono wydatki na jej budowę. Rok 1990 to okres załamania się produkcji. Dodatkowo podniesienie stóp procentowych, problemy ze zbytem, wzrost cen na surowce i media spowodowały kryzys w fabryce. Próbowano wdrożyć system naprawczy, jednak nie przyniósł on pożądanych rezultatów. W 1991 roku mocno zadłużona i postawiona w stan likwidacji fabryka została zakupiona przez konsorcjum złożone m.in. z banków, wałbrzyskiego PEC-u, i spółek z kapitałem zagranicznym. Rozpoczęto produkcję w 1992 roku, pojawili się nowi klienci. W 1993 roku do tradycyjnej produkcji, jaką była produkcja zastawy stołowej, doszła produkcja wyrobów sanitarnych z porcelitu. Jednak zabiegi te nie spowodowały zmniejszenia strat. Spółka cały czas nie generowała zysku. W sierpniu 1998 roku spółkę odkupują Zakłady Porcelany Stołowej „Karolina” z Jaworzyny Śląskiej. Rozpoczyna się okres restrukturyzacji spółki, sprzedano majątek zbyteczny w firmie, zwolniono część osób. Jednak nie pomaga to spółce. Dnia 6 lipca 2004 roku, Fabryka Porcelany „Książ” Spółka z o.o. w Wałbrzychu została postawiona w stan upadłości. Jej produkcja nadal jednak trwa a syndyk masy upadłościowej poszukuje nowego właściciela dla fabryki.
Tradycja produkcji porcelany w Szczawienku ("Niedersalzbrunn") datuje się od końca XIX wieku. Funkcjonowały dwie fabryki, z których większe znaczenie miał założony w 1882 roku zakład Hermana Ohme. W 1945 roku obie fabryki uległy całkowitemu zniszczeniu.
Stan obecny.
Obecnie zakład postawiony jest w stan upadłości i ogłaszane są przetargi na sprzedaż całego majątku obecnej FP Książ. Do ważniejszych produktów zaliczamy porcelaną, vitroporcelanę i porcelanę chińską. Galanteria porcelanowa wykonywana jest z porcelany cienkościennej, odznaczającej się wybitną bielą oraz różnorodnym zdobieniem. „Książ” oferuje swoim klientom również porcelanę grubościenną, przeznaczoną głównie dla gastronomii.

</doc>
<doc id="568968" url="https://pl.wikipedia.org/wiki?curid=568968" title="CSKA Czerweno Zname Sofia">
CSKA Czerweno Zname Sofia



</doc>
<doc id="568976" url="https://pl.wikipedia.org/wiki?curid=568976" title="Grzegorz Dominik">
Grzegorz Dominik

 
Grzegorz Dominik (ps. "Banan", ur. 7 sierpnia 1964, zm. 27 lipca 2006) – polski płetwonurek, wielokrotny rekordzista Polski i świata w nurkowaniu głębokim. 
Posiadacz rekordu świata w najgłębszym zanurzeniu na wrak (jednocześnie jest to najgłębsze nurkowanie wrakowe na obiegu zamkniętym) - nurkowanie na wrak YOLANDA (Morze Czerwone), głębokość 210m. Odkrywca wraków MS Goya, MS Steuben. Wieloletni współpracownik i autor wielu artykułów w miesięczniku Nurkowanie. Posiadał uprawnienia instruktorsko-trenerskie na wszystkich poziomach szkoleniowych w: SDI (Scuba Diving International), TDI (Technical Diving International), NAUI, CMAS. Zginął w czasie nurkowania w okolicy Darłowa na głębokości około 20 metrów, ciała nigdy nie odnaleziono.

</doc>
<doc id="568977" url="https://pl.wikipedia.org/wiki?curid=568977" title="Jack Warner">
Jack Warner

Jack Leonard Warner, J.L. Warner (ur. 2 sierpnia 1892 w London, zm. 9 września 1978 w Los Angeles) – amerykański producent filmowy i przedsiębiorca, współzałożyciel i prezes Warner Brothers. Był także członkiem założycielem Amerykańskiej Akademii Sztuki i Wiedzy Filmowej. Jego kariera w branży filmowej trwała około czterdziestu pięciu lat, najdłużej ze wszystkich ówczesnych prezesów hollywoodzkich wytwórni filmowych.
Piastując stanowisko wiceprezesa ds. produkcji Warner Bros., wraz z bratem Samem doprowadził do powstania pierwszego filmu dźwiękowego pt. "Śpiewak jazzbandu". Po śmierci Sama rozpoczął długoletnią walkę o władzę nad wytwórnią ze starszymi braćmi, Harrym i Albertem. W latach 50. XX wieku przejął wyłączną kontrolę nad Warner Bros. po tym, jak potajemnie nabył udziały od braci, po uprzednim przekonaniu ich do wspólnej sprzedaży przedsiębiorstwa.
Chociaż jego pracownicy lękali się go i kpili z jego specyficznego poczucia humoru, zdobył szacunek środowiska filmowego za swoje trafne decyzje i bezkompromisowość. Zatrudnił wiele gwiazd wytwórni i promował produkcję dramatów filmowych o problemach społecznych Ameryki lat 30., które stały się znakiem rozpoznawczym Warner Brothers.
W trakcie kariery był postrzegany jako osoba enigmatyczna i pełna sprzeczności. Chociaż był zagorzałym republikaninem, w wielu swoich filmach propagował Nowy Ład, politykę demokratycznego prezydenta Franklina Roosevelta. Krytykował faszyzm i III Rzeszę na długo przed przyłączeniem się Stanów Zjednoczonych do II wojny światowej. Jednocześnie był przeciwnikiem komunizmu i po wojnie zeznawał przed Komisją Izby Reprezentantów ds. Działalności Nieamerykańskiej, gdzie dobrowolnie podał nazwiska scenarzystów zwolnionych z powodu przynależności do Komunistycznej Partii Stanów Zjednoczonych lub sympatii prokomunistycznych. Pomimo kontrowersyjnego wizerunku publicznego, Warner odgrywał istotną rolę w przemyśle filmowym, aż do przejścia na emeryturę na początku lat 70. XX wieku.
Wczesne lata.
Jack Warner urodził się jako Jacob Warner 2 sierpnia 1892 roku w mieście London, w kanadyjskiej prowincji Ontario. Jego rodzice byli żydowskimi imigrantami z Mazowsza, którzy mówili głównie w języku jidysz. Był piątym żyjącym synem Benjamina Warnera, szewca z Krasnosielca, znajdującego się wtedy pod zaborem rosyjskim, i jego żony Pearl Leah z domu Eichelbaum. Rodzice Warnera w 1876 roku zawarli związek małżeński i jeszcze przed wyemigrowaniem do Ameryki dochowali się szóstki dzieci, z których jedno zmarło w dzieciństwie. Wśród nich znajdowali się starsi bracia Jacka, Hirsh, który później przyjął imię Harry, a także Abraham (Albert) i Samuel (Sam). Rodzina Warnerów wspominała Krasnosielc jako „wrogi świat”, gdzie „nocne rajdy Kozaków, pogromy i gwałty na kobietach były częścią życia Żydów ze sztetli”.
W celu znalezienia lepszego miejsca do życia dla siebie i swojej rodziny, w 1888 roku Benjamin udał się do Hamburga, a stamtąd wypłynął na statku do Ameryki. Dotąd nosił nazwisko „Wonsal” lub „Wonskolaser”. Po przybyciu do Nowego Jorku zmienił nazwisko na „Warner”, które później przybrała reszta jego rodziny. Po niecałym roku Pearl i dwójka dzieci dołączyły do niego w Baltimore. W tym mieście na świat przyszła piątka ich dzieci.
Na początku ostatniej dekady XIX wieku Benjamin Warner zdecydował się przenieść wraz z rodziną do Kanady, gdzie szansę na poprawę warunków życiowych widział w prowadzeniu handlu obwoźnego polegającego na skupowaniu futer od traperów w zamian za produkty blaszane. Tam narodzili się ich synowie: Jack i David. Po trudnych dwóch latach rodzina Warnerów powróciła do Baltimore. W Baltimore na świat przyszła następna dwójka dzieci, Sadie i Milton. W 1896 roku za namową Harry’ego Warnera, który nieco wcześniej w Youngstown w stanie Ohio założył warsztat naprawy obuwia, reszta rodziny przeniosła się do tego prężnie rozwijającego się miasta przemysłowego. Benjamin pracował w zakładzie syna, zanim zdobył pożyczkę na otwarcie sklepu mięsno-spożywczego w centrum miasta.
Jack Warner spędził większość swojego dzieciństwa w Youngstown. Uważał, że doświadczenia z tego miasta wpłynęły na jego wrażliwość. Jak napisał w swojej autobiografii: „John Edgar Hoover powiedział mi, że w tym czasie Youngstown było jednym z najniebezpieczniejszych miast w Ameryce i miejscem spotkań sycylijskich bandytów działających w mafii. W każdą sobotę w naszym sąsiedztwie miało miejsce jedno lub dwa morderstwa, a noże i kastety były podstawowym wyposażeniem grasujących w okolicy młodych, gorących głów”. Warner twierdził, że na krótko należał do ulicznego gangu działającego w Westlake’s Crossing, cieszącej się złą sławą dzielnicy położonej na zachód od centrum miasta. W tym czasie zebrał pierwsze doświadczenia w show-biznesie, śpiewając w miejscowych teatrach w duecie z innym początkującym, śpiewającym i tańczącym artystą. W trakcie krótkiej kariery w wodewilu oficjalnie zmienił nazwisko na Jack Leonard Warner. Starszy brat Sam nie pochwalał jego młodzieńczych poczynań. Poradził Jackowi: „Zejdź ze sceny, ale trzymaj się najbliżej jak możesz kasy biletowej. To tam są pieniądze”.
Kariera zawodowa.
Pierwsze przedsięwzięcia biznesowe.
W Youngstown bracia Warnerowie podjęli pierwsze, nieśmiałe kroki w przemyśle rozrywkowym. Na początku XX wieku Sam Warner założył spółkę z sąsiadem i razem przejęli miejscowy teatr, Old Grand Opera House, w którym wystawiali tanie sztuki teatralne i wodewilowe. Interes zbankrutował po pierwszym sezonie. Następnie Sam Warner zdobył posadę kinooperatora w Idora Park, lokalnym parku rozrywki. Przekonał całą rodzinę o obiecujących możliwościach nowego medium i wytargował od pewnego bankrutującego kinooperatora zakup kinetoskopu za sumę 1000 dolarów. Cena ta przewyższyła wszystkie rodzinne oszczędności i aby zebrać wymaganą kwotę, Jack Warner za 150 dolarów zastawił swojego konia.
Przedsiębiorczy bracia prowadzili kino objazdowe w całym Ohio i Pensylwanii, wyświetlając jedyny posiadany przez nich film, zużytą kopię popularnego westernu "Napad na ekspres" (1903). W 1905 roku wynajęli opuszczony sklep w New Castle, przerabiając go na prowizoryczne kino, któremu nadali nazwę "The Bijou". Umeblowali je krzesłami pożyczonymi od miejscowego przedsiębiorcy pogrzebowego. Nastoletni Jack, który wciąż mieszkał w Youngstown, przyjeżdżał na weekendy do kina braci, aby śpiewać podczas wymiany rolek w projektorze. W 1906 roku bracia nabyli małe kino w New Castle, które nazwali The Cascade Movie Palace. Posiadali go do następnego roku, kiedy postanowili porzucić prowadzenie kin na rzecz dystrybucji filmowej. W tym samym roku bracia założyli w Pittsburghu przedsiębiorstwo dystrybucyjne Duquesne Amusement Company, która dobrze prosperowało aż do czasu, gdy zainteresowała się nim Motion Picture Patents Company, firma stanowiąca Trust Edisona, który broniąc pozycji monopolisty, żądał od dystrybutorów wyśrubowanych opłat licencyjnych. W 1909 roku Harry zgodził się przyjąć Jacka do rodzinnej spółki i następnie wysłał go do Norfolk, aby pomagał Samowi w zarządzaniu drugą firmą dystrybuującą filmy. Później w tym samym roku Warnerowie sprzedali swoje przedsiębiorstwa General Film Company na kwotę 52 tys. dolarów.
Powstanie Warner Bros..
W 1910 roku bracia Warnerowie zebrali swoje środki i zaangażowali się w produkcję filmową. W 1912 roku udzielili poparcia kierowanej przez filmowca Carla Laemmle Independent Motion Picture Company, która rzuciła wyzwanie monopolistycznej pozycji Trustu Edisona. W tym samym roku Jack Warner objął posadę sklejacza filmów w Nowym Jorku oraz asystenta u boku brata Sama przy realizacji obrazu "Dante’s Inferno". Pomimo sukcesu komercyjnego, jaki odniósł ten film, Harry Warner nadal obawiał się gróźb Trustu Edisona. Zerwał układ z Laemmlem i wysłał Jacka do San Francisco, a Sama do Los Angeles. Bracia mieli założyć w tych miastach firmy dystrybucyjne. Braciom szybko udało się osiągnąć wysoką pozycję w prężnie rozwijającym się kalifornijskim rynku filmowym. W 1917 roku wysłano Jacka do Los Angeles, aby założył tam kolejną firmę dystrybucyjną. Pierwsza okazja do wyprodukowania znaczącego filmu nastąpiła w 1918 roku, gdy bracia nabyli prawo do ekranizacji bestsellerowej, pacyfistycznej w wymowie powieści "My Four Years in Germany", potępiającej dokonane przez Niemców potworności I wojny światowej. Obraz odniósł sukces artystyczny i kasowy. Czterech braci stać już było na założenie wytwórni filmowej w Kalifornii. W nowym przedsiębiorstwie Jack został wiceprezesem do spraw produkcji. Drugim wiceprezesem został jego starszy brat, Sam. Obaj zajmowali się zdobywaniem scenariuszy, zarządzali produkcją filmową i szukali sposobów na ograniczenie kosztów.
Po sukcesie "My Four Years in Germany", w 1919 roku wytwórnia stworzyła popularny serial "The Tiger’s Claw". W tym samym roku poniosła porażkę, produkując nieudany film instruktażowy dla armii, zatytułowany "Open Your Eyes", traktujący o niebezpieczeństwach chorób wenerycznych. Jest to jedyny obraz, w którym Jack Warner wystąpił przed kamerą, wcielając się w postać żołnierza. W tym okresie wytwórnia odniosła kilka porażek kasowych i popadła w kłopoty finansowe, ale w 1920 roku braciom udało się zaciągnąć pożyczkę na spłatę wcześniejszych długów. Wkrótce później Warnerowie przenieśli produkcję z Culver City do Hollywood, gdzie nabyli kompleks hal na rogu Sunset Boulevard i Bronson Avenue, w miejscu zwanym obecnie Sunset Bronson Studios. Nowa lokalizacja i lepsze studio nie poprawiły znacząco wizerunku wytwórni, który kształtowały niskobudżetowe komedie i pikantne filmy o upadającej moralności.
W 1923 roku wytwórnia odkryła wytresowanego owczarka niemieckiego wabiącego się Rin Tin Tin. Pies zadebiutował w "Where the North Begins", filmie opowiadającym o porzuconym i wychowanym przez wilki szczeniaku, który zaprzyjaźnia się z traperem. Początkowe obawy Jacka Warnera wobec tego projektu rozwiały się, gdy osobiście poznał Rin Tin Tina, który według jego opinii „wydawał się bardziej inteligentny niż niektórzy komicy zatrudnieni przez wytwórnię”. Aż do wprowadzenia dźwięku do filmu, Rin Tin Tin stanowił największy skarb wytwórni. Darryl F. Zanuck stworzył kilka scenariuszów dla filmów o Rin Tin Tinie, a podczas jednego roku napisał scenariusze do ponad połowy filmów fabularnych wytwórni. Pomiędzy 1928 a 1933 rokiem Zanuck był prawą ręką Jacka Warnera i jego producentem wykonawczym. Do zakresu zadań Zanucka należała kontrola nad powstającymi każdego dnia filmami. Pomimo sukcesów, jakie odnosiły filmy o Rin Tin Tinie i inne obrazy, Warner Bros. nie było w stanie konkurować z hollywoodzką „Wielką trójką”: Paramountem, MGM i First National.
W 1925 roku bracia Warnerowie rozszerzyli swoją działalność dzięki przejęciu brooklyńskiej wytwórni Vitagraph. Jeszcze w tym samym roku Sam Warner przekonał brata Harry’ego do zawarcia porozumienia z Western Electric dotyczącego wykorzystania przez Warner Bros. opracowanej przez tę firmę technologii Vitaphone, dzięki której możliwe było kręcenie krótkometrażowych filmów dźwiękowych. Sam Warner zmarł na zapalenie płuc 5 października 1927 roku – dzień przed premierą pierwszego pełnometrażowego filmu dźwiękowego pt. "Śpiewak jazzbandu". Jack Warner został w ten sposób wyłącznym szefem produkcji. Śmierć starszego brata wstrząsnęła nim. Jak napisał jego biograf: „Przez całe życie Sama, Jacka ożywiał jego słoneczny optymizm, pożądanie ekscytacji, pomysłowość i żyłka hazardzisty. Sam działał też jako bufor pomiędzy Jackiem a jego surowym, najstarszym bratem, Harrym”. W następnych latach Jack żelazną ręką rządził w wytwórni Warner Bros. w Burbank. Po śmierci brata stawał się coraz trudniejszy w obyciu i wzbudzał niechęć w wielu swych pracownikach.
Gdy rodzina rozpaczała po nagłej śmierci Sama, sukces "Śpiewaka jazzbandu" spowodował, że Warner Bros. awansowało do grona czołowych wytwórni filmowych. Wytwórnia zainwestowała w niego zaledwie 500 tys. dolarów, zbierając 3 mln dolarów zysku. Pozostała piątka głównych hollywoodzkich wytwórni, która kontrolowała większość amerykańskich kin, początkowo próbowała zablokować rosnącą liczbę filmów dźwiękowych. Stojąc przed taką zorganizowaną opozycją, w samym tylko 1928 roku Warner Bros. zrealizowała 12 filmów dźwiękowych. W następnym roku nowo utworzona Amerykańska Akademia Sztuki i Wiedzy Filmowej uhonorowała wytwórnię specjalnym Oscarem za „zrewolucjonizowanie przemysłu filmowego przez wyprodukowanie pionierskiego filmu dźwiękowego”.
Pomimo dobrej koniunktury, Jack Warner krótko trzymał wydatki. Wynagrodzenia reżyserów określał specjalny system kwotowy. Ponadto ograniczył koszty systemu oświetlenia planów zdjęciowych, tak aby wyglądały na tańsze niż były w rzeczywistości.
Era Wielkiego kryzysu.
Wytwórnia wyszła stosunkowo bez szwanku z krachu na giełdzie nowojorskiej i w trzecią dekadę XX wieku wkroczyła produkując różnorodne filmy, w tym „rewiowe musicale” Busby’ego Berkeleya, „wojujące biografie”, „filmy płaszcza i szpady” i „filmy dla kobiet”. Jednakże wytwórnia stała się znana przede wszystkim ze swoich demaskatorskich dramatów społecznych, których realizację popierał Jack Warner. Wśród nich znajdują się takie klasyki filmu gangsterskiego jak "Mały Cezar", "Wróg publiczny nr 1", czy chwalony przez krytyków "Jestem zbiegiem". Niektóre z tych filmów odzwierciedlały zaskakującą, chociaż tymczasową, zmianę w poglądach Jacka Warnera. Pomimo wieloletnich związków z Partią Republikańską, w 1932 roku otwarcie poparł demokratycznego kandydata na urząd prezydenta Stanów Zjednoczonych Franklina Delano Roosevelta, organizując widowisko na jego cześć, które odbyło się na stadionie w Los Angeles. W następnych latach zatrudnił więcej scenarzystów popierających New Deal, którzy zarazem prezentowali mocno lewicowe poglądy.
W tym okresie Warner aktywnie działał w werbowaniu utalentowanych artystów. Aby zapewnić wytwórni odpowiednią liczbę gwiazd filmowych, próbował przejąć ich kontrakty od konkurencji, niekiedy oferując podwojenie zarobków. Taka strategia pozwoliła na przejęcie m.in. trzech gwiazd Paramount Pictures: Williama Powella, Kay Francis i Ruth Chatterton. W 1929 roku Warner przekonał brytyjskiego aktora George’a Arlissa do zagrania tytułowej roli w filmie "Disraeli", który okazał się sukcesem. W następnym roku odkrył przyszłe gwiazdy: Jamesa Cagneya, Joan Blondell i Franka McHugh, którzy razem w Nowym Jorku grali w sztuce "Penny Arcade". Chociaż Cagney okazał się największym sukcesem polityki przyciągania gwiazd, sprawiał też największe problemy dla Jacka Warnera. Podczas częstych kłótni, do jakich między nimi dochodziło, Cagney, Irlandczyk z pochodzenia, uciekał się do używania wulgaryzmów w języku jidysz, które przyswoił w dzieciństwie spędzonym w nowojorskim Hell’s Kitchen. Również z nim Warner toczył najbardziej zażarte rokowania o warunki kontraktowe. Cagneya denerwowało zaszufladkowanie jako Irlandczyka bijącego kobiety w filmach i kręcenie pięciu obrazów zamiast czterech.
W 1933 roku producent wykonawczy u Warnera, Darryl F. Zanuck, zrezygnował w wyniku konfliktu kontraktowego z Harrym Warnerem. Według listu napisanego przez Jacka Warnera do Willa Haysa, ówczesnego prezesa Motion Picture Producers and Distributors of America, Zanuck zażądał wyższego uposażenia i „zasygnalizował potrzebę podniesienia pensji dla aktorów i personelu uczestniczącego w produkcji filmowej”. W tym samym roku Zanuck założył wytwórnię 20th Century Pictures, które po dwóch latach działalności połączyło się z Fox Film Corporation, tworząc 20th Century-Fox. Wieloletni pracownik Warner Bros., Hal B. Wallis, awansował na pozycję producenta wykonawczego, chociaż Warner nie przekazał mu tak daleko idącej władzy, jaką cieszył się Zanuck, wskutek czego powstał zdecentralizowany system władzy, który często powodował chaos organizacyjny w wytwórni. W jego ramach każdy film był przydzielany odpowiedniemu nadzorcy, którym zazwyczaj był jeden ze scenarzystów. Mimo że Warner Bros. przez lata 30. XX wieku utrzymało wysoki poziom produkcji, filmy cechowały się nierówną jakością, co wynikało „nie tylko z wad systemu nadzoru, ale także rozproszenia władzy wśród kadr twórczych”.
Tymczasem Jack Warner zmniejszył swoją aktywność w procesie tworzenia filmów. Po zatrudnieniu wielu pracowników twórczych odsunął się od procesu produkcji, ograniczając się do opiniowania surowej wersji obrazu. Niemniej jednak Warner surowo obchodził się ze swoimi pracownikami i był „bezlitosny przy zwalnianiu”. Producent filmowy Gottfried Reinhardt stwierdził, że Warner „czerpał radość” z upokarzania podwładnych. „Harry Cohn był skurczybykiem”, powiedział Reinhardt. „Ale był taki przy robieniu interesów; nie był sadystą. [Louis B.] Mayer bywał potworem, ale nie był skąpcem, jakim był Jack”.
Styl zarządzania Jacka Warnera irytował wielu pracowników wytwórni. Komik Jack Benny, który kiedyś pracował dla Warner Bros., zauważył: „Jack Warner prędzej powiedziałby kiepski żart, niż zrobił dobry film”. Warner często ścierał się z aktorami i ponoć wyrzucał ich z jadalni dla kierownictwa wytwórni z wyjaśnieniem: „Nie muszę patrzeć na aktorów, gdy jem”. Jednakże zdobył sympatię kilku osobistości ze świata filmu.
Wśród nich była Bette Davis, jedna z czołowych aktorek w Warner Bros, która kiedyś nawet uciekła do Anglii, aby zostać zwolniona z kontraktu z wytwórnią. W późniejszych latach Davis broniła Warnera przed oskarżeniami o nieprzyzwoitość seksualną: „Nie był lubieżnikiem! Jego grzechy były innego rodzaju. Był ojcem, władzą, chwałą. Zajmował się robieniem pieniędzy”. Davis wyjawiła też, że po narodzinach jej dziecka, nastawienie Warnera do niej stało się ciepłe i opiekuńcze. „Staliśmy się niczym ojciec i dziecko. Powiedział mi, że nie muszę wracać do pracy, nim nie będę tego naprawdę chciała. Był troskliwym człowiekiem. Do tej pory nie powiedziano o nim zbyt wielu ciepłych słów”. Warner zaskarbił sobie też wdzięczność Errola Flynna. W 1935 roku osobiście wybrał nieznanego wówczas aktora do zagrania tytułowej roli w filmie "Kapitan Blood". W 1936 roku, po sukcesie innego kostiumowego filmu epickiego pt. "Szarża lekkiej brygady", Warner podarł jego stary kontrakt i podpisał z nim nowy, wieloletni i podwajający jego tygodniówkę.
Przed wojną i lata wojny.
Wraz ze zbliżaniem się końca lat 30. XX wieku Jack i Harry Warnerowie coraz bardziej zdawali sobie sprawę ze zagrożeń nazizmu. Jak spostrzegł Bernard F. Dick, „bracia Warnerowie jako synowie polskiego Żyda, który opuścił stary kraj z powodu antysemickich pogromów... mieli osobisty interes w obnażaniu nazizmu”. Ponadto w ich wytwórni długą tradycję miały produkcje krytykujące niemiecki militaryzm, o czym dowodzi chociażby "My Four Years in Germany" z 1918 roku. Jeszcze w 1917 roku bracia zdobyli prawa do dystrybucji filmu "Wojenne narzeczone", w której postać grana przez debiutującą Allę Nazimovą woli raczej popełnić samobójstwo niż rodzić dzieci dla nieokreślonego kraju, którego armia wygląda podejrzanie germańsko”.
Poza tym Jackiem Warnerem wstrząsnęła wiadomość o śmierci Joego Kaufmana, przedstawiciela wytwórni, zamordowanego w 1936 roku w Berlinie przez hitlerowskich bojówkarzy. Warner opisał to wydarzenie następującymi słowami: „Jak wielu Żydów został osaczony w alejce. Oni [nazistowscy chuligani] okładali go pięściami i bili pałkami, potem skopali go na śmierć i zostawili zdychającego”. Od tej pory, gdy pozostałe hollywoodzkie wytwórnie nie dotykały tego tematu, obawiając się krytyki ze strony części amerykańskiej opinii publicznej i utraty niektórych europejskich rynków filmowych, Warner Bros. produkowało obrazy otwarcie krytykujące hitlerowski reżim. W 1939 roku wytwórnia wprowadziła na ekrany film "Zeznanie szpiega" z Edwardem G. Robinsonem w roli głównej, którego powstanie popierał dyrektor FBI, J. Edgar Hoover. Fabułę dzieła oparto na prawdziwych zdarzeniach z życia tajnego agenta Leona Turrou, który rozpracował niemiecką siatkę wywiadowczą w Stanach Zjednoczonych. Pomimo uregulowań prawnych zakazujących podania prawdziwych tożsamości bohaterów, wytwórnia dążyła do roztoczenia nad filmem „aury autentyczności”. Hall Wallis nalegał na zrezygnowanie z napisów początkowych, aby nadać "Zeznaniom szpiega" „charakter kroniki filmowej”. Obraz spotkał się z ostrą krytyką. Recenzent Pare Lorentz napisał, że „tym filmem bracia Warnerowie wypowiedzieli Niemcom wojnę”. Ambasador III Rzeszy odpowiedział poprzez złożenie oficjalnego protestu na ręce amerykańskiego sekretarza stanu Cordella Hulla, a Adolf Hitler, który obejrzał film w swojej willi w Berchtesgaden, był oburzony. Wytwórnia otrzymała też ostrzeżenia ze strony członka Izby Reprezentantów, Martina Diesa, że swoimi działaniami szkalują „zaprzyjaźnione państwo”.
Początkowo wytwórnia uległa naciskom administracji Roosevelta, biura Haysa i izolacjonistycznych polityków, i odstąpiła od podobnych produkcji. Jack Warner oświadczył, że wytwórnia nie będzie już wydawała żadnych „filmów propagandowych” i natychmiast nakazał zawiesić realizację kilku filmów o antyhitlerowskim wydźwięku. Mimo tego Warner Bros. wyprodukowało kilka antynazistowskich obrazów, m.in. "Underground" i "All Through the Night". W 1940 roku wytwórnia stworzyła serię krótkometrażówek o zniszczeniach dokonanych przez niemieckie naloty na Londyn. Równocześnie w filmach takich jak "Captains of the Clouds" wytwórnia wychwalała wyczyny pilotów Royal Canadian Air Force. W 1941 roku Warner wyprodukował też sugestywnie prowojenny film "Sierżant York". Ówczesne doniesienia o tym, że Jack Warner zabronił używania języka niemieckiego, zostały zaprzeczone przez rzeczników wytwórni, którzy przekonywali, że taki zakaz uniemożliwiłby bardzo wielu pracownikom porozumiewanie się między sobą.
Po przystąpieniu Stanów Zjednoczonych do II wojny światowej Jack Warner, wzorem innych szefów hollywoodzkich wytwórni, został mianowany podpułkownikiem United States Army.
Za poradą prezydenta Roosevelta, Warner zrealizował w 1943 roku filmową adaptację kontrowersyjnej książki "Mission to Moscow", której celem było uspokojenie i przekonanie opinii publicznej zaniepokojonej sojuszem militarnym ze Związkiem Radzieckim. Po premierze filmu Krajowy Komitet Partii Republikańskiej oskarżał wytwórnię o wyprodukowanie „propagandy Nowego Ładu”. Gdy 27 października 1947 roku Warner zeznawał przed Komisją Izby Reprezentantów ds. Działalności Nieamerykańskiej, odpierał zimnowojenne oskarżenia o wywrotowy charakter "Mission to Moscow", argumentując, że „jedynym powodem powstania filmu było wspomożenie wysiłku wojennego, a nie działanie na rzecz przyszłych pokoleń”.
Generalnie Warner Bros. wyprodukowało więcej filmów wojennych niż jakakolwiek inna wytwórnia, tworząc obrazy osadzone w każdym rodzaju sił zbrojnych. Oprócz tego wytwórnia zrealizowała patriotyczne musicale, jak np. "To jest armia" czy "Yankee Doodle Dandy".
Okres powojenny.
Jack Warner niechętnie zaakceptował szybko rosnącą popularność telewizji pod koniec lat 40. XX wieku. Początkowo próbował rywalizować z tym medium poprzez wprowadzenie takich nowości, jak filmy 3D, które jednak szybko straciły na popularności wśród widzów. W 1954 roku wytwórnia ostatecznie zaangażowała się w produkcję na potrzeby telewizji, zaczynając od realizowania dla ABC cotygodniowego cyklu "Warner Bros. Presents". Następnie stworzyła serie telewizyjnych westernów, takich jak "Maverick", "Bronco" i "Colt.45". Po kilku latach Warner, przyzwyczajony do aroganckiego traktowania swoich aktorów, spotkał się z wrogością wśród nowych, wykreowanych przez telewizję gwiazd, takich jak James Garner, który złożył przeciwko wytwórni pozew o warunki umowy. Złościła go „zauważalna niewdzięczność” aktorów telewizyjnych, których postawa była bardziej niezależna niż aktorów filmowych. Takie zachowanie tylko pogłębiało jego niechęć do nowego medium. Po zawarciu porozumienia z ABC, Jack Warner uczynił swojego syna, Jacka Juniora, szefem nowo utworzonego telewizyjnego departamentu wytwórni.
W tym okresie Jack Warner po macoszemu interesował się funkcjonowaniem komórki zajmującej się tworzeniem filmów rysunkowych – Warner Bros. Cartoons. Uwielbiane przez miłośników kreskówek postacie, takie jak Królik Bugs, Kaczor Daffy czy Prosiak Porky, „zawsze były niedoceniane przez Warner Bros.”. Jak napisał Bob Thomas, „Jack Warner... uważał kreskówki za nic więcej niż nieistotny produkt tworzony dla kiniarzy chcących zapewnić pełny repertuar dla swoich klientów”. W 1953 roku podczas rzadkiego spotkania pomiędzy Warnerami z pracującymi w wytwórni rysownikami, Jack wyznał, że „nawet nie wiedział, gdzie do cholery znajduje się siedziba Warner Bros. Cartoons”, a Harry dorzucił: „Jedyną rzeczą, jaką wiem, jest to, że tworzymy Myszkę Miki”, która w rzeczywistości należała do konkurencyjnej The Walt Disney Company. Kilka lat później Jack Warner sprzedał wszystkie stworzone przez wytwórnię do 1948 roku, liczące ponad 400 tytułów, filmy rysunkowe za kwotę 3 tys. dolarów za sztukę. Jak zauważył Bob Thomas: „Od tej pory zarobiły one miliony dolarów, lecz nic dla Warner Bros.”
Burzliwe relacje Jacka Warnera ze swoim starszym bratem, Harrym, pogorszyły się w lutym 1956 roku, gdy ten drugi dowiedział się o decyzji Jacka o sprzedaży wszystkich stworzonych do 1950 roku dźwiękowych filmów Warner Bros. firmie Associated Artists Productions (które wkrótce później połączyło się z United Artists Television) za niewielką kwotę 21 mln dolarów. „To nasze dziedzictwo, wszystko nad czym pracowaliśmy przez całe nasze życia, a teraz to utraciliśmy”, zakrzyknął Harry Warne, gdy dowiedział się o zawartej umowie. Stosunki między braćmi ochłodziły się jeszcze bardziej w tym samym roku. W lipcu Jack, Harry i Albert ogłosili, że wystawiają Warner Bros. na sprzedaż. Jack w tajemnicy przed braćmi zorganizował konsorcjum, które nabyło pakiet kontrolny rodzinnego przedsiębiorstwa. Gdy Harry i Albert dowiedzieli się o poczynaniach młodszego brata, było już za późno na reakcję. Jack Warner, jako największy udziałowiec, wyznaczył siebie na nowego prezesa zarządu. Wkrótce po sfinalizowaniu transakcji Jack ogłosił, że „firma i jej spółki-córki będą energiczniej kierowane w celu nabywania najciekawszy opowieści, najbardziej utalentowanych twórców i produkcję możliwie najlepszych filmów”. W latach poprzedzających przejęcie władzy przez Jacka, dwaj bracia często spierali się między sobą. Pracownicy wytwórni utrzymywali, że widzieli niegdyś Harry’ego ścigającego brata po studiu z ołowianą rurą w ręku, krzyczącego: „Dorwę cię za to, ty skurwysynie” i grożącego mu śmiercią. Harry nigdy nie wybaczył Jackowi tego podstępu i już nigdy się do niego nie odezwał. Kiedy Harry Warner zmarł 27 lipca 1958 roku, Jack nie przybył na jego pogrzeb, zamiast tego udając się na wakacje, które jak co roku spędził na Lazurowym Wybrzeżu. Poproszony o komentarz do śmierci najstarszego brata, odpowiedział: „Miałem go w dupie”. W tym samym czasie z dumą przyjął list z kondolencjami nadesłany przez prezydenta Dwighta Eisenhowera.
Lata sześćdziesiąte.
W latach 60. XX wieku Warner dotrzymywał tempa szybko zmieniającemu się przemysłowi filmowemu. Odegrał kluczową rolę w powstaniu filmów, które osiągnęły sukcesy artystyczne i finansowe. W lutym 1962 roku nabył prawa do filmowej adaptacji broadwayowskiego musicalu "My Fair Lady", płacąc za niego bezprecedensowo wysoką sumę 6,5 mln dolarów. Poprzedni właściciel praw, szef CBS zgodził się przyjąć ofertę w zamian za połowę zysków uzyskanych przez wytwórnię w ramach dystrybucji oraz „przejęcie prawa własności do negatywu po zakończeniu kontraktu”. Pomimo „skandalicznej” ceny zakupu oraz niekorzystnych warunków umowy, porozumienie okazało się w efekcie być lukratywne dla wytwórni, dając jej 12 mln dolarów zysku. Do zagrania roli Elizy Doolittle Jack Warner osobiście wybrał nieobdarzoną odpowiednim głosem Audrey Hepburn, za co spotkał się z krytyką. Za swoją kreację Hepburn nie otrzymała nawet nominacji do Oscara, podczas gdy Julie Andrews, która w Elizę Doolittle wcielała się na deskach Broadwayu, w tym samym roku otrzymała tę statuetkę za rolę Mary Poppins. Mimo to film zdobył Nagrodę Akademii dla najlepszego filmu.
W 1965 roku Warner ponownie zaskoczył wielu komentatorów, gdy zdobył prawa do adaptacji sztuki Edwarda Albeego pt. "Kto się boi Virginii Woolf?" Od samego początku realizacja tego projektu zmagała się z problemami. Scenariusz Ernesta Lehmana, bardzo wierny sztuce, naginał do granic możliwości Kodeks Haysa. Jak wspominał Jack Valenti, od niedawna stojący na czele Motion Picture Association of America, spotkanie z Warnerem i jego prawą ręką Benem Kalmensonem nie rozwiało jego „wątpliwości”. „Byłem zaniepokojony myślą, że nadchodziła nowa, niespokojna era w filmie, w której w nieskończoność będziemy skakać z jednego kryzysu w kolejny kryzys bez żadnego odpowiedniego rozwiązania”, napisał Valenti. Równocześnie Lehman wraz z reżyserem filmu, Mikiem Nicholsem ścierali się z kierownictwem wytwórni, które nalegało, by film był kolorowy, a nie czarno-biały. Spór ten zszedł na dalszy plan, kiedy Jack Warner publicznie podał w wątpliwość zasadność obowiązywania Kodeksu Haysa poprzez wymuszenie na właścicielach kin, aby seanse filmu poprzedzali ostrzeżeniem „Tylko dla dorosłych” i stosownymi ograniczeniami przy sprzedaży biletów. Tym razem MPAA, mając na uwadze trudności, jakie miały miejsce dwa lata wcześniej przy próbie ocenzurowania chwalonego "Lombardzisty", ustąpiło oraz ze względu na wysoką jakość "Kto się boi Virginii Woolf?" i na zasadzie specjalnego wyjątku dopuściło ten film do powszechnej dystrybucji. Zachęciło to także innych twórców do śmielszego naginania zasad Kodeksu. Film został ciepło przyjęty przez widzów i krytyków filmowych.
Pomimo tych sukcesów, Jack Warner coraz bardziej męczył się podczas produkcji filmów. Z tego powodu w dniu 14 listopada 1966 roku sprzedał pokaźną część swoich udziałów firmie Seven Arts Productions. Część komentatorów sądziła, że do takiego ruchu namówił go Ben Kalmenson, wiceprezes produkcji w Warner Bros., który zamierzał ten sposób objąć przywództwo nad wytwórnią. Jednakże starzejący się Warner miał kilka osobistych powodów, żeby odejść na emeryturę. Jego żona, Ann, nieustannie naciskała go, aby „zwolnił”, a on sam odczuwał potrzebę uporządkowania swoich spraw. Warner sprzedał 1,6 miliona akcji wytwórni wkrótce po ukończeniu realizacji musicalu "Camelot". Transakcja przyniosła mu, po odliczeniu podatku od zysków kapitałowych, około 24 mln dolarów. Warner zażartował: „Któż mógłby przypuszczać, że pomocnik rzeźnika z Youngstown w Ohio skończy z 24 milionami zielonych w kieszeni?”.
Decyzja Warnera o sprzedaży udziałów miała miejsce w czasie, gdy zaczął tracić władzę, którą niegdyś uważał za oczywistą. Zdążył przetrwać zawieruchę lat 50., podczas gdy inni szefowie hollywoodzkich wytwórni, w tym Louis B. Mayer, David O. Selznick czy Samuel Goldwyn, zostali wypchnięci przez udziałowców, którzy „szukali kozłów ofiarnych za malejące zyski”. Zmiany strukturalne zachodzące wtedy w przemyśle filmowym doprowadziły do przyjęcia modelu, w którego ramach „wytwórnie były bardziej istotne jako partnerzy dla niezależnych producentów, niż jako wytwórcy własnych filmów”, która to sytuacja dawała mało miejsca dla tradycyjnych magnatów filmowych. Do połowy lat 60. XX wieku większość szefów wytwórni ze „Złotej ery Hollywoodu” zmarła, a Jacka Warnera uważano za jednego z ostatnich przedstawicieli umierającego gatunku. Przykładem jego malejącej kontroli nad Warner Bros. jest bezskuteczna próba zablokowania kontrowersyjnego, ale znaczącego filmu, "Bonnie i Clyde", którego „nienawidził”. Podobnym przykładem jest nieudane usiłownie obsadzenia Richarda Burtona i Julie Andrews w głównych rolach w filmie "Camelot". Zamiast nich reżyser, Joshua Logan, wybrał Richarda Harrisa i Vanessę Redgrave, co przyczyniło się do artystycznej i finansowej porażki filmu. Kolejnym czynnikiem było to, że Logan przekonał Warnera do nieskracania scenariusza, mimo że kierownictwo wytwórni uważało, że jest on zbyt długi. W 1969 roku Warner definitywnie opuścił wytwórnię noszącą jego nazwisko.
Po opuszczeniu Warner Bros..
Na początku lat 70. XX wieku Warner działał jako niezależny producent. Wśród jego ostatnich filmów znalazł się "1776", będący adaptacją broadwayowskiego musicalu. Przed premierą obrazu Warner zorganizował specjalny seans dla prezydenta Richarda Nixona, który polecił wprowadzić kilka zmian, włącznie z usunięciem dwóch piosenek, które wydały mu się być zawoalowaną krytyką toczącej się wojny wietnamskiej. Bez konsultacji z reżyserem, Peterem H. Huntem, Warner zarządził przemontowanie filmu. Film poniósł porażkę komercyjną, gdyż widownia nie zainteresowała się tematyką filmu. Wysiłki Warnera w celu promocji filmu przynosiły efekt odwrotny od zamierzonego. Podczas wizyty w talk-show Merva Griffina leciwy producent zaangażował się w długą tyradę przeciwko „czerwonym komunistom”. Był to jego pierwszy i, jak miało się okazać, ostatni wywiad telewizyjny.
Życie prywatne.
14 października 1914 roku Warner ożenił się z nastoletnią Irmą Solomons, pochodzącą z jednej z najstarszych żydowskich rodzin w San Francisco. 27 marca 1916 roku na świat przyszedł Jack M. Warner, ich jedyne dziecko. Jack Warner nazwał go swoim imieniem, zrywając z obowiązującą wśród Żydów aszkenazyjskich tradycją nienadawania dzieciom imion żyjących krewnych. Mimo iż jego syn miał inne drugie imię, przez całe życie nazywał go „Junior”. Małżeństwo zakończyło się w 1935 roku po tym, jak Warner porzucił swoją żonę dla innej kobiety, Ann Page. Wspólnie dochowali się jednej córki, Barbary. Irma Warner wniosła pozew o rozwód z powodu porzucenia, co było wówczas skandalicznym krokiem. Następujący komentarz Harry’ego Warnera odzwierciedlał stosunek rodziny do rozwodu Jacka: „Dzięki Bogu, że nasza matka nie doczekała tej chwili”. Po rozwodzie Warner poślubił Ann. Reszta rodziny, która stanęła po stronie Irmy, odmówiła zaakceptowania jego drugiej żony jako członka rodziny. Oprócz tego pogorszeniu uległy jego relacje z synem.
Pod koniec lat 50. Warner nieomal zginął w wypadku samochodowym, w wyniku którego przez kilka dni znajdował się w śpiączce. 5 sierpnia 1958 roku, po wieczorze spędzonym na grze w bakarata w Palm Beach Casino w Cannes, prowadzony przez niego roadster marki Alfa Romeo gwałtownie skręcił na przeciwny pas ruchu, na którym poruszała się ciężarówka przewożąca węgiel. Siła uderzenia wyrzuciła go z samochodu, który stanął w płomieniach. Wkrótce później jego syn i inni członkowie rodziny zgromadzili się przy leżącym we francuskim szpitalu, nieprzytomnym szefie Warner Bros. W wywiadzie udzielonym mediom Jack Junior zasugerował, że jego ojciec jest umierający. W trakcie wizyty przy łóżku ojca obraził Ann Warner, którą od lat obwiniał za rozstanie jego rodziców. Jednakże Warner odzyskał świadomość, a gdy dowiedział się o zachowaniu Jacka Juniora, wpadł w gniew. Jego i tak już napięte relacje z synem, uległy ostatecznemu zerwaniu. 30 października Jack Jr otrzymał wiadomość od ojca, ale przekazaną przez ręce jego prawnika, wedle której został zwolniony z wytwórni. Gdy próbował zgłosić się do pracy, ochroniarze nie wpuścili go do środka. Obaj mężczyźni nigdy się nie pogodzili, a Jack Junior nie został wspomniany w wydanej w 1964 roku autobiografii ojca.
Warner nie dochowywał wierności swojej drugiej żonie i przez lata 50 i 60. XX wieku utrzymywał szereg kochanek. Najdłużej trwał romans z początkującą aktorką Jackie Park, która była „zdumiewająco” podobna do Ann Warner. Po trzech latach związku, został on zakończony przez Jacka, na skutek interwencji jego żony. Chociaż Ann Warner w 1941 roku miała romans z aktorem Eddiem Albertem, była bardziej wierna niż jej mąż. Pomimo reputacji osoby bezwzględnej, jaką miał jej mąż, utrzymywała, że miał też łagodniejsze oblicze. Jak napisała: „Jest niezwykle wrażliwym człowiekiem, ale wie o tym tylko garstka ludzi, gdyż skrywa to za zasłoną”.
Poglądy polityczne.
Od początku lat 30. XX wieku popierał Franklina Roosevelta i Nowy Ład, mimo iż przez całe dorosłe życie był zatwardziałym republikaninem. Pod koniec tej samej dekady połączył siły z krytykami reżimu hitlerowskich Niemiec, którzy zazwyczaj prezentowali poglądy lewicowe, nie bacząc na różnice ideologiczne. Nie przeszkodziło to mu stanąć jako „przyjazny świadek” przed Komisją Izby Reprezentantów ds. Działalności Nieamerykańskiej, potwierdzając tym samym hipotezy o istnieniu „komunistycznej” infiltracji w Hollywoodzie. Warner sądził, że komuniści byli odpowiedzialni za miesięczny strajk w wytwórni, który miał miejsce jesienią 1946 roku. Z własnej inicjatywy podał nazwiska kilkunastu scenarzystów, których zwolnił z powodu podejrzeń o komunistyczne sympatie, co ostatecznie zniszczyło kariery tych ludzi. Wśród nich znaleźli się: Alvah Bessie, Howard W. Koch, Ring Lardner Jr., John Howard Lawson, Albert Maltz, Robert Rossen, Dalton Trumbo, Clifford Odets i Irwin Shaw. Warner wściekł się, gdy poinformowano go, że Humphrey Bogart, Lauren Bacall, Paul Henreid i John Huston wraz z innymi członkami Committee for the First Amendment polecieli do Waszyngtonu, aby zaprotestować przeciwko zagrożeniu prawa do wolności wypowiedzi. Postępowanie Warnera przez komisją było podobne do zachowań innych żydowskich szefów wytwórni, którzy „obawiali się, że powszechne łączenie komunistów z Żydami mogłoby zniszczyć ich i ich branżę”.
Warner publicznie popierał Richarda Nixona podczas kampanii prezydenckiej w 1960 roku i opłacił całostronicowe reklamy w „The New York Times”, aby „ukazać, dlaczego Nixon powinien być wybrany”. Mimo tego, po porażce Nixona z Johnem Kennedym, uczestniczył na zorganizowanej w Hollywood Palladium w Los Angeles kweście na cześć prezydenta-elekta. Kilka tygodni później Warner odebrał telefon od ojca nowego prezydenta, Josepha Kennedy’ego, i wkrótce później Warner Bros. nabyło prawa do ekranizacji bestsellerowej książki Roberta Donovana, "PT 109", opowiadającej o wojennych dziejach Johna F. Kennedy’ego. „Nie sądzę, że prezydent Kennedy miał za złe moją przyjaźń z Dickiem Nixonem”, Warner powiedział później: „Gdybym mógł, głosowałbym na obu. Możecie myśleć, że gram na dwa fronty, ale lubię ich obu”. U schyłku lat 60. XX wieku zadeklarował się jako zwolennik wojny w Wietnamie.
Śmierć i spuścizna.
Pod koniec 1973 roku najbliżsi Warnera zauważyli u niego oznaki postępującej utraty orientacji. Wkrótce po zagubieniu się w budynku mieszczącym jego własne biuro, Warner odszedł na emeryturę. W 1974 roku doznał udaru, w wyniku którego stracił wzrok i zniedołężniał. W trakcie kilku następnych lat stopniowo tracił zdolność mówienia oraz kontakt z rodziną i przyjaciółmi. Ostatecznie 13 sierpnia 1978 roku Warnera przewieziono do szpitala Cedars-Sinai, gdzie 9 września tego samego roku zmarł na zapalenie mięśnia sercowego. Miał 86 lat. Ceremonia pogrzebowa odbyła się w synagodze Wilshire Boulevard Temple, do której uczęszczało wielu członków jego rodziny. Pochowano go na cmentarzu Home of Peace w East Los Angeles.
Jack Warner zostawił majątek szacowany na 15 mln dolarów. Większość jego majątku, w tym nieruchomości i pamiątki, odziedziczyła jego żona Ann. Swojemu jedynemu synowi, Jackowi juniorowi, zapisał 200 tys. dolarów, zapewne w celu odwiedzenia go od chęci podważenia testamentu. Po śmierci Warnera media szeroko opisywały historię „czterech braci, którzy dla nickelodeonów porzucili rodzinny sklep mięsny, a następnie zrewolucjonizowali amerykańskie kino”. Na pierwszej stronie dziennika w Youngstown zamieszczono artykuł o dorastaniu Jacka Warnera w tym mieście i opisano m.in. sposób, w jaki pomagał ojcu w pracy, powożąc furmanką, gdy miał zaledwie siedem lat. Zmarłego producenta chwalono za jego wkład w „kształtowanie »Złotej ery Hollywoodu«”.
Kilka miesięcy po śmierci Warnera, Przyjaciele Biblioteki Uniwersytetu Południowej Kalifornii zorganizowali specjalny hołd dla jego pamięci. W tym wydarzeniu, któremu nadano nazwę „The Colonel: An Affectionate Remembrance of Jack L. Warner”, uczestniczyło wiele postaci z Hollywoodu, m.in. Olivia de Havilland, Debbie Reynolds i aktor głosowy Mel Blanc. W uznaniu jego wkładu dla przemysłu filmowego przyznano mu gwiazdę na Hollywoodzkiej Alei Sław, położoną przy 6541 Hollywood Boulevard. Uhonorowano go też gwiazdą na Kanadyjskiej Alei Sław, która wyróżnia wybitnych Kanadyjczyków ze wszystkich dziedzin.

</doc>
<doc id="568978" url="https://pl.wikipedia.org/wiki?curid=568978" title="A Profesionałna futbołna grupa (2006/2007)">
A Profesionałna futbołna grupa (2006/2007)

A Profesionałna futbołna grupa (2006/2007) – 83. edycja najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Tytuł obroniła drużyna Lewski Sofia.
Rozgrywki.
Zespoły.
W sezonie 2006-2007 w rozgrywkach o mistrzostwo Bułgarii brały udział:
M – obrońca tytułu mistrzowskiego P – obrońca Pucharu Bułgarii Beniaminków I ligi oznaczono kursywą
Wyniki.
1 Po meczu 1. kolejki Czernomorec Burgas/Sofia – Lewski Sofia BFS przyznał drużynie gości walkower 3:0, a gospodarzy ukarał odjęciem trzech punktów. Powodem kary było zgłoszenie przez działaczy Czernomorca nieuprawnionych piłkarzy.

</doc>
<doc id="568979" url="https://pl.wikipedia.org/wiki?curid=568979" title="Państwowa Inspekcja Radiowa">
Państwowa Inspekcja Radiowa

Państwowa Inspekcja Radiowa (PIR) – utworzona przez uchwałę Rady Ministrów z 20 lutego 1968 roku (M.P. nr 10 poz. 59 z 8 marca 1968 roku).
Była bezpośrednio podległą agendą Ministerstwa Łączności.
Do jej zadań należało zarządzanie widmem częstotliwości radiowych na terenie kraju. Ponadto kontrolowała ona stan urządzeń radiokomunikacyjnych poprzez udzielanie odpowiednich homologacji oraz nadzorowała wykorzystanie zgodnie z zezwoleniami przydzielonych częstotliwości.
1 stycznia 1991 przemianowana na PAR.

</doc>
<doc id="568983" url="https://pl.wikipedia.org/wiki?curid=568983" title="Mike Hawthorn">
Mike Hawthorn

John Michael Hawthorn (ur. 10 kwietnia 1929 w Mexborough, zm. 22 stycznia 1959) – brytyjski kierowca wyścigowy; mistrz Formuły 1 z sezonu 1958 oraz zwycięzca wyścigu 24h Le Mans w 1955 roku.
Życiorys.
11 czerwca 1955 roku podczas wyścigu 24h Le Mans miał miejsce tragiczny wypadek – podczas dojeżdżania do prostej start-meta, rywalizujący o zwycięstwo dla Brytyjskiego Jaguara Hawthorn wyprzedzał dużo wolniejszego od siebie Lance'a Macklina w Austinie-Healey'u 100. Zaraz po wyprzedzeniu, Hawthorn jednak zahamował, by zjechać na dotankowanie pojazdu – a przez nowe, tarczowe hamulce, wyścigowy Jaguar D-Type szybko stracił prędkość, zmuszając do gwałtownej reakcji Macklina. Austin-Healey odbił na lewo – i tym samym zajechał drogę jadącemu z dużą (około 275 km/h) prędkością Pierre'owi Leveghowi w słynnym Mercedesie 300 SLR. Ten dosłownie "odleciał", wpadając wprost w gęsto obsadzone trybuny i zapalając się wskutek wybuchu paliwa oraz stopów magnezu użytych do stworzenia super-lekkiej konstrukcji. Według oficjalnych danych, zginęło wtedy 86 kibiców oraz sam Levegh – wiele osób badających to wydarzenie otwarcie jednak mówi, iż liczba ta mogła wynieść nawet 120 ofiar. Po wyścigu, przez długi czas Hawthorn (oraz cały zespół Jaguara) był oskarżany o spowodowanie tego wypadku – w praktyce sprawa przycichła po tragicznej śmierci Hawthorna w 1959 roku.
W 1958 Mike zdobył tytuł mistrzowski w Formule 1. Pomimo wygrania tylko jednego wyścigu (przy czterech Stirlinga Mossa) wyprzedził swojego najgroźniejszego rywala o jeden punkt. Hawthorn skorzystał z dżentelmeńskiego czynu Mossa, kiedy podczas Grand Prix Portugalii Mike wbrew regulaminowi pchał swój samochód i został za to zdyskwalifikowany, Stirling wstawił się za nim i Hawthorn utrzymał drugie miejsce. Wyścig wcześniej (Grand Prix Niemiec) Brytyjczyk musiał przeżyć śmierć swojego serdecznego kolegi – Petera Collinsa. Tuż po zdobyciu tytułu Mike ogłosił wycofanie się z Formuły 1.
22 stycznia 1959 Hawthorn zginął w wypadku samochodowym na obwodnicy Guildford. Do dziś nie są do końca znane przyczyny zdarzenia – wiadomym jest, iż pogoda w tamtym miejscu była wtedy bardzo zła, co w połączeniu z impulsywnością Brytyjczyka mogło być powodem wypadku.

</doc>
<doc id="568986" url="https://pl.wikipedia.org/wiki?curid=568986" title="Osiedle Piastowskie (Świebodzice)">
Osiedle Piastowskie (Świebodzice)

Osiedle Piastowskie - część Świebodzic.
Osiedle położone jest na północ od centrum Świebodzic.
Osiedle bloków spółdzielczych zamieszkiwane przez ok. 6,5 tys. ludzi. Jego budowę zapoczątkowano w 1975 roku. Znajdują się tam m.in. 3 przedszkola (2 publiczne, 1 niepubliczne), szkoła podstawowa, hala sportowa, boisko sportowe, kryta pływalnia, przychodnia i elektrociepłownia „Świebodzice”.

</doc>
<doc id="568987" url="https://pl.wikipedia.org/wiki?curid=568987" title="HNK Šibenik">
HNK Šibenik

Hrvatski Nogometni Klub Šibenik – chorwacki klub piłkarski z siedzibą w Szybeniku. Został założony w 1932 roku.
W 2006 roku ukończył rozgrywki chorwackiej drugiej ligi na 1. miejscu i awansował do pierwszej ligi.
HNK Šibenik gra na stadionie o nazwie Stadion Šubićevac, który może pomieścić 12.000 widzów.

</doc>
<doc id="568991" url="https://pl.wikipedia.org/wiki?curid=568991" title="Państwowa Agencja Radiokomunikacyjna">
Państwowa Agencja Radiokomunikacyjna

Państwowa Agencja Radiokomunikacyjna (PAR) – powstała w dniu 1 stycznia 1991 na podstawie ustawy z dnia 23 listopada 1990 roku o łączności (Dz. U. Nr 86 poz. 504 z dnia 15 grudnia 1990 roku) jako następczyni PIR.
PAR była bezpośrednio podległą agendą Ministerstwa Łączności.
Do jej zadań należało zarządzanie widmem częstotliwości radiowych na terenie kraju. Ponadto kontrolowała ona stan urządzeń radiokomunikacyjnych poprzez udzielanie odpowiednich homologacji oraz nadzorowała zgodność użytkowania pasm pod względem zgodności z zezwoleniami na wykorzystanie przydzielonych częstotliwości.
Zarząd główny PAR mieścił się w Warszawie przy ulicy Kasprzaka 18/20.
System administracyjny opierał się na jednostkach terenowych, specyficznych dla każdego z województw, i podległych centrali.
W skład PAR-u wchodziło kilka działów; między innymi:
1 stycznia 2001 r. PAR została włączona w struktury Urzędu Regulacji Telekomunikacji.

</doc>
<doc id="568992" url="https://pl.wikipedia.org/wiki?curid=568992" title="Podwójne kliknięcie">
Podwójne kliknięcie

Podwójne kliknięcie, dwukrotne kliknięcie – szybkie dwukrotne naciśnięcie przycisku myszy bez przesuwania kursora. Zazwyczaj podwójne kliknięcie na danym obiekcie powoduje dostęp do niego poprzez uruchomienie obiektu bezpośrednio lub po uprzednim automatycznym uruchomieniu programu, do którego przypisany jest typ danego obiektu (np. dla dokumentów tekstowych jest nim edytor tekstu, dla plików graficznych to program graficzny). 
Jeśli klikanie będzie zbyt wolne, system rozpozna je jako dwa pojedyncze kliknięcia (więc zamiast otworzyć obiekt umożliwi, na przykład, zmianę jego nazwy). W systemach operacyjnych istnieje możliwość wyłączenia podwójnego kliknięcia (i jego zmiany na wygodniejsze pojedyncze), zdefiniowania maksymalnego czasu pomiędzy kliknięciami, a także określenia przycisku do ich wykonywania. Opcje te są zwykle dostępne w ustawieniach myszy danego systemu operacyjnego lub programów sterujących jej funkcjami (szczególnie w przypadku myszy wieloprzyciskowych).
27 kwietnia 2004 firma Microsoft opatentowała podwójne kliknięcie dla „limitowanego zasobu urządzeń informatycznych”, co spowodowało, że znaczna część programistów wdrażających graficzne systemy operacyjne powinna płacić Microsoftowi za stosowanie tej operacji lub znaleźć dla niej alternatywę.

</doc>
<doc id="568993" url="https://pl.wikipedia.org/wiki?curid=568993" title="Double click">
Double click



</doc>
<doc id="568998" url="https://pl.wikipedia.org/wiki?curid=568998" title="URT">
URT



</doc>
<doc id="569000" url="https://pl.wikipedia.org/wiki?curid=569000" title="Su-22UM3K">
Su-22UM3K



</doc>
<doc id="569001" url="https://pl.wikipedia.org/wiki?curid=569001" title="Urt">
Urt



</doc>
<doc id="569002" url="https://pl.wikipedia.org/wiki?curid=569002" title="Void">
Void

Void może oznaczać:

</doc>
<doc id="569007" url="https://pl.wikipedia.org/wiki?curid=569007" title="Short int">
Short int



</doc>
<doc id="569009" url="https://pl.wikipedia.org/wiki?curid=569009" title="Federalna Komisja Łączności">
Federalna Komisja Łączności

Federalna Komisja Łączności (ang. "Federal Communications Commission", FCC) – amerykańska agencja regulująca zasady wykorzystania częstotliwości radiowych dla celów związanych z komunikacją. Pierwotnym celem funkcjonowania agencji było zaprowadzenie porządku w dziedzinie komunikacji telegraficznej i radiowej. Z czasem rozszerzono jej kompetencje o radiofonię, telekomunikację i wszystkie formy telewizji.
Posiada liczne zadania o charakterze regulacyjno-kontrolnym. Przydziela częstotliwości i koncesje. Ma również prawo inicjatywy ustawodawczej.
Powstała w 1934 w oparciu o "Communications Act" (ustawa o środkach łączności). Oficjalnie organ autonomiczny, ale nie można go oddzielić od podstawowego ośrodka władzy w USA. Skład 5-osobowy (do 1983 – 7-osobowy), wybierany przez prezydenta, za aprobatą senatu.

</doc>
<doc id="569010" url="https://pl.wikipedia.org/wiki?curid=569010" title="Ana Fidelia Quirot">
Ana Fidelia Quirot

Ana Fidelia Quirot (ur. 23 marca 1963 w Santiago de Cuba) – kubańska lekkoatletka, biegaczka, specjalizująca się w biegu na 800 metrów, mistrzyni świata, medalistka olimpijska.
Quirot pojawiła się na światowych arenach lekkoatletycznych pod koniec lat 80. XX wieku. Na mistrzostwach świata w 1987 zajęła wysokie czwarte miejsce. Cztery lata później na mistrzostwach świata w Tokio zdobyła już brązowy medal. Kolejnym jej sukcesem był brązowy medal na Igrzyskach Olimpijskich w Barcelonie w 1992.
Po Igrzyskach Quirot przeżyła w swoim domu wypadek, na skutek którego oparzeniu uległo 40% jej ciała. Quirot była wówczas w ciąży. Jej córka nie przeżyła przedwczesnego porodu wywołanego wypadkiem. Pomimo poważnych obrażeń udało jej się powrócić do sportu wyczynowego. Pod koniec 1993 wystąpiła na Igrzyskach Środkowoamerykańskich, zajmując drugie miejsce za reprezentantką Surinamu Letitią Vriesde.
W następnych latach odnosiła kolejne sukcesy: złote medale mistrzostw świata Göteborg 1995 i Ateny 1997. Na Igrzyskach Olimpijskich w Atlancie w 1996 zdobyła srebrny medal.
Quirot jest jedną z niewielu biegaczek, które pokonały 800 m w czasie poniżej 1 minuty 55 sekund. Jej rekord życiowy 1:54,44, który osiągnęła w 1989, daje jej czwarte miejsce na liście najlepszych zawodniczek w historii tej konkurencji, jest także rekordem Ameryki Północnej i Środkowej. Jest ona także aktualną rekordzistką świata w biegu na 600 metrów (1:22,63 w 1997). Do Quirot należą także rekordy Kuby na dystansach: 400 (49,61 w 1991) oraz 1000 metrów (2:33,12 w 1989). W latach 1978–1996 pięciokrotnie poprawiała rekord kraju w sztafecie 4 × 400 metrów, zawsze biegnąc na ostatniej zmianie. Wynik 3:24,23 uzyskany na igrzyskach w Atlancie (1996) był rekordem Kuby przez następne 12 lat.

</doc>
<doc id="569011" url="https://pl.wikipedia.org/wiki?curid=569011" title="Ana Quirot">
Ana Quirot



</doc>
<doc id="569013" url="https://pl.wikipedia.org/wiki?curid=569013" title="The Paramour Sessions">
The Paramour Sessions

The Paramour Sessions – piąty album amerykańskiego zespołu Papa Roach. Wydany 12 września 2006 nakładem wytwórni Geffen Records.
Lista utworów.
Album zawiera bonus − „Scars” (live) pochodzące z powstałego w 2005 DVD „Live and Murderous in Chicago”, zaś utwór „SOS” znajduje się na wersji angielskiej i amerykańskiej. W Meksyku ukazała się hiszpańska wersja utworu „Scars” nazwaną „Heridas”, a płyta zakupiona na iTunes zawiera również „The Addict”.

</doc>
<doc id="569015" url="https://pl.wikipedia.org/wiki?curid=569015" title="Sam Warner">
Sam Warner

Sam Warner (ur. 10 sierpnia 1887 w Krasnosielcu, zm. 5 października 1927 w Los Angeles) – amerykański filmowiec żydowskiego pochodzenia, współzałożyciel i dyrektor zarządzający wytwórni filmowej Warner Bros.
Życiorys.
Urodził się we wsi Krasnosielc na Mazowszu, w Królestwie Kongresowym, w ówczesnym zaborze rosyjskim. Był szóstym dzieckiem i czwartym synem szewca Beniamina Warnera ("Wonsala") i Perły Eichelbaum. W 1889 r. rodzina wyemigrowała przez Niemcy do Stanów Zjednoczonych.
Zainteresował się filmem po obejrzeniu obrazu Thomasa Edisona "Napad na ekspres" z 1903 r. ("The Great Train Robbery"). Wkrótce razem z braćmi Harrym, Albertem i Jackiem rozpoczął działalność filmową. Za wszystkie rodzinne oszczędności kupili projektor filmowy, na podwórku postawili namiot i zorganizowali pierwszy seans filmowy. Po kilku latach prowadzili już kilkanaście kin i zajmowali się dystrybucją oraz wynajmem filmów. W 1918 r. założyli wytwórnię filmową Warner Features, przekształconą w 1923 r. w Warner Bros.
Sam Warner może być uznany za tego, który wprowadził dźwięk do wytwórni – przekonał swojego brata do udania się na konferencję na ten temat. Włożył dużo wysiłku w rozwinięcie firmy w kierunku filmu dźwiękowego (zastępującego film niemy), jednak niektórzy twierdzą, że przyczyniło się to do jego przedwczesnej śmierci, z powodu powtarzających się chorób zatok. Za wkład w rozwój kinematografii uhonorowany został gwiazdą w hollywoodzkiej alei sław.
Zmarł dzień przed nowojorską premierą filmu "Śpiewak jazzbandu" ("The Jazz Singer"), więc nie zobaczył swojego dzieła w kinie. Nie doczekał również tego, jak ogromny wpływ miał ten obraz na przemysł filmowy. Został pochowany na cmentarzu Home of Peace Cemetery ("Dom Spokoju") w Los Angeles. Na jego nagrobku wypisana jest błędna data urodzin – 1885 r.

</doc>
<doc id="569017" url="https://pl.wikipedia.org/wiki?curid=569017" title="Al Gross">
Al Gross



</doc>
<doc id="569019" url="https://pl.wikipedia.org/wiki?curid=569019" title="Paul Kossoff">
Paul Kossoff

Paul Kossoff (ur. 14 września 1950 w Londynie, zm. 19 marca 1976) – gitarzysta i współzałożyciel brytyjskiego zespołu Free.
W 2003 został sklasyfikowany na 51. miejscu listy 100 najlepszych gitarzystów wszech czasów magazynu Rolling Stone.
Życiorys.
Urodził się i wychował w Londynie jako drugie dziecko Jennie i Davida Kossoffów, znanego aktora wywodzącego się z ubogiej rodziny rosyjskich Żydów. W wieku 8 lat został zaproszony na koncert Tommy'ego Steela, po którym rodzice za jego namową kupili mu pierwszą gitarę. Wkrótce potem Paul zaczął uczęszczać na prywatne lekcje gitary klasycznej do Blanche Monroe. Mając 13 lat wspólnie z kolegami z sąsiedztwa założył swój pierwszy zespół; zaczął też eksperymentować z narkotykami czego wynikiem było coraz mniejsze zainteresowanie nauką i ostatecznie wyrzucenie ze szkoły. W roku 1965 będąc na koncercie Johna Mayalla i jego The Bluesbreakers usłyszał grę Erica Claptona, co wywarło na nim duże wrażenie. Będąc niespełna 16-latkiem dostał pracę w sklepie Selmer's Music Store w centrum Londynu, gdzie zaczął słuchać i grać bluesa. Stał się fanem takich artystów, jak: B.B. King, Freddie King, Albert King, Otis Redding, Howlin’ Wolf i innych, którzy już wówczas, jako gwiazdy bluesa ze Stanów Zjednoczonych, przyczynili się do rozkwitu popularności tej muzyki w Wielkiej Brytanii.
W roku 1966 Paul został zatrudniony w zespole braci Brookes – Black Cat Bones, występując wkrótce m.in. w przerwach programów biblijnych, które dla BBC prowadził jego ojciec. W roku 1967 Black Cat Bones grali już profesjonalnie, a stała praca w klubie Marquee dała im możliwość gry przed takimi zespołami, jak: Ten Years After, Jethro Tull czy Johnem Mayallem. Wkrótce też zaczęli występować z czarnoskórymi wykonawcami bluesa z Ameryki – Eddiem Boydem, a w szczególności z Championem Jackiem Dupree, z którym w kwietniu 1968 roku Kossoff i Simon Kirke (wówczas perkusista Black Cat Bones) nagrali część materiału na płytę "When You Feel the Feeling You Was Feeling". 
Tuż po tym wydarzeniu Kossoff i Kirke postanowili odejść z zespołu, by niebawem wspólnie z Paulem Rodgersem oraz Andym Fraserem utworzyć Free. Grupa istniała i nagrywała (z małą przerwą 1971) do roku 1973 osiągając szczyt popularności wydanym w roku 1970 albumem "Fire &amp; Water". Podczas wspomnianej przerwy Kossoff wspólnie z Kirkiem, amerykańskim klawiszowcem Johnem „Rabbit” Bundrickiem i japońskim basistą Tetsu Yamauchim nagrał w roku 1972 album "Kossoff, Kirke, Tetsu and Rabbit" (KKTR). W tym czasie współpracował m.in. z Johnem Martynem (utwór "Time Spent" przemianowany później na "Time Away"), Michaelem Gatelym "Gately's Cafe" (1972), z zespołem Uncle Dog's "Old Hat" (1972) i perkusistą zespołu Traffic Jimem Capaldim "Oh How We Danced" (1972). 
Po reaktywacji Free i nagraniu płyty "Free at Last" (1972), Kossoff jeszcze bardziej pogrążał się w nałogu narkotykowym, przez co jego udział w następnym albumie "Heartbreaker" (1973) był incydentalny, co zostało skrupulatnie odnotowane, gdyż jego nazwisko pojawiło się na liście muzyków sesyjnych. Pomimo kłopotów z narkotykami i zakończeniu działalności grupy Free, w listopadzie 1973 roku wydał solowy album "Back Street Crawler", na którym oprócz oryginalnego składu Free znaleźli się m.in. Jess Roden, Tetsu Yamauchi, John „Rabbit” Bundrick i inni. W 1974 wziął udział w sesji nagraniowej Amazing Blondel "Mulgrave Street" (1974), a następnie założył formację Back Street Crawler, gdzie występowali także Terry Wilson-Slesser (śpiew), Tony Braunagel (perkusja), Michael Montgomery (instrumenty klawiszowe). Nagrał z nimi dwa albumy "The Band Plays On" (1975) oraz "Second Street" (1976). 
19 marca 1976 roku w wieku 25 lat umarł w czasie lotu z Los Angeles do Nowego Jorku. Lekarze jako przyczynę zgonu podali obrzęk mózgu i płuc.

</doc>
<doc id="569021" url="https://pl.wikipedia.org/wiki?curid=569021" title="Alfred J. Gross">
Alfred J. Gross

Alfred J. Gross (ur. 22 lutego 1918 w Toronto, zm. 21 grudnia 2000) – pionier bezprzewodowej komunikacji.
Wynalazł i opatentował wiele urządzeń komunikacyjnych, w tym pierwsze walkie-talkie, CB radio, pager i telefon komórkowy.

</doc>
<doc id="569023" url="https://pl.wikipedia.org/wiki?curid=569023" title="Puchar Bułgarii w piłce nożnej">
Puchar Bułgarii w piłce nożnej

Puchar Bułgarii w piłce nożnej () – cykliczne rozgrywki piłkarskie o charakterze pucharu krajowego w Bułgarii. Organizowane co sezon przez Bułgarski Związek Piłki Nożnej (BFS) i przeznaczone są dla krajowych klubów piłkarskich. Najważniejsze po Pierwszej lidze piłkarskie rozgrywki w kraju. Zwycięzca otrzymuje prawo do grania w drugiej rundzie kwalifikacyjnej Ligi Europy.
Historia.
Rozgrywki o Puchar Bułgarii w ciągu ponad siedemdziesięciu lat istnienia, najczęściej z powodu sytuacji politycznej państwa, toczone były według różnych zasad, tak jak i różne było trofeum, które otrzymywał zwycięzca.
W latach 1938-1942 o Puchar Cara grali mistrzowie obwodów. Pierwszym zwycięzcą został klub FK-13 Sofia, który 3 października 1938 roku wygrał finał z Lewski Ruse przez walkower (w 80 min. przy wyniku 1:3 piłkarze opuścili boisko na stadionie Junak w Sofii na znak protestu przeciwko sędziowaniu).
W czasach komunistycznych wprowadzono rozgrywki o Puchar Armii Sowieckiej (1945-1990), grane systemem pucharowym, w których finale spotykały się drużyny, które wygrały rundę eliminacyjną i kolejne (mecz i rewanż). Jeżeli po 90 minutach nie było wygranego, następowała dogrywka, jeżeli i ona nie przyniosła rozstrzygnięcia grę powtarzano, aż do zwycięstwa jednej z drużyn. W latach 1949 i 1950 mecz finałowy grano trzykrotnie (w obu sezonach spotkały się ze sobą CSKA Sofia i Lewski Sofia). Po 1982 roku Puchar Armii Sowieckiej stracił na znaczeniu, ponieważ wówczas właśnie - na tysiąctrzechsetną rocznicę powstania Bułgarii – wprowadzono właściwy Puchar kraju. Mecze o Puchar Armii Sowieckiej były rozgrywane równolegle do 1990 roku.
Największą liczbą zdobytych trofeów może się pochwalić Lewski Sofia.
Format.
Format rozgrywek był wiele razy zmieniany. W rozgrywkach uczestniczą kluby występujące w Mistrzostwach Bułgarii. Obecnie wszystkie spotkania od rundy pierwszej do półfinału (oprócz finału) grane są systemem każdy z każdym (mecz i rewanż). Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2013/14 rozgrywki składają się z 5 etapów: rundy pierwszej eliminacyjnej, rundy drugiej eliminacyjnej, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to Stadion Narodowy w Sofii.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Bułgarii na podium oficjalnie stawały 33 drużyny. Liderem klasyfikacji jest Lewski Sofia, który zdobył 26 pucharów.
Stan po finale 2022.
Klasyfikacja według miast.
Siedziby klubów: stan po finale 2022

</doc>
<doc id="569024" url="https://pl.wikipedia.org/wiki?curid=569024" title="Tarczówkowate">
Tarczówkowate

Tarczówkowate (Pentatomidae) – rodzina owadów z podrzędu pluskwiaków różnoskrzydłych.
Opis.
Pluskwiaki te osiągają od 4 do 20 mm długości ciała, którego kształt jest zwykle jajowaty lub szeroko-owalny, aczkolwiek może być on też silnie wydłużony, głównie u form żyjących na trawach. Czułki są u nich pięcioczłonowe, wyjątkowo czteroczłonowe. Tułów cechuje tarczka sięgająca nieco za połowę odwłoka, a jeśli sięga ona do końca odwłoka to jej szerokość u nasady nie przekracza szerokości podstawy przedplecza. Kształt tarczki zwykle jest mniej lub bardziej zbliżony do trójkątnego. Odnóża mają zwykle trójczłonowe stopy; dwuczłonowe są one tylko u Cyrtocorinae. Nogi charakteryzuje również brak dużych i mocnych kolców na goleniach. Trichobotria odwłokowe rozmieszczone są poprzecznie, za przetchlinkami. U larw grzbietowe gruczoły zapachowe odwłoka są parzyste i uchodzą między tergitami trzecim i czwartym, czwartym i piątym oraz piątym i szóstym. Z nielicznymi wyjątkami drugi segment odwłoka ma swe przetchlinki przysłonięte pleurytami zatułowia. Za cechy apomorficzne uważa się sztywną fallotekę ze zbiorniczkiem ejakulacyjnym o stałej pozycji, błoniastą część grzbietową ósmego segmentu odwłoka samców, wezykę bez błony łączącej, obecność triangulinu oraz całkowite zlanie się drugiej pary walwiferów. Samice, z wyjątkiem plemienia Ochlerini mają laterotergity dziewiątego segmentu odwłoka oddzielone. Wszystkie samice mają gonapofizy dziewiątego segmentu zredukowane i zlane z gonokoksytami, dwa skleryty w okolicy wejścia do zbiorniczka nasiennego i pozbawione są gonangulum.
Jaja mają formę baryłkowatą z odczepialnym wieczkiem, określanym jako pseudooperkulum.
Biologia i ekologia.
Tarczówkowate są najczęściej roślinożercami, odżywiającymi się owocami, niedojrzałymi nasionami lub sokami wysysanymi z liści bądź łodyg. Niektóre gatunki mogą fakultatywnie przechodzić na drapieżny tryb, atakując jaja i larwy owadów. Przedstawiciele Asopinae są zaś wyłącznie drapieżne.
Niektóre gatunki wykazują opiekę rodzicielską.
Rozprzestrzenienie.
Rodzina kosmopolityczna, najliczniej reprezentowana w strefie tropikalnej i subtropikalnej. 
W Polsce występuje 46 gatunków z 27 rodzajów (zobacz tarczówkowate Polski).
Systematyka.
Rodzina ta jest czwartą najliczniejszą w gatunki z podrzędu Heteroptera i najliczniejszą w nadrodzinie tarczówek. W 2011 roku znanych było 4722 gatunków z 896 rodzajów. Dzieli się je na 10 podrodzin:
Ponadto następujących rodzajów wymarłych nie zaliczono do żadnej z nich:

</doc>
<doc id="569029" url="https://pl.wikipedia.org/wiki?curid=569029" title="Kopalnia Węgla Kamiennego „Pokój”">
Kopalnia Węgla Kamiennego „Pokój”

Kopalnia Węgla Kamiennego Pokój (niem. "Friedensgrube") – kopalnia węgla kamiennego w Rudzie Śląskiej, prowadząca działalność górniczą pod silnie zurbanizowanym obszarem miasta (dzielnice: Wirek, Nowy Bytom, Bielszowice, Czarny Las). Funkcjonowała jako samodzielny zakład od 1902 do 1 lipca 2016 roku.
KWK Pokój od 2016 roku działa jako ruch Pokój kopalni Ruda, wchodzącej w skład Polskiej Grupy Górniczej.
Historia.
Kopalnia powstała 3 lipca 1902 roku z połączenia pól górniczych "Friedrich Wilhelm", "Eintracht I" i "Saara I". Do 1922 roku i w okresie okupacji działała pod nazwą "Friedensgrube". Stanowiła część koncernu hutniczego "Oberbedarf" Mikołaja hr. Ballestrema, od 1931 roku należała do Rudzkiego Gwarectwa Węglowego. W latach 1945–1957 należała do Rudzkiego Zjednoczenia Przemysłu Węglowego, a następnie do Bytomskiego Zjednoczenia Przemysłu Węglowego. W latach 60. prowadzono eksploatację w filarze ochronnym Huty Pokój, zajmowano się w tym czasie również pracami nad eksperymentalnymi obudowami górniczymi.
1 kwietnia 1968 roku przyłączono do niej kopalnię Wanda-Lech. W 1993 roku weszła w skład Rudzkiej Spółki Węglowej S.A. W roku 1995 została połączona z likwidowaną kopalnią Wawel (niem. "Brandenburg"). W latach 2003–2016 była częścią Kompanii Węglowej S.A. 1 lipca 2016 r. KWK Pokój została połączona z KWK Halemba Wirek i KWK Bielszowice, tworząc jedną kopalnię – KWK Ruda, wchodzącą w skład Polskiej Grupy Górniczej.
21 listopada 2016 roku ruchy Bielszowice i Pokój zostały połączone podziemnym przekopem, urobek z ruchu Pokój od tego czasu jest transportowany magistralą taśmową na poziomie 840 m do ruchu Bielszowice.
31 grudnia 2016 roku podpisano umowę, na mocy której część kopalni Ruda, Pokój I, została przekazana Spółce Restrukturyzacji Kopalń. Wydobycie ma zostać zakończone w pierwszym kwartale 2021 roku , z kolei całkowita likwidacja ruchu Pokój I i majątku dawnej kopalni ma zakończyć się 31 grudnia 2022 .
Wydobycie.
Kopalnia dysponowała trzema poziomami wydobywczymi: 320, 600 oraz 790 m.
Średniodobowe wydobycie w 2016 r. wynosiło 5500 ton.
Zdolności wydobywcze zakładu górniczego wynosiły około 5000-5500 ton na dobę. Zatrudnienie w zakładzie w 2011 wynosiło około 2200 pracowników.
W I półroczu 2014 r. kopalnia zatrudniała 1931 pracowników i przynosiła straty w wysokości 138,71 zł na tonie wydobytego węgla.
Wydobycie węgla kamiennego w tonach w wybranych latach:
Zaplecze socjalne.
W czasach Polskiej Rzeczypospolitej Ludowej wybudowano ambulatorium dla załogi, domy pracownicze, obiekty sportowe oraz utworzono dwie biblioteki.

</doc>
<doc id="569030" url="https://pl.wikipedia.org/wiki?curid=569030" title="KWK Pokój">
KWK Pokój



</doc>
<doc id="569032" url="https://pl.wikipedia.org/wiki?curid=569032" title="Żylenice">
Żylenice



</doc>
<doc id="569036" url="https://pl.wikipedia.org/wiki?curid=569036" title="International Football Association Board">
International Football Association Board

International Football Association Board (IFAB) (Międzynarodowa Rada Piłkarska) – organizacja zajmująca się tworzeniem oraz nowelizacją przepisów gry w piłkę nożną i futsal.
IFAB została założona w 1882 roku na zjeździe czterech brytyjskich związków piłki nożnej w Manchesterze. W 1904 powstająca FIFA przyjęła przepisy ustalone wcześniej przez IFAB, oraz wcieliła ją do swoich organów. Od tego czasu Rada zajmuje się ciągłym unowocześnianiem, rozstrzyganiem kwestii spornych oraz interpretowaniem poszczególnych zasad.
Rada składa się z następujących członków:
Rada zbiera się dwukrotnie w ciągu roku.

</doc>
<doc id="569037" url="https://pl.wikipedia.org/wiki?curid=569037" title="IFAB">
IFAB



</doc>
<doc id="569041" url="https://pl.wikipedia.org/wiki?curid=569041" title="Międzynarodowa Rada Piłkarska">
Międzynarodowa Rada Piłkarska



</doc>
<doc id="569043" url="https://pl.wikipedia.org/wiki?curid=569043" title="Liliana Fabisińska">
Liliana Fabisińska

Liliana Fabisińska (ur. 16 lutego 1971) – polska pisarka. Z wykształcenia jest dziennikarką, autorka sztuk teatralnych oraz książek dla dzieci i młodzieży.
Studiowała w Polsce i RPA. Karierę dziennikarską rozpoczęła w czasopiśmie "Na Przełaj", później była m.in. redaktor naczelną "Filipinki" oraz reporterką „Pani Domu”. Autorka serii książek dla młodzieży, np. "Amor z Ulicy Rozkosznej" oraz serii dla nastolatek, pt. "Bezsennik, czyli o czym dziewczyny rozmawiają nocą", składającej się z piętnastu części. Seria opowiada o czterech przyjaciółkach, gimnazjalistkach, mających po trzynaście lat i mieszkających w Polsce.

</doc>
<doc id="569045" url="https://pl.wikipedia.org/wiki?curid=569045" title="Tao-te-king">
Tao-te-king



</doc>
<doc id="569053" url="https://pl.wikipedia.org/wiki?curid=569053" title="Triaż">
Triaż

Triaż, segregacja, sortowanie triage ( „segregowanie, sortowanie“) – procedura medyczna stosowana w medycynie ratunkowej, umożliwiająca służbom medycznym segregację rannych w wypadku masowym w zależności od stopnia obrażeń oraz rokowania.
Na świecie znanych jest kilka systemów segregacji. W Polsce powszechny jest system S.T.A.R.T. (Simple Triage and Rapid Treatment – prosta selekcja i szybka pomoc). Na ocenę stanu zdrowia osoby poszkodowanej „segregator” ma tylko 30 sek.
W systemie S.T.A.R.T. wyróżnia się cztery kategorie poszkodowanych, którym odpowiadają cztery kolory opasek lub plakietek przyznawane na miejscu zdarzenia, w zależności od stanu ich zdrowia i poniesionych obrażeń.
Podział na określone grupy wygląda następująco:
System segregacji medycznej S.T.A.R.T. ma za zadanie umożliwić przeżycie jak największej liczbie osób z grona poszkodowanych. W przypadku wypadków masowych nieroztropną rzeczą jest zabranie pierwszej rannej napotkanej osoby do szpitala, ponieważ może ona być ranna w takim stopniu, że nie przeżyje 24 godzin lub, wprost przeciwnie, może poradzić sobie bez specjalistycznej opieki medycznej, której z kolei mogą wymagać inne ranne osoby.

</doc>
<doc id="569056" url="https://pl.wikipedia.org/wiki?curid=569056" title="Kismet (program)">
Kismet (program)

Kismet – program komputerowy pozwalający na pasywne wykrywanie bezprzewodowych sieci lokalnych. Umożliwia "sniffing" i posiada pewne cechy systemu IDS dla sieci 802.11. Kismet działa z dowolnymi kartami Wi-Fi obsługującymi tryb promiscuous. Kismet pozwala na przechwytywanie ramek warstwy drugiej 802.11b, 802.11a oraz 802.11g. Program działa pod kontrolą systemów operacyjnych takich jak Linux, FreeBSD, NetBSD, OpenBSD i Mac OS X. Klient może pracować w systemie Windows, ale w tym przypadku jedynym źródłem pakietów może być "drone".
Możliwości.
Kismet, w przeciwieństwie do wielu innych programów wykrywających sieci bezprzewodowe, działa pasywnie. To znaczy, że nie wysyła on żadnych pakietów (które mogłyby zostać wykryte). Kismet potrafi wykryć zarówno punkty dostępowe, jak i klientów oraz powiązania między nimi.
Kismet zawiera również prosty system IDS, który potrafi m.in. wykrywać "aktywne" próby wyszukiwania sieci bezprzewodowych (prowadzone np. przez NetStumbler) oraz różne rodzaje ataków na sieci bezprzewodowe.
Kismet potrafi zapisywać przechwycone pakiety w formacie programów Wireshark/Tcpdump lub Airsnort.
Aby znaleźć jak najwięcej sieci bezprzewodowych Kismet używa techniki „przeskoków kanałów” (ang. "channelhopping"), czyli nie stosuje prostej sekwencji zmian kanałów, jak np. sekwencja 1-2-3-4-5-6-7-8-9-10-11-12-13-14, ale sekwencję, która pozwala przeskakiwać przez kolejne odległe od siebie kanały (np. 1-6-11-2-7-12-3-8-13-4-9-14-5-10). Ze względu na nakładanie się niektórych kanałów na inne, tą metodą można lepiej pokryć pasmo częstotliwości i tym samym przechwycić więcej pakietów.
Infrastruktura klient/serwer.
Kismet składa się z trzech oddzielnych części:

</doc>
<doc id="569057" url="https://pl.wikipedia.org/wiki?curid=569057" title="Symforian">
Symforian

Symforian – imię męskie pochodzenia greckiego, oznaczające „stosowny, odpowiedni”. Wśród patronów tego imienia – św. Symforian z dzisiejszego Autun we Francji.
Żeńskim odpowiednikiem jest Symforiana.
Symforian imieniny obchodzi 22 sierpnia i 8 listopada.
Znane osoby noszące imię Symforian:
Zobacz też:

</doc>
<doc id="569058" url="https://pl.wikipedia.org/wiki?curid=569058" title="Symforiana">
Symforiana

Symforiana, Symforianna – imię żeńskie pochodzenia greckiego, oznaczające „stosowna, odpowiednia”. Wśród patronów tego imienia – św. Symforian z dzisiejszego Autun we Francji, żyjący w III wieku.
Symforiana imieniny obchodzi 22 sierpnia i 8 listopada.
Męski odpowiednik: Symforian

</doc>
<doc id="569059" url="https://pl.wikipedia.org/wiki?curid=569059" title="Śruba pociągowa">
Śruba pociągowa

Śruba pociągowa − część urządzenia do ustawienia narzędzia względem obrabianego materiału lub materiału względem narzędzia. Jako klasyczne zastosowanie można uznać napęd suportu obrabiarek do metalu w dwóch lub trzech płaszczyznach. Śruba pociągowa najczęściej napędzana jest od napędu głównego obrabiarki przez przekładnię, rzadziej oddzielnym silnikiem. Zaletą napędu głównego (przez przekładnię) jest pełna synchronizacja ruchów narzędzia i obrabianego materiału, co w efekcie daje dużą dokładność obróbki. Przykładem napędu z oddzielnym silnikiem, dodatkowo wspieranym liniałem dla polepszenia dokładności ruchu, są tokarki CNC.

</doc>
<doc id="569061" url="https://pl.wikipedia.org/wiki?curid=569061" title="Stadion Narodowy im. Wasiła Lewskiego">
Stadion Narodowy im. Wasiła Lewskiego

Stadion Narodowy im. Wasiła Lewskiego (bułg. Национален стадион „Васил Левски“) – stadion sportowy w Sofii, stolicy Bułgarii. Nazwany na cześć działacza niepodległościowego Wasiła Lewskiego (1837–1873), jest jednym z największych (może pomieścić 46 340 widzów) i najbardziej wielofunkcyjnych obiektów sportowych w Bułgarii.
Obiekt wybudowano w miejscu dawnego boiska Lewskiego Sofia. Nowy stadion został otwarty w 1953 roku, dwukrotnie – w 1966 i 2002 roku – był modernizowany. Obecnie spełnia wszystkie kryteria UEFA do rozgrywania najważniejszych spotkań piłkarskich, w tym finałów Ligi Mistrzów i Pucharu UEFA. Na stadionie swoje mecze rozgrywają reprezentacje Bułgarii seniorów i U-21 oraz kluby grające w europejskich pucharach. Główna arena uniwersjady w 1961 oraz 1977. W 2009 roku obiekt gościł lekkoatletyczne mistrzostwa świata wojskowych.
Stadion jest częścią większego kompleksu sportowego, na którego terenie znajdują się także boiska do koszykówki, lekkiej atletyki, tenisa stołowego, ring bokserski, sala do aerobiku, siłownia oraz dwie sale konferencyjne i trzy restauracje.

</doc>
<doc id="569062" url="https://pl.wikipedia.org/wiki?curid=569062" title="Shakin Dudi">
Shakin Dudi



</doc>
<doc id="569064" url="https://pl.wikipedia.org/wiki?curid=569064" title="Gry nieskończone">
Gry nieskończone

Gra nieskończona – wyimaginowany proces, w którym dwie osoby podejmują szereg (zwykle naprzemiennych) wyborów ponumerowanych elementami pewnej nieskończonej liczby porządkowej. Po zakończeniu procesu pewne zadane z góry kryterium używane jest do rozstrzygnięcia, który z graczy odniósł zwycięstwo.
Język gier nieskończonych jest używany w szeregu dziedzin matematyki głównie dla opisu własności studiowanych obiektów. Większość zastosowań gier tego typu występuje w teorii mnogości i topologii.
Definicje.
Gry długości formula_1 o posunięciach z ustalonego zbioru.
Niech formula_2 będzie zbiorem o przynajmniej dwóch elementach oraz niech formula_3 będzie zbiorem, którego elementy są ciągami nieskończonymi formula_4 o wyrazach w formula_2 (tzn. formula_6 dla wszystkich liczb naturalnych formula_7). Określamy grę nieskończoną formula_8 dwóch graczy, I i II, na zbiór formula_9 o posunięciach ze zbioru formula_2 jako proces, w wyniku którego dwie osoby konstruują ciąg nieskończony formula_11 o wyrazach w formula_2 w taki sposób, że po tym, jak już formula_13 zostało wybrane, to
Po wykonaniu wszystkich formula_1 kroków, kiedy gracze zbudowali ciąg formula_19 powiemy, że "gracz I wygrał partię formula_20", jeśli formula_21
Strategia dla gracza I to funkcja formula_22 której dziedziną jest zbiór wszystkich ciągów o parzystej długości i wyrazach w formula_2 i której wartości są elementami zbioru formula_24 tak więc formula_25 Powiemy, że ciąg formula_26 jest zgodny ze strategią formula_27, jeśli formula_28 Strategia formula_27 dla gracza I jest strategią zwycięską gracza I w formula_8, jeśli każdy ciąg formula_20 zgodny z formula_27 należy do zbioru formula_33
Strategia dla gracza II to funkcja formula_34 której dziedziną jest zbiór wszystkich ciągów o nieparzystej długości i wyrazach w formula_2 i której wartości są elementami zbioru formula_24 tak więc formula_37 Powiemy, że ciąg formula_26 jest zgodny ze strategią formula_39, jeśli formula_40 Strategia formula_39 dla gracza II jest strategią zwycięską gracza II w formula_8, jeśli żaden ciąg formula_20 zgodny z formula_39 nie należy do zbioru formula_33
Powiemy, że gra formula_8 jest zdeterminowana, jeśli jeden z graczy ma strategię zwycięską.
Bardziej skomplikowane gry długości formula_1.
W zasadzie większość gier nieskończonych (nawet tych z bardzo skomplikowanymi regułami) można zinterpretować w języku przedstawionym powyżej. Wystarczy dobrać zbiór formula_48 tak aby był on odpowiednio „duży”, a reguły gry "zakodować" w odpowiednim doborze zbioru formula_9 (utrzymując konwencję, że gracz który pierwszy złamie reguły przegrywa). Często jednak jest wygodnym użyć opisu gier za pomocą drzew (porównaj np. z artykułem Donalda Martina).
Niech formula_50 będzie zbiorem, którego elementami są ciągi skończone i takim, że
Połóżmy formula_61 jest ciągiem nieskończonym takim że formula_62 Niech formula_63 Określamy grę nieskończoną formula_64 dwóch graczy, I i II, na zbiór formula_9 o posunięciach w drzewie formula_50 jako proces w wyniku którego dwie osoby konstruują ciąg nieskończony formula_67 w taki sposób, że po tym jak już formula_68 zostało wybrane, to
Po wykonaniu wszystkich formula_1 kroków, kiedy gracze zbudowali ciąg formula_76 powiemy, że "gracz I wygrał partię formula_20" jeśli formula_21
Pojęcia strategii, strategii zwycięskiej i zdeterminowania gry wprowadza się analogicznie do przedstawionych wcześniej.
Gry długości pozaskończonej.
Rozważa się również gry długości większej niż formula_79 W takim przypadku często wprowadza się dodatkowy parametr formula_80 opisujący, które posunięcia są wykonywane przez gracza I (pozostałe wybory są dokonywane przez gracza II).
Niech formula_81 będzie nieskończoną liczbą porządkową oraz formula_82 Niech formula_2 będzie zbiorem o przynajmniej dwóch elementach oraz niech formula_84 Określamy grę długości formula_85 formula_86 dwóch graczy, I i II, na zbiór formula_9 o posunięciach ze zbioru formula_2 jako proces, w wyniku którego dwie osoby konstruują pozaskończony ciąg formula_89 o wyrazach w formula_2 w taki sposób, że po tym jak już formula_91 zostało wybrane, to:
Po wykonaniu wszystkich formula_81 kroków, kiedy gracze zbudowali ciąg formula_97 powiemy, że "gracz I wygrał partię formula_20", jeśli formula_21
Pojęcia strategii, strategii zwycięskiej i zdeterminowania gry wprowadza się analogicznie do przedstawionych wcześniej.
Przykłady.
Wszystkie przykłady gier podane poniżej mogą być przedstawione tak, że będą one pasować do ogólnych definicji przedstawionych powyżej.
Szachy są przykładem gry, w której dwóch graczy ("Biała" i "Czarny") wykonuje na przemian posunięcia. Możliwe posunięcia graczy są dokładnie opisane przez reguły gry. Z góry wiadomo też, kiedy "Biała" wygrywa partię, a kiedy wygrywa jej oponent. Umówmy się, że zarówno pat, jak i wieczny szach oznaczają wygraną "Czarnego" oraz że partia nie zakończona do 10000 posunięcia również jest uznawana za wygraną przez "Czarnego". Dla uproszczenia rozważań każdą pełną partię tej gry będziemy traktować jako ciąg 10000 posunięć (umawiając się, że jeśli na kroku formula_14 jeden z graczy wygrywa, to dalsze posunięcia są nieistotne). Spróbujmy opisać, co to znaczy, że "Biała" ma "doskonały przepis na grę" (czyli "strategię zwycięską"). Taki przepis powinien brać jako daną wejściową historię partii do danego momentu reprezentowaną przez kolejne posunięcia formula_101 i w odpowiedzi podawać ruch "Białej" formula_102 Strategia dla "Białej" jest więc funkcją formula_22 której dziedziną jest zbiór wszystkich możliwych częściowych partii parzystej długości formula_104 a wartościami są posunięcia dozwolone przez reguły gry. Strategia formula_27 jest zwycięska dla "Białej" jeśli każda partia formula_106 spełniająca warunek
jest wygrana przez "Białą". (O partiach spełniających powyższy warunek będziemy mówić, że "są zgodne ze strategią formula_27".) Całkowicie analogicznie definiuje się strategie zwycięskie dla "Czarnego".
Intrygującym pytaniem jest, czy jeden z graczy ma strategię zwycięską i jaka ta strategia jest. Zwróćmy uwagę, że stwierdzenie: „"Biała" ma strategię zwycięską”, może być wyrażone w następujący sposób:
Używając kwantyfikatorów, możemy zapisać powyższe wyrażenie następująco:
Ponieważ nasze reguły zostały tak ustalone, aby zawsze jeden z graczy wygrywał, możemy użyć praw De Morgana, aby wykazać, że zaprzeczenie zdania formula_119 to
Zatem formula_122 to stwierdzenie, że „"Czarny" ma strategię zwycięską”. Możemy stąd wywnioskować, że jeden z graczy ma "doskonały" przepis na grę – tyle tylko że nie wiemy, który. Możemy to uogólnić do stwierdzenia, że istnienie strategii zwycięskiej w grze skończonej jest wyrażalne przez zdanie zaczynające się od skończonego ciągu naprzemiennych kwantyfikatorów i że zawsze jeden z graczy ma strategię zwycięską (jeżeli każda partia kończy się wygraną jednego z nich).
Schemat przedstawiony powyżej może być użyty do opisu gier nieskończonych. Na przykład: jeśli chcemy rozważać gry indeksowane liczbami naturalnymi, to możemy opisać je jako proces, w którym gracze "Biała" i "Czarny" budują ciąg nieskończony
którego wyrazy są wybierane po kolei w taki sposób, że formula_124 jest określone przez "Białą" (po tym, jak już wybrano formula_125) a formula_126 jest zadecydowane przez "Czarnego" w kolejnym posunięciu. Przy takim opisie musimy też podać regułę wygrywania, która może być opisana przez podanie zbioru formula_9 tych wszystkich ciągów nieskończonych, które są „wygrane” przez "Białą". Zbiór formula_9 może też zawierać w sobie opis szczególnych reguł gry – wystarczy wpisać w niego zasadę, że gracz, który pierwszy złamie te reguły, przegrywa. Pojęcia "strategii" i "strategii zwycięskiej" przenoszą się na przypadek takich gier naturalnie. Ważną różnicą jest jednak, że próbując zapisać zdanie „"Biała" ma strategię zwycięską” za pomocą kwantyfikatorów, otrzymamy nieskończony ciąg naprzemiennych kwantyfikatorów. Nawet jeśli wprowadzić logikę pozwalającą na takie ciągi, prawa De Morgana nie będą stosowalne i istnienie strategii zwycięskiej dla jednego z graczy staje się poważnym (i interesującym) problemem.
Gra Banacha-Mazura.
Pierwsza gra nieskończona była opisana w 1930 przez polskiego matematyka Stanisława Mazura w Problemie 43 w Księdze Szkockiej. Niech formula_129 Rozważmy następującą grę formula_130 dwóch graczy, których nazwiemy Graczem A i Graczem B. Gra składa się z nieskończenie wielu posunięć ponumerowanych liczbami naturalnymi formula_131 Oponenci zaczynają w ten sposób, że Gracz A wybiera niepusty przedział otwarty formula_132 a Gracz B odpowiada przez wskazanie niepustego otwartego przedziału formula_133 Kiedy gracze dochodzą do formula_14-tego kroku w grze, to mają skontruowany zstępujący ciąg niepustych przedziałów otwartych formula_135 Na formula_14 tym etapie gry najpierw Gracz A wybiera niepusty przedział otwarty formula_137 a potem Gracz B wskazuje niepusty otwarty przedział formula_138
Kiedy gracze wykonają już wszystkie posunięcia (jest ich nieskończenie wiele!), to decydujemy, że Gracz B wygrał partię formula_139 wtedy i tylko wtedy, gdy formula_140
Mazur pytał, kiedy istnieją strategie zwycięskie w tej grze. Odpowiedź na to pytanie była dana przez Stefana Banacha w 1935. Okazuje się, że Gracz B ma strategię zwycięską w grze formula_130 wtedy i tylko wtedy, gdy formula_142 jest zbiorem pierwszej kategorii.
Gra Davisa.
Morton Davis rozważał następującą grę formula_143
Przypuśćmy, że formula_144 Definiujemy grę formula_145 długości formula_1 pomiędzy graczami I i II w sposób następujący: najpierw gracz I wybiera skończony ciąg formula_147 o wartościach w formula_148 potem gracz II odpowiada przez wybór jednej liczby formula_149 Ogólniej: na kroku formula_7 tej gry, najpierw gracz I wybiera ciąg skończony formula_151 o wartościach w formula_148 a potem gracz II decyduje wartość formula_153 Po formula_1 krokach gra jest zakończona, a gracze skonstruowali ciąg formula_155 Decydujemy, że gracz I wygrał tę partię wtedy i tylko wtedy, gdy
Okazuje się, że gracz I ma strategię zwycięską w formula_145 wtedy i tylko wtedy, gdy zbiór formula_9 zawiera podzbiór doskonały. Natomiast gracz II ma strategię zwycięską w formula_145 wtedy i tylko wtedy, gdy zbiór formula_9 jest przeliczalny.
Strategiczna domkniętość.
Niech formula_161 będzie pojęciem forsingu oraz niech λ będzie regularną liczbą kardynalną. Definiujemy następującą grę formula_162 długości λ pomiędzy graczami I i II. W czasie gry gracze budują ciąg formula_163 tak, że na kroku formula_164
Po skończonej partii, gdy gracze skonstruowali ciąg formula_169 decydujemy, że gracz II wygrał tę partię wtedy i tylko wtedy, gdy ciąg ten jest malejący (tzn. gdy formula_170).
Mówimy, że pojęcie forsingu formula_171 jest "formula_172-strategicznie domknięte", jeśli gracz II ma strategię zwycięską w grze formula_173 Ta własność pojęć forsingu jest dość ważna w teorii forsingu, jako że
Determinacja.
Aksjomaty determinacji to postulaty, że pewne gry nieskończone są zdeterminowane. Najbardziej popularnym aksjomatem tej postaci jest zdanie AD orzekające, że "dla każdego zbioru formula_179 gra formula_180 jest zdeterminowana".
Aksjomaty determinacji były rozważane po raz pierwszy przez polskich matematyków Jana Mycielskiego i Hugo Steinhausa i były one intensywnie studiowane na początku lat 60. XX wieku przez Mycielskiego i Stanisława Świerczkowskiego. W latach 90. XX wieku w wyniku szeregu spektakularnych rezultatów amerykańskiego matematyka Hugh Woodina znacznie wzrosło zainteresowanie aksjomatami tego typu.
Dla głębszego rozwinięcia tego tematu odsyłamy czytelnika do hasła o aksjomatach determinacji. Zauważmy tylko jeszcze, że jeśli formula_179 jest zbiorem borelowskim, to gra formula_180 jest zdeterminowana. Jeśli istnieje liczba mierzalna oraz formula_179 jest zbiorem analitycznym, to gra formula_180 jest zdeterminowana. Przy założeniu istnienia znacznie większych dużych liczb kardynalnych można wykazać, że gry na zbiory z wyższych klas rzutowych też są zdeterminowane.

</doc>
<doc id="569065" url="https://pl.wikipedia.org/wiki?curid=569065" title="Irygator">
Irygator

Irygator – urządzenie do przepłukiwania jamy ustnej, jelit, pochwy lub innych jam ciała przy użyciu wody lub roztworu leku.

</doc>
<doc id="569071" url="https://pl.wikipedia.org/wiki?curid=569071" title="Tema (miasto)">
Tema (miasto)

Tema – miasto portowe w Regionie Wielka Akra w Ghanie, jest stolicą Dystryktu Stołecznego Tema. Miasto ma 209 tys. mieszkańców (2005). Tema leży 25 km na wschód od Akry. Było małą wioską rybacką do roku 1960, rozwój nastąpił w wyniku budowy w miejscowości głównego portu morskiego Ghany. Jest ośrodkiem przetwórstwa ropy naftowej i ośrodkiem przemysłowym. 
Historia.
Po roku 1950 Takoradi i inne starsze porty pełnomorskie Ghany nie były w stanie obsłużyć zwiększającego się handu zagranicznego. Budowa drugiego portu pełnomorskiego okazała się niezbędna, szczególnie dla wschodniej części kraju i dorzecza Wolty. W roku 1951 na miejsce budowy wybrano Temę w związku z jej położeniem blisko rzek Wolta i Akra, miejscowych rezerw materiałów wykorzystanych do budowy falochronów oraz głębokiej wody daleko od brzegu, które minimalizowało roboty przy pogłębianiu dna. Port otwarty został formalnie w roku 1962.
Struktura.
Tema New Town - jedna z 26 gmin w okręgu miejskim Tema. Położenie
, populacja 74,874 mieszkańców.
"Nowe Miasto" było zbudowane po roku 1952 w okolicy miasta Tema (na 166 km², które rząd Ghany wykupił i przekazał korporacji "Tema Development Corporation") i było zaprojektowane jako kompleks przemysłowo-mieszkaniowy. W latach sześćdziesiątych XX wieku z powodu nowych możliwości zatrudnienia rozpoczął się wielki napływ ludności ale korporacja nie była zdolna wybudować odpowiedniej ilości mieszkań i tym samym zaspokoić potrzeb tej migracji. W związku z tym blisko miasta Tema powstała wielka dzielnica slumsów - Ashiaman. Slumsy te utrzymywały się pomimo rozpoczęcia budowy projektów zagwarantowanych przez Radę Miejską Temy.
Port morski.
Otwarty w 1962 port jest największym portem morskim w kraju. Obsługuje on 80% krajowego morskiego handlu zagranicznego i jest także punktem przeładunkowym towarów dla państw położonych w głębi lądu, m.in. Burkiny Faso, Mali i Nigru. 
Powierzchnia wodna portu wynosi 1,7 km², natomiast powierzchnia lądowa - 3,9 km². Port posiada falochrony o łącznej długości 5 km, 12 głębokowodnych stanowisk przeładunkowych, stanowisko dla tankowców oraz stocznię z suchym dokiem i pochylnią.
Na wschód od głównego portu znajduje się nabrzeże rybackie z chłodniami oraz obiektami handlowymi.

</doc>
<doc id="569072" url="https://pl.wikipedia.org/wiki?curid=569072" title="Ruch Czerwcowy">
Ruch Czerwcowy

Ruch Czerwcowy (duń. "JuniBevægelsen", J) – duński eurosceptyczny ruch polityczny działający w latach 1992–2009 i należący do Demokratów UE.
Organizacja powstała 23 sierpnia 1992 jako kontynuatorka grupy Danmark 92, która powstała w 1991 na skutek rozłamu w Ruchu Ludowym przeciw UE. Ruch konsekwentnie sprzeciwiał się traktatowi z Maastricht. Brał udział wyłącznie w wyborach do Parlamentu Europejskiego. W 1994 wprowadził do PE 2 swoich przedstawicieli, w 1999 wynik wyborczy przyniósł mu 3 mandaty, zaś w 2004 jego europarlamentarna reprezentacja zmniejszyła się do 1 osoby.
Wśród działaczy Ruchu Czerwcowego znajdowali się Jens-Peter Bonde, Hanne Dahl i Ulla Sandbæk. Europarlamentarzyści organizacji wchodzili w skład eurosceptycznych frakcji, tj. Grupa Niezależnych na rzecz Europy Narodów (IV kadencja), Grupa na rzecz Europy Demokracji i Różnorodności (V kadencja), Niepodległość i Demokracja (VI kadencja).
W 2009 ugrupowanie poniosło wyborczą porażkę. 5 września tego samego roku zostało rozwiązane.

</doc>
<doc id="569073" url="https://pl.wikipedia.org/wiki?curid=569073" title="Muzyka Przeciwko Rasizmowi">
Muzyka Przeciwko Rasizmowi

Muzyka Przeciwko Rasizmowi – kampania społeczna zainicjowana przez Marcina Kornaka, założyciela i prezesa antyrasistowskiego Stowarzyszenia „Nigdy Więcej”, której inspiracją były kampanie w stylu Rock Against Racism. Jej przesłanie obejmowało promowanie tolerancji i wielokulturowości z jednej strony, z drugiej zaś - eliminowanie zachowań rasistowskich i szowinistycznych. Stowarzyszenie przyciągnęło do kampanii wykonawców różnych gatunków muzycznych i za pośrednictwem ich twórczości wyszło z pozytywnym przesłaniem do słuchaczy. Akcja polegała na umieszczaniu logo na okładkach płyt z rozmaitych nurtów muzycznych, wydawaniu płyt zawierających przekaz antyrasistowski i organizowaniu koncertów pod hasłem „Muzyka Przeciwko Rasizmowi".
Kampania znalazła oddźwięk w mediach, zarówno tych skierowanych do młodych odbiorców muzyki (fanziny i czasopisma muzyczne, audycje radiowe i telewizyjne), jak i do szerokiego grona odbiorców (gazety codzienne), a recenzja pierwszej płyty cyklu znalazła się na łamach „Tygodnika Powszechnego”.
Kampania została uznana przez prasę muzyczną za jedno z najważniejszych wydarzeń roku 1997.
Atrakcyjność estetyczna i - przede wszystkim - symboliczna logotypu kampanii przyczyniła się do jego znacznego rozpowszechnienia. Łączna liczba egzemplarzy płyt i kaset z zamieszczonym znakiem akcji to kilkaset tysięcy.
Pod szyldem kampanii zostały wydane m.in. następujące składanki:
Płyta winylowa pamięci Marcina Kornaka.
W marcu 2019, w piątą rocznicę śmierci Marcina Kornaka, Stowarzyszenie „Nigdy Więcej” wydało upamiętniającą go płytę winylową pt. „Wiem, że dobrze idę”. Epka ukazała się pod hasłem stworzonej przez niego kampanii „Muzyka Przeciwko Rasizmowi”. Na płycie znalazły się zadedykowane Kornakowi utwory Qulturki oraz Skowytu. Epkę wydano we współpracy z firmą Jimmy Jazz Records. Wydawnictwo miało charakter pamiątkowy i nie było przeznaczone do sprzedaży komercyjnej. 
Festiwal „Przystanek Woodstock”.
Od połowy lat 90. w trakcie Festiwalu Przystanek Woodstock w Kostrzynie nad Odrą wolontariusze Stowarzyszenia „Nigdy Więcej” propagują idee antyrasizmu i wielokulturowości. W 2014 roku antyrasistowskie działania podczas festiwalu miały na celu upamiętnienie Marcina Kornaka, założyciela i prezesa stowarzyszenia.

</doc>
<doc id="569074" url="https://pl.wikipedia.org/wiki?curid=569074" title="Muzyka przeciwko rasizmowi">
Muzyka przeciwko rasizmowi



</doc>
<doc id="569075" url="https://pl.wikipedia.org/wiki?curid=569075" title="Archelaus">
Archelaus

Archelaus – zlatynizowana forma greckiego imienia męskiego "Αρχελαος (Archelaos)", które oznacza „przywódca ludu”, od "αρχος (archos)" – "mistrz, władca, przywódca" i "λαος (laos)" – „lud, ludzie”. Patronem tego imienia jest św. Archelaus, wspominany razem ze św. Cyriakiem (III wiek).
Archelaus imieniny obchodzi 23 sierpnia.
Imię to nosił m.in. Herod Archelaos, syn Heroda Wielkiego.

</doc>
<doc id="569076" url="https://pl.wikipedia.org/wiki?curid=569076" title="Gra nieskończona">
Gra nieskończona



</doc>
<doc id="569078" url="https://pl.wikipedia.org/wiki?curid=569078" title="Maria Sadowska (ur. 1976)">
Maria Sadowska (ur. 1976)

Maria Sadowska (ur. 27 czerwca 1976 w Warszawie) – polska piosenkarka wykonująca muzykę jazz, pop, funkową i elektroniczną, scenarzystka i reżyserka filmowa. Członkini Akademii Fonograficznej ZPAV.
Życiorys.
Jest córką Krzysztofa Sadowskiego i Liliany Urbańskiej. Ukończyła Szkołę Muzyczną II stopnia im. Fryderyka Chopina w Warszawie, warszawską Akademię Filmu i Telewizji i łódzką PWSFTviT na kierunku reżyserii.
Na początku lat 90. była członkinią muzycznego zespołu dziecięcego Tęcza, z którym występowała w programie "Tęczowy Music Box" i dawała koncerty. W 1990 zespół nagrał płytę, na której znalazły się solowe występy Sadowskiej, w tym m.in. piosenka "My wariatki, ładne kwiatki" jej autorstwa. W 1993 wydała debiutancki, solowy album pt. "Jutro", który został wydany pod szyldem Firmy Fonograficzno–Handlowej STD. W 1997 wydała kolejne dwa, solowe krążki: "Lucky Star" i "Crazy", które ukazały się na japońskim rynku muzycznym.
W wieku 19 lat wyjechała do Stanów Zjednoczonych, gdzie grała muzykę dance. Podczas pobytu w Ameryce współpracowała z producentami m.in. Madonny i Spice Girls. Po powrocie z USA rozpoczęła pracę nad nową płytą, a w 2004 wydała album pt. "Marysia Sadowska", na którym umieściła utwory z wierszami Marii Pawlikowskiej-Jasnorzewskiej, a także jeden z tekstem Juliana Tuwima i jeden z tekstem samej Sadowskiej. Płyta została zachowana w klimacie jazzowo-elektronicznym. W 2005 z piosenką "Tylko tu i teraz" zajęła czwarte miejsce w konkursie premier 42. Krajowego Festiwalu Piosenki Polskiej w Opolu, a podczas imprezy zdobyła także nagrodę fotoreporterów.
W 2007 uczestniczyła w pierwszej edycji programu TVP2 "Gwiazdy tańczą na lodzie" oraz wydała album "Tribute to Komeda" (inspirowany twórczością Krzysztofa Komedy) i płytę świąteczną "Gwiazda dla każdego".
Po nagraniu albumu pt. "Tribute to Komeda" rozpoczęła działalność filmową, a w 2009 zaprezentowała swój pierwszy, krótkometrażowy film "Non Stop Kolor", będący częścią tryptyku "Demakijaż".
W 2009 wydała dwie premierowe płyty: "Demakijaż", za którą otrzymała nominację do Fryderyka 2010 i "Spis treści". Napisała tekst do piosenki "To ty" z albumu zespołu Volver "10 historii o miłości". W 2012 podczas 37. Festiwalu Filmowym w Gdyni miał premierę jej pełnometrażowy debiut – dramat "Dzień kobiet", do którego także napisała muzykę i współtworzyła scenariusz. Film brał udział w konkursie głównym festiwalu. Jest laureatką Nagrody im. Janusza Morgensterna „Perspektywa” przyznawanej najbardziej obiecującym, debiutującym reżyserom i była nominowana do Nagrody Filmowej im. Andrzeja Munka w kategorii „debiut reżyserski”.
W 2013 została trenerką w trzeciej edycji programu "The Voice of Poland", a jej podopieczny Mateusz Ziółko zwyciężył w finale. 25 sierpnia wystąpiła podczas koncertu Lata ZET i Dwójki w Uniejowie z utworem "Spis treści" oraz zaśpiewała w razem z Edytą Górniak i Markiem Piekarczykiem podczas prezentacji piosenki "Tysiące głosów" napisanej przez Marka Kościkiewicza na potrzeby promocji trzeciej edycji programu "The Voice of Poland". W tym samym roku napisała tekst do utworu "Zaćmienie" z albumu Sylwii Grzeszczak pt. "Komponując siebie". W marcu wydała album pt. "Dzień kobiet", a w październiku zapowiedziała udział w projekcie muzycznym United States of Beta. W grudniu odbył się inauguracyjny koncert zespołu, który został zagrany podczas 55. festiwalu Jazz Jamboree. W marcu 2014 ukazała się płyta zespołu pt. "Poles Jazz the World", na potrzeby której Sadowska nagrała utwór "Non-Aggresion Pact (Pakt o nieagresji)". Oprócz tego została trenerką w czwartej edycji "The Voice of Poland", a jej podopieczny Juan Carlos Cano zwyciężył w finale.
1 kwietnia 2014 wydała album pt. "Jazz na ulicach", który zawierał taneczną muzykę jazzową. O nagraniu płyty myślała już po nagraniu albumu "Tribute to Komeda", ale z powodu wielu zobowiązań filmowych musiała przerwać myślenie. "Jazz na ulicach" promowała singlem "Life Is a Beat". Jesienią 2015 była trenerką w szóstej edycji "The Voice of Poland", a jej podopieczny Krzysztof Iwaneczko zwyciężył w finale. W latach 2016–2017 była trenerką w kolejnych dwóch, jesiennych seriach programu. W 2017 wyreżyserowała "Sztukę kochania", filmową biografię Michaliny Wisłockiej, znanej lekarki-seksuolog z czasów PRL.
W 2019 wystąpiła w czwartej edycji programu TVN "Agent – Gwiazdy" jako tytułowy Agent. 24 stycznia 2020 wystąpiła podczas koncertu charytatywnego "Artyści dla Mai", który odbył się w warszawskim klubie „Stodoła”. Ponadto w tym samym roku pracowała nad adaptacją reportażu "Dziewczyny z Dubaju" Piotra Krysiaka, opowiadającego o polskich celebrytkach prostytuujących się w Dubaju (premiera w listopadzie 2021) oraz otrzymała honorowego Złotego Anioła na 18. MFF Tofifest. W październiku tego samego roku wydała płytę pt. "Początek nocy", łączącą w sobie utwory jazzowe i elektroniczne, którą promowała utworami: "Marakeczi" (nagrany z Leszekiem Możdżerem), "Początek nocy", "Wolno umierać" i "Kocham Cię" (nagrany z Kayah). W tym czasie wystąpiła również w performance "Dziady" w ramach protestów przeciwko zaostrzeniu przepisów dotyczących aborcji, a w listopadzie wzięła udział w nagraniu piosenki "Moje ciało, mój wybór" inspirowanej tymi wydarzeniami. W 2021 wyreżyserowała komedię romantyczną "Miłość na pierwszą stronę", której premiera odbyła się w październiku 2022.
Życie prywatne.
Od 2017 jej mężem jest lider alternatywnego zespołu reggae No Logo Adrian Łabanowski. Mają dwoje dzieci, córkę Lilę (ur. 2012) i syna Iwo (ur. 2015).
Filmografia.
Opracowano na podstawie materiału źródłowego.

</doc>
<doc id="569079" url="https://pl.wikipedia.org/wiki?curid=569079" title="Historia Wałbrzycha">
Historia Wałbrzycha

Według relacji Ephraima Ignatiusa Naso, świdnickiego kupca, podanej w jego książce z 1667 r. – „Phoenix redivius ducatuum Swidnicensis et Javroviensis”, osada "Waldenburg", pospolicie zwana "Wallenberg", istniała już w 1191 r. Nazwę swą zawdzięczać miała pielgrzymkom do drewnianego kościółka na pagórku (niem. "wallen" – pielgrzymować), lub staremu grodowi pośród lasu. Ta druga wersja jest bardziej prawdopodobna, jest bowiem faktem, że w pobliżu tego kościółka, przy którym tryskało źródło wody mineralnej, istniał nizinny gród otoczony wałami i fosą. Stare zapisy podają nazwy: "Waldenburg" (1400 r.) i "Waldenberc" (1372 r.), co można przetłumaczyć jako „leśny gród” lub „leśna góra”.
Palisadowy gród wałbrzyski, z wałem dochodzącym do 8 m wysokości, był słowiańskim okopem pierścieniowym. Miał 44 m długości i 32,5 m szerokości. W jego miejscu istniała prawdopodobnie osada słowiańska. Wydaje się więc, że Wałbrzych wyrósł z dawnego grodziszcza na pagórku, w pobliżu borów obszernej kotliny, do której zapuszczali się osadnicy z nizin, wąwozem Pełcznicy.
Historyczny rodowód miasta wywodzi się z czasów wczesnośredniowiecznych, prawdopodobnie z końca XII w. W okresie tym istniała już leśna osada słowiańska, która z biegiem lat przekształciła się w mały gródek warowny, wioskę, a w końcu w miasto. Pierwsza w pełni wiarygodna informacja o Wałbrzychu pochodzi z 1305 r. Z tego bowiem okresu zachował się dokument określający wysokość świadczeń parafii śląskich na rzecz biskupstwa wrocławskiego, wśród których został wymieniony także Wałbrzych. Status miasta Wałbrzych uzyskał w latach 1400-1426. Z roku 1426 pochodzi historyczna wzmianka o Wałbrzychu jako mieście liczącym ok. 200 mieszkańców.
Dzieje Wałbrzycha od 1278 r. związane były z losami księstwa świdnickiego, a od 1326 r. z księstwem świdnicko-jaworskim i zamkiem Nowy Dwór, wzniesionym ok. 1290 r. w Podgórzu na Górze Zamkowej przez Bolka I, księcia świdnickiego. Po 1392 r. księstwo świdnicko-jaworskie przeszło we władanie cesarza Karola IV Luksemburczyka, który równocześnie był królem Czech. Tym samym księstwo podporządkowane zostało czeskiemu zwierzchnictwu administracyjnemu.
Miasto wielokrotnie zmieniało właściciela. Przez ponad 250 lat Wałbrzych i okoliczne wsie znajdowały się w posiadaniu rodu Czetryców, czego istniejącym śladem jest zespół pałacowy budowany w latach 1604-1628, tzw. Pałac Czetryców, obecna siedziba Urzędu Wojewódzkiego.
W 1738 r. miasto i przyległości kupił Konrad Hochberg, właściciel sąsiadującego zamku Książ, jednego z trzech największych w Polsce. Zamek był budowany i rozbudowywany począwszy od XIII w. Jest połączeniem wielu stylów architektonicznych. Po siedemdziesięciu latach pozostawania w rękach rodu Hochbergów miasto przestało być własnością prywatną i w 1808 r. zaczęło wieść niezależne życie.
Wieki XV i XVI to okres rozwoju rzemiosła tkackiego, którego apogeum przyniósł XVIII w. Był to równocześnie koniec wałbrzyskiego tkactwa. Jego miejsce zajęło włókiennictwo, a także górnictwo węglowe, dynamicznie rozwijające się od połowy XVIII w.
Według przekazów historycznych w roku 1604 Dipprand Czetryc wydał „ordunek węglowy”, który regulował sprawy wydobycia, magazynowania i sprzedaży węgla oraz wynagrodzenia gwarków. W roku 1747 czynnych było w Wałbrzychu 7 kopalń węgla, a w 1805 r. 54 szyby zatrudniały 895 górników. Wiek XIX i początek XX to dla miasta dalszy dynamiczny rozwój istniejących i nowo powstałych gałęzi przemysłu: włókienniczego, ceramicznego, szklarskiego, metalowego oraz górniczego. Do dzisiaj pracuje powstała w 1818 r. mechaniczna przędzalnia lnu, uruchomiona w 1920 r. odlewnia żeliwa i fabryka maszyn oraz od 1922 r. fabryka lin i drutu. Nadal z powodzeniem wyroby swe sprzedają dwie, z trzech istniejących, fabryki porcelany powstałe w 1829 i 1845 r.
W miarę rozwoju miasta następowała rozbudowa jego infrastruktury komunalnej. Pierwsza linia kolejowa połączyła Wałbrzych i Wrocław w 1843 r., a od 1896 r. można było dotrzeć pociągiem do Kłodzka i Czech. Miasto uzyskało także wszelkie niezbędne urządzenia komunalne: elektryczność, w 1896, gaz w 1868, wodociągi w 1905, komunikację tramwajową w 1898 r.
Wraz z rozwojem przemysłu miasto rozrastało się, zabudowując okoliczne tereny i wchłaniając sąsiednie osiedla. Obecny układ urbanistyczny jest wynikiem zarówno ukształtowania terenu, jak i faktu, że część dzisiejszych dzielnic była uprzednio odrębnymi miasteczkami zachowującymi swoisty klimat. W 1856 r. Wałbrzych otrzymał nowy ratusz. Wśród zabudowy miejskiej zaczęły wyróżniać się obiekty przemysłowe, kominy i piętrzące się hałdy. W 1939 r. miasto liczyło ok. 65 tysięcy mieszkańców.
Po II wojnie światowej, która nie spowodowała większego zniszczenia miasta, nastąpił jego wzrost przestrzenny przy zachowaniu ukształtowanego wcześniej charakteru przemysłowego. Granice administracyjne rosły dzięki dołączeniu kolejnych pobliskich gmin, jak i budowie nowych osiedli mieszkaniowych. Efektem tych zmian była zmiana powierzchni miasta tj. prawie 85 km².

</doc>
<doc id="569080" url="https://pl.wikipedia.org/wiki?curid=569080" title="Marysia Sadowska">
Marysia Sadowska



</doc>
<doc id="569086" url="https://pl.wikipedia.org/wiki?curid=569086" title="Bitwa pod Lansdowne">
Bitwa pod Lansdowne

Bitwa pod Lansdowne (lub Lansdown) – starcie zbrojne, które miało miejsce 5 lipca 1643 podczas angielskiej wojny domowej (1642–1651).
Chociaż Rojaliści pod wodzą Lorda Hoptona zmusili wojska Parlamentu do wycofania się z ich pozycji położonych na szczycie wzgórza, sami ponieśli tak ciężkie straty, że nie byli zdolni do pościgu za pobitym nieprzyjacielem. Do tego wódz Rojalistów Hopton był ranny, a amunicja była na wyczerpaniu.
Kampania i bitwa.
W końcu maja 1643 armia Rojalistów Lorda Hoptona opanowała większość południowo-zachodniej Anglii. Następnie Hopton połączył się z hrabią Hertfordem i ruszył na wschód, wkraczając na terytorium kontrolowane przez wojska Parlamentu. Armia Williama Wallera (4 000 żołnierzy, w tym 2 500 jazdy i artyleria) stanęła pod Bath, by zatarasować drogę nadchodzącemu nieprzyjacielowi. Dnia 3 lipca Rojaliści (6 300 żołnierzy, w tym 2 000 jazdy, 300 dragonów i 16 dział) przeprawili się przez rzekę Avon i wyparli Wallera z jego pozycji na południe i wschód od Bath. Waller wycofał się na mocną pozycję na wzgórzu Lansdown Hill, na północny zachód od Bath.
Siły Hoptona napotkały tę pozycję 4 lipca i zostały nieprzyjemnie zaskoczone z powodu jej siły. Wycofali się 5 mil na północny wschód do Marshfield, podczas gdy straż tylna odparła atak pościgowej kawalerii Wallera. Z rana 5 lipca Waller przesunął się na północny koniec Lansdown Hill, gdzie zbudował liczne fortyfikacje dla swej piechoty (tzw. "breastworks" – typ umocnienia na wysokość piersi człowieka), a następnie wysłał część swojej jazdy przeciwko wysunietym oddziałom Hoptona.
Źle dowodzona kawaleria Rojalistów została zmuszona do ucieczki, co postawiło całą armię Hoptona w stan alarmu, który uszykował szybko swą armię i zaczął posuwać się na zachód, aż dotarł na odległość wzrokową od pozycji Wallera.
Przez dwie godziny toczyły się mało znaczące potyczki, następnie Hopton ponownie spróbował wycofać się. Waller ponownie wysłał swoją jazdę i dragonów przeciwko straży tylnej wycofujących się nieprzyjaciół. Jednak tym razem kawaleria Rojalistów została pobita, ale piechota stawiła twardy opór. Ku zaskoczeniu wojsk Parlamentu armia Hoptona zawróciła. Hopton rozpoczął generalne natarcie na Lansdown Hill.
Podczas natarcia prowadzonego pod górę w kierunku pozycji Parlamentu, znajdujących się na szczycie wzgórza doborowe oddziały kornwalijskich pikinierów dowodzone przez Grenville'a uderzyły na fortyfikacje Wallera. W tym czasie muszkieterzy Rojalistów obustronnie obeszli pozycje Wallera pod osłoną lasu. Grenville zginął w walce jeden na jeden z jeźdźcem z wojsk Parlamentu. Rojaliści próbowali też używać do ataku jazdy, ale ta zupełnie sobie nie dawała rady w szarży na ufortyfikowane pozycje, a nawet znaczna jej część po nieudanych atakach poszła w rozsypkę. Piechota Parlamentu zdołała wyprzeć pikinierów ze swych fortyfikacji, jednak wkrótce pozycje jej dostały się pod krzyżowy ogień muszkieterów Hoptona. Sytuacja była bardzo ciężka, na szczęście zapadły ciemności i pobite wojska Parlamentu mogły wycofać się i uniknąć katastrofy.
Po bitwie.
Wojska Parlamentu straciły 20 zabitych i 60 rannych, podczas gdy Rojaliści - 200 zabitych i rannych. Następnego dnia po bitwie w armii Rojalistów eksplodował wóz z amunicją. Hopton został ranny i tymczasowo oślepiony. Strata prochu i brak znacznej części jazdy oznaczały, że Rojaliści na razie nie byli zdolni do podjecia kolejnej bitwy. W tym czasie Waller wycofał się do Bath, gdzie otrzymał posiłki i znów był gotów do bitwy. Armia Hoptona wycofała się do Devizes.

</doc>
<doc id="569087" url="https://pl.wikipedia.org/wiki?curid=569087" title="Teonilla">
Teonilla

Teonilla, "Teonela" – imię żeńskie pochodzenia greckiego, pierwotnie stanowiące zdrobniałą żeńską formę imienia Teonas. Patronką tego imienia jest św. Teonilla (Teonela), zm. w 303 roku.
Teonilla imieniny obchodzi 23 sierpnia.

</doc>
<doc id="569088" url="https://pl.wikipedia.org/wiki?curid=569088" title="Alamo (Nevada)">
Alamo (Nevada)

Alamo – jednostka osadnicza w hrabstwie Lincoln w stanie Nevada, Stany Zjednoczone.
Powstała w 1901 roku i jest największym miastem w Dolinie Pahranagat. Zamieszkana przez ok. 1080 osób; średnia wieku 36 lat; dochód na rodzinę 43.825 dolarów; 74,1% rodzin ma dzieci. 15,8% mieszkańców posiada wykształcenie wyższe.
Podstawą gospodarki są rancza. W pobliżu Narodowy Rezerwat Przyrody Dolina Pahranagat.

</doc>
<doc id="569091" url="https://pl.wikipedia.org/wiki?curid=569091" title="Superpuchar Bułgarii w piłce nożnej">
Superpuchar Bułgarii w piłce nożnej

Superpuchar Bułgarii w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Bułgarii oraz zdobywcą Pucharu Bułgarii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu).
Historia.
Pierwszy mecz o Superpuchar Bułgarii odbył się w 1989 roku. W tym spotkaniu CFKA Sredec pokonał 1:0 Czernomorec Burgas. Jednak potem rozgrywki nie organizowano. Po czternastoletniej przerwie rozgrywki reaktywowano w sezonie 2003/04. Superpuchar Bułgarii 2016 miał być 14. Superpucharem Bułgarii, corocznym bułgarskim meczem piłki nożnej rozgrywanym pomiędzy zwycięzcami A PFG i Pucharu Bułgarii z poprzedniego sezonu. Mecz miał zostać rozegrany pomiędzy CSKA Sofia, zwycięzcą Pucharu Bułgarii 2016, a Łudogorcem Razgradem, mistrzem A PFG 2015/16. Jednak przed meczem CSKA Sofia zbankrutowała, a następnie odebrała licencję zawodową innej drużynie. W rezultacie finał Superpucharu Bułgarii 2016 nie odbył się. Finał 2020 ze względu na środki przeciwepidemiczne został rozegrany bez udziału publiczności.
Format.
Mecz o Superpuchar Bułgarii rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Bułgarii na podium oficjalnie stawało w sumie 10 drużyn. Liderem klasyfikacji jest Łudogorec Razgrad, który zdobył trofeum 6 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="569095" url="https://pl.wikipedia.org/wiki?curid=569095" title="Domna">
Domna

Domna – imię żeńskie pochodzenia łacińskiego, notowane w Polsce już od 1438 roku, wywodzące się od łacińskiego przydomka "Domna", pochodzącego od celt. "Domnus", "Donnus" lub łac. "Dominus" ("Pan"). 
Domna imieniny obchodzi:
Zobacz też:

</doc>
<doc id="569096" url="https://pl.wikipedia.org/wiki?curid=569096" title="Technical Ecstasy">
Technical Ecstasy

Technical Ecstasy – siódmy studyjny album zespołu Black Sabbath. Został wydany 25 września 1976 roku nakładem wytwórni Warner Bros.

</doc>
<doc id="569098" url="https://pl.wikipedia.org/wiki?curid=569098" title="Bhagavadgītā">
Bhagavadgītā



</doc>
<doc id="569104" url="https://pl.wikipedia.org/wiki?curid=569104" title="Degradacja siedliska rolniczego">
Degradacja siedliska rolniczego

Degradacja siedliska rolniczego – proces, podczas którego naturalny potencjał wytwórczy rolniczego ekosystemu obniża się na skutek zachwiania w nim równowagi chemicznej, fizycznej lub biologicznej; wyraża się spadkiem plonowania z jednoczesnym pogorszeniem jakości uprawianych roślin.
Chemiczna degradacja siedliska rolniczego.
Degradacja chemiczna siedliska rolniczego jest nierozłącznie związana z ogólnym zanieczyszczeniem środowiska przyrodniczego przez przemysł, motoryzację, urbanizację czy turystykę, a w dużej mierze także przez samo rolnictwo – np. przy nieprawidłowej gospodarce nawozami mineralnymi, zwłaszcza zaś szybko działającymi nawozami azotowymi i fosforowymi (przenawożenie przy niewłaściwych proporcjach składników nawozów mineralnych), również nawozami organicznymi jak gnojowica oraz przy stosowaniu chemicznych środków ochrony roślin, pestycydów, głównie zaś zoocydów.
Fizyczna degradacja siedliska rolniczego.
Degradacja gleby siedlisk rolniczych jest również skutkiem niszczenia fizycznych właściwości gleby, co ma miejsce np. podczas jej ugniatania ciężkim sprzętem rolniczym, spowodowana jest pogorszeniem się funkcjonowania melioracji wodnych, efektem czego zaś jest zazwyczaj przesuszeniem pól, rzadziej ich zabagnienie.
Szczególnie groźne w postępującej degradacji są procesy erozyjne, zwłaszcza zaś erozja wodna przez którą najżyźniejsze masy gleby szybciej przemieszczają się ze zboczy ku podnóżom, w dodatku często wspomagana jeszcze przez nieodpowiednio wykonywane zabiegi uprawowe wzdłuż spadku terenu, zamiast w poprzek. Erozja wietrzna natomiast powoduje przemieszczanie się lotnych piasków, pogarszających naturalną żyzność terenów użytkowanych rolniczo.
Biologiczna degradacja siedliska rolniczego.
Z biologicznym aspektem degradacji siedlisk rolniczych mamy do czynienia najczęściej w ekosystemach, w których struktura użytkowania ziemi jest niewłaściwa, lokalizacja zalesień czy pasów drzew, krzewów, trwałych użytków zielonych czy gruntów ornych jest wadliwa i niezgodna z warunkami fizjograficznymi.
Główną przyczyną jednak zachwiania równowagi biologicznej w agrocenozie jest nieprzestrzeganie zasad racjonalnego zmianowania roślin i płodozmianu, nadmierne jego upraszczanie, prowadzące prawie zawsze do zmęczenia gleby.
Ponadto kultura rolna może ulec pogorszeniu w wyniku zaniechania przez okres wielu lat uprawy gruntów ornych, wiąże się to m.in. z zachwaszczeniem sąsiadujących terenów rolniczych i biologiczną ich degradacją.

</doc>
<doc id="569107" url="https://pl.wikipedia.org/wiki?curid=569107" title="Dir en Grey">
Dir en Grey



</doc>
<doc id="569113" url="https://pl.wikipedia.org/wiki?curid=569113" title="Mistrzostwa Świata w Biegu na Orientację 2005">
Mistrzostwa Świata w Biegu na Orientację 2005

Mistrzostwa Świata w Biegu na Orientację 2005 – odbyły się w dniach 9-15 sierpnia 2005 roku w Aichi, Japonia.

</doc>
<doc id="569115" url="https://pl.wikipedia.org/wiki?curid=569115" title="August Sułkowski">
August Sułkowski



</doc>
<doc id="569116" url="https://pl.wikipedia.org/wiki?curid=569116" title="Podejrzany (film 2000)">
Podejrzany (film 2000)

Podejrzany (ang. "Under Suspicion") – amerykańsko-francuski film fabularny z 2000 w reżyserii Stephena Hopkinsa z Gene’em Hackmanem i Morganem Freemanem w rolach głównych. Film nakręcono na podstawie powieści Johna Wainwrighta "Brainwash". Remake francuskiego kryminału "Przesłuchanie w noc sylwestrową" z 1981.
Opis fabuły.
Na bogatego i wpływowego prawnika Henry’ego Hearta pada podejrzenie o serię morderstw i gwałtów na dziewczynkach, do których doszło w okolicy. Przesłuchanie prowadzi przyjaciel prawnika, komisarz Benezet. Początkowa przyjacielska rozmowa w komisariacie przeradza się w przesłuchanie winnego, na którego zaczyna wskazywać coraz większa liczba poszlak i dowodów.

</doc>
<doc id="569118" url="https://pl.wikipedia.org/wiki?curid=569118" title="Festspielhaus w Bayreuth">
Festspielhaus w Bayreuth

Festspielhaus w Bayreuth (Teatr Operowy w Bayreuth) – teatr operowy zbudowany w północnej części bawarskiego miasta Bayreuth, powstały jako miejsce wystawiania oper Richarda Wagnera podczas corocznego festiwalu w Bayreuth.
Historia.
Bryła architektoniczna tego budynku powstała według wskazówek Richarda Wagnera na podstawie planu nigdy niezrealizowanego projektu opery w Monachium autorstwa Gottfrieda Sempera. Budowę poprowadził lipski architekt Otto Brückwald. Sfinansował ją król Bawarii Ludwik II Wittelsbach. Kamień węgielny wmurowano 22 maja 1872 roku. Z tej okazji Wagner dyrygował wykonaniem w Operze Margrabiów IX Symfonii Beethovena. W dniach 13–17 sierpnia 1876 odbyła się tu premiera światowa tetralogii wagnerowskiej Pierścień Nibelunga i pierwszy festiwal. Wzięli w nim udział: cesarz Brazylii Piotr II i Wilhelm I. Nie przyniósł on dochodów. Pozostały długi. Dlatego aż do 1882 roku budynek stał pusty. Podczas drugiego festiwalu 26 lipca miała miejsce premiera Parsifala. Od 1973 roku budynkiem i festiwalem zarządza fundacja Richard-Wagner-Stiftung Bayreuth. Jej członkami są: przedstawiciel władz Niemiec i Bawarii oraz członkowie rodziny Wagnera. Dyrektorem zarządzającym Rady Fundacji jest burmistrz miasta Bayreuth. Budynek jest wykorzystywany wyłącznie latem podczas festiwalu. 
Remont.
W 2013 roku podjęto decyzję o przeprowadzeniu remontu budynku. Rusztowania zostały ukryte pod specjalnie wydrukowanym banerem z wydrukowanym zdjęciem budynku. Remontem kieruje koloński architekt Stephan Detlef. Na potrzeby renowacji otworzył on specjalną cegielnię w Brandenburgii, która wykonuje ręcznie i wypala cegły pasujące do fasady opery. Piaskowiec ma być sprowadzony z kamieniołomów w Czechach i Polsce. Planowany jest również remont instalacji elektrycznej, poprawa wentylacji (w teatrze nie ma klimatyzacji i podczas festiwalu, który odbywa się w lipcu na widowni jest gorąco) oraz umożliwienie korzystania z widowni osobom niepełnosprawnym. Remont rozpoczęty w 2015 ma skończyć się 2023 roku
Opis.
Ewenementem w budowie tego teatru jest całkowite schowanie orkiestronu, tak że dyrygent i muzycy są całkowicie niewidoczni dla publiczności. Zmienia to również brzmienie orkiestry oraz powoduje inną jej organizację. Pierwsze skrzypce siedzą po prawej, a nie lewej stronie dyrygenta. Budynek powstał w konstrukcji szachulcowej, ale w 1960 roku podczas remontu zastąpiono ją konstrukcją z betonu i stali. 
Scena ma 11,80 m wysokości i 13 m szerokości. Budynek opery ma 100 m długości mierząc od głównego portalu do końca kulis. Na widowni może obecnie usiąść 1974 widzów. 

</doc>
<doc id="569125" url="https://pl.wikipedia.org/wiki?curid=569125" title="Słoń a Polska">
Słoń a Polska



</doc>
<doc id="569126" url="https://pl.wikipedia.org/wiki?curid=569126" title="Pterodaktyle">
Pterodaktyle

Pterodaktyle (Pterodactyloidea) – jeden z dwu podrzędów pterozaurów (Pterosauria). Żyły od późnej jury do końca kredy. Charakteryzowały się krótkim ogonem, wydłużonymi szyją i głową oraz szerokimi skrzydłami. Do tej grupy należały pterozaury bardzo zróżnicowane pod względem wielkości – zarówno największe latające zwierzę w dziejach – "Quetzalcoatlus" z późnej kredy, którego rozpiętość skrzydeł wynosiła 12–14 m, jak i "Pterodactylus", osiągający zaledwie 50–75 cm.

</doc>
<doc id="569128" url="https://pl.wikipedia.org/wiki?curid=569128" title="Prawdziwa historia (film 2005)">
Prawdziwa historia (film 2005)

Prawdziwa historia (ang. "The World's Fastest Indian") – film produkcji amerykańskiej z 2005 roku w reżyserii Rogera Donaldsona, oparty na prawdziwych wydarzeniach.
Główny bohater, Burt Munro, własnoręcznie modyfikował motocykl Indian, aby móc bić na nim rekordy prędkości.
Anthony Hopkins w którymś z wywiadów stwierdził, że jest to, jak dotąd, jego najlepszy film.
"The World's Fastest Indian" to dramat o życiu, podróży i pasji człowieka w podeszłym wieku. Postać głównego bohatera pokazuje jak spokojny, optymistyczny fatalizm pozwala iść naprzód, wbrew drobnym przeciwieństwom losu, aby na koniec spełnić marzenia.

</doc>
<doc id="569130" url="https://pl.wikipedia.org/wiki?curid=569130" title="Puchar Armii Radzieckiej">
Puchar Armii Radzieckiej



</doc>
<doc id="569132" url="https://pl.wikipedia.org/wiki?curid=569132" title="Gringo">
Gringo

Gringo (od hiszp. "griego" 'grecki') – pierwotnie mianem tym w krajach Ameryki Łacińskiej, a także w Hiszpanii określano cudzoziemca oraz osoby niemówiące po hiszpańsku. Z czasem nabrało ono pogardliwego wydźwięku jako określenie osób pochodzących ze Stanów Zjednoczonych bądź Anglii, by w końcu stać się przymiotnikiem określającym osoby o urodzie charakterystycznej dla krajów północy.
Potoczne określenie turysty w Ameryce Południowej.

</doc>
<doc id="569135" url="https://pl.wikipedia.org/wiki?curid=569135" title="Alicja Rapsiewicz">
Alicja Rapsiewicz

Alicja Rapsiewicz (ur. 1979 w Toruniu) – polska aktorka teatralna, lalkarz, absolwentka Wydziału Sztuki Lalkarskiej w Białymstoku warszawskiej Akademii Teatralnej, podróżniczka. 
Alicja Rapsiewicz w latach 2001 – 2003 pracowała w Teatrze Lalek Banialuka, od 2003 do 2005 – w teatrze Wierszalin. W latach 2008 – 2009 grała w Teatrze Profilaktycznym im. Marka Kotańskiego w Krakowie. W lipcu 2009 roku wyruszyła wraz z Andrzejem Budnikiem w podróż dookoła świata, która zakończyła się w 2013 r.

</doc>
<doc id="569136" url="https://pl.wikipedia.org/wiki?curid=569136" title="Puchar Korei w piłce nożnej">
Puchar Korei w piłce nożnej



</doc>
<doc id="569137" url="https://pl.wikipedia.org/wiki?curid=569137" title="Jacqueline Kennedy">
Jacqueline Kennedy



</doc>
<doc id="569140" url="https://pl.wikipedia.org/wiki?curid=569140" title="Transport i podróże w czasach I Rzeczypospolitej">
Transport i podróże w czasach I Rzeczypospolitej

Podróże w I Rzeczypospolitej pomimo złego stanu dróg i mostów odbywano często; podróżowali cudzoziemcy, duchowni, mieszczanie i chłopi, najczęściej jednak udawali się w drogę przedstawiciele stanu szlacheckiego. Jeździli do krewnych i znajomych, na procesy sądowe, a także na sejmiki i okazowania. Szczególnie okazałe były orszaki magnackie, często liczące kilkadziesiąt wozów i kilkaset koni. Ze względu na jakość szlaków lądowych duże znaczenie w transporcie masowym miał spław rzeczny towarów i ludzi. Polacy podróżowali także po Europie – zarówno w celach edukacyjnych, jak i krajoznawczych bądź dyplomatycznych. Od połowy XVII wieku zaczęła się jednak ujawniać ksenofobia i ignorancja polskich podróżników, uznających odwiedzane kraje za pośledniejsze względem Rzeczypospolitej, a ich mieszkańców za „prostaków”.
Szlaki drogowe i mosty.
Stan dróg w Rzeczypospolitej był bardzo zły, co stwierdzali zarówno Polacy, jak i cudzoziemcy. Trakty były w większości nieutwardzone i silnie wyjeżdżone. Jesienią i podczas wiosennych roztopów zamieniały się w błotne grzęzawiska, latem były zwykle zakurzone, a zimą zaspy i zamiecie w wielu miejscach niemal uniemożliwiały transport. Dodatkowy problem stanowił brak mostów lub ich kiepski stan. Przyjęło się nawet przysłowie: "Polski most, niemiecki post, włoskie nabożeństwo, wszystko to błazeństwo", znane w różnych odmianach w całej Europie jako "pons polonicus" czy "eine polnische Brücke". Za przejazd przez ważniejsze z nich trzeba było dodatkowo płacić. W zamian właściciele przepraw zobowiązani byli do utrzymania ich w dobrym stanie. O większość mostów nikt jednak nie dbał i rzeki często trzeba było pokonywać w bród. Tam, gdzie rzeka była szersza i głębsza, uruchamiano przewozy obsługiwane przez promy lub szerokie, płaskodenne statki rzeczne.
Karczmy.
Na nocleg zatrzymywano się u znajomych i krewnych, w klasztorach lub w licznych przydrożnych karczmach. Jakość tych ostatnich pozostawiała jednak wiele do życzenia. Przeważnie były one brudne, pełne robactwa i słabo wyposażone. Panującą w nich sytuację przedstawił podróżujący po Małopolsce w XVIII wieku śląski lekarz Jan Jakub Kausch:
Karczmy – podobnie zresztą jak gospody w miastach – cieszyły się złą opinią, jako ulubione miejsca wszelkiej maści „ludzi gościńca”: przestępców, włóczęgów i prostytutek. Jedynie wyższej klasy lokale posiadały wydzielone sale dla lepszych gości. Dopiero pod koniec XVII wieku zaczęły powstawać hotele. Pierwszym, który na takie miano zasługiwał, był wybudowany w latach dziewięćdziesiątych tegoż stulecia warszawski „Marywil”.
Karczma była dość dużym drewnianym budynkiem, składającym się z obszernej izby z sienią i alkierzem, tudzież przylegającej do niej szopy zwanej „stanem”, która była stajnią, wozownią i noclegownią dla podróżnych, którzy z powodu zgiełku i zaduchu lub też braku miejsca nie mogli nocować w izbie.
Miały też karczmy swoje nazwy własne, często zagadkowe. Powszechnie znano takie karczmy jak: "Przerwa", "Zmiana", "Przysługa", "Czekaj", "Wrzaski" czy "Zbójnia". Były też i takie, które nazwy brały od miejsc, jak "Rzym" (miejsce postojowe pielgrzymów), "Paryż" czy "Warszawa". Część tych nazw została następnie przyjęta przez osiedla, przedmieścia lub dzielnice miast: "Wygoda", "Utrata" lub "Nowy Świat".
Transport wodny.
Ze względu na stan traktów drogowych ważną rolę w transporcie masowym odgrywał spław rzeczny. Rzeki takie jak Wisła, San, Bug, Narew, Niemen, Warta, Pina, Dniepr czy Dźwina oraz kanał Królewski stanowiły podstawowe arterie komunikacyjne Rzeczypospolitej. Głównym portem docelowym był Gdańsk, mniejszą rolę odgrywały Elbląg, Lipawa, Rewel i Ryga. Sezon żeglugowy trwał od marca do listopada. Spławiano głównie drewno i produkty przemysłu leśnego, a przede wszystkim zboże, którego transport organizowali magnaci, szlachta, duchowieństwo, mieszczaństwo, a nawet zamożniejsi chłopi pomorscy. Na 246 procesów sądowych w sprawie nadużyć przy sprzedaży zboża w Gdańsku w XVI i XVII wieku, w 209 przypadkach (~85%) mowa jest o sługach przewożących zboże pańskie, a tylko w 37 przypadkach (15%) przewoźnikami byli szlachcice-właściciele.
Szlachta średnia i drobna organizowała spław zwykle przy pomocy czeladzi i chłopów pańszczyźnianych, rezygnując z wynajmu drogich, bo zorganizowanych w cechy, zawodowych flisaków (naliczających koszt spławu od 6% wartości przewożonego towaru wzwyż), a zadowalając się jedynie zatrudnieniem jednego fachowca-retmana, który był zobowiązany doprowadzić kilka szkut z chłopami-flisami do miejsca przeznaczenia. Szlachta miała tu przewagę nad mieszczaństwem, które musiało korzystać z zawodowych flisaków, a ponadto nie było zwolnione od ceł.
Towary spławiano rozmaitymi statkami rzecznymi od dużych wiosłowo-żaglowych szkut i dubasów po proste komięgi, barki i tratwy. Ich obsługę stanowił zespół fachowców. Najważniejszym z nich był kierownik spławu (szyper), któremu podlegali: pilot (retman), sternicy i stanowiący personel podstawowy flisacy (oryle).
Szkuty służyły też komunikacji pasażerskiej. Bywało, że całe dwory magnackie podróżowały w ten sposób. Gdy król Zygmunt III Waza wybierał się w roku 1594 do Szwecji, z Warszawy do Gdańska płynął Wisłą, by tam – w Twierdzy Latarni – przesiąść się na statek pełnomorski. Należy też wspomnieć o zastosowaniu transportu wodnego w innych celach: na przykład w XVI wieku z Krakowa do Warszawy spławiono Wisłą nagrobek ostatnich książąt mazowieckich, Stanisława i Janusza.
Dużo mniej popularna była żegluga morska. Poza zamieszkującymi wybrzeże rybakami i marynarzami na morze zapuszczali się nieliczni. Nawet główne miasto portowe, Gdańsk, nie posiadało większej floty i korzystało przeważnie z usług obcych armatorów: w drugiej połowie XV i na początku XVI wieku koszt przewozu towaru morzem przekraczał najczęściej połowę jego wartości. Same statki też były kosztowne; przeciętny wiek ich służby nie przekraczał 2–4 lat, a liczne opłaty portowe i celne, podatki i żołd marynarzy wymagały sporych nakładów, na co mogli sobie pozwolić tylko najbogatsi z gdańskich kupców.
Polacy niechętnie wyprawiali się na morze, znacznie pewniej i bezpieczniej czując się na lądzie:
O dalekich podróżach morskich ziemianin, czy nawet patrycjusz gdański, wolał dowiadywać się raczej z książek niż z autopsji. Jan Dantyszek, urodzony gdańszczanin, po podróży z Anglii na Półwysep Iberyjski (1522) oświadczył, że nie odbyłby jej ponownie „nawet za cenę królestwa świata”.
Formy transportu lądowego.
Najbiedniejsi podróżni przemieszczali się pieszo, inni jeździli konno lub korzystali z rozmaitych pojazdów kołowych, czasami ciągniętych przez woły. Pojazdem dla ludzi niezamożnych była tzw. kolasa, czyli zwyczajny wóz z miejscami do siedzenia. Odmiennych środków transportu używali ludzie bogaci. Przyjęte było, że szlachcic podróżował konno, chyba że nie pozwalały mu na to wiek lub zdrowie. W XVI wieku wśród warstw wyższych rozpowszechniła się kolebka z pudłem zawieszonym na rzemiennych pasach. Sporą popularnością cieszyły się również kryte wozy zwane koczami lub "kotczymi". Magnateria od XVII wieku używała luksusowych, bogato zdobionych karet i karoc. W XVIII wieku do użytku weszły lekkie pojazdy przeznaczone do krótkich podróży i spacerów: wizawy, faetony, kariolki i soliterki. W drugiej połowie XVIII wieku na głównych traktach pojawiły się dyliżanse pocztowe, co znacznie skróciło czas podróży z miasta do miasta. Prędkość podróży była różna, co przedstawia zamieszczona wyżej tabela.
Konie polskie.
W czasach I Rzeczypospolitej koń odgrywał bardzo ważną rolę w prawie każdej dziedzinie życia obywateli, zwłaszcza szlachty. Był potrzebny jako środek lokomocji, służył na wojnie, był także towarzyszem zabaw i polowań. Hodowlę koni, wysoko cenionych także za granicą, prowadzono na szeroką skalę. Konie te, których rasa wyginęła na przełomie XVIII i XIX wieku, charakteryzowały: wzrost (150–160 cm), „arabska” głowa, wysoki kłąb, zaokrąglony zad i suche kończyny o wyraźnych ścięgnach. Koń polski był wolniejszy od araba, ale masywniejszy, odporniejszy na trudy, gorsze jedzenie i zmiany pogody. Cudzoziemcy cenili go za wytrwałość, miękki chód, siłę i za to, że nie potrzebował kucia, tak twarde miał kopyta.
Wielkopańskie stadniny liczyły często nawet kilka tysięcy wierzchowców i cieszyły się sporą estymą zarówno w Polsce, jak i za granicą. Hodowle prowadzili między innymi Sanguszkowie w Sławucie, Buczaccy w Buczaczu, Sobiescy w Żółkwi i Chodkiewiczowie w dobrach lachowieckich na Rusi Czarnej. Także średnio zamożni szlachcice posiadali często kilkanaście, a nawet kilkadziesiąt koni. Konie bojowe pochodziły właśnie ze stajen szlacheckich, więc hodowla musiała stać na wysokim poziomie. O zwierzętach tych członek rodu Grocholskich pisał:
Koni używano do transportu, ale przede wszystkim do celów wojskowych. W Rzeczypospolitej prawie nie praktykowano ćwiczeń pieszych, co Łukasz Górnicki podsumował słowami: "my w piły nie grywamy, jak we Francji". Konie polskie ze względu na ich siłę i wytrzymałość wykorzystywano przede wszystkim w roli wierzchowców wojskowych. Jako zwierzęta pociągowe służyły inne rasy, od chłopskich mierzynków i hucułów po konie zimnokrwiste, sprowadzane przez zamożną szlachtę i magnaterię z zagranicy, co stało się powszechnym zwyczajem dopiero w XIX wieku.
Szlachecki tabor podróżny.
Wielkość taboru, jego okazałość i liczba służby świadczyły o bogactwie i pozycji podróżującego. Przedstawiciel szlachty średniej przemieszczał się najczęściej na czele karawany złożonej z czterech-sześciu wozów. Pierwsza kolebka przeznaczona była dla pana (chyba że podróżował konno). Dalej jechały kareta pani i wóz z kuchnią. Orszak zamykały przeznaczone na garderobę, pościel i serwis podróżne „wozy skarbne”. Taborowi towarzyszyło kilka luźnych koni i gromada czeladzi. Służba zaspokajała potrzeby państwa, jak również odgrywała rolę obronną i zapewniała siłę potrzebną np. przy wyciąganiu wozów z grzęzawiska lub przepychaniu ich przez brody.
Kawalkada magnacka.
Znacznie okazalej podróżowali magnaci, którzy w ten sposób starali się okazywać swoją pozycję społeczną. Ich tabory często składały się z kilkunastu, lub nawet kilkudziesięciu wozów: skarbnych, kuchennych, piwnicznych, karet dla dam, kolebek dla dworzan itd. Do wozów zaprzęgano po sześć, lub nawet osiem koni, mimo że wystarczyły trzy lub cztery. Kawalkadzie towarzyszyły też setki służących. Większość z nich nie pełniła żadnej funkcji, ale samą obecnością świadczyła o zamożności pana. Dla okazania zbytku białym koniom malowano na czerwono grzywy, a pojazdy bogato złocono. Obijano je kosztownymi materiałami, ozdabiano kobiercami i rzeźbami. Już Mikołaj Rej opisywał "owe rozliczne, a dziwnie przyprawne kolebki z wywieszonymi kobiercy, z altembasowymi wezgłowiami, ze szkarłatnymi pomponami, z pozłocistymi lewki".
Wiele informacji o bogactwie i liczebności magnackich kawalkad znajduje się w zachowanych źródłach. Wojewoda kijowski Konstanty Wasyl Ostrogski w każdą, nawet najkrótszą podróż zabierał wóz kosztowności: "trzy tuziny złocistych półmisków, kilka tuzinów talerzy pozłocistych, lub także całozłocistych, kilka tuzinów talerzy białosrebrnych, sześć mis olbrzymich rozmiarów, kilka tuzinów łyżek, dużą wannę srebrną ze złocistymi obręczami, nie wliczając flasz i kubków itd." Podobnie czynili inni magnaci, zabierając ze sobą liczne zbroje, szaty i klejnoty. O przepychu podróży możnowładczych świadczą słowa księcia Bogusława Radziwiłła z 1665 roku skierowane do narzeczonej: "choćbym incognito do Mitawy przyjechał, tobym przecież musiał mieć 1000 koni i ludzi ze sobą, tobym razem całą Mitawę wyjadł". Magnat nie przesadzał, bo np. podróż księcia Adama Czartoryskiego z Puław na Wołyń odbyła się w 400 koni i 14 wielbłądów. Podobnie książę Karol Radziwiłł w 1778 wjechał do Lwowa poprzedzony karawaną wielbłądów i jucznych mułów. Tego typu wjazdy, zarówno magnatów, jak i królów, stanowiły wielkie uroczystości, a niekiedy urastały wręcz do rangi świąt publicznych. Ozdabiano domy i ulice, a nocą bogato oświetlano miejsce przejazdu orszaku. Często stawiano nawet specjalne konstrukcje okolicznościowe, w tym przede wszystkim bramy triumfalne.
Dokładny opis pełnych zbytku podróży Stanisława Lubomirskiego znajduje się w broszurze jego kuchmistrza Stanisława Czarnieckiego. Wyjazd kawalkady rozłożony był na pięć dni. Pierwszego ruszał oddział nadwornej piechoty węgierskiej, drugiego orszak koni wozowych i wierzchowych, trzeciego muzykanci, czwartego „myślistwo”, a dopiero piątego sam Lubomirski z dworzanami. Karecie towarzyszył orszak ubranych w srebrne zbroje kozaków i drużyna dragonii. Dalej poruszał się długi szereg koczów wiozących świtę magnata.
Podróże magnatów wiązały się z wielkimi kosztami. Przykładowo: wyprawa Szczęsnego Potockiego z Tulczyna do Lubomla w 1792 roku kosztowała bardzo wysoką na owe czasy kwotę 372 000 złp. Przepych orszaków w satyrycznych słowach podsumował Klonowic:
Podróże krajowe.
Stan arterii komunikacyjnych i zamknięty, samowystarczalny charakter dworów szlacheckich mógłby sugerować, że mieszkańcy Rzeczypospolitej opuszczali swoje domostwa rzadko i tylko kiedy było to absolutnie konieczne. W rzeczywistości sytuacja była odwrotna: Polacy podróżowali bardzo często i z wielu różnych pobudek. Sytuację trafnie podsumowuje niemiecka przypowieść, zgodnie z którą życie Polaka upływało na trzech rzeczach: deklamacji, hulance i podróżach (łac. "declamationes, comessationes et profectiones quotidiance"); podobne opinie wygłaszali sami Polacy, jak i przybysze z zagranicy: Francuz Laboureur nazywa mieszkańców Rzeczypospolitej największymi podróżnikami Europy (fr. "les plus grands voyageurs de l’Europe"). Również źródła polskie ukazują liczne przykłady szlachcica „przewoźnego”, podróżującego „rzemiennym dyszlem”.
Mieszczaństwo i chłopi.
Chłopi podróżowali niezbyt często, a jeśli, to przede wszystkim w interesach. Pieszo lub wozem wyruszali na targi i jarmarki. Ich ruchliwość ograniczało przywiązanie do ziemi i zamknięta struktura folwarku pańskiego. Zdarzało się jednak, że dziedzic wysyłał młodego chłopa do wojska bądź do miasta na naukę rzemiosła, albo że protegowany proboszcza trafiał „do szkół” i – jeśli wrócił – przynosił na wieś nowinki ze świata.
Pewną formą przemieszczania się było zbiegostwo chłopów pańszczyźnianych, którzy – choć niezbyt masowo – przenosili się na tereny słabiej zaludnione, dzięki czemu powstawała warstwa ludności wolnej. Ucieczki te zasilały populację wyludnianej przez najazdy tatarskie Ukrainy i puszczańskiego pogranicza Prus i Mazowsza: Kurpie, Mazury.
Mieszczaństwu w podróżowaniu przeszkadzał zakaz posiadania pozamiejskich dóbr ziemskich i wysoki koszt transportu. Przedstawiciele tej warstwy (nie licząc patrycjatu miast królewskich: Krakowa, Lwowa, a w pierwszej mierze Gdańska) nie podróżowali w celach politycznych ze względu na bardzo ograniczone prawa publiczne, bowiem zarówno kwestie władzy, wymiaru sprawiedliwości, jak i wojskowości pozostawały w gestii szlachty. Były natomiast miasta (szczególnie od połowy XV do połowy XVII wieku) prężnymi ośrodkami handlowymi. Wyróżniał się tu Lublin, który stał się miejscem kontaktów kupców obu krajów Rzeczypospolitej. Jednak po „Potopie” szwedzkim dał się zauważyć powolny upadek miast, co odczuły nawet największe z nich (np. Poznań liczył zaledwie 30% mieszkańców w porównaniu ze stanem z lat czterdziestych XVII wieku). Upadek miast w XVIII wieku był jeszcze głębszy; najtrafniej obrazuje to trzecia strofa "Monachomachii":
Szlachta.
Szlachta podróżowała z licznych i zróżnicowanych pobudek. Często odwiedzano znajomych i rodzinę. Włoski obserwator zanotował, że Polacy byli w ciągłym ruchu do krewnych i przyjaciół i nie odstraszała ich nawet stumilowa odległość. Poza folwark wyruszano także w interesach handlowych i celem prowadzenia spraw sądowych. Procesy były wśród szlachty rzeczą powszechną. Jak stwierdził Władysław Łoziński "„nie było prawie szlachcica, który by nie chadzał do prawa, nie potrzebował oblatować jakiegoś przywileju, munimentu, intercyzy; aktykować czegoś ku wiecznej rzeczy pamięci, obdukować, manifestować się lub protestować”". Szlachta jako warstwa rządząca zbierała się także na sejmikach, gdzie m.in. wybierano posłów na sejm i deputatów do trybunału. Rzadziej stawiano się na okazowaniach, czyli obowiązkowych, ale przy tym powszechnie ignorowanych przeglądach wojskowych. Jeżdżono również do szkół: przede wszystkim kolegiów jezuickich i pijarskich oraz protestanckich gimnazjów.
Cel podróży stanowiły zwykle miasta wojewódzkie i to one były połączone głównymi szlakami komunikacyjnymi. Szczególne znaczenie posiadały stolice państwa: Kraków, Warszawa i Wilno, oraz siedziby trybunału koronnego: Lublin i Piotrków. Handel skupiony był we Lwowie, w Gdańsku i Toruniu, tam więc często wyruszano w interesach.
Przybysze ze świata.
Podróżnikami z Zachodu szczególnie widocznymi, bo pozostawiającymi opisy tego, co widzieli w Polsce, byli obcokrajowcy: dyplomaci, artyści, duchowni, wojskowi, kupcy. Ich spostrzeżenia, czasami zawarte w obszernych relacjach, jak na przykład "„Déscription de l’Ukraine”" markiza Guillaume’a Le Vasseur de Beauplana, architekta, kartografa i pisarza francuskiego, który spędził w Rzeczypospolitej osiemnaście lat (1630-1648).
Obok tych przybyszów, dla których Polska była tylko jednym z etapów wędrówki, byli też tacy, którzy osiedlali się na stałe. Należeli do nich liczni w miastach Niemcy (ci polszczyli się dość szybko), Wołosi, Szkoci, Tatarzy, a także Ormianie, którzy łatwo się asymilowali, a swymi centrami handlowymi, kulturalnymi i religijnymi uczynili Lwów, Zamość i Kazimierz nad Wisłą. Monopolizowali handel wschodni, widziano ich zaś tak:
Korespondencja.
Ważną rolę w życiu szlachty i mieszczaństwa pełniła wymiana listów. Sztuką epistolarną zajmowali się przede wszystkim przedstawiciele warstw wyższych, którzy w korespondencji podejmowali nie tylko kwestie prywatne, ale również sprawy państwowe. Rozwożeniem listów zajmowali się prywatni posłańcy zwani kozakami. Na bliższe odległości rolę gońców pełnili także chłopi pańszczyźniani. Koszty utrzymania posłańców i konieczność opłacenia ich podróży sprawiała, że korespondencja była stosunkowo powolna i często czekano z wysłaniem listów. Wojewoda poznański Krzysztof Opaliński pisał do brata Łukasza: "Datum w dzień Świąteczny 1642, dlatego tak późno, bom nie chciał kozaka aż do Rytwian darmo turlać". Sytuację poprawiło utworzenie w 1558 roku przez króla Zygmunta Augusta stałej poczty. Początkowo łączyła ona Kraków z Wenecją (król zlecił uruchomienie jej kupcowi krakowskiemu Prosperowi Prowanie, bratu szlachcica z Piemontu Troiana, który pełnił funkcję sekretarza królowej Bony), ale z czasem objęła większość ważniejszych miast kraju. Jej działalność zanikła zupełnie w efekcie licznych wojen XVII wieku, co ponownie zmusiło magnatów do zatrudniania prywatnych gońców.
Podróże zagraniczne.
Opinia o Polakach-podróżnikach nie wynikała jedynie z ich tendencji do przemieszczania się po kraju. Mieszkańcy Rzeczypospolitej rzadziej, ale wyruszali także za granicę. Szczególnie w XVI wieku popularne były wyjazdy do Italii. Wyjeżdżali tam przede wszystkim duchowni, magnaci i zamożna szlachta. Kierowały nimi nie tyle zainteresowania kulturą i sztuką, co raczej chęć zdobycia wiedzy praktycznej w sprawach prawniczych, gospodarczych i politycznej oraz dyplomacji i handlu. Powszechność podróży nie zmalała z czasem, pomimo rozpowszechnienia nacechowanych ksenofobią poglądów doby sarmatyzmu. W XVII i XVIII wieku po Europie podróżowali liczni magnaci polscy, których orszaki wzbudzały zdziwienie, a często również podziw.
Podróże edukacyjne.
Wielu polskich twórców epoki renesansu chwaliło ideę wysyłania szlacheckiej młodzieży na studia w Zachodniej Europie. Tego typu edukację uzyskał między innymi Mikołaj Kopernik studiujący w Bolonii i Padwie i Jan Kochanowski, absolwent uniwersytetu w Padwie. Nawet Mikołaj Rej, powszechnie uznawany za domatora, cytując słowa Łozińskiego: „cały obrosły mchem polskim”, pisał, że „nadobna to jest rzecz młodemu człowiekowi do cudzych krajów przyjeżdżać”. Największą popularnością cieszyły się uczelnie włoskie (Padwa, Bolonia, Rzym), później również niemieckie i francuskie.
Już Rej przestrzegał, by „młodzieniec nie tylko z poskoczki, z perfumowanymi rękawiczkami, z pstrymi kabatki do domu przyjechał”, jednak zakrojona na szerszą skalę krytyka zagranicznych wojaży narosła dopiero w XVII wieku. Wraz z rozpowszechnieniem idei sarmatyzmu, w tym poglądów o wyższości i wyjątkowości polskiej szlachty, zaczęto dostrzegać liczne niebezpieczeństwa związane z wysyłaniem młodzieży na zagraniczne studia. Jakub Sobieski pisał o Polakach, że „sroga ich rzecz, co cielęciami przyjeżdżają do cudzej ziemi, a wyjeżdżają z niej wołami”. Podobnie Andrzej Maksymilian Fredro ubolewał, że „więcej występków z obcych krajów wywozimy niźli nauki, więcej lekkości niżeli grzeczności”. W podobnym tonie wypowiadali się moraliści XVIII wieku, a także obcy obserwatorzy. Jeden z nich postawił tezę, że „jeśli duch patriotyczny wygasł w Polsce, to główną tego przyczyną były podróże”. Nie dziwi w tym świetle list hetmana Stanisława Żółkiewskiego, w którym odradzał on żonie wysyłanie syna za granicę, bo „stamtąd zgoła rzadki z czym dobrym przyjedzie”.
Na skutek krytyki od XVII wieku podróże edukacyjne, tzw. turę kawalerską, odbywali już niemal wyłącznie synowie magnatów. W większości zresztą zapisanie się na wykłady było jedynie wymówką, bo nieliczni podróżnicy rzeczywiście podejmowali studia. Tego typu wyprawę, mającą na celu raczej zabawę niż naukę, zaprezentował Ignacy Krasicki w pierwszej polskiej powieści: "Mikołaja Doświadczyńskiego przypadki".
Wyjazdy krajoznawcze i stosunek Polaków do odwiedzanych miejsc.
W XVI wieku wśród zamożnej szlachty sporą popularnością cieszyły się krajoznawcze wyprawy do Europy Zachodniej, przede wszystkim Włoch. Miały one swoje korzenie w prądach humanistycznych i poglądach doby renesansu. Podróżował m.in. Jan Kochanowski, co opisał we fraszce "Do gór i lasów":
W długą podróż po obcych krajach wybrał się również wojewoda sieradzki Stanisław Łaski. Miał on w połowie XVI wieku odwiedzić Włochy, Niemcy, Francję, Hiszpanię, Węgry, Turcję, a także kraje Azji i Afryki. Krótsze wyprawy podejmowali m.in. Jan Szczęsny Herburt i Jan Tęczyński. Popularność tego typu wyjazdów nie zmalała w pierwszej połowie XVII wieku.
Z epoki sarmatyzmu zachowały się przede wszystkim listowne relacje magnatów, którzy Rzeczpospolitą opuszczali w misjach dyplomatycznych, ale także ich diariusze wspominające duże liczby rodaków spotykanych na traktach. Większość z nich powracała z obcych krajów utwierdzona w mniemaniu o wyższości Polaków nad innymi narodami. Jerzy Ossoliński niemal z pogardą mówił o Holendrach: "„rusticitas pysznego chłopstwa, tj. panach tam urzędujących”". Podobnie młody Andrzej Stanisław Załuski, późniejszy kanclerz wielki koronny i biskup, z politowaniem opisywał w swoich pamiętnikach hiszpańskich i portugalskich dostojników, których uważał za "„ludzi grubego umysłu”" i "„prostaków”". Nie inaczej w 1624 roku wyrażał się o Szwajcarach towarzyszący księciu Władysławowi Wazie sekretarz królewski Stefan Pac, oburzony familiarnością, którą "„to chłopstwo sobie uzurpowało”". Wyjątek na tym tle stanowili podróżnicy w rodzaju Jana Zawadzkiego. Ten w 1633 roku wyruszył w misji dyplomatycznej do Anglii. Po drodze miał okazję odwiedzić port w Amsterdamie, na temat którego zapisał: "„Oby i u nas to wszystko widzieć można!”"
Liczni magnaci przy okazji wyjazdów zajmowali się również zwiedzaniem obcych krajów. Ich relacje często ukazują zauważalny brak wykształcenia i ignorancję. Przykładem mogą być zapiski wojewody mińskiego Krzysztofa Zawiszy, który w 1700 roku wybrał się w podróż do Włoch. Wyżej cenił on "„księgi z drzewa robione, których od prawdziwych ksiąg rozróżnić trudno”" niż malowidła Tintoretta i Tycjana, a bolońską wieżę Asinellego ochrzcił mianem "„oślej wieży”". Chwalił również Sąd Ostateczny w kaplicy sykstyńskiej "„malowany od sławnego malarza Archanioła Gabriela”".
Podróże magnackie i związane z nimi koszty.
Podobnie jak w kraju, tak i za granicą orszaki polskich magnatów były bardzo bogate i liczne. Najokazalsze były wjazdy poselstw polskich do stolic obcych mocarstw; poseł reprezentował tu nie tylko własną świetność, ale przede wszystkim potęgę i bogactwo Rzeczypospolitej. Sprawujący poselstwo do Stolicy Apostolskiej Jerzy Ossoliński wkroczył w roku 1633 do Rzymu w sto koni i wielbłądów przybranych w zdobione złotem, srebrem i półszlachetnymi kamieniami uprzęże. Zasiadała na nich szlachta w narodowych strojach oraz jeńcy z krajów wschodu (Tatarzy, Turcy). Konie podkuto tak, by podczas przejazdu gubiły na bruku złote podkowy, a młodzież szlachecka rzucała w tłum dukatami.
Tego typu ceremonie były bardzo widowiskowe, nie dziwią więc słowa angielskiej XVIII-wiecznej historyczki Cathariny Macaulay, która przypisywała Polakom obfitość „cech zbytkowych”. Magnackie wyjazdy były też wyjątkowo drogie. Przykładowo dyplomatyczna podróż Michała Radziwiłła do Austrii i Włoch w 1674 roku kosztowała 744 000 złp. i pochłonęła subsydia papieskie udzielone Rzeczypospolitej na wojnę z Turcją.
Przekonujący dowód kosztowności zagranicznych wojaży pozostawił hetman Krzysztof Radziwiłł w "Ultimatum" skierowanym do opiekuna jego syna, Janusza:
Ten ostry w słowach list był odpowiedzią na koszty podróży, która "„już za te dwie lecie, jako z Polski wyjechali, wzięła ponad 100 000 złp”".
Podróże wojskowe.
Swoistym rodzajem podróży zagranicznych były akcje zbrojne w obcych krajach. Za granicą (tj. na Zachodzie) wojowali przede wszystkim Lisowczycy, ale w wyjątkowych przypadkach poza tereny państw bezpośrednio graniczących z Rzecząpospolitą zapuszczało się również wojsko kwarciane, a nawet pospolite ruszenie. Przykładem jest kampania Stefana Czarnieckiego w Danii w 1659 roku, końcowy etap potopu szwedzkiego. Jej przebieg, a także zwyczaje i życie mieszkańców Danii, w koloryzowany sposób opisał w swoich pamiętnikach jeden z uczestników walk:
Stosunek do rodaków za granicą.
Po Europie podróżowało w XVII wieku bardzo wielu Polaków, czego dowód daje diariusz prowadzony przez zwiedzających Europę synów wojewody bełskiego Jakuba Sobieskiego. Zetknęli się oni osobiście z około trzydziestoma rodakami, w tym nie tylko magnatami, ale również przedstawicielami szlachty średniej. Liczba okazuje się wyjątkowo duża, jeśli uwzględnić nakaz do którego starali się stosować podróżnicy. Wojewoda przykazał im bowiem listownie: "„Co się tknie konwersacji z naszymi Polakami to już miłością ojcowską proszę was dla Boga, rozkazuję i zaklinam pod błogosławieństwem, abyście jak najostrożniej postępowali i Pana Boga o to prosić będę, aby jak najmniej Polaków było, gdzie wy będziecie stać”". Ojcowskie słowa obrazować miały powszechne mniemanie o kłótliwości, plotkarstwie, zawiści, marnotrawstwie i złych obyczajach większości przebywających za granicą obywateli Rzeczypospolitej, "„z których rzadki czym się tam dobrym bawi”". W źródłach zachowały się inne tego typu przestrogi, choć brakuje dowodów jakoby rzeczywiście przeważająca część polskich podróżników posiadała wymienione pejoratywne cechy. Trudno również przyjąć, że Polacy wyróżniali się pod względem wad na tle przybyszów z innych krajów.
Polacy poza Europą.
Rzeczpospolita nie była zainteresowana ekspansją kolonialną (jedyny wyjątek stanowił lennik Polski, książę Kurlandii i Semigalii, Jakub Kettler, który w połowie XVII wieku bezskutecznie próbował zakładać kolonie w Gambii i na Karaibach), ale w źródłach historycznych zachowały się pewne informacje o polskich podróżnikach odwiedzających Indie, Amerykę i inne dotąd nieznane ziemie. Byli to zarówno działający na własną rękę awanturnicy, jak i ludzie uczestniczący w oficjalnych misjach krajów kolonialnych – Portugalii, Hiszpanii i Holandii.
Kilka różnych dokumentów ukazuje podróże Polaków do Indii, a przede wszystkim założonej tam portugalskiej kolonii Goa. Zachował się list Krzysztofa Pawłowskiego, który w kwietniu 1596 roku wyruszył tamże z Lizbony. W listach do przyjaciół opisał dość dokładnie przebieg półrocznej żeglugi: minięcie Przylądka Dobrej Nadziei, fortecy Maszembik (Mozambik) i opływanie Wyspy św. Wawrzyńca (Madagaskaru). Wspomniał też liczne niebezpieczeństwa, z którymi musiała borykać się wyprawa: niekorzystne wiatry, burze, uciążliwy klimat i dziesiątkujące załogę choroby (z 500 osób do celu dotarło 160). Pawłowski z Goa wyruszył do położonej 600 km dalej twierdzy Diu. Po drodze sporządził zapiski na temat przyrody i obyczajów panujących w Indiach. Szczególne zdziwienie wywołały u niego "elefanty", czyli słonie. Nie mógł też zrozumieć dlaczego Europejczycy żenią się z tubylczymi kobietami: "Choć ten sam rodzaj jest czarny, jednak je pojmują Portugalczycy. I od nich się rodzą dzieci okopciałe". Prawdopodobnie był to pierwszy opis Indii sporządzony przez Polaka. Do tego kraju dotrzeć miał także kasztelan brzesko-kujawski, podróżnik i dyplomata Erazm Kretkowski (1508–1558). Informacje na temat jego wędrówek pochodzą przede wszystkim z epitafium autorstwa Jana Kochanowskiego, które znajduje się na jego grobie w Padwie. Zgodnie z tekstem Kretkowski miał podróżować po Europie: "„Widział Istr dwuimienny, Ren i Tagus sławny”" i w Indiach "„był (...) gdzie się Ganges toczy”". Kochanowski przypisał mu nawet dotarcie do źródeł Nilu, choć informacja ta nie jest prawdziwa (odkrycie wypływu Nilu z Jeziora Wiktorii przypisuje się wyprawie Johna Speke’a w 1861 roku).
Do Goa podróżowali także inni obywatele Rzeczypospolitej m.in. niejaki Gabriel znany jedynie z imienia, oraz zajmujący się handlem Jan Tregier. Spisy załóg statków portugalskich sugerują, że Polaków mogło być znacznie więcej. Nazwiska takie jak Przebicius, Stenislaus, Ochendorco, czy Jarzeki mogły, choć nie musiały należeć do obywateli Rzeczypospolitej. Był wśród nich Jan Bocian – pochodzący z Poznania kapitan kilku statków w Lizbonie. Sporo wiadomo także o gdańszczanach podróżujących na wschód. Do Indii wyruszyli między innymi pochodzący z patrycjuszowskich rodzin Hans Munkenbeck i nieznany z imienia von Holten. Inną kategorię podróżników stanowili misjonarze, wysyłani przede wszystkim przez zakon Jezuitów. Jednym z nich był Michał Piotr Boym (1614-1659), który odwiedził Indie i Chiny.
Polacy wyruszali także do Ameryki, czego przykładem był Krzysztof Arciszewski, szlachcic skazany na wygnanie za zabójstwo, który po opuszczeniu kraju w roku 1623 osiadł w Holandii. Następnie jako kapitan piechoty wziął udział w ekspedycji holenderskiej do Brazylii, podczas której awansował do rangi admirała. Prawdopodobnie był to jedyny polski konkwistador, nic więc dziwnego, że jego postać zainspirowała wielu pisarzy m.in. Jerzego Bohdana Rychlińskiego ("Przygody Krzysztofa Arciszewskiego", 1935, "Admirał, czart i Cyganka", 1973).
Inni polscy podróżnicy w Ameryce to m.in. pułkownik wojsk holenderskich i (od 1646 roku) generalny gubernator posiadłości holenderskich w Brazylii Zygmunt Szop oraz towarzyszący mu żołnierz Władysław Konstanty Wituski.
Niekiedy polskie prace historyczne wspominają też o Żydzie pochodzącym z Poznania – Gasparze (1455-1510). Podróżnik ten drogą lądową dotarł do Indii, gdzie zetknął się z wyprawą portugalską Vasco da Gamy. Został przewodnikiem ekspedycji, a także przyjął chrzest, otrzymując nazwisko jej dowódcy. Postać tę rzadko wpisuje się w polską historię, ponieważ Gaspar opuścił Rzeczpospolitą we wczesnej młodości, a następnie z wyboru został Portugalczykiem.

</doc>
<doc id="569141" url="https://pl.wikipedia.org/wiki?curid=569141" title="Juan José Ibarretxe">
Juan José Ibarretxe

Juan José Ibarretxe Markuartu (ur. 15 marca 1957 w Llodio) – hiszpański i baskijski polityk i samorządowiec, działacz Nacjonalistycznej Partii Basków (PNV), w latach 1999–2009 lehendakari (prezydent) Kraju Basków.
Życiorys.
Ukończył ekonomię na Uniwersytecie Kraju Basków. Zaangażował się w działalność polityczną w ramach Nacjonalistycznej Partii Basków. W 1983 po raz pierwszy został wybrany do regionalnego parlamentu. Od tegoż roku do 1987 pełnił funkcję burmistrza swojej rodzinnej miejscowości. W latach 1986–1991 przewodniczył organowi ustawodawczemu prowincji Araba. Od 1983 do 1994 był urzędnikiem w administracji tej prowincji.
W 1995 prezydent Kraju Basków José Antonio Ardanza powołał go na swojego zastępcę, został także ministrem finansów i administracji publicznej. W 1998 PNV mianowała go swoim kandydatem na nowego lehendakari. Objął to stanowisko w styczniu 1999 po wygranych wyborach, uzyskując reelekcję po wyborach w 2001 i 2005. W 2003 przedstawił plan związania Hiszpanii i Kraju Basków na zasadzie „wolnego stowarzyszenia” z odrębnym obywatelstwem, system prawnym i polityką zagraniczną. W 2009 prowadzona przez niego PNV ponownie wygrała wybory regionalne, została jednak odsunięta od władzy przez koalicję socjalistów i ludowców. Juan José Ibarretxe zakończył urzędowanie w maju tegoż roku.
Juan José Ibarretxe jest żonaty, ma dwoje dzieci.

</doc>
<doc id="569143" url="https://pl.wikipedia.org/wiki?curid=569143" title="Rekin piaskowy">
Rekin piaskowy

Rekin piaskowy ("Odontaspis ferox") – gatunek dużego rekina z rodziny tawroszowatych (Odontaspididae), zamieszkujący tropikalne i umiarkowane wody wszystkich oceanów. Zasięg jego występowania, mimo że kosmopolityczny, jest poprzerywany. Preferuje głębinowe siedliska o skalistym dnie, chociaż spotykany jest czasami również w płytkich piaszczystych wodach. Sezonowo migruje, co roku powracając na te same obszary występowania. Ten rzadki gatunek mylony jest często z uwagi na liczne podobieństwa morfologiczne z tawroszem piaskowym ("Carcharias taurus"), który w przeciwieństwie do rekina piaskowego ma równej wielkości płetwy grzbietowe. Osiąga maksymalnie 4,1 m długości i 289 kg masy.
Niewiele wiadomo o biologii i zachowaniu tego gatunku. Jest to aktywny drapieżnik, polujący na żyjące przy dnie ryby kostnoszkieletowe, ryby chrzęstnoszkieletowe oraz bezkręgowce. Gatunek ten uważany jest za jajożyworodny, podobnie jak inne lamnokształtne. Pomimo dużych rozmiarów i groźnego wyglądu, rekin ten cechuje się spokojnym usposobieniem i nie wykazuje agresji względem człowieka, co potwierdza brak danych o atakach na ludzi. 
Zanotowano spadek wielkości populacji zamieszkujących Morze Śródziemne oraz inne rejony, choć dostępne dane są niewystarczające do pełnej oceny stanu całej populacji. Międzynarodowa Unia Ochrony Przyrody uznała gatunek ten za narażony na wyginięcie (VU).
Taksonomia i filogenetyka.
Rekin ten został pierwotnie opisany pod nazwą gatunkową "Squalus ferox" w 1810 roku przez włosko-francuskiego zoologa Antoine Risso na podstawie osobnika wyłowionego u wybrzeży Nicei we Francji. W 1838 roku Louis Agassiz stworzył dla tego taksonu rodzaj "Odontaspis". Na podstawie różnic w kształcie zębów oraz ubarwienia subpopulacji zamieszkującej wybrzeża Australii, Gilbert Percy Whitley w 1950 roku wydzielił z niego nowy gatunek "O. herbsti". Oba taksony zsynonimizował w 1984 amerykański ichtiolog Leonard Compagno. Pochodzący z łaciny epitet gatunkowy "ferox" oznacza „ostry”, zaś nazwa rodzajowa jest połączeniem greckich słów "odous" (ząb) i "aspis" (tarcza).
Analiza filogenetyczna bazująca na mitochondrialnym DNA przeprowadzona przez Gavina Naylora i innych w 1997 roku sugeruje, że rekin piaskowy i jego krewniak "Odontaspis noronhai", są spokrewnione bliżej z kosogonowatymi (Alopiidae) niż z tawroszem piaskowym ("Carcharias taurus"), do którego wykazują największe podobieństwo. Gdyby to się potwierdziło, może to oznaczać, że podobieństwa morfologiczne między tymi gatunkami powstały w wyniku ewolucji konwergentnej. Skamieniałe zęby należące do tego gatunku, odkryte we Włoszech i Wenezueli, datowane są na dolny Pliocen (5,3 – 3,6 Ma).
Cechy morfologiczne.
Rekin piaskowy ma masywne wydłużone wrzecionowate ciało. Pysk lekko spłaszczony z uniesionym ku górze czubkiem oraz U-kształtnym otworem gębowym. Oczy są średniej wielkości, z dużymi okrągłymi źrenicami (w przeciwieństwie do tawrosza piaskowego, który ma szczelinowate źrenice), pozbawione fałd półksiężycowatych spojówek (ochraniających migotkę). W otworze gębowym znajdują się ciasno rozmieszczone wystające ku przodowi zęby. Pierwszy rząd zębów ułożony jest pionowo, a każdy kolejny coraz bardziej pochylony ku tyłowi. Trzon górnych zębów jest masywny i wrzecionowaty o piłkowanych krawędziach po obu stronach, podstawa jest szeroka, bocznie spłaszczona. Mniejsze dolne zęby mają delikatnie ząbkowane ostre krawędzie i szerszą podstawę o chropowatej tylnej powierzchni. W razie utraty któregoś z zębów na jego miejsce przesuwa się następny z kolejnego rzędu. W górnej szczęce znajdować może się 48-56 zębów, w dolnej zaś 36-46.
Tępo zakończona pierwsza płetwa grzbietowa przypomina łagodnie wygięty ku tyłowi sierp. Jej przednia krawędź leży dokładnie nad tylną krawędzią podstawy płetw piersiowych. Mniejsza druga płetwa grzbietowa ma romboidalny kształt i szerszą niż przednia krawędź podstawę. Umiejscowiona jest tuż za dystalną krawędzią płetwy odbytowej. Ostro zakończone płetwy piersiowe są długie i szerokie, z mocno zagiętą dystalną krawędzią. Proporcjonalnie duże płetwy brzuszne, podobnie jak druga płetwa grzbietowa, mają romboidalny kształt, lecz dużo szerszą podstawę. U samca z części płetw brzusznych wykształcił się narząd kopulacyjny zwany pterygopodium. Płetwa odbytowa jest większa od drugiej płetwy grzbietowej. Ma zaokrągloną, mocno wygiętą ku tyłowi dolną i ostrą wolną górną końcówkę. Na końcu ogona mieści się długa, heterocerkiczna, asymetryczna płetwa ogonowa. Na końcu jej górnego łuku, kilkukrotnie dłuższego od dolnego, mieści się szeroki wydłużony fałd skórny poprzedzony wyraźnym sierpowatym wcięciem. Skórę pokrywają romboidalne połyskujące łuski plakoidalne. Grzbiet rekina cechuje się ciemnoszarą lub szaro-brązową barwą. Spód, boki oraz tył korpusu są nieco jaśniejsze. Młode osobniki są ciemniejsze niż dorosłe. Cechą charakterystyczną tego gatunku są nieregularne wzory złożone z małych plamek występujące na grzbiecie i bokach, różniące się pod względem wzoru, rozmiaru i gęstości. Ubarwienie może różnić się w zależności od obszaru występowania. Rekin piaskowy osiąga maksymalną długość 4,1 metra oraz masę do 289 kilogramów. Istnieją niepotwierdzone dane o znacznie większych osobnikach zaobserwowanych rzekomo w wodach wokół należącej do Kolumbii wyspy Malpelo.
Występowanie i środowisko.
Rekin piaskowy zamieszkuje rozproszone obszary wód tropikalnych i umiarkowanych całego świata. Na wschodzie Atlantyku spotykany w Zatoce Biskajskiej, Morzu Śródziemnym, Morzu Adriatyckim, Morzu Tyrreńskim, Morzu Jońskim, Morzu Liguryjskim oraz u wybrzeża Maroko, Sahary Zachodniej, Mauretanii i Senegalu. Na zachodzie odnotowano obecność u wybrzeży Stanów Zjednoczonych, od Maine na północy po Karolinę Północną na południu oraz w Zatoce Meksykańskiej i Cieśninie Jukatańskiej u wybrzeży Półwyspu Jukatańskiego. Na Oceanie Spokojnym spotykany jest w Zatoce Kalifornijskiej, u południowych wybrzeży japońskich wysp Kiusiu, Sikoku i Honsiu, w wodach wokół Nowej Zelandii, Nowej Kaledonii i Hawajów. Na obszarze Oceanu Indyjskiego obserwuje się tego rekina u wybrzeży Mozambiku i Południowej Afryki, w wodach wokół Wyspy Cejlon, Wysp Czagos, Lakszadiwów, Malediwów, Amirantów, Seszeli, Komorów, Wysp Bożego Narodzenia oraz w Morzu Timor.
Uznawany zwykle za gatunek głębinowy, rekin piaskowy występuje na głębokości do 880 metrów poniżej poziomu morza. Większość czasu spędza w pobliżu dna oceanicznego. Preferuje skaliste dno na pograniczach szelfów kontynentalnych lub górnych części stoków kontynentalnych, a także wokół podmorskich grzbietów i wulkanów. Istnieją doniesienia o napotkaniu tego gatunku blisko szczytów skalistych raf koralowych oraz w płytkich strefach otwartych wód. W basenie Morza Śródziemnego rekin ten występuje w wodach o głębokości do 250 m, co sprzyja obserwacji przez turystów podczas nurkowania. Istnieje kilka doniesień o występowaniu tego gatunku w płytkich piaszczystych wodach archipelagu Fernando de Noronha i wokół Wyspy Kokosowej. Preferuje temperaturę w granicach 6-20°C, dlatego też na obszarach tropikalnych rekin ten schodzi na większe głębokości, w poszukiwaniu chłodniejszych wód.
Ekologia i zachowanie.
Rekin piaskowy jest aktywnym, szybko pływającym drapieżnikiem. Dorosłe osobniki są samotnikami, lecz spotykane są czasem w małych skupiskach liczących do pięciu osobników. Pojedyncze osobniki zamieszkują dość duże obszary, przemieszczając się wzdłuż podwodnych grzbietów górskich. Gatunek ten ma dużą oleistą wątrobę, dzięki której zwierzęta przy minimalnym wysiłku bez problemu utrzymują się w toni wodnej. W miejscu zwanym Shark Point w pobliżu Bejrutu u wybrzeży Libanu spotyka się w sezonie małe grupy rekinów piaskowych spędzające okres godowy w pobliżu dna morskiego raf koralowych na głębokości 30-45 metrów. Udowodniono, że zwierzęta te migrują i co roku wracają na te same obszary. Prawdopodobnie jest to spowodowane sezonem godowym, lecz brak na to szczegółowych informacji. Zaobserwowano kilka specyficznych zachowań podczas kontaktu z innymi osobnikami tego samego gatunku; potrząsanie pyskiem, gwałtowne zawracanie w miejscu oraz szybkie potrząsanie płetwą ogonową w momencie zagrożenia.
Interakcje międzygatunkowe.
Dorosłe osobniki nie mają naturalnych wrogów z uwagi na duże rozmiary, lecz opisywano sytuację podgryzania płetw rekinów piaskowych przez rekina foremkowego ("Isistius brasiliensis"). Jednym ze znanych pasożytów tego gatunku jest tasiemiec "Lithobothrium gracile", pasożytujący w dolnej części jelit. Mierząca 3,7 metra dorosła samica wyłowiona martwa w pobliżu Fuerteventura u wybrzeży Wysp Kanaryjskich miała w sercu, wewnątrz jamy brzusznej i w mięśniach grzbietu liczne węgorzokształtne ryby pasożytnicze z gatunku "Simenchelys parasitica". Nie wiadomo, czy pasożyty te spowodowały śmierć zwierzęcia.
Odżywianie.
W porównaniu z tawroszem piaskowym zęby rekina piaskowego są mniej wytrzymałe i nieprzystosowane do rozrywania i cięcia, co sugeruje, że rekin ten preferuje ofiary o mniejszym rozmiarze. Jego dieta składa się w głównej mierze z ryb kostnoszkieletowych w tym skorpenowanych ("Sebastes"), ryb chrzęstnoszkieletowych oraz bezkręgowców takich jak krewetki, głowonogi i równonogi. Największą zanotowaną ofiarą rekina piaskowego był mierzący 1,3 m rekin z gatunku liksa ("Dalatias licha", scymnowate), znaleziony w żołądku 2,9 metrowego samca wyłowionego u brzegów Nowej Kaledonii.
Rozmnażanie.
Brak danych na temat schwytania zapłodnionej samicy rekina piaskowego. Gatunek ten uważany jest za jajożyworodny, podobnie jak inne lamnokształtne. W 1996 roku Villaviencio-Garayzar opisał 3,6-metrową samicę złowioną w wodach Zatoki Kalifornijskiej, w której prawym jajniku znajdowały się setki komórek jajowych, gotowych do przeistoczenia się w świeże zarodki. Prawdopodobnie, podobnie jak u tawrosza piaskowego, w ciele matki występuje kanibalizm wśród młodych. Szacuje się, że młode w chwili narodzin mierzą 1,0-1,1 metra. Wszystkie opisane niedojrzałe okazy złowione zostały na głębokości nie mniejszej niż 200 metrów poniżej powierzchni morza, jedynie dorosłe osobniki spotykane były na mniejszych głębokościach. Wskazuje to na naturalną technikę ochrony przed atakami drapieżników, takich jak żarłacz biały ("Carcharodon carcharias") na młode osobniki. Samce osiągają dojrzałość płciową przy długości 2,0-2,5 metra, zaś samice po osiągnięciu 3,0-3,5 metra. Drobne blizny zaobserwowane na grzbietach dorosłych osobników, związane są prawdopodobnie z zalotami i kopulacją.
Relacje z ludźmi.
Liczne spotkania nurków z rekinami piaskowymi wykazały, że gatunek ten pomimo dużych rozmiarów i groźnego wyglądu, cechuje się spokojnym usposobieniem i nie wykazuje agresji względem człowieka, nawet w przypadku bezpośredniego kontaktu. Czasami znajdowany jako przyłów w połowach za pomocą sieci skrzelowych, włoków dennych i takli, szczególnie na obszarach Morza Śródziemnego oraz u południowych wybrzeży Japonii. Zwykle po złowieniu wyrzucane za burtę, z wyjątkiem Japonii, gdzie spożywa się mięso tego gatunku (choć uznawane jest za gorsze od mięsa tawrosza piaskowego) oraz przetwarza się olej z wątroby. Wykorzystuje się również płetwy, szczęki i chrząstki, choć mają one niewielką wartość.
Badania prowadzone od lat 70. XX wieku wykazują, że populacje rekina piaskowego zamieszkujące płytkie wody są bardziej zagrożone, niż wcześniej sądzono. Dostępne dane są niewystarczające do pełnej oceny stanu całej populacji. Międzynarodowa Unia Ochrony Przyrody nie ma wystarczających informacji, by dokładnie ustalić stopień zagrożenia całego gatunku. W wodach australijskich (IUCN) rekin ten uznany jest za gatunek narażony na wyginięcie (VU), z uwagi na 50% spadek liczebności w okolicach Nowej Południowej Walii od 1970 roku. Prawdopodobnie również populacja zamieszkująca wody Morza Śródziemnego zmniejszyła się z powodu degradacji siedlisk, przełowienia, zanieczyszczenia wód i innych ingerencji człowieka. Gatunek ten został objęty ochroną u wybrzeży Australii w 1984 roku z uwagi na objęcie ochroną tawrosza piaskowego, z którym często mylony jest rekin piaskowy. Jednakże przepisy te okazały się trudne do wyegzekwowania.

</doc>
<doc id="569144" url="https://pl.wikipedia.org/wiki?curid=569144" title="Ralf">
Ralf



</doc>
<doc id="569154" url="https://pl.wikipedia.org/wiki?curid=569154" title="Bartosz Iwan">
Bartosz Iwan

Bartosz Iwan (ur. 18 kwietnia 1984 w Krakowie) – polski piłkarz, występujący na pozycji pomocnika.
Życiorys.
Iwan jest wychowankiem Strzelców Kraków, skąd trafił do Wisły Kraków.
W 2006 roku zadebiutował w pierwszej lidze. Już w pierwszym rozegranym meczu przez (Widzew Łódź z Dyskobolią Grodzisk Wielkopolski) zdołał strzelić bramkę. Do łódzkiego klubu trafił, przechodząc na zasadzie wypożyczenie z Wisły Kraków. Następnie był zawodnikiem Odry Wodzisław, GKS Katowice oraz Piasta Gliwice. Od 27 lipca 2011 do 2 grudnia 2011 był zawodnikiem Olimpii Elbląg. 1 marca 2012 został zatwierdzony do gry w barwach Garbarni Kraków, zespołu II ligi wschodniej. 
W sezonie 2012/2013 został piłkarzem Górnika Zabrze, z którym w sierpniu 2015 roku rozwiązał kontrakt. Związał się dwuletnim kontraktem z pierwszoligowym GKS Katowice. W sezonie 2015/2016 zagrał w barwach katowickiego klubu dziewiętnaście meczów w I lidze, strzelając trzy bramki. Po sezonie rozwiązał kontrakt i został zawodnikiem IV ligowej drużyny LKS Wilki Wilcza. W latach 2019–2020 był piłkarzem Wieczystej Kraków, jednocześnie pełniąc obowiązki asystenta trenera.
Życie prywatne.
Syn piłkarza i reprezentanta Polski Andrzeja Iwana.

</doc>
<doc id="569156" url="https://pl.wikipedia.org/wiki?curid=569156" title="Ramforchynusy">
Ramforchynusy



</doc>
<doc id="569158" url="https://pl.wikipedia.org/wiki?curid=569158" title="Mariusz Mowlik">
Mariusz Mowlik

Mariusz Mowlik (ur. 19 maja 1981 w Poznaniu) – piłkarz, obrońca, reprezentant Polski.
Jest synem Piotra, piłkarza, bramkarza i reprezentanta Polski oraz bratem ciotecznym Davida Topolskiego.
Karierę piłkarską rozpoczynał w rodzinnym Poznaniu. Jest wychowankiem szkoły SKS 13 Poznań. Po jej ukończeniu grał w takich wielkopolskich klubach jak: 1922 Lechia Kostrzyn, Polonia Środa Wielkopolska, Sokół Pniewy, Patria Buk. W 1999 r. stał się zawodnikiem Lecha Poznań. W 2003 roku wypożyczono go do Polonii Warszawa. Po sześciu miesiącach znów powrócił do Lecha i występował tam przez trzy sezony, zdobywając z nim Puchar i Superpuchar Polski w sezonie 2003/04. W 2006 został zawodnikiem Dyskobolii Grodzisk Wielkopolski. Był graczem drugoligowego austriackiego zespołu SC Austria Lustenau. W 2007 roku podpisał kontrakt z greckim klubem AO Egaleo. Na początku 2008 roku FIFA rozwiązała jego kontrakt z greckim klubem. Mowlik wrócił do Polski i związał się umową z drugoligową wówczas Polonią Warszawa. W latach 2008–2011 reprezentował barwy Łódzkiego Klubu Sportowego. W sezonie 2010/2011 z ŁKS-em wywalczył awans do ekstraklasy. W latach 2011–2017 dyrektor ds. sportowych w Miedzi Legnica. Obecnie pracuje jako agent piłkarski.
Reprezentacja Polski.
W reprezentacji Polski zadebiutował w 2004 roku przeciwko reprezentacji USA.

</doc>
<doc id="569159" url="https://pl.wikipedia.org/wiki?curid=569159" title="Bitwa pod Stamford Bridge">
Bitwa pod Stamford Bridge

Bitwa pod Stamford Bridge – starcie zbrojne, które miało miejsce 25 września 1066 roku, w Stamford Bridge około 8 km na wschód od Yorku. Bitwa jest uważana za zamknięcie okresu wikińskich najazdów na Wyspy Brytyjskie.
Przyczyny konfliktu.
5 stycznia 1066 roku zmarł schorowany król Anglii, Edward Wyznawca, a już następnego dnia witany ogłosiły następcą głównego pretendenta do tronu, Harolda Godwinsona. Król Norwegii nie zapomniał, że jako jeden ze spadkobierców Kanuta Wielkiego może również ubiegać się o panowanie nad tym bogatym krajem. Jednym z jego pierwszych kroków, po ostatecznym opanowaniu norweskiego tronu, było wysłanie do Londynu posłów z zapewnieniem o pokojowych zamiarach. 
W pierwszych latach panowania nie miał możliwości zająć się Anglią: zbytnio pochłaniała go walka o duńskie domeny z Swenem Estrydsenem, aczkolwiek ekspedycja na zachód jego syna Magnusa w roku 1058 świadczyła, że ambitne plany Haralda nie ostygły. Zimą 1065/1066 mógł wreszcie działać otwarcie, tym bardziej, że z Flandrii, Anglii i Normandii nadchodziły interesujące wieści. Kwestie prawne, co do legalności jego zamiarów, nie miały znaczenia. Zachodziło natomiast pytanie, czy będzie w stanie pokonać konkurentów – Harolda Godwinsona i Wilhelma, księcia Normandii. Harald Hardraada był pewien, że tak. Emisariusze, którzy przybyli do Trondheim w imieniu Tostiga, wygnanego z Anglii brata Harolda, utwierdzili go w tym przekonaniu. Trudno uwierzyć, że w Normandii nie wiedziano o jego przygotowaniach, tym bardziej, że 200 drakkarów zgromadzono w Solund dla jakiegoś określonego celu. Po zawarciu pokoju z Danią celem tym mogła być tylko Anglia.
Przebieg bitwy.
Gdy wojska Haralda i Tostiga w sile około dziewięciu tysięcy ludzi na 300 drakkarach (wraz z posiłkami z Orkadów) wylądowały w północnej Anglii, król angielski wyruszył im naprzeciw. Zanim wojska anglosaskie wyruszyły z Londynu, Norwegowie wpłynęli do szerokiego estuarium Humber, rzeką Ouse dotarli do Riccall, gdzie utworzyli swój główny obóz, a następnie bez oporu zajęli York i zwyciężyli oddziały Edwina, earla Mercji i Morkara, earla Northumbrii w całodniowym starciu pod Fulford. Bitwa była gwałtowna i kosztowała obie strony wielu zabitych i rannych. 
Szybki marsz Anglosasów zapobiegł dalszym sukcesom najeźdźców. Pojawienie się wojsk Harolda zaskoczyło ich i zmusiło do stoczenia walnej bitwy. Armia angielska posiadała przewagę liczebną: przeciw pięciu tysiącom pozostałych po ostatniej bitwie wikingów stanęło dziewięć-dziesięć tysięcy Anglosasów. Wojska norweskie w bitwie pod Stamford Bridge poniosły druzgocącą klęskę: straciły ponad 3700 zabitych, w tym dowódcę, króla Haralda, który zginął trafiony strzałą w gardło. Spośród trzystu drakkarów, na których przypłynęli Norwegowie, do kraju odpłynęło zaledwie dwadzieścia cztery; na obsadzenie tylko takiej liczby okrętów starczyło zdolnych do żeglugi ludzi. Straty po stronie angielskiej nie są znane, były one jednak niższe niż po stronie norweskiej, gdyż wielu wikingów zostało zabitych przez zwycięzców podczas ucieczki do miejsca cumowania drakkarów w odległym o blisko 20 km Riccall. Kronika anglosaska (wersja IV) tak przedstawiała przebieg wypadków:
"Nasz król Harold nadciągnął niespodzianie z wielką armią anglosaską i spotkał się z Norwegami za Yorkiem pod Stamford Bridge, gdzie obie strony walczyły zacięcie przez cały dzień. Harald Hardrada i earl Tostig polegli, a resztki Norwegów rzuciły się do ucieczki ścigane uparcie przez naszych, którzy wielu nieprzyjaciół zabili, nim ci zdołali dotrzeć do ich okrętów, gdzie niektórzy potonęli, inni spłonęli żywcem lub zginęli w jakiś inny sposób, tak że bardzo niewielu przeżyło rzeź. Anglosasi zostali zwycięscy na polu. Wtedy król okazał łaskę Olafowi, synowi króla Norwegów, ich biskupowi, jarlowi Orkadów i wszystkim, którzy zostali jeszcze na okrętach. Oni wówczas zeszli na ląd, do naszego króla i złożyli przysięgę, że na zawsze zachowają pokój i przyjaźń do tel ziemi; wówczas król zezwolił im odpłynąć do domu na dwudziestu czterech okrętach".
Król angielski Harold nie nacieszył się owocami swego zwycięstwa. Zaraz po nim wyruszył przeciw kolejnemu najeźdźcy, który 28 września 1066 roku wylądował na południu kraju – Normanom francuskim pod wodzą Wilhelma Zdobywcy – i niespełna 3 tygodnie później, 14 października 1066 roku, zginął w przegranej bitwie pod Hastings.

</doc>
<doc id="569161" url="https://pl.wikipedia.org/wiki?curid=569161" title="Cmentarz żydowski w Chełmie">
Cmentarz żydowski w Chełmie

Cmentarz żydowski w Chełmie – kirkut społeczności żydowskiej znajdujący się na rogu ulicy Starościńskiej i Kolejowej w Chełmie. Najstarszy, zachowany na nim nagrobek pochodzi z 1442, jednak zdecydowana większość jest z początku XX wieku.
Historia.
Założony na przełomie XV–XVI wieku. Podczas II wojny światowej Niemcy całkowicie zdewastowali cmentarz. Po likwidacji getta macewy w większości zdemontowano i w takim stanie pozostały do końca lat 80. XX wieku. Zostały one także użyte m.in. do budowy chodnika i kanału burzowego na tyłach jednego z budynków przy ulicy Świerczewskiego (obecnie Aleja Marszałka Józefa Piłsudskiego) oraz innych prac drogowych.
Obszar cmentarza został zaorany, wyrównany, a na jego terenie Niemcy utworzyli przedsiębiorstwo melioracyjne (1940). Ocalałe macewy przeniesiono na cmentarz w czerwcu 1989
W latach 60. XX wieku ówczesne władze miasta urządziły na pozostałościach cmentarza skwer przesuwając kilka pozostałych nagrobków w głąb placu.
Obecnie cmentarz został symbolicznie odbudowany. Na powierzchni 1,9 ha znajduje się ok. 50 starych nagrobków, z których większość jest uszkodzona. Tablica umieszczona na cmentarzu głosi, że pochowani są tam Żydzi zamieszkali w Chełmie w latach 1440–1942.
Rekonstrukcja.
W latach 1991–1996 dzięki inicjatywie i staraniom Chaima i Racheli Lender została przeprowadzona rekonstrukcja cmentarza. Fundatorem konstrukcji żelaznych ogrodzenia była Fundacja Nissenbaumów z Warszawy (1994). Fundamenty ogrodzenia powstały dzięki pieniądzom zebranym wśród amerykańskich Żydów wywodzących się z Chełma.
Powstał również Izraelski Komitet Odbudowy Cmentarza Żydowskiego w Chełmie, w którego skład wchodzili: Abram Baker, Chaim Lender, Wiesław Betiuk, Szlomo Toren, Jakow Oren, Zeew Brones i Aron Sobol. W odbudowie brały też udział rodziny chełmskich Żydów z Izraela, Stanów Zjednoczonych (m.in. Irving i Ester Raab) i Kanady.
Postawiono także pomnik „Ku pamięci Żydom ofiarom zagłady” (1996) oraz powstało kilkadziesiąt symbolicznych nagrobków (w niektóre z nich wbudowane są ocalałe połamane fragmenty macew).
Uroczyste otwarcie zrekonstruowanego cmentarza odbyło się w czerwcu 1996 r.

</doc>
<doc id="569162" url="https://pl.wikipedia.org/wiki?curid=569162" title="Rhamphorhynchoidea">
Rhamphorhynchoidea

Rhamphorhynchoidea (proponowane nazwy polskie: ramforynchy, ramforynchusy, ramforynchowce) – podrząd latających gadów pterozaurów (Pterosauria). Żyły od późnego triasu do późnej jury. Charakteryzowały się długim ogonem i wąskimi skrzydłami. Były mięsożerne, pokryte futrem i prawdopodobnie stałocieplne. Rozpiętość skrzydeł zależnie od gatunku wahała się od 40 cm do 2 m. Obejmuje rodziny Dimorphodontidae, Campylognathoididae, Rhamphorhynchidae i Anurognathidae.
Analizy kladystyczne wykazują, że Rhamphorhynchoidea są grupą parafiletyczną, a niektóre rodziny tradycyjnie zaliczane do tego podrzędu są bliżej spokrewnione z pterodaktylami (Pterodactyloidea) niż z innymi pterozaurami tradycyjnie zaliczanymi do Rhamphorhynchoidea (np. z analiz Kellnera, 2003 i Unwina, 2003 wynika, że Rhamphorhynchidae były siostrzane do pterodaktyli, zaś z analizy Andresa, Clarka i Xu, 2010 wynika, że siostrzana do pterodaktyli była rodzina Anurognathidae); z tego powodu podrząd ten generalnie nie jest wyróżniany w nowszych publikacjach.
Filogeneza.
Kladogram bazalnych pterozaurów według Wanga i współpracowników (2009):
Kladogram bazalnych pterozaurów autorstwa Lü i współpracowników (2010):
Kladogram bazalnych pterozaurów autorstwa Andresa, Clarka i Xu (2014):

</doc>
<doc id="569163" url="https://pl.wikipedia.org/wiki?curid=569163" title="Piotr Czarnecki (polityk)">
Piotr Czarnecki (polityk)

Piotr Czarnecki (ur. 6 czerwca 1956 w Krakowie) – polski, polityk, automatyk, poseł na Sejm I i II kadencji.
Życiorys.
Ukończył w 1976 Technikum Hutniczo-Mechaniczne w Krakowie. Należał do współzałożycieli „Solidarności” w zakładzie automatyzacji Huty im. Lenina w Krakowie. W 1981 był członkiem komisji rewizyjnej związku. W 1991 został wybrany na wiceprzewodniczącego rady pracowniczej Huty im. Tadeusza Sendzimira w Krakowie. Wszedł do władz krajowych stowarzyszenia Solidarność Pracy, objął też funkcję przewodniczącego okręgu krakowskiego SP.
Od 1991 do 1997 sprawował mandat posła I kadencji z listy Solidarności Pracy i II kadencji z listy Unii Pracy (pełnił funkcję sekretarza Sejmu), wybranego w okręgach krakowskich: nr 33 i nr 21.
Wraz z Ryszardem Bugajem w 1998 opuścił UP. W 2007 zasiadł we władzach krajowych Ruchu na rzecz Demokracji.

</doc>
<doc id="569166" url="https://pl.wikipedia.org/wiki?curid=569166" title="Pterodactyloidea">
Pterodactyloidea



</doc>
<doc id="569169" url="https://pl.wikipedia.org/wiki?curid=569169" title="Wojciech Kwiatkowski">
Wojciech Kwiatkowski

Wojciech Eugeniusz Kwiatkowski (ur. 6 września 1937 w Wilnie, zm. 1 czerwca 2019 we Włocławku) – polski polityk, geodeta, inżynier, samorządowiec, działacz opozycji w okresie PRL, poseł na Sejm I kadencji.
Życiorys.
Wykształcenie i praca zawodowa.
W 1958 ukończył Technikum Geodezyjne w Bydgoszczy. Od 1960 do 1964 pracował w Miejskiej Pracowni Geodezyjnej we Włocławku. Następnie był zatrudniony w Powiatowym Biurze Geodezji. W latach 1965–1968 pracował jako kierownik robót w Przedsiębiorstwie Robót Wodno-Inżynieryjnych Hydrobudowa w Warszawie. Następnie do 1975 był zatrudniony w Hydrobudowie we Włocławku. Był jednym z konstruktorów tamy we Włocławku.
Od 1975 do 1990 kierował grupą robót w Geoprojekcie w Warszawie. W latach 1989–1999 był wiceprezesem Towarzystwa Miłośników Wilna i Ziemi Wileńskiej. Od 1991 do 1992 pełnił funkcję prezesa spółki z o.o. Baza. Od 1996 do 2000 pracował w oddziale Kredyt Banku w Ciechocinku. W 1998 wszedł w skład rady nadzorczej Spółdzielni Mieszkaniowej „Południe” w tym mieście. W 2000 przeszedł na emeryturę.
Działalność polityczna.
Od 1980 działał w NSZZ „Solidarność”. Kolportował podziemne wydawnictwa. Zasiadał w tajnej komisji koordynacyjnej „Solidarności” we Włocławku. Od 1988 do 1990 pełnił funkcję przewodniczącego Komitetu Obywatelskiego na Kujawach i Ziemi Dobrzyńskiej. Od 1990 do 1994 zasiadał w radzie i zarządzie miasta Włocławka. W latach 1991–1993 sprawował mandat posła I kadencji wybranego w okręgu toruńsko-włocławskim z listy Solidarności Pracy, którą wkrótce opuścił. Zasiadał w Komisji Polityki Przestrzennej, Budowlanej i Mieszkaniowej oraz Komisji Samorządu Terytorialnego. W wyborach parlamentarnych w 1993 bez powodzenia ubiegał się o reelekcję z 1. miejsca włocławskiej listy Bezpartyjnego Bloku Wspierania Reform (otrzymał 2171 głosów).
W 2001 wstąpił do Samoobrony RP, z listy której w wyborach samorządowych w 2002 został ponownie radnym miasta Włocławka. W wyborach w 2006 bez powodzenia ubiegał się o reelekcję z listy Samoobrony RP i o stanowisko prezydenta miasta (jako kandydat Chrześcijańskiego Ruchu Samorządowego). Następnie wystąpił z Samoobrony RP. W wyborach samorządowych w 2010 bez powodzenia kandydował na radnego Włocławka z listy Włocławskiej Wspólnoty Samorządowej.
Pochowany na cmentarzu komunalnym we Włocławku.
Odznaczenia.
W 2009 został odznaczony Medalem Marszałka Województwa Kujawsko-Pomorskiego „Unitas Durat Palatinatus Cuiaviano-Pomeraniensis”.
Życie prywatne.
Syn Czesława i Wandy. Był żonaty, miał troje dzieci.

</doc>
<doc id="569171" url="https://pl.wikipedia.org/wiki?curid=569171" title="Ulica Władysława Leonharda w Olsztynie">
Ulica Władysława Leonharda w Olsztynie

Ulica Władysława Leonharda – jedna z głównych ulic Olsztyna i Pojezierza, będąca częścią drogi tranzytowej, łączącej Mazury – czyli drogę w kierunku Augustowa i Ogrodnik z Grudziądzem, Ostródą, Warszawą i Gdańskiem. Rozciąga się od skrzyżowania z ulicą Towarową (w pobliżu hipermarketu OBI) do skrzyżowania z aleją Piłsudskiego i ulicą Wyszyńskiego (nieopodal stadionu Stomilu. Ulica Leonharda jest pierwszym odcinkiem obwodnicy Śródmieścia. Posiada dwie jezdnie, przedzielone pasem zieleni, po dwa pasy ruchu.
Patronem ulicy jest Władysław Leonhard, pierwszy dyrektor Olsztyńskich Zakładów Opon Samochodowych, który spoczywa na cmentarzu komunalnym w Olsztynie.
Obiekty.
Przy ulicy Leonharda znajdują się m.in.:
Komunikacja.
Ulicą Leonharda jeżdżą trzy linie autobusowe. Są to linie numerów 110, 121 i 141.

</doc>
<doc id="569175" url="https://pl.wikipedia.org/wiki?curid=569175" title="Argyreia nervosa">
Argyreia nervosa

Argyreia nervosa (Burm. f.) Bojer) – powój hawajski – gatunek rośliny z rodziny powojowatych. Roślina pochodzi z południowej Azji, introdukowana została na Hawajach, w Afryce, Ameryce Środkowej.
Uprawa.
Podczas uprawy należy ją chronić przed przymrozkami.
Legalność.
"Argyreia nervosa" znajduje się w grupie I-N wykazu środków odurzających – posiadanie, przetwarzanie i obrót roślinami żywymi, suszem, nasionami, wyciągami i ekstraktami jest nielegalne bez posiadania odpowiedniego zezwolenia.

</doc>
<doc id="569177" url="https://pl.wikipedia.org/wiki?curid=569177" title="Dżudo">
Dżudo



</doc>
<doc id="569178" url="https://pl.wikipedia.org/wiki?curid=569178" title="Jezioro Kozłowa Góra">
Jezioro Kozłowa Góra



</doc>
<doc id="569179" url="https://pl.wikipedia.org/wiki?curid=569179" title="Aksjomat determinacji">
Aksjomat determinacji

Aksjomat determinacji, AD (od ang. "axiom of determinacy") – aksjomat teorii mnogości postulujący zdeterminowanie pewnych gier nieskończonych. Implikuje on, że aksjomat wyboru jest fałszywy, a zatem unieważnia paradoksy wynikające z tego ostatniego. Niesprzeczność AD jest równoważna z niesprzecznością istnienia pewnych dużych liczb kardynalnych.
W literaturze matematycznej istnieje cała rodzina aksjomatów determinacji, do najpopularniejszych należy jednak AD niezależny od aksjomatów Zermela-Fraenkla.
W dalszej części tego artykułu będą używane oznaczenia i definicje wprowadzone w artykule o grach nieskończonych.
Aksjomat i jego wersje.
Definicje wstępne.
Przypomnijmy następujące definicje:
Aksjomaty determinacji.
(gdzie formula_46 oznacza zbiór liczb rzeczywistych).

</doc>
<doc id="569180" url="https://pl.wikipedia.org/wiki?curid=569180" title="Piotr Czaadajew (skoczek narciarski)">
Piotr Czaadajew (skoczek narciarski)

Piotr Walentinowicz Czaadajew (ros. Пётр Валентинович Чаадаев, biał. Пётр Валянцінавіч Чаадаеў; (ur. 21 lipca 1987 w Moskwie) – białoruski i rosyjski skoczek narciarski, reprezentant Rosji i Białorusi w międzynarodowych zawodach organizowanych przez FIS oraz klubu COR Raubicze Mińsk, rekordzista Białorusi w długości skoku narciarskiego.
Przebieg kariery.
Pierwszy występ na międzynarodowej arenie zaliczył 17 listopada 2001 podczas zawodów Pucharu Kontynentalnego na skoczni Rukatunturi w Ruce, gdzie zajął ostatnie, 50. miejsce. 26 stycznia 2002 zajął 16. miejsce w mistrzostwach świata juniorów w Schonach. W sezonie 2002/2003 występował tylko w Pucharze Kontynentalnym i najlepsze, 17. miejsce zajął w konkursie na skoczni w Libercu. 21 lutego 2004 wystąpił w konkursie indywidualnym mistrzostw świata w lotach narciarskich na Letalnicy w Planicy, w którym zajął 44. miejsce. Dzień później w konkursie drużynowym, wraz ze skoczkami z białoruskiej drużyny narodowej zajął 10. lokatę. 19 grudnia 2004 w Harrachovie zajął ósme miejsce w konkursie Pucharu Kontynentalnego. 13 stycznia 2005 na uniwersjadzie w Innsbrucku zajął 15. miejsce. 25 marca 2005 zajął piąte miejsce na mistrzostwach świata juniorów w Rovaniemi.
Największymi sukcesami Czaadajewa było zwycięstwo i zajęcie drugiego miejsca w dwóch konkursach o Puchar FIS w Kuopio w grudniu 2005. W 2006 roku cztery razy wystąpił w zawodach Pucharu Świata. 1 stycznia w Garmisch-Partenkirchen był 46., 6 stycznia w Bischofshofen – 50., 5 marca w Lahti – 46., a 12 marca w Oslo – 45.
12 stycznia 2006 na skoczni Kulm w Tauplitz Czaadajew ustanowił swój rekord życiowy w długości skoku – 197,5 metra, co jest jednocześnie aktualnym rekordem Białorusi.
18 marca 2007 na skoczni Holmenkollbakken zdobył pierwsze w karierze punkty Pucharu Świata. Uplasował się wówczas na 24. miejscu, "ex aequo" z Primožem Piklem. Czaadajewowi dało to 77. miejsce w końcowej klasyfikacji Pucharu Świata.
Od 2011 roku Czaadajew startuje w reprezentacji Rosji w skokach narciarskich. 10 grudnia tego roku zajął czwarte miejsce w konkursie FIS Cupu w Notodden.

</doc>
<doc id="569181" url="https://pl.wikipedia.org/wiki?curid=569181" title="Petr Chaadaev">
Petr Chaadaev



</doc>
<doc id="569185" url="https://pl.wikipedia.org/wiki?curid=569185" title="Aleksiej II">
Aleksiej II



</doc>
<doc id="569187" url="https://pl.wikipedia.org/wiki?curid=569187" title="Aksjomaty determinacji">
Aksjomaty determinacji



</doc>
<doc id="569188" url="https://pl.wikipedia.org/wiki?curid=569188" title="Ulica Wincentego Pstrowskiego w Olsztynie">
Ulica Wincentego Pstrowskiego w Olsztynie

Ulica Wincentego Pstrowskiego w Olsztynie – jedna z ważniejszych arterii komunikacyjnych miasta. Odcinek pomiędzy skrzyżowaniem z ulicą Wyszyńskiego a skrzyżowaniem z aleją Sikorskiego jest częścią drogi tranzytowej, łączącej Mazury, przede wszystkim jest drogą wylotową na Szczytno i Ostrołękę, ale także prowadzi tranzyt z Ogrodnik oraz Kaliningradu i z Warszawą oraz Grudziądzem.
Dzięki otwarciu ulicy Tuwima, ulica Wincentego Pstrowskiego została częściowo odciążona z ruchu tranzytowego. Ulica Wincentego Pstrowskiego jest ulicą dwujezdniową i na większej części ma pas zielony oddzielający pasy ruchu.
Rozciąga się od skrzyżowania z aleją Niepodległości (nieopodal dawnych koszar Wojska Polskiego, teraz Komendy Wojewódzkiej Policji) do wschodnich granic administracyjnych miasta. Ulica zawdzięcza nazwę Przodownikowi Pracy Wincentemu Pstrowskiemu.
Historia ulicy.
Za czasów Prus Wschodnich ulica miała nazwę Schonwalder-Landstraße, wybudowano wtedy osiedle Mazurskie i okoliczne ulice za czasów burmistrza Olsztyna, Oskara Beliana. Po przyjściu Adolfa Hitlera i partii hitlerowskiej do władzy, nazwa ulicy zmieniła się na Masuren-Straße (czyli ul. Mazurska), droga prowadząca w kierunku Mazur.
Po 1945 r., nazwę zmieniono na cześć przodownika pracy, Wincentego Pstrowskiego. Ludowe Wojsko Polskie, potem Wojsko Polskie zajęło i wyremontowało obszar koszar przy ulicy Pstrowskiego 3 a w 2003 roku powstała tam Komenda Wojewódzka Policji. W późnych latach 80. XX wieku przy ulicach Pstrowskiego i ul. Dworcowej, na terenie dzisiejszego hipermarketu Tesco, miał być wybudowany zakład produkcji urządzeń elektronicznych Unitry wraz ze szkołą elektroniczną z internatem, ale z czasem zmian ustroju politycznego i gospodarczego, zmieniły się plany i odstąpiono od budowy zakładów. Sprzedano działkę dla Makro, a potem Hitu z przejęciem przez Tesco. W latach 90. XX wieku, Technikum Budowlane przekształcono w VI Liceum Ogólnokształcące.
Na mocy zarządzenia Wojewody Warmińsko-Mazurskiego z dnia 13.12.2017 r. ulica zmieniła nazwę na Żołnierzy 5 Wileńskiej Brygady Armii Krajowej. Jednak nazwa ta nie zdążyła wejść w życie, ponieważ 22.12.2017 Wojewoda wydał zarządzenie zmieniające, które nadawało ulicy nazwę 5 Wileńskiej Brygady AK. Następnie 24.01.2019 roku ulicę ponownie przemianowano na Wincentego Pstrowskiego na podstawie prawomocnego wyroku Naczelnego Sądu Administracyjnego z dnia 15 listopada 2018 r.
Obiekty.
Przy ulicy Wincentego Pstrowskiego znajdują się m.in.:
Komunikacja.
Ulicą Wincentego Pstrowskiego biegną linie autobusowe (w tym jedna z wybiegami poza miasto: 105). Są to linie numer 103, 105, 116, 120 oraz 127.

</doc>
<doc id="569189" url="https://pl.wikipedia.org/wiki?curid=569189" title="Beatty (Nevada)">
Beatty (Nevada)

Beatty – jednostka osadnicza na południu hrabstwa Nye w stanie Nevada. W pobliżu rzeki Amargosa. W roku 2000, liczba mieszkańców wynosiła 1154 osób a zmiany wykazywały spadek liczby ludności.
Nazwane zostało na cześć Jima Beatty, który pod koniec XIX wieku, założył tutaj pierwsze ranczo. W 1905 roku, powstała stacja kolejowa i miasto stało się centrum Górniczego Dystryktu Bullfrog.
Około 29 km (18 mil) na wschód znajduje się góra Yucca, blisko jest także do Doliny Śmierci.

</doc>
<doc id="569190" url="https://pl.wikipedia.org/wiki?curid=569190" title="ChWDP">
ChWDP



</doc>
<doc id="569192" url="https://pl.wikipedia.org/wiki?curid=569192" title="Saab JAS 39 Gripen">
Saab JAS 39 Gripen

SAAB JAS 39 Gripen – szwedzki lekki myśliwiec wielozadaniowy produkowany przez koncern lotniczy SAAB w koprodukcji z BAE Systems.
Nazwa samolotu Gripen została wybrana w publicznym konkursie ogłoszonym w 1982 roku. Gryf znajduje się w herbie firmy SAAB i uznano, że doskonale nadaje się do podkreślenia wielozadaniowości samolotu. Symbol JAS jest skrótowcem od szwedzkiego "Jakt" – myśliwski, "Attack" – szturmowy, "Spaning" – rozpoznawczy i oznacza, że Gripen jest wielozadaniową maszyną zdolną wykonywać każde z tych zadań.
Historia.
Po opanowaniu seryjnej produkcji samolotu Saab JA-37 Viggen koncern SAAB rozpoczął prace nad projektem nowego lekkiego samolotu szturmowego i szkolno-bojowego Aircraft 38, który miał uzupełnić JA-37 Viggen w mniej złożonych działaniach rozpoznawczych oraz uderzeniowych. W 1979 roku prace nad samolotem przerwano z powodu braku zainteresowania. Decyzja ta zbiegła się w czasie z ogłoszonym przez Naczelnego Dowódcę Sił Zbrojnych Szwecji ogólnych założeń, które powinien spełniać w przyszłości wielozadaniowy samolot myśliwski Szwedzkich Sił Powietrznych. W tym samym roku opracowano pierwszą propozycję projektową. Podstawowe założenia, które spełniać miał nowy samolot, to m.in. odpowiednia jednostka napędowa, użycie materiałów kompozytowych jako głównego materiału konstrukcyjnego, zwiększenie manewrowości samolotu dzięki zaprojektowaniu go jako niestatecznego i wprowadzeniu sterowania typu Fly-By-Wire za pośrednictwem komputera pokładowego oraz konstrukcji szczytowo nowoczesnej awioniki. Założono też, że nowy samolot mógłby wypełniać jednocześnie misje myśliwskie, szturmowe i rozpoznawcze. Z tego powodu program oznaczono skrótem JAS (od "Jakt, Attack, Spaning" – myśliwski, szturmowy, rozpoznawczy).
Specyfikacja, zgodnie z którą projektowano samolot, zakładała operowanie z pasów startowych o długości 800 metrów, dlatego pierwsze maszyny testowane na przyzakładowym lotnisku w Linköping startowały i lądowały w namalowanym na pasie startowym prostokącie o wymiarach 9 × 800 metrów. Skrócenie drogi hamowania uzyskano poprzez zastosowanie dużych hamulców aerodynamicznych oraz takim ustawieniom powierzchni sterowych podczas dobiegu, że dociskają one maszynę do ziemi, zwiększając efektywność hamulców podwozia. Wychylenie dziobowych skrzydełek pionowo w dół zapewnia uzyskanie dodatkowych powierzchni działających jako hamulec aerodynamiczny.
Za podstawę do projektowania układu aerodynamicznego przyjęto samolot F-16XL, który został poddany modernizacji. Dane o projektowaniu i pracy układów sztucznej stateczności i sterowania Fly-By-Wire uzyskano dzięki współpracy z niemieckim koncernem MBB i amerykańskim Rockwell. W projekcie "Gripen" zastosowano układ kaczki. Połączenie skrzydła delta z usterzeniem przednim, dało bardzo dobre własności aerodynamiczne, przy maksymalnie prostej konstrukcji. Zdecydowano się zaprojektować pierwszą w świecie niestateczną kaczkę z aktywnym układem sterowania i trójkątnym skrzydłem głównym. Ponieważ było to rozwiązanie nowatorskie, przygotowano też kilka projektów bardziej konwencjonalnych samolotów zbliżonych koncepcją głównie do F-16. Jako napęd wybrano silnik General Electric F404. Po przekonstruowaniu powstał silnik RM12 o ciągu 80,1 kN (8165 KG) produkowany przez firmę Volvo.
W lutym 1980 roku szef sztabu Szwedzkich Sił Zbrojnych podał wymagania na nowy wielozadaniowy samolot bojowy. W ramach realizacji programu, we wrześniu 1980 r., firmy SAAB-Scania, Volvo Flygmotor, Ericsson i FFV Aerotech powołały konsorcjum przemysłowe pod nazwą "Industriegruppen JAS AG". 30 czerwca 1982 roku podpisano kontrakt na zbudowanie pięciu prototypów i trzydziestu seryjnych maszyn pierwszej serii (tzw. Batch 1) z opcją na kolejnych 110 maszyn JAS-39 Gripen. Prace nad budową prototypów samolotu ruszyły w 1984 roku. Pierwszy prototyp, 39-1, został oblatany 9 grudnia 1988 roku, drugi, 39-2 – 4 grudnia 1990 roku, trzeci, 39-3 – 25 marca 1991 roku, czwarty, 39-4 – 20 grudnia 1990 roku, a ostatni, piąty – 23 października 1991 roku. Podczas prób w locie, 2 lutego 1989 roku został zniszczony w katastrofie pierwszy prototyp. Po zmianach konstrukcyjnych wszystkich samolotów próby w locie wznowiono w maju 1990 roku. Wzorcem do produkcji seryjnej stał się piąty egzemplarz, 39-5. Zbudowano też dwa płatowce do naziemnych prób statycznych i wytrzymałościowych 39-51 i 39-52. 10 września 1992 roku oblatano pierwszy samolot seryjny. Nie został on przekazany wojsku, lecz dołączył do programu prób w miejsce rozbitego, pierwszego prototypu. Drugi samolot seryjny, przejęty już przez Szwedzkie Siły Powietrzne, uległ katastrofie w czasie pokazu w Sztokholmie 8 sierpnia 1993 roku Od czerwca 1993 roku seryjne samoloty zaczęły docierać do 7 Flygflottilj (skrzydła lotniczego) w Lidköping, gdzie ulokowano centralny ośrodek szkolenia pilotów i obsługi naziemnej „Gripenów”. Ostatni samolot pierwszej serii przekazano użytkownikowi 13 grudnia 1996 roku. Łącznie podjęto budowę 30 samolotów Batch 1. Ostatni z nich przebudowano na samolot dwumiejscowy. Dostarczono więc 29 maszyn pierwszej serii.
W czerwcu 1992 roku podpisano kontrakt na dostawę drugiej serii 110 samolotów „Gripen” (Batch 2), w tym 14 w wersji dwumiejscowej. W 1994 roku zamówienie Szwedzkich Sił Powietrznych opiewało na 140 samolotów. 20 sierpnia 1996 roku oblatano pierwszy samolot drugiej serii i w grudniu tego roku został przekazany do 7 Skrzydła. Dopiero samoloty serii Batch 2 reprezentowały wersję w pełni bojową. Zbudowano 76 egz. JAS-39A Batch 2, ostatnie 20 „Gripenów” z serii Batch 2 (co łącznie dało 96 jednomiejscowych myśliwców serii 2) zostało wykonanych w zmodernizowanym wariancie, oznaczonym JAS-39C Batch 2. W 2005 roku JAS-39A Batch 2 stanowiły podstawę sił bojowych lotnictwa szwedzkiego. W przyszłości wszystkie mają być doprowadzone do standardu serii Batch 3.
W czerwcu 1992 roku podpisano kontrakt na dostawę 14 samolotów w wersji dwumiejscowej w ramach drugiej serii Batch 2. Wcześniej nie przewidywano budowy samolotu dwumiejscowego, rozpoczęto jednak budowę pierwszego prototypu tej wersji. SAAB zmienił oznaczenia samolotów: wersja jednomiejscowa nosi oznaczenie "JAS-39A", natomiast dwumiejscowa "JAS-39B". Pierwsze studia nad samolotem dwumiejscowym, o pełnych możliwościach samolotu bojowego przeprowadzono już w latach 1989–1991. Budowę prototypu (powstał z przebudowy ostatniego samolotu serii Batch 1) rozpoczęto w 1994 roku. Został on pomyślnie oblatany 29 kwietnia 1996 roku, a 22 listopada 1996 roku oblatano pierwszy dwumiejscowy egzemplarz seryjny. Samolot zachował prawie w 100% możliwości bojowe wariantu podstawowego. 14 maszyn seryjnych wykończono zgodnie ze standardem serii Batch 2. Dalsze 14 samolotów powstaje według standardu Batch 3. Pierwszy JAS-39D Batch 3 oblatano 4 czerwca 2004 roku.
W grudniu 1996 roku szwedzki parlament zdecydował, że przyszłe siły powietrzne tego kraju będą składały się z 12 eskadr bojowych wyposażonych w „Gripeny”. Samoloty pierwszej i drugiej serii (140 maszyn) będą stanowiły wyposażenie ośmiu z nich. Kolejne cztery eskadry miały być wyposażone w zmodernizowane samoloty trzeciej serii (Batch 3) oznaczone "JAS-39C" i "JAS-39D". Samoloty trzeciej serii miały być dostarczane w latach 2003–2007. Przewidywana była prezentacja eksportowej wersji "JAS-39X".
W połowie 1995 roku doszło do współpracy koncernów SAAB i British Aerospace przy programie „Gripena”. Podjęto wspólne działania marketingowe, produkcyjne oraz pomocnicze dotyczących eksportu samolotu do krajów trzecich. W listopadzie 1995 roku została powołana do wspólna firma pod nazwą SAAB/BAe Gripen AB. Obie firmy powołały wspólne komitety oraz zespoły strategiczne wspólnie zajmujące się sprzedażą „Gripena” na rynkach eksportowych. W styczniu 1996 roku w zakładach British Aerospace uruchomiona została produkcja zestawów podwozia głównego, pierwszy części dostarczono do Szwecji w kwietniu. W 2001 roku powołano spółkę Gripen International z siedzibą w Linköping w Szwecji i oddziałem w Farnborough w Wielkiej Brytanii, której głównym zadaniem jest promocja i sprzedaż samolotu „Gripen” na rynkach światowych.
Samolot dostosowano do międzynarodowych (głównie NATO-wskich) standardów. Zmodyfikowane samoloty otrzymały oznaczenia "JAS 39C" (jednomiejscowe) i "JAS 39D" (dwumiejscowe), na eksport oznaczone jako „Gripen C” i „Gripen D”. W 2006 roku w tym standardzie trwała produkcja 64 maszyn dla Flygvapnet w ramach trzeciej serii produkcyjnej (Batch 3), w tym 50 jednomiejscowych i 14 dwumiejscowych. Niektóre z modyfikacji wprowadzono już na ostatnich 20 samolotach Batch 2, oznaczając je "JAS 39C Batch 2". Prototyp nowej wersji został oblatany 14 sierpnia 2002 roku.
Dla sprostania nadchodzącej konkurencji (głównie Lockheed Martin F-35 Lightning II) firmy SAAB i BAE Systems rozpoczęły studia nad dalszym rozwojem samolotu, który otrzymał nazwę „Gripen N/G”. Pod uwagę bierze się przede wszystkim zastosowanie w przyszłości nowego radaru "PS-05/A Mk5 NORA" z anteną typu AESA z elektronicznym skanowaniem fazowym, nad którym pracuje firma Ericsson Microwave Systems oraz pasywnego systemu poszukiwania i śledzenia w podczerwieni IRST typu IR-OTIS opracowanym w firmie SAAB Bofors Dynamics. Wymianie na nowszy ma też być poddany system samoobrony samolotu (na nowy zintegrowanym systemem MIDIS, który będzie holowanymi pułapkami Saab Tech B02D, montowanymi na końcach skrzydeł), system nawigacyjny oraz oprogramowanie komputera misji i systemu wymiany danych taktycznych. W dalszej perspektywie rozważa się zastosowanie nowych silników: amerykańskiego General Electric F414 lub europejskiego Eurojet EJ200 (stosowany na myśliwcu Eurofighter Typhoon), być może także ze sterowaniem wektorem ciągu. Dla zwiększenia zapasu paliwa planuje się też opracowanie konforemnych zbiorników paliwa montowanych na górnych powierzchniach przejścia skrzydło-kadłub. Planuje się również dalsze poszerzanie asortymentu uzbrojenia, np. bomby kierowane rodziny „Paveway III” (GBU-22/-24) i JDAM/JDAM-ER (GBU-31/-32/-38) oraz pociski dalekiego zasięgu AGM-154 JSOW, a także wzrost masy przenoszonych środków bojowych i zwiększenie liczby węzłów podwieszeń.
Dla nowego, gruntownie zmodernizowanego „Gripena N/G” (z radarem AESA i nową awioniką), zarezerwowano wstępnie oznaczenia "JAS 39E/F" (odpowiednio dla wersji jedno-i dwumiejscowej), a dla kolejnego wariantu rozwojowego (z nowym silnikiem i być może kolejny raz zmodernizowaną awioniką) – "JAS 39G/H". Wszystko to są jednak plany na dość daleką przyszłość (niektóre wybiegają nawet poza 2020 rok), które w dodatku nie muszą zostać zrealizowane.
27 maja 2008 roku odbył się pierwszy lot samolotu doświadczalnego „Gripen Demo”, będącego latającym laboratorium do potrzeb programu „Gripen N/G”. Powstał on poprzez przebudowę dwumiejscowej maszyny JAS-39D. Geometria i rozmiary zewnętrzne samolotu pozostały takie same jak JAS-39C/D. Liczba węzłów podwieszeń wzrosła z 8 do 10, a masa na podwieszeniach z 5000 do 6000 kg przy poprawionych osiągach.
Obecnie Gripen znajduje się na wyposażeniu lotnictwa Szwecji, która użytkuje około 100 z 204 zakupionych maszyn (w tym 28 dwumiejscowych) oraz lotnictwa Czech i Węgier, posiadających po 14 samolotów (wypożyczone od Szwecji) i będących pierwszymi państwami należącymi do NATO, które wykorzystują Gripeny. Poza tym 26 samolotów zakupiła Południowa Afryka. Brytyjska szkoła pilotów testowych "ETPS" ("Empire Test Pilots School") używa szwedzkich Gripenów jako zaawansowanych maszyn odrzutowych o charakterze szkoleniowym. Tajlandia na podstawie umów z 2008 i 2010 zamówiła 12 Gripenów.
Szwajcaria w 2011 roku ogłosiła wybór Gripena na następcę wiekowych F-5E/F Tiger II. 24 sierpnia 2012 roku szwajcarska agencja zamówień wojskowych "Armasuisse" oraz szwedzka agencja eksportu wojskowego "FXM" podpisały umowę ramową, w której Szwedzi zobowiązali się do stworzenia zmodernizowanej wersji JAS 39E, a Szwajcarzy do zakupu 22 samolotów&lt;ref name="JAS-39E/F"&gt;Szwajcarsko-szwedzkie JAS-39E/F.&lt;/ref&gt;. Gdyby kontrakt został podpisany miał być wart około 3,3 miliarda dolarów amerykańskich i zakładać dostawy od 2018 roku, a na lata 2016–2021 wypożyczenie Szwajcarii jedenastu samolotów ze szwedzkich nadwyżek. 18 maja 2014 roku zakup Gripenów przez Szwajcarię został odrzucony w referendum.
W styczniu 2013 roku szwedzki rząd zgodził się na zakup 60 JAS 39E. Plan wiąże się z redukcją sił zbrojnych, co oznacza posiadanie 60-80 samolotów myśliwskich. Na zatwierdzony rozwój i produkcję 60 samolotów Szwecja ma wydać około 7,4 mld USD, do ich produkcji mają posłużyć komponenty odzyskane z posiadanych JAS 39C, co wiąże się z wycofaniem tych ostatnich. W 2013 FMV zleciła płytką modernizację Gripenów, pozwalającą na nocne tankowanie w locie. W grudniu 2013 roku FMV podpisała z Saabem umowę na rozwój wersji JAS 39E i przebudowę 60 JAS 39C do wersji JAS 39E. Szwecja nie planuje zakupu wersji dwumiejscowej F.
27 października 2014 roku Saab podpisał z Brazylią długo wyczekiwany kontrakt na dostawę 36 samolotów (28 w wersji E oraz 8 w wersji F). Umowa warta 5,4 mld USD zawiera także 10 letni pakiet współpracy i transferu technologii i montaż 15 samolotów przez Embraera, w tym ośmiu dwumiejscowych. Dostawy zaplanowano na lata 2019–2024, a dla Szwecji od 2023 roku.
Sprzedaż Polsce.
Samolot oferowany był Polskim Siłom Powietrznym w roli podstawowego samolotu bojowego. Jego konkurentami były samoloty amerykańskie Lockheed Martin F-16 Fighting Falcon, McDonnell Douglas F/A-18 Hornet oraz francuski Dassault Mirage 2000. Po raz pierwszy „Gripen” został przedstawiony Polsce w formie makiety kabiny, we wrześniu 1996 roku. W dniach 26 i 27 września na lotnisku na Babich Dołach firmy SAAB i British Aerospace zaprezentowały na ziemi i w powietrzu krótki pokaz pilotażu indywidualnego i możliwości szybkiej obsługi naziemnej samolotu SAAB JAS-39. Do Polski przyleciały trzy „Gripeny”: jeden z zestawem podwieszanego uzbrojenia ustawiono jako element wystawy targów Military Arms. Dwa przeznaczono do pokazów w locie, z czego latał tylko jeden z nich. SAAB i British Aerospace złożyły ofertę współpracy przy produkcji samolotu polskim zakładom lotniczym, w PZL Mielec miałby być prowadzony montaż maszyn, a w PZL Rzeszów produkcja silników RM 12.
W 1997 roku Dowódca Wojsk Lotniczych i Obrony Powietrznej generał dywizji Kazimierz Dziok wykonał lot na dwumiejscowym samolocie myśliwskim JAS-39B Gripen. Lot ten miał miejsce na początku listopada w Linköping, w czasie wizyty generała w Szwecji. 15 lipca 1999 roku konsorcjum British Aerospace/SAAB zaproponowało Polsce jako rozwiązanie przejściowe wypożyczenie od 2001 roku na okres pięciu lat osiemnastu samolotów JAS-39. Oferta taka stanowiła pewną niespodziankę, ponieważ powszechnie uważano, że konsorcjum to jako samoloty przejściowe zaproponuje WLiOP samoloty Saab JA-37 Viggen należące do Flygvapnet lub szkolno-bojowe BAe Hawk. Po zakończeniu okresu dzierżawy Gripeny zostałyby zwrócone. Natomiast do 2012 roku BAe/SAAB dostarczyłoby Polsce 60 nowo wyprodukowanych maszyn JAS-39. W przyszłości BAe/SAAB liczył także na sprzedaż polskim WLiOP kolejnych 90 „Gripenów”.
3 czerwca 2000 roku podpisano kontrakt dotyczący produkcji w PZL Mielec elementów do samolotu SAAB JAS-39 „Gripen”. Kontrakt obejmował produkcję przez dwa lata 11 zespołów mechanicznych sekcji ogonowej samolotu, odpowiedzialnych za pracę zespołu dyszy wylotowej silnika. Elementy te były wykorzystywane przy bieżącej produkcji samolotów JAS-39A i JAS-39B oraz na bieżące potrzeby użytkowników samolotów. Ogółem w skali rocznej przewidywane było wytwarzanie ponad 170 kompletnych zespołów.
Na początku 2014 roku ujawniono zamiar zakupu nowych samolotów wielozadaniowych (w liczbie 64) z początkiem ich wdrażania od 2021 roku. Miałyby zastąpić modernizowane obecnie Su-22 i MiG-29. W przetargu brany jest pod uwagę m.in. JAS-39 Gripen E/F.
Udział BAE Systems w projekcie Gripen.
W 1995 roku firmy SAAB Military Aircraft i British Aerospace (obecnie BAE Systems) zawiązały spółkę "SAAB-BAe Gripen AB", której celem była kooperacja w produkcji, rozwoju i wprowadzenie Gripena na rynki światowe. Wytwórnia British Aerospace wniosła duże doświadczenie handlowe zdobyte na rynkach międzynarodowych, a także zaprojektowała nowe nowocześniejsze skrzydło maszyny, ponadto około 45% płatowców przeznaczonych na eksport wyprodukowano w Wielkiej Brytanii. Kooperacja ta została rozwinięta w 2001 r., powodując powstanie Gripen International. W czerwcu 2011 roku BAE odsprzedało "Investor AB" pozostałe z 35% nabytych w 1998 roku akcji Saaba, kończąc swoje zaangażowanie w sprzedaż Gripena.
Użytkownicy.
Vzdušné síly Armády České republiky – od 2005 używają 12 JAS 39C i 2 JAS 39D. Pierwotnie wydzierżawione do 2015 z możliwością ich wykupu, ale w maju 2014 roku umowę leasingu wydłużono o dwanaście lat, do 2027 roku.
South African Air Force zakupiły 26 samolotów (17 JAS 39C i 9 JAS 39D, pierwotnie 19 i 9), dostarczone w latach 2008–2012.
Svenska Flygvapnet w 2015 dysponowały 64 JAS 39C i 24 JAS 39D. Odebrano łącznie 201 samolotów (z 204 zamówionych: 1 A przebudowano na prototyp B, 1 A rozbito przed dostarczeniem, 1 C zachował producent), 14 samolotów wypożyczono Czechom. Wszystkie JAS 39A/B zmodernizowano do wersji C/D lub przebudowano na samoloty eksportowe. Do 2026 do służby powinno wejść 60 JAS 39E. Dostarczono:
Służą w trzech bazach/skrzydłach (6 eskadrach):
Kong Thab Akat Thai w lutym 2011 roku odebrały dwa JAS 39C i cztery JAS 39D, dalsze trzy JAS 39C z drugiego zamówienia dostarczono w kwietniu 2013, pozostałe trzy we wrześniu 2013 r. Z myśliwcami zakupiono dwa samoloty wczesnego ostrzegania Saab 340 S-100B Argus z radarami Erieye oraz 220 kpr IRIS-T i 48 przeciwokrętowych RBS-15F. W 2017 roku utracono JAS 39C, pozostawiając w służbie siedem JAS 39C i cztery JAS 39D.
Magyar Légierő – w listopadzie 2001 podpisano umowę o leasingu 14 JAS 39A/B ze szwedzkich zapasów, w 2003 zmieniono je na 12 JAS 39C i 2 JAS 39D, dostarczone w latach 2006–2007, umowa obowiązywała do 2016, ale w 2012 leasing wydłużono do 2026. W 2015 roku rozbił się dwumiejscowy JAS 39D, który został zastąpiony innym egzemplarzem.
Brazylia zamówiła 28 jednomiejscowych Gripenów nowej generacji. Pierwszy F-39E trafił do Brazylii 20 września 2020, a dwa seryjne w kwietniu 2022 roku.
Wypadki.
Do 2007 roku wypadkom uległo pięć Gripenów, w tym dwa jeszcze przed dostarczeniem szwedzkim siłom zbrojnym. Katastrofy dwóch pierwszych maszyn zostały zarejestrowane przez kamery i wielokrotnie pokazywane w szwedzkiej telewizji.

</doc>
<doc id="569193" url="https://pl.wikipedia.org/wiki?curid=569193" title="Chris Martin">
Chris Martin

Chris Martin, właśc. Christopher Anthony John Martin (ur. 2 marca 1977 w Exeter) – brytyjski muzyk, wokalista brytyjskiego zespołu muzycznego Coldplay, kompozytor, multiinstrumentalista, działacz społeczny.
Życiorys.
Młodość.
Chris Martin urodził się w Exeter w południowo-zachodniej Anglii, jako najstarszy z pięciorga dzieci Anthony’ego i Alison Martinów. Jego ojciec był pracownikiem banku, natomiast matka nauczała śpiewu. Martin dorastał w Whitestone niewielkiej wsi koło Exeter, w którym ukończył Exeter Cathedral School i gdzie założył swój pierwszy zespół muzyczny. Następnie dostał się do Sherborne School, prywatnej szkoły dla chłopców, w Dorset. Również w tym okresie zajmował się muzyką, stworzył kolejny zespół o nazwie The Rockin’ Honkies, jednak wykonywana muzyka nie spotkała się z przychylnością odbiorców.
Ostatnim etapem w edukacji Martina był University College London, gdzie otrzymał dyplom na wydziale historii starożytnej, specjalizując się w tematyce grecko-rzymskiej.
Coldplay.
W trakcie studiów na University College London Chris poznał Jonny’ego Bucklanda, Williama Championa oraz Guya Berrymana, z którymi w 1996 roku założył zespół Coldplay. Kapela zdobyła rozgłos wraz z ukazaniem się na rynku pierwszego studyjnego krążka "Parachutes", co miało miejsce w 2000 roku. Od tego czasu zrealizowali 7 albumów oraz 2 kompilacje koncertów.
W lutym 2017 roku użyczył głosu do piosenki „Something Just Like This” amerykańskiego duetu The Chainsmokers.
Działalność poza Coldplay.
Jest autorem kompozycji napisanych dla innych artystów, m.in. Embrace („Gravity”) czy Jamelia („See it in a Boy’s Eyes”). Znany jest również ze współpracy z Ronem Sexsmithem („Gold in them hills”), Faultline, The Streets, Ianem McCullochem, Kanye Westem (utwór „Homecoming” wydany w kwietniu 2008) oraz Nelly Furtado przy produkcji jej albumu pt. "Loose („All Good Things”)".
Jest działaczem na rzecz kampanii Make Trade Fair (Handluj uczciwie) prowadzonej przez organizację Oxfam. W 2005 został wybrany na „Najseksowniejszego wegetarianina na świecie” przez organizację PETA.
Wystąpił ponadto wraz z gitarzystą Coldplay Jonnym Bucklandem w filmie pt. Wysyp żywych trupów (jako organizatorzy fikcyjnej akcji charytatywnej ZombAid).
Życie prywatne.
Prywatnie Chris Martin był mężem amerykańskiej aktorki Gwyneth Paltrow. W 2014 roku para ogłosiła separację, a rok później wzięła rozwód. Mają dwoje dzieci: córkę Apple Blythe Alison (ur. 14 maja 2004) i syna Mosesa Bruce’a Anthony’ego (ur. 8 kwietnia 2006). Od 2017 roku związany jest z amerykańską aktorką Dakotą Johnson.

</doc>
<doc id="569195" url="https://pl.wikipedia.org/wiki?curid=569195" title="Lherzolit">
Lherzolit

Lherzolit ("czyt. lercolit"), buchneryt – ultrazasadowa skała pochodzenia magmowego z grupy perydotytów, niezawierająca w swym składzie mineralnym wolnej krzemionki (SiO2), a jedynie krzemionkę związaną w innych minerałach, której zawartość jest niższa od 45% wagowych. Zasobna w żelazo, a uboga w alkalia: sód i potas. Wypełnia niezbyt rozległe diatremy, wąskie, lejkowate kominy wulkaniczne. Może zawierać minerały akcesoryczne takie jak: pikotyt, tlenki żelaza, apatyt, granat, chromit, hornblenda.
Skała powstała w wyniku: 
W wyniku wietrzenia lherzolitu, powstają wtórne złoża granatów, wiekowo późniejsze, lokujące się wśród utworów karbońsko permskich, kredy, trzeciorzędu, a nawet czwartorzędu.

</doc>
<doc id="569196" url="https://pl.wikipedia.org/wiki?curid=569196" title="Siedmiowcy">
Siedmiowcy



</doc>
<doc id="569201" url="https://pl.wikipedia.org/wiki?curid=569201" title="Jarsanizm">
Jarsanizm



</doc>
<doc id="569202" url="https://pl.wikipedia.org/wiki?curid=569202" title="Ahl-e haqq">
Ahl-e haqq



</doc>
<doc id="569205" url="https://pl.wikipedia.org/wiki?curid=569205" title="Ulica Bałtycka w Olsztynie">
Ulica Bałtycka w Olsztynie

Ulica Bałtycka w Olsztynie – jedna z najdłuższych ulic miasta. Biegnie od Placu Ofiar Katastrofy Smoleńskiej, będącego skrzyżowaniem o ruchu okrężnym z ulicami Grunwaldzką, Bohaterów Bitwy Warszawskiej 1920 i aleją Schumana aż do zachodnich granic administracyjnych miasta. Jej trasa przebiega przez osiedla Nad Jeziorem Długim, Likusy oraz Gutkowo. Ulica Bałtycka wchodzi w skład drogi wojewódzkiej nr 527 prowadzącej w kierunku Morąga i Pasłęka.
Swą nazwę ulica zawdzięcza Morzu Bałtyckiemu, nad które można się dostać wyjeżdżając z Olsztyna m.in. ulicą Bałtycką.
Historia.
Pierwotnie drogę prowadząca między jeziorami Długim i Krzywym – z Dolnego Przedmieścia Olsztyna przez wsie Likusy i Gutkowo w kierunku Morąga i dalej do Miłakowa – traktowano jako przedłużenie ulicy Miłakowskiej (niem. Liebstädter Straße, dziś ul. Grunwaldzka i ul. Jagiełły) i dlatego nazywaną ją Liebstädter-Landstraße (droga miłakowska, trakt miłakowski). 
Droga miłakowska odegrała ważną rolę w trakcie bitwy pod Olsztynem 3 lutego 1807 roku, gdyż tędy szły główne siły wojsk Napoleona Bonaparte, a on sam obserwował pole bitwy pod Jonkowem z wieży kościoła w Gutkowie, znajdującego się przy obecnej ul. Bałtyckiej nr 135. W trakcie koncentracji wojsk przed bitwą trakt miłakowski zajmował VII Korpus Wielkiej Armii dowodzony przez marszałka Pierre'a Augereau. 
Po objęciu urzędu nadburmistrza Olsztyna przez Friedricha Schiedata (po 1933 roku) rozpoczęto zagospodarowywanie terenów między jeziorem Długim a drogą miłakowską i budowę Osiedla Nad Jeziorem Długim. Wówczas też nadano ulicy nazwę Straße am Langsee lub potocznie Langsee-Straße (ulica nad Jeziorem Długim). Podczas budowy osiedla odcinek ulicy położony za wiaduktem przesunięto w stronę jeziora i zlikwidowano znajdujące się tu obozowisko Romów. 
Na początku 1939 roku pod nr. 4 oddano do użytku schronisko młodzieżowe, prowadzone przez Hitlerjugend, w którym po 1948 roku funkcjonował Dom Harcerza (później Liceum Katolickie, obecnie XII Liceum Ogólnokształcące Akademickie im. Marii i Georga Dietrichów). 
Latem 1945 zmieniono ulicy nazwę na Bałtycka. W pierwszych dekadach po II wojnie światowej okolice ulicy Bałtyckiej miały charakter wiejski. Między ulicą Bałtycką a linią kolejowa do Morąga znajdowały się łąki, na których wypasano konie i krowy, zanim zbudowano tam dwa kompleksy szkolne – pod koniec lat 60. Zespół Szkół Ekonomicznych im. Mikołaja Kopernika, a w 1979 roku Zespół Szkół Elektronicznych i Telekomunikacyjnych. Przy okazji budowy tej ostatniej szkoły nad jeziorem Czarnym powstał park oficjalnie nazwany imieniem „XXXV-lecia ORMO”. 
W latach 50. i 60. wzdłuż ulicy powstał szereg domów jednorodzinnych, zaś w latach 60. i 70. wielopiętrowe bloki. 
Do roku 1965 na ulicy Bałtyckiej (róg z al. Przyjaciół) kończyła się linia tramwajowa nr 1. 
Przed wybudowaniem w 2005 roku alei Roberta Schumana oraz ronda Ofiar Katastrofy Smoleńskiej ulica bezpośrednio łączyła się z ulicą Grunwaldzką oraz ulicą M. Konopnickiej nieopodal targowiska miejskiego. 
Obiekty i warunki naturalne.
W okolicach ulicy Bałtyckiej znajdują się jeziora:
Przy ulicy Bałtyckiej znajdują się m.in.:
Komunikacja.
Ulicą Bałtycką biegną trasy 5 linii komunikacyjnych (w tym jedna nocna). Są to linie numer 101, 106, 111, 127 oraz N02.
Dane drogi.
Ulica Bałtycka jest drogą posiadającą po jednym pasie ruchu w każdym kierunku. Na trasie ulicy zainstalowanych jest 7 sygnalizacji świetlnych:
Planowana przebudowa.
W 2015 roku ogłoszono na rok 2020 plan budowy ul. Nowobałtyckiej, mającej być obwodnicą osiedli Likusy i Gutkowo. Droga ta miała się zaczynać od skrzyżowania na wysokości supermarketu Lidl i biec dalej wzdłuż torów kolejowych po ich północnej stronie. Ulica po przebudowie miała mieć 2 jezdnie po 2 pasy ruchu w każdym kierunku, chodniki oraz ścieżkę rowerową.

</doc>
<doc id="569207" url="https://pl.wikipedia.org/wiki?curid=569207" title="Nowy cmentarz żydowski w Białej Podlaskiej">
Nowy cmentarz żydowski w Białej Podlaskiej

Nowy cmentarz żydowski w Białej Podlaskiej – położony przy ul. Nowej założono w XVIII wieku.
Podczas II wojny światowej na terenie cmentarza Niemcy rozstrzelali większość z 3600 Żydów zamordowanych w Białej Podlaskiej.
Okupanci całkowicie zdewastowali cmentarz. Macewy użyto do budowy lokalnych dróg. Na powierzchni 2,7 hektara nie zachował się żaden nagrobek. Na cmentarzu znajduje się pomnik upamiętniający 12 tys. Żydów z Białej Podlaskiej oraz z Augustowa i Suwałk, którzy zginęli w hitlerowskich obozach zagłady podczas II wojny światowej.

</doc>
<doc id="569208" url="https://pl.wikipedia.org/wiki?curid=569208" title="Brystol">
Brystol

Brystol (lub bristol) – rodzaj papieru. Gruby (ponad 0,006 cala, tj. 0,15 mm), sztywny (o gramaturze 150-300 g/m²) karton kreślarski lub rysunkowy, sprzedawany w arkuszach (klasyczny format 22,5"×28,5", tj. 571,5×723,9 mm, bliski tradycyjnemu anglosaskiemu formatowi "elephant" – 23"×28"). Najczęściej biały, wytwarzany także w wersjach kolorowych.
Początkowo był produkowany w angielskim Bristolu i nazwa tego miasta, w lekko zmienionej wersji, stała się terminem określającym ten rodzaj papieru.
W Polsce w handlu detalicznym najczęściej dostępny w arkuszach w formacie A1 (594×841 mm), w gramaturach 160 i 250 g/m², ale także zwinięty w rolach szerokości 100 lub 200 cm i długości kilkudziesięciu metrów.
Brystol charakteryzuje się dużą odpornością na ścieranie (ołówka, atramentu, tuszu – za pomocą gumki lub nożyka).

</doc>
<doc id="569211" url="https://pl.wikipedia.org/wiki?curid=569211" title="Karol Bogumił Diehl">
Karol Bogumił Diehl

Karol Gottfried Diehl (ur. w 1765 roku w Lesznie, zm. w 1831 roku w Poznaniu) – duchowny ewangelicko-reformowany, działacz narodowy, oświatowy i charytatywny, członek Rady Ogólnej Komisji Rządowej Wyznań Religijnych i Oświecenia Publicznego w 1830 roku, członek Izby Edukacyjnej Księstwa Warszawskiego w 1808 roku, członek założyciel Towarzystwa Biblijnego w Polsce, w latach 1828-1830 przewodniczący Generalnego Konsystorza Wyznań Ewangelickich w Królestwie Kongresowym, skupiającego luteran i kalwinów, członek czynny Towarzystwa Królewskiego Przyjaciół Nauk w Warszawie w 1829 roku.
Życiorys.
Urodził się w mieszczańskiej rodzinie kupieckiej jako syn Jana Hermana Diehla i Krystyny Elżebietu z Keschnerów. Po studiach we Viadrinie został ordynowany na pastora parafii ewangelicko-reformowanej w Poznaniu. W 1790 został wybrany pastorem w Warszawie, którą to funkcję sprawował do końca życia. Był zwolennikiem teologii racjonalnej i odrzucał dogmatyzm i pietyzm. Wykładowca w Liceum Warszawskim.
Działalność religijna.
W 1810 został wybrany seniorem generalnym Księstwa Warszawskiego, a następnie także Jednoty Małopolskiej w Galicji. Jego dziełem było zjednoczenie protestantów na ziemiach polskich. 2 lipca 1828 wspólna organizacja Kościołów reformowanego i augsburskiego stała się faktem: utworzono wspólny Konsystorz Generalny dla obu wyznań. Jednak wobec wrogiego nastawienia zaborcy unia przetrwała tylko do lutego 1849.
Działalność polityczna.
Był członkiem Izby i Dyrekcji Edukacyjnej Księstwa Warszawskiego, w latach 1809-1814 deputowanym i członkiem Komisji Prawodawstwa Cywilnego (gdzie występował jako zwolennik Kodeksu Napoleona i jedności Polski z Litwą). Współpracował m.in. ze Stanisławem Staszicem. Należał również do Towarzystwa Dobroczynności i Towarzystwa Przyjaciół Nauk. Jako członek Towarzystwa Królewskiego Przyjaciół Nauk, przystąpił do Konfederacji Generalnej Królestwa Polskiego w 1812 roku.
Wybuchu powstania listopadowego przyjął z powściągliwością. Po detronizacji Mikołaja I wyjechał do Prus, zmarł w Poznaniu i został pochowany na cmentarzu ewangelicko-reformowanym w Orzeszkowie.
Rodzina.
W małżeństwie z Anna Marią z Ebertów (1774-1821) mieli siedmioro dzieci, z których wieku dojrzałego przeżyły tylko trzy córki, z których Karolina Augustyna Diehl (1796-1859), która została żoną jego następcy Fryderyka Jakuba Teichmanna (1789-1839), pastora ewangelicko-reformowanego w Warszawie od 1829, radcę Generalnego Konsystorza Ewangelickiego i superintendenta diecezji warszawskiej.
Był stryjecznym dziadem pastora Augusta Karola Diehla (1837-1908), również superintendenta Kościoła Ewangelicko-Reformowanego w Królestwie Polskim, z którym jest często mylony.
Odznaczenia.
W 1823 roku nobilitowany z herbem Piecza. Odznaczony Orderem Świętego Stanisława II klasy w 1828 roku i IV klasy w 1818 roku

</doc>
<doc id="569214" url="https://pl.wikipedia.org/wiki?curid=569214" title="Vya">
Vya

Vya – mała wymarła wieś w hrabstwie Washoe na północnym zachodzie Nevady. Ze wsi, opuszczonej w roku 1920, pozostały dwa drewniane domy. Spełniały prawdopodobnie rolę szkoły i poczty. Mieszkańcy utrzymywali się hodując bydło w ranczach.

</doc>
<doc id="569215" url="https://pl.wikipedia.org/wiki?curid=569215" title="Leibstandarte">
Leibstandarte



</doc>
<doc id="569217" url="https://pl.wikipedia.org/wiki?curid=569217" title="Nowy cmentarz żydowski w Tarnobrzegu">
Nowy cmentarz żydowski w Tarnobrzegu

Nowy Cmentarz żydowski w Tarnobrzegu – został założony w 1930 roku. Podczas II wojny światowej Niemcy zdewastowali cmentarz. Na powierzchni 0,8 ha zachowały się zaledwie 4 nagrobki. Teren jest uporządkowany i ogrodzony.

</doc>
<doc id="569218" url="https://pl.wikipedia.org/wiki?curid=569218" title="Mistrzostwa Świata w Biegu na Orientację 2004">
Mistrzostwa Świata w Biegu na Orientację 2004

Mistrzostwa Świata w Biegu na Orientację 2004 - odbyły się w dniach 11-19 sierpnia 2004 roku w Västerås, Szwecja.

</doc>
<doc id="569219" url="https://pl.wikipedia.org/wiki?curid=569219" title="Harzburgit">
Harzburgit

Harzburgit – ultrazasadowa skała pochodzenia magmowego z grupy perodotytów, niezawierająca w swym składzie mineralnym wolnej krzemionki (SiO2), a jedynie krzemionkę związaną w innych minerałach, której zawartość jest niższa od 45% wagowych. Zasobna w żelazo, a uboga w alkalia: sód i potas. Skała ma wyraźne struktury wewnętrzne zaznaczające się okruszcowaniem oraz wypełnieniami oliwino- piroksenowymi. W harzburgicie widoczna jest foliacja, laminacja oraz tekstura mozaikowa, wywołana rekrystalizacją oliwinów. Krawędzie minerałów są zaokrąglone.

</doc>
<doc id="569223" url="https://pl.wikipedia.org/wiki?curid=569223" title="Tschenstochau">
Tschenstochau



</doc>
<doc id="569225" url="https://pl.wikipedia.org/wiki?curid=569225" title="Unionville (Nevada)">
Unionville (Nevada)

Unionville – małe wymarłe miasto w hrabstwie Pershing na północnym zachodzie Nevady. Najlepsze lata od roku 1870. Do 1873 było stolicą hrabstwa Humboldt (wówczas Pershihg było jego częścią). Pozostała po nim szkoła i kilka budynków.

</doc>
<doc id="569231" url="https://pl.wikipedia.org/wiki?curid=569231" title="Rachunkowość Zarządcza">
Rachunkowość Zarządcza



</doc>
<doc id="569234" url="https://pl.wikipedia.org/wiki?curid=569234" title="Rachunkowość finansowa">
Rachunkowość finansowa

Rachunkowość finansowa jest systemem ewidencji gospodarczej, odzwierciedlającym w formie pieniężnej zjawiska i procesy gospodarcze, zachodzące w danej jednostce. Dzięki zapisom księgowym, można przedstawić sytuację majątkowo-finansową i wynik finansowy.
W tej odmianie rachunkowości mamy do czynienia z określeniem majątku (aktywa) oraz sposobu jego finansowania (pasywa).
Systemy rachunkowości.
Podmioty zobowiązane do prowadzenia pełnej rachunkowości:
Rachunkowość aktywów kompetencyjnych i kapitału intelektualnego.
Tradycyjna rachunkowość finansowa skoncentrowana na ewidencji zasobów majątkowych nie jest w stanie dostarczyć obrazu niematerialnych czynników wytwórczych typowych dla gospodarki opartej na wiedzy. Tę lukę w systemie rachunkowości uzupełnia nowy dział, tj. rachunkowość finansowa aktywów kompetencyjnych i kapitału intelektualnego. Rachunkowość aktywów kompetencyjnych i kapitału intelektualnego pozwala wprowadzać do ksiąg jednostki wycenione w mierniku pieniężnym kompetencje pracownicze oraz źródła ich pochodzenia, a następnie przedstawiać ich syntetyczny obraz w odpowiednio rozbudowanym sprawozdaniu finansowym sporządzonym na dzień bilansowy. Na obecnym etapie rozwoju rachunkowości nie jest to usankcjonowany prawnie obligatoryjny element systemu rachunkowości. Jednakże jego stosowanie zapewnia kompletność obrazu gospodarującej jednostki bazując na zasadzie wyższości treści nad formą.

</doc>
<doc id="569235" url="https://pl.wikipedia.org/wiki?curid=569235" title="Claude Lelouch">
Claude Lelouch

Claude Lelouch (ur. 30 października 1937 w Paryżu) – francuski reżyser, scenarzysta, operator i producent filmowy.
Życiorys.
Pochodził z rodziny algierskich Żydów. Od dziecka był zafascynowany kinem, do którego trafił poprzez ruch amatorski. Mając 13 lat zrealizował film "Le mal du siècle" (1950), który wygrał Festiwal Filmu Amatorskiego w Cannes.
Kręcił filmy krótkometrażowe, reklamówki dla telewizji, a w czasie służby wojskowej w Algierii – filmy instruktażowe. Pracując w kronice filmowej w 1956 wygrał ogłoszony przez Amerykanów konkurs na najlepszy reportaż zdjęciowy z Moskwy.
Jego pierwsze filmy fabularne z trudem torowały sobie drogę na ekran. Przełomem okazał się uhonorowany Złotą Palmą na 19. MFF w Cannes i dwoma Oscarami melodramat "Kobieta i mężczyzna" (1966) z Anouk Aimée i Jeanem-Louisem Trintignantem w rolach tytułowej pary bohaterów.
Jego kameralne, niespieszne w akcji, pozbawione dramaturgii i niemal zawsze zakończone happy endem filmy krytycy francuscy nazywają „lelouchien” (w Polsce używano terminu „lelouchy”). Określenie „lelouch” odnosi się również do nieostrego elementu na pierwszym planie kadru, bardzo często spotkanego w jego filmach.
Założył własną firmę Les films 13. Krytyka przyjmowała jego filmy z coraz większą rezerwą jako banalną twórczość rozrywkowo-sentymentalną. Ponadto zrealizował cykl filmów kryminalno-społecznych (np. "Czy zabiła?"), miniserial telewizyjny "Jedni i drudzy" (z udziałem m.in. Daniela Olbrychskiego), sequel do swojego największego hitu "", a także "Piano Bar". Był twórcą jednej z 11 części międzynarodowego filmu poświęconego reakcji na zamach na World Trade Center – "11.09.01".
Zasiadał w jury konkursu głównego na 20. MFF w Cannes (1967). 
Był związany z modelką Gunillą Friden, z którą ma córkę Sarah Lelouch (ur. 7 czerwca 1976). Był żonaty z Evelyne Bouix (1980-1985; jedno dziecko) i Marie-Sophie Pochat (1986-1992, z którą ma troje dzieci). W 1993 ożenił się po raz trzeci z Alessandrą Martines, z którą ma córkę Stellę.

</doc>
<doc id="569236" url="https://pl.wikipedia.org/wiki?curid=569236" title="Awissa">
Awissa

Awissa – ciek (rzeka lub struga), lewobrzeżny dopływ Narwi o długości 18,17 km, powierzchni zlewni 148,03 km² i średnim przepływie 0,3 m³/s.
Nazwa ma pochodzenie jaćwieskie.
Położenie.
Rzeka przepływa m.in. przez miejscowości Roszki-Ziemaki, Roszki-Wodźki, Roszki-Włodki, Płonka Kościelna i Łapy. W Płonce-Matyskach wpada do niej jedyny nazwany dopływ – Ślina. Do Narwi uchodzi na terenie Narwiańskiego Parku Narodowego. W większości płynie przez Wysoczyznę Wysokomazowiecką, a dolny odcinek płynie przez Dolinę Górnej Narwi. Ostatni odcinek jest uregulowany.
W systemie gospodarki wodnej jest jednolitą częścią wód powierzchniowych Awissa o międzynarodowym kodzie PLRW20001726157499, zaliczoną do typu 17 (potok nizinny piaszczysty). Według planu gospodarowania wodami na obszarze dorzecza Wisły z roku 2011 podlegała regionalnemu zarządowi gospodarki wodnej w Warszawie, leżąc w regionie wodnym Środkowej Wisły. Po reformie administracji wodnej należy do regionu Narwi (RZGW Białystok), zlewni Górnej Narwi (zarząd zlewni w Białymstoku) i podlega nadzorowi wodnemu w Łapach. Na Mapie Podziału Hydrograficznego Polski ma identyfikator 261574.
Nieco ponad połowę powierzchni zlewni stanowią grunty orne, po niecałe 20% lasy i użytki zielone, a 9% obszary zabudowane. Jej część (użytki zielone, olsy) jest zatorfiona.
Jakość wód.
Wody Awissy mają odczyn lekko zasadowy. Na przestrzeni kilkudziesięciu lat mierzone pH wynosiło ok. 7,6. Zasolenie wyrażone jako przewodność elektrolityczna średnio wynosi około 600 μS•cm-1. 
Awissa odbiera ścieki m.in. z oczyszczalni w Sokołach (gminnej, kółek rolniczych, oddziału zakładów Mlekovita) oraz komunalnej oczyszczalni w Łapach.
W latach 1997 i 2001 wody Awissy w pobliżu ujścia do Narwi klasyfikowano w ówczesnej trzeciej klasie czystości. O takiej klasie decydowała zawartość niektórych form azotu i fosforu oraz miano Coli, podczas gdy pozostałe wskaźniki fizykochemiczne i wskaźniki dotyczące planktonu, czyli stężenie chlorofilu a i sestonowy indeks saprobów spełniały ówczesne warunki lepszych klas. W 2010 stan ekologiczny wód sklasyfikowano według ówczesnych kryteriów jako umiarkowany (III klasa), o czym zadecydowało przekroczenie norm dla warunków tlenowych, w tym zawartość ogólnego węgla organicznego i niektórych form azotu oraz stan fitobentosu. Na podstawie badań z lat 2016-2019 stan ekologiczny sklasyfikowano jako słaby (IV klasa), a stan chemiczny jako poniżej dobrego. O klasie stanu ekologicznego zadecydował słaby stan fitobentosu, podczas gdy stan makrobezkręgowców bentosowych i makrofitów był umiarkowany. Stanu ichtiofauny nie dało się sklasyfikować ze względu na zbyt małą liczbę stwierdzonych gatunków. Spośród parametrów dotyczących warunków tlenowych, normy stanu dobrego przekroczyło chemiczne zapotrzebowanie tlenu mierzone metodą nadmanganianową. Stwierdzono również podwyższoną zawartość wapnia i twardość wody. Normy przekroczyły również stężenia azotu i fosforu. Z kolei stan elementów hydromorfologicznych sklasyfikowano jako zły (V klasa). Na klasyfikacji stanu chemicznego zaważyła zawartość PBDE w tkankach ryb, kadmu, heptachloru, fluorantenu oraz WWA.
W okresie wyodrębniania w Polsce obszarów szczególnie narażonych na zanieczyszczenia związkami azotu (w myśl dyrektywy azotanowej), zlewnia Awissy należała do OSN Dopływy Narwi od Lizy do Śliny.
W osadach poniżej ujścia z oczyszczalni ścieków w Łapach stwierdzono zanieczyszczenie chromem (57,1 mg•kg-1), niklem i kobaltem, a w mniejszym stopniu miedzią.
Ze względu na niską jakość wód Awissy są one uważane za zagrożenie dla jakości wód Narwi. 
Przyroda.
Awissa od Płonki Kościelnej przepływa przez otulinę Narwiańskiego Parku Narodowego i jednocześnie obszar specjalnej ochrony ptaków Bagienna Dolina Narwi, a od Łap przez sam park i specjalny obszar ochrony siedlisk Narwiańskie Bagna.
Ichtiofauna Awissy jest uboga. W latach 2010-2011 w granicach parku narodowego stwierdzono płoć i kiełbia. W ramach państwowego monitoringu jakości wód w 2019 podjęto próbę sklasyfikowania stanu ichtiofauny, uzyskując wynik EFI+_PL=0,67, jednak ze względu na zbyt małą liczbę gatunków uznano, że nie nadaje się do oceny.
W mykobiocie Awissy stwierdzono m.in. natępujące gatunki: "Blastocladiopsis parva", "Catenaria verrucosa", "Catenophlyctis variabilis", "Micromycopsis cristata", "Rhizophlyctis rosea", "Polyphagus euglenae", "Pythium pulchrum", "Rhipidium americanum", "Achlya americana", "Achlya dubia", "Achlya glomerata", "Aphanomyces irregularis", "Saprolegnia monoica" oraz grzyby drapieżne: "Zoophagus insidians", "Arthrobotrys oligospora" i "Dactylaria brochopaga".

</doc>
<doc id="569237" url="https://pl.wikipedia.org/wiki?curid=569237" title="Bomfunk MC’s">
Bomfunk MC’s

Bomfunk MC’s – fiński zespół muzyczny wykonujący electro, breakbeat i rap. Powstała w 1998 roku w jednym z nocnych klubów w Helsinkach z inicjatywy Raymonda Ebanksa znanego jako B.O. Dubb oraz producenta muzycznego JS16.
Zespół jest autorem singla „Freestyler”, który był najlepiej sprzedającym się singlem w Europie w 2000 roku.
W Polsce piosenkę wykorzystano w reklamie koncernu Era GSM.
Historia.
W 1998 roku duet wydał swój debiutancki singel „Uprocking Beats”, który od razu trafił na szczyt fińskiej listy tanecznych przebojów. Ukazał się on także w Australii, Belgii, Danii, Grecji, Hiszpanii, Holandii, Niemczech, Norwegii, Polsce, Portugalii, Szwajcarii, Szwecji i we Włoszech. W lutym 1999 został wydany kolejny singel „B-Boys &amp; Flygirls”, dotarł on do 6. miejsca na liście przebojów w Finlandii. W czerwcu 1999 roku pojawił się debiutancki album Bomfunk MC’s – "In Stereo". Zadebiutował on w Finlandii na pierwszym miejscu. Promował go singel „Rocking Just to Make Ya Move”. W październiku tego samego roku do rozgłośni radiowych i telewizyjnych trafił kolejny singel – „Freestyler”. Odniósł on sukces w Europie. W tym samym czasie album "In Stereo" w Finlandii zdobył tytuł podwójnie platynowej płyty, sprzedając się w liczbie 134 610 egzemplarzy. 20 listopada 2000 roku odbyła się premiera specjalnej edycji albumu "In Stereo", zawierającej nowe wersje dotychczasowych utworów. Pierwszy singel „Super Electric” z albumu "Burnin’ Sneakers" pojawił się w sprzedaży we wrześniu 2001 roku, drugim singlem był „Live Your Life” z gościnnym udziałem Maksa’C. W 2002 singel „(Crack It) Something Going On” z "Burnin’ Sneakers" znalazł się na oficjalnej płycie z okazji piłkarskich Mistrzostw Świata w Korei i Japonii. Trzeci album fińskiej grupy – "Reverse Psychology" został nagrany w nowym składzie i ukazał się 25 kwietnia 2005 roku. W ramach zmian odszedł DJ Gismo, a na jego miejsce wstąpili Riku Pentti i Okke Komulainen, występujący dawniej jako The Skillsters.

</doc>
<doc id="569238" url="https://pl.wikipedia.org/wiki?curid=569238" title="NK Varaždin (1931–2015)">
NK Varaždin (1931–2015)

VŠNK Varaždin – chorwacki klub piłkarski z siedzibą w Varaždinie. Został założony w 1931 roku, a rozwiązany w 2015.
Historia.
Chronologia nazw:
Klub został założony 3 czerwca 1931 roku pod nazwą ŠK Slavija i pod nią istniał do roku 1941. Właścicielem klubu był Czech Ernst Stiassny, właściciel firmy włókienniczej Tivar, obecnie Varteks. Był wielkim fanem piłki nożnej i fanem praskiej Slavii. Piłka nożna była również ulubionym sportem jego pracowników fabrycznych, którzy mieli własne dwa kluby halowe, "ŠK Tekstilna" i "ŠK Tivar", które działały wewnątrz fabryki. Wszystko to połączyło decyzję o budowie boiska do piłki nożnej na łące naprzeciwko fabryki Tivar. Wkrótce potem Tekstilna i Tivar postanowili połączyć oba kluby w jeden nowy, Športski klub Slavija, na nadzwyczajnych walnych zgromadzeniach. Pierwszymi akcjonariuszami tego klubu byli Czesi.
W czasie II wojny światowej klub zawiesił działalność. Do futbolu powrócił w 1945 roku pod nazwą NK Tekstilac. Od 1958 obowiązuje nazwa NK Varteks. Varteks to główny sponsor klubu, a firma ta jest największą firmą w Chorwacji w branży odzieżowej i tekstylnej. 21 czerwca 2010 zmieniono nazwę klubu na NK Varaždin.
Pierwszym sukcesem klubu był awans do pierwszej ligi Królestwa Jugosławii w 1938 roku. W latach powojennych z kolei, sukcesem był awans do finału Pucharu Jugosławii w 1961 roku, ale zespół przegrał w nim macedońskim Vardarem Skopje.
Gdy w 1991 roku założono pierwszą ligę Chorwacji, ówczesny Varteks także został jej członkiem i gra w niej nieprzerwanie do dziś. Nigdy nie udało się temu klubowi zdobyć mistrzostwa kraju, ale z roku na rok plasuje się w czołówce tabeli. W finale Pucharu Chorwacji piłkarze tego klubu grali 5-krotnie i za każdym razem przegrywali. Największym sukcesem w europejskich pucharach był awans do ćwierćfinału Pucharu Zdobywców Pucharów w 1999 roku. Wtedy do przegrał z RCD Mallorca 1:3 w dwumeczu. Natomiast w sezonie 2000/2001 w Pucharze UEFA wyeliminowali m.in. angielską Aston Villę.
Po zakończeniu sezonu 2011/12 z powodu długów 40 milionów kun klub został zdegradowany do ligi regionalnej (7 poziom), gdzie grał aż do rozwiązania w 2015 roku. W tym samym roku miasto Varaždin utworzyło nowy, wolny od długów klub o nazwie Varaždin ŠN, który również zaczął grać w lidze regionalnej. W sezonie 2013/14 NK Varaždin został zakwalifikowany do 3. HNL. W lidze uplasował się na 7.miejscu w grupie północnej. Po zakończeniu sezonu 2014/15, w którym zajął 11.miejsce w grupie wschodniej, klub najpierw zmienił nazwę na VŠNK Varaždin, a potem został rozwiązany.
Stadion i kibice.
Varteks swoje mecze rozgrywa na stadionie o takiej samej nazwie. Jego pojemność to około 9.600 miejsc. Fani zespołu znani są w Chorwacji jako "Białe Kamienie".

</doc>
<doc id="569240" url="https://pl.wikipedia.org/wiki?curid=569240" title="Johan Banér">
Johan Banér

Johan Gustav Banér (ur. 23 czerwca 1596 Djursholm, zm. 10 maja 1641 w Halberstadt) – szwedzki marszałek polny z czasów wojny trzydziestoletniej.
Początki.
Jego ojciec i wuj zostali oskarżeni o zdradę za poparcie udzielone królowi Zygmuntowi I i ścięci w 1600. Pomimo że to ojciec Gustawa Adolfa kazał stracić ojca i wuja Banéra, już we wczesnych latach Banér został bliskim przyjacielem Gustawa Adolfa. Głównie z tego powodu król Szwecji zaraz po koronacji zwrócił skonfiskowane majątki rodzinie Banérów.
Służbę w szwedzkiej armii rozpoczął w 1615 od udziału w oblężeniu Pskowa. Służył, wyróżniając się w wojnach z Rosją i Polską. W 1621 został ranny podczas oblężenia Rygi. W wieku 25 lat został pułkownikiem.
Pierwsze lata interwencji szwedzkiej w Rzeszy.
W 1630 król Szwecji Gustaw II Adolf wylądował na terenie dzisiejszych Niemiec. Jednym z najważniejszych podwładnych króla był Banér, służący w kampanii w północnych Niemczech. Na początku dowodził szwedzką kawalerią prawego skrzydła w I bitwie pod Breitenfeld w 1631. Brał udział w zdobyciu Augsburga i Monachium, szczególnie wykazał się w bitwach nad rzeką Lech i pod Donauwörth. W czasie nieudanego ataku na obóz Wallensteina pod Alte Veste Banér został ranny i wkrótce potem, gdy Gustaw Adolf maszerował na Lützen, jego generał pozostał z częścią sił na zachodzie, gdzie wiązał wojska cesarskiego generała Johana von Aldringena. Dwa lata później, w 1634, już jako feldmarszałek, Banér z 16 000 żołnierzy wkroczył do Czech, połączył się z armią saską i następnie ruszył na Pragę. Zwycięski marsz przerwała katastrofalna klęska Bernarda Weimarskiego w bitwie pod Nördlingen.
Po pokoju w Pradze.
30 maja 1635 protestanci niemieccy podpisali z cesarzem pokój w Pradze pod hasłem wypędzenia wszystkich obcych wojsk z Niemiec, co dodatkowo utrudniło sytuację wojsk szwedzkich. Jednak zwycięstwa odniesione przez połączone siły Banéra, Wrangla i Torstenssona pod Kyritz i Wittstock (4 października 1636) przywróciły wpływy Szwedów w centralnych Niemczech.
W 1637 Banér z powodu ogromnej przewagi liczebnej wojsk nieprzyjacielskich nie był w stanie stawić im czoła. Ratując z najwyższą trudnością garnizon oblężony w Torgau, wycofał się za Odrę na Pomorze Szwedzkie.
Okres francusko-szwedzki.
Czynne wystąpienie Francji zmieniło układ sił i Banér w latach 1637-1638 znowu najechał północne Niemcy, gdzie zadał klęskę wodzowi cesarskiemu Matthiasowi Gallasowi. W 1639 ruszył na południe i pobił Austriaków i Sasów pod Chemnitz, a następnie ponownie najechał Czechy, skąd w 1640 został jednak wyparty przez wojska cesarskie dowodzone przez Octavia Piccolominiego i Melchiora von Hatzfeldta. Zimę 1640-1641 Banér spędził na zachodzie. Jego ostatnim osiągnięciem było połączenie swej armii z Francuzami nad Dunajem. Rozbijając obóz w środku zimy (rzadki przypadek w XVII w.) połączył się z francuską armią hrabiego de Guébriant, po czym zaskoczył Ratyzbonę podczas posiedzenia sejmu. Tylko załamanie się lodu na Dunaju przeszkodziło mu w zdobyciu tej miejscowości.
Śmierć.
Później Banér wycofał się do Halberstadt. Tam 10 maja 1641 zmarł, a przed śmiercią zdążył wyznaczyć na swego następcę Lennarta Torstenssona.
Banér należał do tych wodzów, których podwładni uwielbiali. Dzielił on ze swymi żołnierzami wszystkie trudy obozowego życia, interesował się ich sprawami, wyczuwał ich potrzeby. To powodowało, że gotowi byli z najwyższą gorliwością wykonać każdy jego rozkaz. Banér uważany był za jeszcze większy talent wojskowy niż sam Gustaw II Adolf. Otrzymał wiele ofert przejścia na służbę cesarską, jednakże nie uległ żadnej z tych propozycji.

</doc>
<doc id="569243" url="https://pl.wikipedia.org/wiki?curid=569243" title="Side-project">
Side-project

Side-project – termin określający projekt muzyczny stworzony przez muzyków z istniejących grup. Często jest tworzony w celu nagrania albumu, który byłby nagrany w innym stylu niż tworzy macierzysta grupa.
Wybrane side-projecty: Ataxia, Avantasia, A Perfect Circle, The Breeders, Fort Minor, The Glove, Meth, Ghost &amp; Rae, Mike &amp; the Mechanics, Dead by Sunrise, The Network, Poe, Probot, Some Devil, Temple of the Dog, Troje.

</doc>
<doc id="569244" url="https://pl.wikipedia.org/wiki?curid=569244" title="Sideproject">
Sideproject



</doc>
<doc id="569245" url="https://pl.wikipedia.org/wiki?curid=569245" title="Peggy Fleming">
Peggy Fleming

Peggy Gale Fleming (ur. 27 lipca 1948 w San Jose) – amerykańska łyżwiarka figurowa startująca w konkurencji solistek. Mistrzyni olimpijska z Grenoble (1968), trzykrotna mistrzyni świata (1966–1968), mistrzyni Ameryki Północnej (1967) oraz pięciokrotna mistrzyni Stanów Zjednoczonych (1964–1968).
Gdy miała 12 lat jej trener William "Billy" Kipp zginął wraz z innymi członkami amerykańskiej reprezentacji w katastrofie lotniczej w drodze na mistrzostwa świata 1961. Kolejnym trenerem Peggy został Carlo Fassi. W debiucie olimpijskich podczas Zimowych Igrzysk Olimpijskich 1964 w Innsbrucku zajęła 6. miejsce. Międzynarodową sławę przyniosło jej wywalczenie złotego medalu olimpijskiego cztery lata później podczas Zimowych Igrzysk Olimpijskich 1968 w Grenoble.
Jej rodzicami byli Doris i Al Fleming. Ma trzy siostry. Trzy tygodnie po zdobyciu przez Peggy pierwszego tytułu mistrzyni świata w 1966 roku w Davos, jej ojciec zmarł w wyniku trzeciego ataku serca mając w wieku 41 lat. 
13 czerwca 1970 roku poślubiła swoją szkolną miłość Grega Jenkinsa, dermatologa i byłego łyżwiarza figurowego, z którym ma dwóch synów: Andy (ur. 1977) oraz Todd (ur. 1988). 
W 1988 roku u Fleming został zdiagnozowany rak piersi. Wykrycie go we wczesnym stadium choroby pozwoliło na przeprowadzenie pomyślnej operacji. Od tej pory Fleming wspiera organizacje propagujące profilaktyczne badania i wczesne wykrywanie raka piersi u kobiet. Do 2012 roku Fleming i jej mąż prowadzili winiarnię "Fleming Jenkins Vineyards and Winery", z której zyski ze sprzedaży wina o nazwie „Victories Rosé” były przekazywane do organizacji charytatywnych prowadzących badania nad rakiem piersi.
Od 1981 roku jest komentatorką łyżwiarstwa figurowego dla stacji telewizyjnej ABC.

</doc>
<doc id="569249" url="https://pl.wikipedia.org/wiki?curid=569249" title="Napoleon Louis-Wawel">
Napoleon Louis-Wawel

Napoleon Louis-Wawel (ur. 10 października 1861, zm. 14 grudnia 1934) – polski wiceadmirał i morski oficer pokładowy dużych okrętów nawodnych. W latach 1880-1918 służył w flocie austro-węgierskiej, a następnie − do 1920 − w odrodzonej polskiej Marynarce Wojennej. Karierę zakończył na stanowisku przedstawiciela rządu RP w Międzynarodowej Komisji Odry.
Służba wojskowa w Austro-Węgrzech.
Napoleon Louis-Wawel urodził się 10 października 1861 w Krzeszowicach, w zaborze austriackim. Był synem Józefa i Ernestyny z Nordfelden-Hietzgernów. W 1880 ukończył Akademię Morską w Fiumie (jego nazwisko zostało wymienione na tablicy pamiątkowej, ustanowionej w 2010 w siedzibie Dowództwa Marynarki Wojennej RP). Następnie − do 1918 − służył w Kaiserliche und Königliche Kriegsmarine (Marynarce Wojennej Austro-Węgier). Od 1904 był austro-węgierskim attaché morskim w Wielkiej Brytanii. W 1909 został dowódcą pancernika "Arpad", w 1910 krążownika "Kaiser Karl VI", a od 1911 dowodził pancernikiem "Erzherzog Ferdinand Max". W 1913 objął funkcję zastępcy przewodniczącego Komitetu Technicznego Marynarki Wojennej. Od początku do końca I wojny światowej był dowódcą Głównej Bazy Marynarki Wojennej w Puli.
Awansował kolejno na stopnie:
Służba wojskowa w Polsce.
Po zakończeniu wojny przybył do Polski i wstąpił do odrodzonych Sił Zbrojnych RP.
Na mocy dekretu L. 2106 wydanego w dniu 14 kwietnia 1920 roku przez Naczelnego Wodza - marszałka Józefa Piłsudskiego, jako były wiceadmirał floty austro-węgierskiej, został przyjęty do Wojska Polskiego. Zatwierdzono go warunkowo w posiadanym stopniu generała porucznika oraz zaliczono do rezerwy armii, bez powołania do służby czynnej. Z dniem 30 września 1920 r. został przeniesiony w stan spoczynku, z prawem noszenia munduru. Mieszkał w Wiedniu. W 1921 nastąpiła zmiana stopni wojskowych, przemianowano go na wiceadmirała w stanie spoczynku.
W latach 1920-1923 pracował w Ministerstwie Spraw Zagranicznych i zajmował posadę delegata rządu w Międzynarodowej Komisji Odry, która miała wytyczyć i uregulować zachodnią granicę RP. W 1923 odszedł z ministerstwa i przeniósł się do Bydgoszczy.
14 grudnia 1934 ciężko chory, samotny admirał popełnił samobójstwo. Został pochowany na cmentarzu wojskowym przy ul. Ludwikowo 4 w Bydgoszczy.

</doc>
<doc id="569252" url="https://pl.wikipedia.org/wiki?curid=569252" title="Algirdas Julien Greimas">
Algirdas Julien Greimas

Algirdas Julien Greimas albo Algirdas "Julius" Greimas (ur. 9 marca 1917 w Tule, zm. 27 lutego 1992 w Paryżu) – litewski i francuski semiotyk, teoretyk literatury (narratolog) i językoznawca (semantyk i historyk języka).
Życiorys.
Początkowo studiował na Litwie prawo, później w latach 1936-1939 we Francji językoznawstwo. Po odbyciu podczas wojny służby wojskowej w Związku Radzieckim, w 1944 roku wrócił do Francji, gdzie w 1949 obronił doktorat na Sorbonie. W latach 1949-1958 pracował jako wykładowca w Aleksandrii, gdzie poznał Rolanda Barthes'a. W latach 1958-1962 pracował jako profesor Uniwersytetu w Ankarze. Od 1965 był dyrektorem VI Sekcji Ecole Pratique des Hautes Etudes w Paryżu. W 1975 objął Katedrę Semantyki Ogólnej w Ecole des Hautes Etudes en Sciences Sociales. W latach 1965-1970 pracował również w Laboratorium Antropologii Społecznej Claude'a Lévi-Straussa.
Dorobek naukowy.
Z wyjątkiem kilku wczesnych artykułów oraz ważnej monografii na temat mitologii litewskiej, wszystkie prace Greimasa powstały po francusku. Jego najważniejsze książki to: "Apie dievus ir žmones", "Sémantique structurale", "Du Sens I" i "Du Sens II", a także napisany wspólnie z Josephem Courtésem "Dictionnaire raisonné de la théorie du langage". Na język polski przetłumaczono tylko bardzo niewielką część jego dorobku.
Charakterystyczną cechą metody semiotycznej Greimasa jest stosowanie w analizie semiotycznej pojęć i narzędzi logiki. Jedną z najważniejszych koncepcji opracowanych przez Greimasa jest tzw. kwadrat semiotyczny, który stał się bazą dla stworzenia generatywistycznego modelu narracji.

</doc>
<doc id="569253" url="https://pl.wikipedia.org/wiki?curid=569253" title="Niebieskie kołnierzyki">
Niebieskie kołnierzyki

Niebieskie kołnierzyki (ang. "blue collars") – termin wprowadzony w amerykańskiej socjologii na określenie pracowników produkcyjnych lub administracyjnych niższego szczebla.
Pracownicy fizyczni w USA faktycznie zazwyczaj mają kołnierzyki o takim właśnie kolorze, gdyż kolory niebieski i granatowy lepiej maskują brud, w tym tłuste plamy. Ponadto na niebiesko jest farbowany dżins, z którego produkuje się odzież roboczą.

</doc>
<doc id="569257" url="https://pl.wikipedia.org/wiki?curid=569257" title="Ivan Katalinić">
Ivan Katalinić

Ivan Katalinić (ur. 18 listopada 1951 w Trogirze) – chorwacki piłkarz grający na pozycji bramkarza, a później trener piłkarski.
Katalinić grał w zespołach Hajduka Split oraz w angielskim Southampton F.C. W latach 70. był jednym z członków składu Hajduka, który czterokrotnie wywalczył mistrzostwo Jugosławii i pięć tytułów Pucharu Jugosławii.
W reprezentacji Jugosławii pojawił się na boisku 13 razy, ostatni raz występując w roku 1978 w meczu przeciwko Włochom rozgrywanym w Rzymie.
W latach 90. był managerem Hajduka Split, z którym 2-krotnie zdobył mistrzostwo Chorwacji, a także 2-krotnie zdobył Puchar Chorwacji, a także zespołu NK Varteks.

</doc>
<doc id="569264" url="https://pl.wikipedia.org/wiki?curid=569264" title="Niskie kopnięcie">
Niskie kopnięcie

Niskie kopnięcie (ang. low kick) - kopnięcie polegające na uderzeniu stopą lub piszczelem w nogę przeciwnika (najczęściej w udo). Używane jest w niektórych sztukach i sportach walki takich jak kick-boxing, boks tajski, boks birmański czy MMA). W zależności od regulaminu danego sportu można zadawać to uderzenie w zewnętrzną lub wewnętrzną część nogi.
Niskie kopnięcie ma na celu pozbawienie przeciwnika równowagi i tym samym zyskania chwilowej przewagi. Wielokrotnie zadane może nawet doprowadzić do stanu, w którym rywal nie będzie zdolny do ustania na nodze - a tym samym kontynuowania walki. Stąd jest to częsta technika kończąca np. w kyokushin, boksie tajskim czy K-1.
Istnieje kilka rodzajów kopnięć w nogi: 
W kick-boxingu regulaminy dopuszczają jedynie kopnięcia okrężne lub półokrężne w nogi i tych kopnięć dotyczy najczęściej określenie "low kick".

</doc>
<doc id="569265" url="https://pl.wikipedia.org/wiki?curid=569265" title="Uniwersytet Barceloński">
Uniwersytet Barceloński

Uniwersytet Barceloński, UB (kat. "Universitat de Barcelona") – uczelnia mieszcząca się w Barcelonie, Katalonia. Jej wydziały znajdują się w różnych częściach miasta.
Uczelnia ta wchodzi w skład Grupy Coimbra.
Historia.
Uniwersytet został utworzony na podstawie przywileju wydanego przez Alfonsa V Aragońskiego 3 listopada 1450 r. W wieku XVIII uniwersytet zmuszony został do przeprowadzenia się do Cervery. Powrócił do Barcelony w wieku XIX.

</doc>
<doc id="569266" url="https://pl.wikipedia.org/wiki?curid=569266" title="Desensybilizacja (fotografia)">
Desensybilizacja (fotografia)

Desensybilizacja (łac.), odczulenie – zminimalizowanie lub całkowite zlikwidowanie światłoczułości materiału fotograficznego za pomocą substancji degradujących centra czułości.
Substancje odczulające to m.in.:

</doc>
<doc id="569267" url="https://pl.wikipedia.org/wiki?curid=569267" title="Odczulenie">
Odczulenie



</doc>
<doc id="569270" url="https://pl.wikipedia.org/wiki?curid=569270" title="Super Marioland">
Super Marioland



</doc>
<doc id="569271" url="https://pl.wikipedia.org/wiki?curid=569271" title="Žydrūnas Grudzinskas">
Žydrūnas Grudzinskas

Žydrūnas Grudzinskas, (ur. 8 stycznia 1975 w Olicie), litewski piłkarz, występujący na pozycji prawego obrońcy. Ma 190 cm i waży 82 kg. Grudzinskas w młodości trenował kung-fu. Był młodzieżowym mistrzem Litwy do lat 15 w tym sporcie walki. Grudzinskas potrafi komunikować się w języku polskim, żona Grudzinskasa jest pochodzenia polskiego, a i sam zawodnik przyznaje się do polskiego pochodzenia. Zawodnik umie też mówić po litewsku i rosyjsku.
Kariera klubowa.
Karierę zaczynał w sezonie 1997 - 1998, w pierwszoligowym zespole Lokomotyvas Wilno, gdzie zaliczył bardzo udany sezon - 28 występów i 6 zdobytych bramek, a w dodatku zdobyte wicemistrzostwo Litwy. Co nie udało się w poprzednim sezonie udało się w następnym - w sezonie 1998 - 1999 przeszedł do zespołu Žalgiris Wilno, z którym zdobył mistrzostwo - a sam Grudzinskas pojawił się na boisku 18 razy, strzelając jedną bramkę. Następny sezon nie był już tak udany, zarówno dla Grudzinskasa jak i dla Žalgirisu, w barwach wileńskiego klubu wystąpił 14 razy. Zaskoczeniem było więc przejście do drugoligowej wówczas Ceramiki Opoczno, gdzie spędził aż 3 sezony. Grudzinskas wrócił na Litwę na początku sezonu 2002, gdzie podpisał kontrakt z drugoligową Vėtrą Rūdiškės, z którą w następnym sezonie awansował do I ligi. Na boiskach ekstraklasy litewskiej wystąpił w tym sezonie 23 razy, ale zespół Vetry skończył rozgrywki na 5. miejscu w tabeli.
W sezonie 2006 występował w innym wileńskim klubie, FC Vilnius, gdzie był klubowym kolegą Adriana Mrowca i Macieja Kijewskiego. Ogółem w ekstraklasie litewskiej, Grudzinskas wystąpił 125 razy i zdobył 7 goli.
Kariera reprezentacyjna.
Po dobrych występach w sezonie 1997/1998 rozgrywanym w Lokomotyvasie, uwagę na tego piłkarza zwrócił selekcjoner reprezentacji Litwy Kestutis Letoža. Zawodnik zadebiutował 21 kwietnia 1998 w Lipawie w meczu przeciwko Łotwie, który Litwini wygrali 2:1. Ostatni, jak dotychczas występ Grudzinskas zaliczył 5 października 1999 w Glasgow w meczu przeciwko Szkocji, który Litwa przegrała 0:3. Dotychczas, Grudzinskas wystąpił 9 razy w reprezentacji A i 1 raz w reprezentacji B, kiedy jego drużyna mierzyła się z Indonezją. Nie strzelił żadnego gola w kadrze.

</doc>
<doc id="569272" url="https://pl.wikipedia.org/wiki?curid=569272" title="Zydrunas Grudzinskas">
Zydrunas Grudzinskas



</doc>
<doc id="569274" url="https://pl.wikipedia.org/wiki?curid=569274" title="Georg Alexander Pick">
Georg Alexander Pick

Georg Alexander Pick (ur. 10 sierpnia 1859 w Wiedniu, zm. 26 lipca 1942 w Terezinie) – austriacki matematyk, odkrywca wzoru nazwanego jego imieniem na obliczanie pola figury za pomocą punktów kratowych. Zmarł w obozie koncentracyjnym Theresienstadt.
Życiorys.
Dzieciństwo i młodość.
Georg Alexander Pick urodził się w Wiedniu 10 sierpnia 1859 roku. Jego rodzice to Josefa Schleisinger i Adolf Josef Pick. Na początku uczył go Ojciec, dopiero w wieku jedenastu lat dołączył do czwartej klasy Leopoldstaedter Communal Gymnasium. Końcowe egzaminy zdał w roku 1875, mając 16 lat.
Studia.
Dokładnie w roku zdania egzaminów Pick rozpoczął studia na Uniwersytecie Wiedeńskim. Wybrał dwa kierunki- matematykę i fizykę. Oba ukończył w roku 1879.
W 1880 roku Leo Koenigsberger nagrodził go doktoratem za elaborat "Über eine Klasse abelscher Integrale" ("O klasie całek abelowych").
Po uzyskaniu doktoratu Pick został powołany na asystenta Ernsta Macha na Uniwersytecie Karola Ferdynanda w Pradze.
W roku 1881 z pracą habilitacyjną "Über die Integration hyperelliptischer Differentiale durch Logarithmen" ("Całkowanie hiperelipliptycznych różnic przez logarytmy") zyskał prawo do wykładania na Uniwersytecie w Pradze.
W latach 1900–1901 Pick został też dziekanem wydziału filozofii.
Nadzorował około dwudziestu studentów przy ich doktoratach. Najbardziej znanym był Charles Loewner.
Praca.
W ciągu swojej kariery Pick napisał aż 67 prac o bardzo rozległej tematyce. Obejmuje ona m.in. algebrę liniową, rachunek całkowy, teorię potencjału, i geometrię. Dzisiaj jednak najbardziej pamiętany jest za wzór, który po raz pierwszy ukazał się w 1899 roku w jego pracy „"Geometrisches zur Zahlenlehre"”. Można za jego pomocą obliczyć pole figury (tutaj: P) z punktów kratowych wewnątrz niej (tutaj: W) i na jej granicach (tutaj: B).
formula_1
Początkowo wzór nie wzbudził zbyt wielkiego zainteresowania. Znany stał się, dopiero gdy w 1969 roku Hugo Steinhaus umieścił go w swojej książce „Kalejdoskop matematyczny”.
Przyjaźń z Albertem Einsteinem.
W 1910 roku Pick znalazł się w komisji mającej rozważyć przyjęcie Alberta Einsteina na uniwersytet. Został jednym z największych zwolenników tego pomysłu i doprowadził do ostatecznej akceptacji nieodkrytego jeszcze w tamtym czasie geniusza. Einstein pozostał tam do 2 lata będąc w tym czasie bliskim przyjacielem matematyka. Łączyła ich nie tylko nauka, ale też zamiłowanie do muzyki. Pick grający w kwartecie z trzema innymi profesorami zapoznał go z naukową i muzyczną społecznością w Pradze.
Starość i śmierć.
Po przejściu na emeryturę w 1927 roku Pick powrócił do Wiednia-miasta swojego narodzenia, jednak pozostał tam tylko do czasu wcielenia Austrii do III Rzeszy. Wrócił do Pragi, gdzie także po niedługim czasie wmaszerowały wojska niemieckie.
13 lipca 1942 roku Pick został wysłany do obozu koncentracyjnego Theresienstadt, gdzie zmarł dwa tygodnie później w wieku 82 lat.

</doc>
<doc id="569276" url="https://pl.wikipedia.org/wiki?curid=569276" title="Opcja azjatycka">
Opcja azjatycka

Opcja azjatycka – rodzaj opcji egzotycznej, dla której wypłata zależy od średniej ceny instrumentu bazowego w okresie jej ważności. Średnia ta może być liczona jako średnia arytmetyczna lub geometryczna, w pewnym okresie pomiędzy datą zawarcia opcji a datą jej zapadalności.
Wypłata opcji azjatyckiej wynosi odpowiednio:
gdzie:

</doc>
<doc id="569277" url="https://pl.wikipedia.org/wiki?curid=569277" title="Przedmieście Oławskie (Wrocław)">
Przedmieście Oławskie (Wrocław)



</doc>
<doc id="569279" url="https://pl.wikipedia.org/wiki?curid=569279" title="IFN">
IFN



</doc>
<doc id="569280" url="https://pl.wikipedia.org/wiki?curid=569280" title="MacTutor History of Mathematics archive">
MacTutor History of Mathematics archive

MacTutor History of Mathematics Archive – anglojęzyczna strona internetowa, prowadzona przez Johna J. O'Connora i Edmunda F. Robertsona, umieszczona na serwerach University of St Andrews w Szkocji. Strona zawiera szczegółowe biografie wielu znanych matematyków, w tym także Polaków. Zawiera również informacje o słynnych krzywych i historie rozwoju różnych dziedzin matematyki. Strona była wyróżniana wieloma nagrodami za osiągnięcia w dziedzinie popularyzacji historii matematyki.

</doc>
<doc id="569281" url="https://pl.wikipedia.org/wiki?curid=569281" title="MacTutor">
MacTutor



</doc>
<doc id="569282" url="https://pl.wikipedia.org/wiki?curid=569282" title="Opcja egzotyczna">
Opcja egzotyczna

Opcja egzotyczna to rodzaj opcji finansowej o bardziej złożonej strukturze niż tradycyjne opcje kupna i sprzedaży. 
Prosta kupna lub sprzedaży, typu europejskiego lub amerykańskiego nie jest uznawana za egzotyczne i jest nazywana opcją 
waniliową (ang. plain vanilla option). 
Cechy opcji.
Opcja egzotyczna ma jedną lub więcej z następujących cech:
Opcje egzotyczne w praktyce.
Proste instrumenty takie jak obligacje zamienne z opcją przedterminowego wykupu są instrumentami finansowy z wbudowaną opcją egzotyczną w tym przypadku jako opcja na akcję z barierą zależną od stopy procentowej długu emitenta. 
Obrót opcjami.
Obrót opcjami egzotycznymi odbywa się na rynku pozagiełdowym, choć niektóre znajdują się na giełdach (na przykład na New York Mercantile Exchange znajdują się opcje spreadowe). 
Uczestnikami tego rynku w głównej mierze są:
Obrót opcjami egzotycznymi stanowi tylko 15% wolumenu obrotu opcjami, podczas gdy zysk z tych transakcji stanowi około 50% zysku ogółem. Są więc bardziej dochodowe, wiąże się to z tym, że premie uzyskiwane przy ich sprzedaży są większe od opcji tradycyjnych.

</doc>
<doc id="569286" url="https://pl.wikipedia.org/wiki?curid=569286" title="System Takhtajana">
System Takhtajana

System Takhtajana, system Tachtadżiana – system klasyfikacji roślin okrytonasiennych. Został opracowany przez rosyjsko-ormiańskiego botanika Armena Tachtadżiana (1910-2009). System jest rozwijany od lat 50. XX w. W 1954 ukazała się pierwsza jego publikacja w języku rosyjskim, w 1958 w angielskim, rozwinięcie w języku rosyjskim 1959 i 1966 oraz w angielskim, które spopularyzowało system w 1969. Publikacje uzupełniające i zmieniające system ukazywały się kolejno w 1980, 1983, 1986 i 1987 ("Systema Magnoliophytorum"). W 1997 ukazała się aktualizacja systemu ("Diversity and Classification of Flowering Plants") i w końcu ostatnia wersja opublikowana została w roku jego śmierci – w 2009 ("Flowering Plants").
System Tachtadżiana ujmuje rośliny okrytonasienne jako gromadę "Magnoliophyta", z dwiema klasami: "Magnoliopsida" (dwuliścienne, 11 podklas) i "Liliopsida" (jednoliścienne, 6 podklas). System obejmuje 128 rzędów dwuliściennych i 38 jednoliściennych i odpowiednio 429 i 104 rodziny. Przypomina system Cronquista, jest jednak nieco bardziej złożony na wyższych poziomach taksonomicznych.
Klasyfikacja.
Podział na podklasy.
Gromada: Magnoliophyta – okrytonasienne

</doc>
<doc id="569291" url="https://pl.wikipedia.org/wiki?curid=569291" title="Mae West">
Mae West

 
Mae West (właśc. Mary Jane West, ur. 17 sierpnia 1893 w Nowym Jorku, zm. 22 listopada 1980 w Los Angeles) – amerykańska aktorka filmowa i teatralna, piosenkarka, dramatopisarka, scenarzystka i komik, której szczyt popularności przypadł na lata 30. XX wieku. Słynęła ze skandalizujących ról i swobodnego trybu życia. W swoich sztukach teatralnych przełamywała tematy tabu, odważnie poruszała kwestie dotyczące seksualności. W kinie zadebiutowała dość późno, niemal w wieku 40. lat, w filmie "Night After Night" (1932). Zagrała łącznie w 12 filmach, z których największym sukcesem okazał się obraz "Nie jestem aniołem". Po raz ostatni stanęła przed kamerami w filmie "Sextette", na kilka lat przed śmiercią. Słynęła także z licznych, dowcipnych kwestii filmowych, dziś uważanych za kultowe. Stanowiła inspirację dla takich artystów jak Barbra Streisand czy Madonna. American Film Institute umieścił ją na piętnastym miejscu na liście największych aktorek wszech czasów ("The 50 Greatest American Screen Legends").
Kariera.
Urodziła się jako córka Matyldy Doelger i byłego boksera o pseudonimie Battlin' Jack West. Pierwszą rolę zagrała w wieku 18 lat, w sztuce "A La Broadway". W roku 1926 napisała i wyreżyserowała pierwszą własną sztukę teatralną, pod tytułem "Sex". Była to jednocześnie jej pierwsza rola broadwayowska. Bilety na nią sprzedawały się dobrze, pomimo bardzo negatywnych opinii krytyków. Sztuka wywołała tak wielki skandal moralny, że aktorkę oraz resztę obsady aresztowano i postawiono przed sądem. W kwietniu 1927 West została skazana na 10 dni więzienia, jednak skrócono jej wyrok z powodu dobrego sprawowania. Nadało to rozgłos jej karierze i zapewniło aktorce jeszcze większą popularność. Po wyjściu na wolność napisała dwie kolejne sztuki, w tym "The Drag", która poruszała temat miłości homoseksualnej. W 1928 powstała sztuka "Diamond Lil", która okazała się jej największym sukcesem komercyjnym. Była ona wystawiana na Broadwayu przez pięć kolejnych miesięcy.
Po napisaniu kolejnych dwóch sztuk (które również wywołały skandal obyczajowy), odsunęła się nieco od teatru i rozpoczęła karierę w branży filmowej, związując się z Paramount Pictures. Jej pierwszy film, "Night After Night" (1932), w którym partnerował jej George Raft, okazał się dużym sukcesem. W 1933 roku pojawiła się w dwóch produkcjach: "Lady Lou", filmowej adaptacji jej sztuki "Diamond Lil" oraz obrazie "I'm No Angel", który stał się jej największym sukcesem kasowym i uważany jest za najlepszy film aktorki. Oba filmy przyniosły łącznie 4,5 miliona dolarów dochodu – mówiono wówczas, że Mae West uratowała studio Paramount od upadku. W 1934 roku aktorka była najlepiej opłacaną gwiazdą w Ameryce, z przychodem ok. 400 tys. dolarów, wyprzedzając tym samym takie sławy jak Marlene Dietrich i Charlie Chaplin.
Aktorka stała się symbolem niekonwencjonalnej i prowokacyjnej kobiecości, w swoich filmach stwarzała wizerunek kobiety świadomej własnej seksualności i władzy, jaką ona daje, czym zdobyła oddanie publiczności, ale i za co była konsekwentnie krytykowana przez opinię publiczną. Wiosną 1935 miał miejsce kolejny skandal z udziałem West – na jaw wyszedł jej prawdziwy wiek oraz fakt, iż była mężatką (do tamtej pory informacje te były przez nią zatajane, a aktorka jako swoją datę urodzenia podawała rok 1900). Kolejne lata przyniosły filmy takie jak "Klondike Annie" czy "Every Day's a Holiday", które, choć nisko oceniane przez krytyków, stawały się kinowymi przebojami. Pod koniec lat 30. odeszła ze studia Paramount i wystąpiła u boku W.C. Fieldsa w westernie komediowym "My Little Chickadee". Obraz ten stał się jednym z najsłynniejszych w karierze Mae West.
W 1943 roku zagrała w filmie "The Heat's On", który okazał się klęską finansową i dostał złe recenzje. West nie wystąpiła już w żadnym filmie przez następne niemal 30 lat. Powróciła za to do teatru i w 1944 przedstawiła nową sztukę "Catherine Was Great", którą opracowywała już od długiego czasu, a która poświęcona była życiu rosyjskiej cesarzowej Katarzyny II. Trzy lata później wznowiła swój przebój sprzed lat – spektakl "Diamond Lil", w którym ponownie zagrała główną rolę. "Diamond Lil" spotkała się z dużym sukcesem i wystawiano ją z przerwami przez następne 4 lata. W 1950 zaoferowano jej rolę w filmie "Bulwar Zachodzącego Słońca", jednak aktorka odmówiła jej zagrania. W 1958 wystąpiła na gali rozdania Oscarów wykonując utwór „Baby, It’s Cold Outside” z Rockiem Hudsonem. W 1959 roku wydała autobiografię "Goodness Had Nothing to Do with It", która stała się bestsellerem.
Przez kolejne lata sporadycznie pojawiała się w programach telewizyjnych, m.in. w sitcomie "Koń, który mówi" w 1964 roku. W drugiej połowie lat 60. rozpoczęła karierę wokalną, nagrywając dwa albumy w 1966 roku: "Way Out West", zawierający covery piosenek takich wykonawców jak The Beatles czy Bob Dylan oraz świąteczny "Wild Christmas". W 1968 roku zarejestrowała płytę "Great Balls of Fire", która wydana została dopiero cztery lata później. Do filmu powróciła w 1970 roku, występując z Johnem Hustonem, Raquel Welch i Farrah Fawcett w obrazie "Myra Breckinridge", opartym na powieści pod tym samym tytułem autorstwa Gore Vidala. Film ten, podobnie jak książka, poruszał temat feminizmu i transseksualizmu. Przesycony treściami erotycznymi, wywołał kontrowersje. W 1976 roku, mając prawie 83 lata, West rozpoczęła przygotowania do swojego ostatniego filmu, "Sextette", opartego na sztuce, którą wcześniej sama napisała. Film, wydany na szerszą skalę dopiero w 1978 roku, nie spotkał się z sukcesem.
Aktorka zmarła w listopadzie 1980 roku, w Los Angeles, mając 87 lat. Przyczyną śmierci były komplikacje po wylewie. Została pochowana na "Cypress Hills Cemetery" w Nowym Jorku
Jej mężem w latach 1911–1943 był Frank Szatkus. Od 1954 roku do śmierci była w związku z Paulem Novakiem (1923–1999) – młodszym o 30 lat amerykańskim zapaśnikiem.

</doc>
<doc id="569302" url="https://pl.wikipedia.org/wiki?curid=569302" title="Jibum">
Jibum

Jibum (Yibbum) – w judaizmie małżeństwo lewirackie, obowiązek ożenku z bezdzietną żoną po zmarłym bracie dla podtrzymania rodu. Zgodnie z prawem religijnym pierworodny syn z tego rodzaju małżeństwa otrzymywał imię pierwszego męża, o czym mówił zapis z Księgi Powtórzonego Prawa.

</doc>
<doc id="569303" url="https://pl.wikipedia.org/wiki?curid=569303" title="Laszon ha-ra">
Laszon ha-ra

Laszon ha-ra - hebr. לשון הרע, „zły język”. Termin oznacza obmowę, plotkę (także w piśmie), jedną z micw negatywnych według klasyfikacji Majmonidesa. Religia judaistyczna przypisująca wielką moc "słowu" surowo ją potępia oraz uważa, że plotka "zabija tego, który wypowiada plotkę, tego, który jej słucha i tego, o którym się w tej plotce mówi". 
Księga Przysłów powiada:
„Życie i śmierć są w mocy języka” (18:21)
Żydowskie prawo wyróżnia trzy rodzaje obmowy:

</doc>
<doc id="569305" url="https://pl.wikipedia.org/wiki?curid=569305" title="Sztejtł">
Sztejtł



</doc>
<doc id="569306" url="https://pl.wikipedia.org/wiki?curid=569306" title="Siedem Praw Noego">
Siedem Praw Noego

Siedem Praw Noego (hebr. שבע מצוות בני נח, "Szewa micwot Bnei Noach"), Prawa Noego, Prawa Noachidów – zapis siedmiu przykazań moralnych, które – według biblii hebrajskiej, Tanachu – były dane Noemu przez Boga, jako wiążący całą ludzkość zestaw uniwersalnych praw. 
Według judaizmu każdy nie-żyd, który żyje według tych zasad i uznaje, że pochodzą one od Boga, uznany jest za "sprawiedliwego obcego" i ma udział w przyszłym świecie. Ktokolwiek żyje według tych praw, ale nie uznaje ich Boskiego pochodzenia, stosując się do nich z przyczyn intelektualnych lub etycznych nazywany jest w literaturze rabinicznej „mądrym nie-żydem”. Osoby żyjące według siedmiu praw Noego zwykły nazywać się Bnei Noach ("Dzieci Noego", "Potomkowie Noego", hebr. בני נח) lub Noachidzi.
Prawa Noego poprzedzone były sześcioma Prawami Adama (uboższymi o przykazanie zabraniające okrucieństwa wobec zwierząt), które Bóg dał Adamowi w Raju. Później, na górze Synaj, siedem Praw Noego zostało zastąpionych przez Dziesięć Przykazań i całą Torę. Wedle religii żydowskiej 613 micwot (l.poj. "micwa" – przykazanie) zawartych w Torze pisanej, wraz z komentarzami Tory ustnej, wiążą tylko wyznawców judaizmu, jako że miały zostać nałożone na potomków tych, którzy sami zgodzili się je przyjąć. Tora zabrania nie-żydom – których wciąż obowiązują Prawa Noego – stosowania się do niektórych żydowskich micwot (przykazań).
Niektóre organizacje żydowskie, jak np. Chabad, pomagają w organizacji aktywności Bnei Noach, ale sami Noachidzi rzadziej niż inne grupy religijne tworzą sformalizowane wspólnoty i dlatego ich liczba jest słabo znana. W dużej mierze Noachidzi działają w Stanach Zjednoczonych oraz krajach Ameryki Południowej i Europy.
Siedem Praw.
Siedem praw wynika ze słów Tory i komentarza Talmudu:
Kategorie Siedmiu Praw.
Prawa Noachidów składają się z siedmiu fundamentalnych przykazań, które zwykło się postrzegać jako siedem "kategorii" zawierających inne prawa szczegółowe.
Różne źródła rabiniczne mają odrębne podejście do sposobu podziału na owe kategorie. Na przykład: Majmonides zwraca uwagę na dodatkowe przykazanie zabraniające krzyżowania różnych gatunków zwierząt i drzew. Komentator jego dzieł, Radbaz, wyraził zdziwienie, że Majmonides nie wspomniał kastracji i czarnoksięstwa, które wymienia Talmud.
Rabin Gaon Saadja ben Josef dodał w X wieku nakaz zapłaty dziesięciny i przestrzegania prawa lewiratu. Wiek później Gaon Nissim stwierdził, że ludzie powinni "słuchać Głosu Boga", "poznawać Boga" i "służyć Mu" oraz że wszystkie pobożne czyny poparte ludzkim rozumem są wiążące tak dla żydów, jak i nie-żydów. W XIV wieku rabin Nissim ben Reuven z Girony dodał nakaz dobroczynności.
W XVI wieku rabin Menahem Azaria z Fano w swoim dziele "Asara Maamarot" wylicza trzydzieści przykazań, gdzie 23 jest rozwinięciem oryginalnych siedmiu. W komentarzu do dzieła sugeruje się, że dodatkowe przykazania nie są związane z Siedmioma Prawami, nie wynikają z Pisma, lecz są częścią ustnej tradycji. Liczba 30 przykazań ma wynikać ze słów talmudycznej księgi Ulla, choć wymienia się tam tylko 3 dodatkowe prawa: zakaz homoseksualizmu i kanibalizmu oraz polecenie szanowania Tory.
Wielki komentator Tory, Raszi, odnotował, że nie wie jak odnieść się do pozostałych przykazań. Jednak przyjmuje się, że liczbę trzydziestu nakazów można wynieść ze słów Ulli.
Choć w X wieku Gaon Szmuel ben Hofni z Sury przedstawił usystematyzowany spis trzydziestu Praw Noachidów wynikających z Ulli, to jego dzieło sprawia problemy. Zawarł bowiem zakazy samobójstwa i krzywoprzysięstwa oraz nakazy modlitwy, ofiary i szacunku dla rodziców.
Według Gaona Szmuela trzydzieści praw i wynikających zeń przykazań przedstawia się następująco:
Prawa Noego w świetle Halachy.
Według tradycji żydowskiej zawartej w Talmudzie, Prawa Noachidzkie dotyczą całej ludzkości przez fakt, że wszyscy ludzie są potomkami Noego – głowy jedynej rodziny ludzkiej, której dane było przeżyć potop. W judaizmie terminem Bnei Noach ("Potomkowie Noego, Dzieci Noego") określa się wszystkich ludzi.
Talmud mówi ponadto, że "sprawiedliwi ludzie wszystkich narodów będą mieć udział w przyszłym świecie". Każdy nie-żyd, który żyje według tych praw, uznany jest za "sprawiedliwego spośród obcych", "ger toszaw". Majmonides pisze, że odnosi się to do tych, którzy poznali Boga i przez oddanie Jemu, żyją w zgodzie z Prawami Noego. W swym monumentalnym dziele "Miszne Tora", Majmonides stwierdza, że nie zasługują na miano "sprawiedliwych" ludzie żyjący według praw noachidzkich tylko ze względu na ich logiczność, lecz tylko ci, którzy przestrzegają tych praw, uważając je za słowa z uświęconego źródła, Tory.
Według opowieści biblijnej, wody potopu zalały cały świat, zabijając wszystkie żywe istoty lądowe. Przeżył tylko Noe, jego rodzina i zwierzęta, które zabrał na swoją Arkę. Po potopie, Bóg zawarł z Noem przymierze napominając go słowami:
Talmud twierdzi, że zakaz jedzenia "mięsa z krwią życia" był dany Noemu, zaś pięć pozostałych przykazań otrzymali już wcześniej Adam i Ewa. Pierwszej ludzkiej parze nie dane było żywić się jakimkolwiek mięsem, nie tylko z żywych zwierząt. Pozostałe pięć zakazów żydowska tradycja wynosi z egzegezy pozornie niepotrzebnego zdania o rajskim ogrodzie z Księgi Rodzaju (zob. ).
Judaizm nie tylko nie oczekuje od nie-żydów dostosowania się nakazów Tory, ale wręcz zabrania ich wypełniania w sposób nakazany potomkom Izraela. Współcześni żydzi ortodoksyjni odwodzą od konwersji na judaizm. W ich mniemaniu to Prawa Noego są dla nie-żydów drogą bezpośredniej i pełnej relacji z Bogiem.
Judaizm rabiniczny nigdy nie rozstrzygał żadnych spraw w świetle Praw Noego, choć nigdy nie orzeczono, że Praw nie można uznać za funkcjonalną część Halachy.

</doc>
<doc id="569308" url="https://pl.wikipedia.org/wiki?curid=569308" title="Sziwa">
Sziwa

Sziwa, także "bosiny" — w judaizmie trwająca tydzień żałoba (licząc od dnia pogrzebu) po zmarłym. Jest to pierwszy okres żałoby, najbardziej restrykcyjny. Żałobnicy nie mogą się wtedy strzyc, golić, wykonywać żadnych czynności pielęgnacyjnych dla przyjemności. Nie można nosić obuwia ze skóry, wykonywać żadnej pracy, należy siedzieć na niskim stołku, zasłania się lustra. Należy się również powstrzymać od wychodzenia z domu, studiowania Tory. Zabronione są stosunki małżeńskie.
W czasie tego okresu żałobnikiem zajmują się sąsiedzi (odwiedzają go, przynoszą posiłki).

</doc>
<doc id="569309" url="https://pl.wikipedia.org/wiki?curid=569309" title="Magen Dawid">
Magen Dawid



</doc>
<doc id="569311" url="https://pl.wikipedia.org/wiki?curid=569311" title="Mincha">
Mincha

Mincha – w judaizmie codzienna modlitwa popołudniowa. Właściwy czas na minchę zaczyna się od 8 i pół godziny halachicznej od wschodu słońca i trwa aż do jego zachodu.

</doc>
<doc id="569316" url="https://pl.wikipedia.org/wiki?curid=569316" title="Statek badawczy">
Statek badawczy

Statek badawczy – jednostka pływająca, której podstawowym zadaniem jest prowadzenie badań na morzu. Badania te mogą być prowadzone na potrzeby nauki, ale także dla podmiotów komercyjnych, np. przedsiębiorstw wydobywczych czy rybackich. W międzynarodowej terminologii żeglugowej statki badawcze określa się skrótem RV, z jęz. angielskiego "research vessel".
Spotykaną praktyką jest realizowanie zadań statków badawczych przez okręty hydrograficzne.

</doc>
<doc id="569317" url="https://pl.wikipedia.org/wiki?curid=569317" title="Izkor">
Izkor

Izkor lub Jizkor (heb. „wspomnij”) – w judaizmie modlitwa odmawiana przez potomków, podczas której wspominają swych zmarłych rodziców, zwykle w synagodze, przy asyście minjanu. Izkor odmawiany jest cztery razy do roku: na Jom Kipur, ostatni dzień święta Pesach, na Szmini Aceret oraz na drugi dzień Szawuot.
Wielu ludzi myli tę modlitwę z modlitwą za zmarłych, jednak jest ona tylko wspominaniem najbliższych, którzy odeszli.

</doc>
<doc id="569318" url="https://pl.wikipedia.org/wiki?curid=569318" title="Consolidated C-87 Liberator Express">
Consolidated C-87 Liberator Express

Consolidated C-87 Liberator Express – wersja transportowa amerykańskiego bombowca Consolidated B-24 Liberator.
W pierwszej wersji zamówiony został przez RAF Ferry Command, oddział, który zajmował się przewożeniem do USA pilotów przeprowadzających następnie przez Ocean Atlantycki samoloty do Wielkiej Brytanii. W samolotach tych, niczym nieróżniących się od B-24 poza brakiem uzbrojenia i luków bombowych znajdowało się 38 siedzeń pasażerskich. W sumie zakłady lotnicze w San Diego w Kalifornii i w Fort Worth w Teksasie wyprodukowały 287 tych maszyn dla United States Army Air Forces i RAF-u z czego kilkadziesiąt przeznaczono dla przewozu osobistości. 
W tej ostatniej wersji była drewniana podłoga i tylko 12 miejsc pasażerskich (z jednym wyjątkiem – w samolocie dla ambasadora ZSRR w Londynie Iwana Majskiego było 18 siedzeń), komora bombowa była zaślepiona i stanowiła dodatkowe pomieszczenie na pocztę i inne przesyłki, ściany były wytłumione, a kabina (w niektórych maszynach) klimatyzowana. Obsługę stanowiło 4 członków załogi.
Takim samolotem posługiwali się Winston Churchill, William Averell Harriman, Charles de Gaulle i generał Władysław Sikorski, na pokładzie którego zginął 4 lipca 1943 w Gibraltarze.

</doc>
<doc id="569323" url="https://pl.wikipedia.org/wiki?curid=569323" title="Chełm (Myślenice)">
Chełm (Myślenice)

Góra Chełm, Chełm – jest dzielnicą Myślenic. Przypuszcza się, że powstała w XIII w. jako osada służebna w celu obsługi pobliskiej "curdonii brony myślenickiej", czyli jakiegoś bliżej nieokreślonego gródka-warowni. Jeszcze w 1752 roku mieszkańcy tej osady pełnili powinności "leśnych", strzegących lasu, zwanego Chełmem. Obecnie Chełm ma charakter letniskowy.
Do 1950 roku przysiółek w gminie Pcim. 1 stycznia 1951 włączony do Myślenic.

</doc>
<doc id="569328" url="https://pl.wikipedia.org/wiki?curid=569328" title="ATW">
ATW

ATW (ang. "around the world", pol., pot. "dookoła świata"), element techniki piłkarskiej, polegający na wykonaniu nogą pełnego obrotu nad piłką w trakcie żonglowania.
warianty:

</doc>
<doc id="569333" url="https://pl.wikipedia.org/wiki?curid=569333" title="Zlatý Bažant">
Zlatý Bažant

Zlatý Bažant (pol. Złoty Bażant) – marka słowackiego piwa warzonego od 1969 r. w browarze w Hurbanovie, w 1995 r. wykupiona przez koncern Heinekena. W Stanach Zjednoczonych i krajach niesłowiańskich występuje pod nazwą Golden Pheasant.
Markę Zlatý Bažant utworzono krótko po otwarciu browaru, poprzez zmianę pierwotnej nazwy Hurbanovské pivo, a jej powodem była obfitość bażantów w okolicach Hurbanova.

</doc>
<doc id="569335" url="https://pl.wikipedia.org/wiki?curid=569335" title="Karaczany">
Karaczany

Karaczany, hełmce (Blattodea, Blattoptera, Blattariae, Blattaria) – rząd owadów z przeobrażeniem niezupełnym, liczący około 4600 gatunków. Prowadzą ukryty tryb życia (kryptyczny), przeważnie nocny, są wszystkożerne.
Ciało zazwyczaj ciemno ubarwione (różne odcienie brązu i ciemnego brązu). Głowa jest prawie w całości ukryta pod tarczowatym i szerokim przedpleczem (stąd ich nazwa "hełmce"). Mają długie, wieloczłonowe i pokryte szczecinkami czułki. Przednia para skrzydeł jest silnie schitynizowana i ciemniejsza. Skrzydła z widocznym i gęstym użyłkowaniem. Tylna para skrzydeł jest zazwyczaj szeroka i błoniasta, w spoczynku ukryte pod pierwszą parą. Często spotykane są formy krótkoskrzydłe (brachypteria). Odnóża są długie i smukłe z długimi kolcami, pozwalają na szybki bieg. Odwłok jest szeroki, zakończony parą członowanych wyrostków odwłokowych (cerci). Samice czasem noszą przyczepiony do odwłoka kokon jajowy (ooteka).
Z natury wybitnie ciepłolubne, karaczany najliczniej występują w krajach tropikalnych. Wiele gatunków to gatunki synantropijne i inwazyjne.
W Polsce wykazano występowanie 16 gatunków, co stanowi ok. 0,4% wszystkich gatunków karaczanów żyjących współcześnie na Ziemi. Spośród 16 gatunków krajowych jedynie 7 występuje w środowiskach naturalnych (m.in. "Ectobius erythronotus", "Ectobius lapponicus", "Ectobius sylvestris"), pozostałe to gatunki zawleczone, najczęściej pochodzenia tropikalnego. Spośród nich "Blatta orientalis" i "Blattella germanica" są gatunkami synantropijnymi, zdolnymi do swobodnego i niekontrolowanego przez człowieka rozprzestrzeniania się. Pozostałe gatunki synantropijne zamieszkują cieplarnie (m.in. w ogrodach zoologicznych): "Panchlora exoleta", "Panchlora nivea", "Pycnoscelus surinamensis", "Periplaneta americana", "Periplaneta australasiae", "Nyctibora brunnea" i "Nyctibora sericea".
Systematyka.
Do rzędu karaczanów zaliczane są rodziny:
Wyróżniana przez niektórych autorów rodzina Ectobiidae (zadomkowate) jest w powyższym ujęciu klasyfikowana w randze podrodziny (Ectobiinae) w rodzinie Blattellidae.
Etymologia nazwy.
Nazwa "karaczan" pochodzi prawdopodobnie od hiszpańskiego słowa "cucaracha" [].

</doc>
<doc id="569336" url="https://pl.wikipedia.org/wiki?curid=569336" title="Karaczany Polski">
Karaczany Polski

W Polsce stwierdzono 16 gatunków karaczanów, w tym 7 na stanowiskach naturalnych, dwa są synantropami, ale zdolnymi do niekontrolowanego rozprzestrzeniania się, pozostałe to synantropy żyjące w cieplarniach.

</doc>
<doc id="569339" url="https://pl.wikipedia.org/wiki?curid=569339" title="Autostrada Sudecka">
Autostrada Sudecka



</doc>
<doc id="569340" url="https://pl.wikipedia.org/wiki?curid=569340" title="Ectobius lapponicus">
Ectobius lapponicus



</doc>
<doc id="569341" url="https://pl.wikipedia.org/wiki?curid=569341" title="Pali (Radżastan)">
Pali (Radżastan)

 
Pali – miasto w północno-zachodnich Indiach, w środkowej części stanu Radżastan, na południowy wschód od miasta Dżodhpur. Około 194 tys. mieszkańców.

</doc>
<doc id="569342" url="https://pl.wikipedia.org/wiki?curid=569342" title="Zadomka polna">
Zadomka polna

Zadomka polna ("Ectobius lapponicus") – owad z rzędu karaczanów, z rodziny Ectobiidae (zadomkowate), jeden z nielicznych krajowych karaczanów żyjących w środowisku naturalnym. 

</doc>
<doc id="569343" url="https://pl.wikipedia.org/wiki?curid=569343" title="Hubballi-Dharwad">
Hubballi-Dharwad

Hubballi-Dharwad (hindi हुबली-धारवाड़) – miasto w południowych Indiach, w stanie Karnataka, u podnóża Ghatów Zachodnich. Około 648 tys. mieszkańców.

</doc>
<doc id="569344" url="https://pl.wikipedia.org/wiki?curid=569344" title="Cezary Nowodworski">
Cezary Nowodworski

Cezary Nowodworski ps. "Głóg" (ur. w Tomsku, zm. prawdopodobnie 22 września 1944 w Warszawie) – kapitan, skoczek cichociemny, dowódca kompanii w batalionie „Czata 49" Armii Krajowej.
Był synem zesłańca syberyjskiego. Walczył w kampanii wrześniowej, po niej dostał się do niewoli. Zbiegł, przedostając się do Francji, następnie do Wielkiej Brytanii. Tam walczył w brygadzie artyleryjskiej. Poprzez operację lotniczą zrzutu cichociemnych dostał się do Polski.
Walczył w powstaniu warszawskim. Początkowo, w sierpniu, w rejonie Woli, następnie Stawek i ogólnie Muranowa. Najpierw był dowódcą jednego z plutonów, następnie dowodził kompanią batalionu „Czata 49". Został dwukrotnie ranny podczas walk. Odznaczono go Krzyżem Walecznych i Orderem Virtuti Militari V klasy. Od 9 września – kapitan.
Zginął najprawdopodobniej na Czerniakowie w trakcie ewakuacji na prawy brzeg Wisły. Inna wersja podaje, iż został aresztowany przez NKWD, po czym zaginął.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Cezary Nowodworski.

</doc>
<doc id="569346" url="https://pl.wikipedia.org/wiki?curid=569346" title="Tirunelweli">
Tirunelweli

Tirunelweli – miasto w południowych Indiach, w południowej części stanu Tamilnadu, nad rzeką Tambarabarani (uchodzi do zatoki Mannar). Stolica dystryktu Tirunelveli. Około 514 tys. mieszkańców.

</doc>
<doc id="569348" url="https://pl.wikipedia.org/wiki?curid=569348" title="Ectobius pallidus">
Ectobius pallidus

Ectobius (Ectobius) pallidus – gatunek karaczana z rodziny zadomkowatych i podrodziny Ectobiinae.
Taksonomia.
Gatunek opisany został w 1789 roku przez Guillaume-Antoine'a Oliviera jako "Blatta pallida".
Rozprzestrzenienie.
Gatunek ten wykazany został z Andory, Belgii, Chorwacji, Francji, Hiszpanii, Holandii, terenu byłej Jugosławii, Niemiec, Portugalii, Słowenii, Sycylii, Szwajcarii, Wielkiej Brytanii, Włoch i Wysp Normandzkich. W Polsce jego występowanie jest wątpliwe
Systematyka.
Wyróżnia się 4 podgatunki tego karaczana:

</doc>
<doc id="569349" url="https://pl.wikipedia.org/wiki?curid=569349" title="Nellur">
Nellur

Nellur, "także" Nellore, Nelluru – miasto w południowych Indiach, w stanie Andhra Pradesh, na Wybrzeżu Koromandelskim, nad rzeką Pennar, w pobliżu jej ujścia do Zatoki Bengalskiej. Około 440 tys. mieszkańców.

</doc>
<doc id="569350" url="https://pl.wikipedia.org/wiki?curid=569350" title="Ectobius sylvestris">
Ectobius sylvestris



</doc>
<doc id="569351" url="https://pl.wikipedia.org/wiki?curid=569351" title="Zadomka leśna">
Zadomka leśna

Zadomka leśna ("Ectobius (Ectobius) sylvestris") – gatunek karaczana z rodziny zadomkowatych i podrodziny Ectobiinae.
Taksonomia.
Gatunek opisany został w 1761 roku przez Nikolausa Podę von Neuhausa jako "Blatta sylvestris".
Opis.
Ciało długości od 9 do 11 mm. Pokrywy lancetowate, brunatnożółte, od 9,8 do 11,3 mm długie. Przedplecze o środku czarnym, ostro obramowanym obrzeżeniem barwy kości słoniowej. U podgatunku "E. s. discrepans" przedplecze pośrodku rozjaśnione żółtoczerwonawą podłużną linią lub plamą. Dołek gruczołowy bardzo duży, okrągławy, często o dnie pokrytym zlepionymi włoskami.
Rozprzestrzenienie.
W Europie wykazany został z Austrii, Białorusi, Belgii, Bośni i Hercegowiny, Chorwacji, Czech, Danii, Estonii, Finlandii, Francji, Holandii, byłej Jugosławii, Litwy, Luksemburgu, Łotwy, Niemiec, Polski, Rumunii, Rosji, w tym obwodu kaliningradzkiego, Słowacji, Słowenii, Szwecji, Szwajcarii, Węgier, Wielkiej Brytanii i Włoch. W Bułgarii i Norwegii jego występowanie jest wątpliwe. Poza Europą znany z krajów kaukaskich, Turkmenistanu i Kirgistanu. Nowe doniesienia pochodzą też ze Stanów Zjednoczonych.
W Polsce pospolity na terenie całego kraju.
Systematyka.
Wyróżnia się 2 podgatunki tego karaczana:

</doc>
<doc id="569352" url="https://pl.wikipedia.org/wiki?curid=569352" title="Kollam">
Kollam

Kollam (ml. കൊല്ലം, pt. Quilon) – miasto i dystrykt w południowych Indiach, w stanie Kerala, nad Morzem Arabskim, na Wybrzeżu Malabarskim. Dystrykt zamieszkuje około 2,6 mln mieszkańców z czego około 360 tysięcy w jego stolicy.
Historia.
Kollam, dawniej Desinganadu, już w starożytności było znanym punktem handlowym. Muhammad Ibn Battuta wspomina o nim jako o jednym z ważniejszych portów odwiedzonych przez niego. Kollam prowadziło ożywioną wymianę handlową z Chinami jak również było głównym miejscem chińskiego osadnictwa w Indiach.
W 1502 Portugalczycy, jako pierwsi europejczycy, założyli w Kollam faktorię. W ich ślady poszli Holendrzy i w 1795 Brytyjczycy.
Demografia.
Według spisu ludności z 2001, w mieście Kollam mieszka 361 441 osób, z czego 177 586 to mężczyźni a 183,855 — kobiety. Współczynnik feminizacji jest równy 103,5. Dzieci poniżej szóstego roku życia to 11% (39 427) populacji przy współczynniki feminizacji dla tej grupy wiekowej równym 94,8. Analfabetyzm wśród mieszkańców Kollam wynosi 18% podczas gdy w całych Indiach jest on równy 35%. Wśród mężczyzn analfabetów jest 16%, natomiast wśród kobiet 20%.
Dystrykt Kollam zamieszkuje 2 585 208 osób, z czego na 100 mężczyzn przypada 101,2 kobiet. Analfabetyzm w całym dystrykcie jest niższy niż w jego stolicy i wynosi 9%. 65% mieszkańców dystryktu wyznaje hinduizm, 18% islam a 16% chrześcijaństwo.

</doc>
<doc id="569354" url="https://pl.wikipedia.org/wiki?curid=569354" title="Jadzia Dax">
Jadzia Dax

Komandor podporucznik Jadzia Dax (wymowa: ) – postać fikcyjna, bohaterka serialu .
Jadzia jest przedstawicielem humanoidalnej rasy Trillów, posiadających zdolność życia w symbiozie z przypominającymi larwę symbiontami, żyjącymi około 500 lat i przechowującymi wspomnienia i doświadczenia wszystkich poprzednich gospodarzy. Jadzia Dax jest głównym oficerem naukowym stacji Deep Space Nine. W jej rolę wciela się Terry Farrell.

</doc>
<doc id="569356" url="https://pl.wikipedia.org/wiki?curid=569356" title="Blatta orientalis">
Blatta orientalis



</doc>
<doc id="569357" url="https://pl.wikipedia.org/wiki?curid=569357" title="Powój hawajski">
Powój hawajski



</doc>
<doc id="569359" url="https://pl.wikipedia.org/wiki?curid=569359" title="Cmentarz żydowski w Tarnowie">
Cmentarz żydowski w Tarnowie

Cmentarz żydowski w Tarnowie – kirkut znajdujący się w przy ul. Szpitalnej, w Tarnowie, będący jednym z najstarszych cmentarzy żydowskich w Polsce.
Historia.
Data założenia nekropolii nie jest znana, na podstawie zachowanych dokumentów zakłada się, że cmentarz istniał w już w 1581 roku. Jeden z najstarszych zachowanych cmentarzy w południowej Polsce. Na powierzchni 3,2 ha znajduje się około trzech tysięcy zachowanych nagrobków, z których najstarszy pochodzi z 1667 roku.
Oryginalna stara brama wejściowa na cmentarz, przez którą przeszły tysiące Żydów, idąc na śmierć podczas Zagłady, znajduje się w Muzeum Holokaustu (od 1991) w Stanach Zjednoczonych. Oryginalną bramę zastąpiono kopią. Za bramą, po prawej stronie, znajduje się masowa mogiła około 25 tysięcy zamordowanych Żydów z tarnowskiego getta. W 1946 roku Dawid Beckert ustawił w tym miejscu pomnik w kształcie złamanej kolumny, pochodzącej z ruin Nowej Synagogi.
W lutym 1988 roku powstał w Tarnowie Komitet Opieki nad Zabytkami Kultury Żydowskiej w Polsce, z którego inicjatywy podjęto prace porządkowe i renowacyjne na cmentarzu. Odnowiono ogrodzenie, a od 2000 roku prowadzi się prace przy oczyszczaniu cmentarza.
W 2018 roku, na kwaterze wojskowej, odnowiono 27 nagrobków należących do żołnierzy zmarłych podczas I wojny światowej.
Z przeprowadzonych podczas remontu cmentarza w latach 2018–2019 badań geologicznych wynika, że na terenie nekropolii spoczywa ponad 11 tysięcy osób.
W czerwcu 2020 roku na murze kirkutu nieznani sprawcy umieścili obraźliwe dla Żydów hasła, podobnie jak kilkanaście miesięcy wcześniej. Wandale uszkodzili fragment muru u zbiegu ruchliwych ulic Słonecznej i Starodąbrowskiej, który zlokalizowany jest poza zasięgiem, zainstalowanych przy wejściu do nekropolii, kamer monitoringu. Według Adama Bartosza, z tarnowskiego Komitetu Opieki na Zabytkami Kultury Żydowskiej, wyczyszczenie lub zamalowanie napisów graffiti, którymi pokryto wykonany z cegieł fragment muru, będzie utrudnione.

</doc>
<doc id="569360" url="https://pl.wikipedia.org/wiki?curid=569360" title="Blattella germanica">
Blattella germanica



</doc>
<doc id="569361" url="https://pl.wikipedia.org/wiki?curid=569361" title="Starożytny i Mistyczny Zakon Różo-Krzyża">
Starożytny i Mistyczny Zakon Różo-Krzyża

Starożytny i Mistyczny Zakon Różo-Krzyża, łac. "Antiquus Mysticusque Ordo Rosae Crucis", ang. "The Ancient Mystical Order Rosae Crucis", w skrócie AMORC – odłam różokrzyżowców, największa obecnie światowa organizacja odwołująca się do tradycji tego ruchu. Założony w 1915 roku w Nowym Jorku przez H. Spencera Lewisa, w wyniku rozłamu w Memphis-Misraim.
Organizacja posiada szereg lokalnych oddziałów w ponad 85 krajach, podlegających Wielkiej Loży na czele z Wielkim Imperatorem. Pod koniec lat 90. XX wieku liczyła około 200 tysięcy członków. Jej siedziba znajduje się w San Jose, gdzie od 1927 roku posiada kompleks z własną uczelnią, biblioteką, muzeum, archiwum i planetarium. Budynki architektonicznie nawiązują do świątyni starożytnego Egiptu. Centrala europejska mieściła się w Brukseli. AMORC wydaje szereg publikacji, z których głównym periodykiem jest "Rosicrucian Digest". Utrzymuje się głównie ze sprzedaży książek oraz datków od członków i sympatyków.
Organizacja przypisuje sobie starożytne pochodzenie od Echnatona i Mojżesza. Ma wywodzić się bezpośrednio z sięgającej XV wieku p.n.e. nieprzerwanej linii nauczycieli duchowych różokrzyża, do której należeć mieli m.in. Salomon, Jezus, esseńczycy, Francis Bacon, Kartezjusz, Isaac Newton i Benjamin Franklin. Jej nauczanie przedstawiane jest jako niereligijne i ponadwyznaniowe poszukiwanie i doskonalenie ukrytych pierwiastków duchowych w człowieku, mających doprowadzić do maksymalnego wykorzystania wewnętrznego potencjału oraz życia zgodnie z prawami natury. W tym celu wykorzystywane są rozmaite praktyki medytacyjne, polegające na wizualizacji szczęścia, bogactwa, zdrowia etc. Wierzą w Boga jako Wielkiego Architekta, który stworzył świat i ustalił rządzące nim niezmienne prawa. Uznają także reinkarnację, twierdząc że człowiek odradza się co 144 lata.
W Polsce reprezentowane było przez dwa nurty – Towarzystwo dla Badania Chrześcijaństwa Różokrzyżowego (gł. bracia Chobotowie) i Towarzystwo Miłośników Wiedzy i Przyrody.

</doc>
<doc id="569362" url="https://pl.wikipedia.org/wiki?curid=569362" title="Lectorium Rosicrucianum">
Lectorium Rosicrucianum

Lectorium Rosicrucianum ("Międzynarodowa Szkoła Złotego Różokrzyża") – nowy ruch religijny działający w Europie i Ameryce Północnej, odwołujący się do tradycji różokrzyża. Liczy około 15 tysięcy członków.
Historia.
Początki organizacji sięgają 1924 roku, kiedy to bracia Jan (1896–1968) i Zwier (1892–1936) Leene zostali członkami holenderskiego oddziału Towarzystwa Różokrzyża założonego w Stanach Zjednoczonych w 1909 roku przez Maxa Heindla. W 1930 roku dołączyła do nich Henny Stok-Huyser (1902–1990), wraz z którą w 1935 roku założyli własną, niezależną wspólnotę różokrzyżową. Jan Leene i Henny Stok-Huyser opublikowali pod pseudonimami Jan van Rijckenborgh i Catharose de Petri szereg książek. W czasie II wojny światowej ruch ten był prześladowany przez nazistów, a wielu jego członków zesłano do obozów koncentracyjnych. Organizacja odrodziła się po 1945 roku, przyjmując obecną nazwę i rozszerzając swoją działalność poza Holandię. 
Wierzenia.
Nauczanie Lectorium Rosicrucianum odwołuje się do tradycji kataryzmu, głosząc dualistyczną wizję świata, w którym zachodzi konflikt między statycznym ładem boskim a dynamicznym ładem naturalnym. Wyznawcy dążą do osiągnięcia gnozy, jednoznacznej z ewangelicznym „odrodzeniem z wody i z Ducha” (J 3,5). Służy temu duchowe oczyszczenie, rozumiane jako praktykowanie wegetarianizmu, abstynencja od alkoholu, tytoniu i narkotyków oraz unikanie różnych „zanieczyszczeń” w postaci np. mass mediów i okultyzmu. Ostatecznym celem gnozy ma być wewnętrzne oświecenie i zjednoczenie z Chrystusem, będące uświadomieniem sobie przez człowieka swojego boskiego pochodzenia.
W Polsce.
W Polsce od 1986 roku "Międzynarodowa Szkoła Złotego Różokrzyża" działa oficjalnie jako zarejestrowany związek wyznaniowy. W Polsce w 2016 roku liczył 404 członków, w 2020 liczył 395 członków.

</doc>
<doc id="569363" url="https://pl.wikipedia.org/wiki?curid=569363" title="Karaczan prusak">
Karaczan prusak

Karaczan prusak ("Blattella germanica") – gatunek karaczana z rodziny zadomkowatych i podrodziny Blattellinae.
Taksonomia.
Gatunek opisany został w 1767 roku przez Karola Linneusza jako "Blatta germanica". Dawniej umieszczany w rodzinie Blattidae i podrodzinie Pseudomopinae.
Opis.
Ciało długości od 10 do 13,3 mm. Ubarwienie ciała i odnóży brudnożółte z czerwonawym odcieniem. Przedplecze długości od 2,4 do 3,3 mm, opatrzone dwoma podłużnymi, brunatnymi pasami. Pokrywy 9,7 do 12 mm długie, dłuższe niż odwłok, brudnożółte, o żyłkach poprzecznych nieprzyciemnionych. Tylne skrzydła dobrze rozwinięte. Płytka nadodbytowa wydłużona. Ooteka podłużna.
Biologia.
Karaczan prusak wydziela w swoich odchodach 1-dimetyloamino-2-metylo-2-propanol, który jest kontaktowym, markującym terytorium feromonem.
Rozprzestrzenienie.
Gatunek kosmopolityczny, wywodzący się z Azji. W Polsce synantropijny, zasiedlający mieszkania i piekarnie.

</doc>
<doc id="569364" url="https://pl.wikipedia.org/wiki?curid=569364" title="Port lotniczy Rotterdam">
Port lotniczy Rotterdam

Port lotniczy Rotterdam/Haga ("Rotterdam The Hague Airport") – port lotniczy położony 6 km od centrum Rotterdamu oraz 18 km od centrum Hagi w Holandii. W 2005 obsłużył około 1 mln pasażerów.
Linie lotnicze i połączenia.
Czartery

</doc>
<doc id="569365" url="https://pl.wikipedia.org/wiki?curid=569365" title="Cmentarz żydowski w Nowym Sączu">
Cmentarz żydowski w Nowym Sączu

Cmentarz żydowski w Nowym Sączu – kirkut położony przy ul. Rybackiej w Nowym Sączu w pobliżu miejsca, gdzie Kamienica Nawojowska uchodzi do Dunajca. W niewielkiej odległości znajduje się Synagoga Grodzka.
Macewy (nagrobki) ustawione są pionowo i skierowane w stronę południowo-wschodnią w kierunku Jerozolimy. Na powierzchni 3,2 ha zachowało się ich około 200, w tym wiele o wartości zabytkowej. Starym grobowcem jest m.in. ohel zmarłego w 1875 roku cadyka Chaima Halberstama, odwiedzany do dziś przez chasydów z całego świata.
Historia.
Cmentarz został założony pod koniec XIX wieku i poszerzony w 1926 roku. Jego powstanie ma zapewne związek z wyczerpaniem miejsca na starym kirkucie. Podczas II wojny światowej został zdewastowany przez Niemców, przeważająca część macew została usunięta. Według relacji opiekuna cmentarza, wiele macew było profanowanych poprzez wykorzystanie ich jako tani materiał do budowy chodników lub w budynkach gospodarczych.
Podczas okupacji był miejscem masowych egzekucji, zamordowanych chowano w zbiorowych mogiłach. Podczas tzw. „Akcji Majowej” w 1942 roku, Obersturmführer Heinrich Hamann (szef sądeckiej placówki Gestapo) rozkazał rozstrzelanie na cmentarzu około 400 Żydów pochodzących z sądeckiego getta i pochowanie ich w zbiorowej mogile. Wydarzenia te upamiętnia pomnik odsłonięty 18 czerwca 1959 roku. Lista ludzi przeznaczonych do rozstrzelania została złożona przez Hamanna na podstawie odkrytej w archiwum sądowym listy członków lokalnej Biblioteki Maksa Rosenfelda.
Ostatnie pochówki odbyły się w latach 90. XX wieku, łącznie odbyło się tu około 25 tysięcy pogrzebów.
Opiekunem cmentarza jest Jakub Miller, sądecki Żyd, który przeżył okupację. Rozpoczął on po wojnie długotrwałą restaurację miejsca pochówku. Przetransportowane na cmentarz, odkryte lub dostarczone tu macewy zostały ustawione na całej przestrzeni cmentarza, jedynie kilka stoi na oryginalnym miejscu pochówku. Duża ilość macew została użyta do budowy muru okalającego cmentarz od strony południowej i zachodniej. Wiele napisów na nagrobkach jest w stanie zaawansowanej erozji.
Zachowana ilustracja oryginalnego wyglądu cmentarza (gęsty układ nagrobków) wraz z ohelem Chaima Halberstamma znajduje się w synagodze w Nowym Sączu.

</doc>
<doc id="569367" url="https://pl.wikipedia.org/wiki?curid=569367" title="Jean 'Paulista' Rodrigues">
Jean 'Paulista' Rodrigues



</doc>
<doc id="569369" url="https://pl.wikipedia.org/wiki?curid=569369" title="Kolebka (pojazd)">
Kolebka (pojazd)

Kolebka – pojazd konny rozpowszechniony wśród warstw wyższych zwłaszcza w XVI wieku. Jego podstawowym elementem było zawieszone na rzemiennych pasach pudło, w którym zasiadali podróżni. Pudła kolebek często ozdabiano np. zasłonami z drogich tkanin lub kobiercami. Zwyczaj ten znany był m.in. Mikołajowi Rejowi, który opisał „owe rozliczne, a dziwnie przyprawne kolebki z wywieszonymi kobiercy, z altembasowymi wezgłowiami, ze szkarłatnymi poponami, z pozłocistymi lewki”.
Od XVII wieku wśród magnaterii kolebki zaczęto zastępować karetami i karocami.

</doc>
<doc id="569370" url="https://pl.wikipedia.org/wiki?curid=569370" title="Batalion Czata 49">
Batalion Czata 49

Batalion "Czata 49", "Czata" – batalion Armii Krajowej, należący do Zgrupowania "Radosław". 
W 1942 r. powstała Centrala Zaopatrzenia Terenu (CZT), z kryptonimem liczbowym KG AK: "49". Miała ona na celu zaopatrywanie Kedywów Okręgów AK, m.in. na Kresach. Pierwszym dowódcą CZT był mjr/ppłk cc. Henryk Krajewski „Trzaska”, a od maja 1944 - mjr cc. Tadeusz Runge ps. Witold. Zastępcą dowódcy tego batalionu był Zygmunt Milewicz.
Batalion Czata 49 utworzono z personelu CZT, IV Oddziału KG AK, żołnierzy 27. Wołyńskiej DP AK, oraz Cichociemnych oczekujących w stolicy na przydziały. 
Powstanie warszawskie.
W powstaniu warszawskim w 1944 roku batalion przeprowadził koncentrację swoich sił w rejonie ulicy Mareckiego, przedwojennego boiska Skry i na terenie Cmentarza ewangelickiego. 
Wola i Muranów.
Batalion 5 sierpnia przeprowadził nieudany atak w rejonie ulicy Płockiej. Następnie walczył w rejonie Karolkowej i Żytniej. 11 sierpnia przeszedł w rejon ruin Muranowa. 
Stare Miasto.
W dniu 17 sierpnia batalion wycofał się na Stare Miasto w rejon ulicy Franciszkańskiej i Mławskiej. Następnie walczył w obronie szpitala św. Jana Bożego, w nieudanym ataku na Dworzec Gdański i w obronie PWPW. W celu umożliwienia przebicia się do Śródmieścia innym oddziałom pod dowództwem Zbigniewa Ścibora-Rylskiego ps. „Motyl” 120 żołnierzy batalionu przeszło kanałami z Placu Krasińskich i wzięło udział w nieudanym ataku na plac Bankowy, spod którego następnie powstańcy przeszli do Śródmieścia. 
Solec (Powiśle).
Batalion następnie walczył na Solcu (tzw. Powiślu czerniakowskim) broniąc ulicy Rozbrat i Górnośląskiej, a od 13 września linii obronnej wzdłuż ulicy Zagórnej i Czerniakowskiej. Z Solca resztki batalionu ewakuowały się kanałami na Mokotów. 
Mokotów.
Potem część batalionu po przejściu kanałami krótko walczyła na Mokotowie w rejonie Królikarni, skąd 26 września przeszła kanałami do Śródmieścia. 
W czasie powstania warszawskiego przez szeregi batalionu przeszło około 400 osób, z których zginęło 179 powstańców w tym 20 oficerów. W jego składzie znajdowali się żołnierze 27. Wołyńskiej Dywizji Piechoty i Cichociemni. W batalionie Czata 49 walczyli między innymi: Jan Bienias, Cezary Nowodworski i Romuald Śreniawa Szypiowski. 

</doc>
<doc id="569371" url="https://pl.wikipedia.org/wiki?curid=569371" title="Batalion Czata">
Batalion Czata



</doc>
<doc id="569372" url="https://pl.wikipedia.org/wiki?curid=569372" title="Złoty Bażant">
Złoty Bażant



</doc>
<doc id="569373" url="https://pl.wikipedia.org/wiki?curid=569373" title="Kneph">
Kneph

Kneph - masoński emblemat przedstawiający uskrzydlone jajko otaczające symbole masońskie. Całość otoczona jest przez węża. "Kneph" oznacza Wielkiego Architekta Wszechświata i duchowość w człowieku.

</doc>
<doc id="569376" url="https://pl.wikipedia.org/wiki?curid=569376" title="Kareta (pojazd)">
Kareta (pojazd)

Kareta – bogato zdobiony czterokołowy pojazd zaprzęgowy w kształcie prostopadłościanu, żartobliwie zwany „arką”. Rozpowszechnił się wśród polskich wyższych warstw społecznych w XVII wieku. Początkowo pudło zawieszane było na rzemiennych pasach, podobnie jak w kolebkach. W XVIII wieku do użytku weszły resory. Duże karety nazywano landarami od niemieckiego miasta Landau in der Pfalz słynącego z wyrobu pojazdów konnych.

</doc>
<doc id="569377" url="https://pl.wikipedia.org/wiki?curid=569377" title="Stary cmentarz żydowski w Łomży">
Stary cmentarz żydowski w Łomży

Stary cmentarz żydowski w Łomży – cmentarz znajdujący się w Łomży przy ul. Rybaki.
Został założony w roku 1830. W 1892 roku władze cywilne zabroniły grzebać zmarłych na cmentarzu, który był już przepełniony. Ostatni znany pochówek odbył się w 1942 roku. Na powierzchni 1,5 ha zachowało się około 150 nagrobków. Po zamknięciu tego cmentarza zmarli byli chowani na nowym cmentarzu.
Na którymś z łomżyńskich kirkutów, lecz nie wiadomo na którym, został pochowany Abraham Izaak Kamiński, aktor żydowski.

</doc>
<doc id="569379" url="https://pl.wikipedia.org/wiki?curid=569379" title="Cmentarz żydowski w Suwałkach">
Cmentarz żydowski w Suwałkach

Cmentarz żydowski w Suwałkach – kirkut, który został założony w 1825 roku. Ostatni znany pochówek odbył się w 2010 roku. Podczas II wojny światowej Niemcy zdewastowali cmentarz. Na powierzchni 3,8 ha zachowało się około 20 nagrobków, z których najstarszy pochodzi z 1856 roku.

</doc>
<doc id="569383" url="https://pl.wikipedia.org/wiki?curid=569383" title="Obserwatorium Astronomiczne w Olsztynie">
Obserwatorium Astronomiczne w Olsztynie

Obserwatorium Astronomiczne w Olsztynie znajduje się w zaadaptowanej wieży ciśnień, zbudowanej w 1897 na wzgórzu Świętego Andrzeja, najwyższym (143 m n.p.m.) wzniesieniu dawnego Olsztyna. Obserwatorium Astronomiczne otwarto 13 października 1979. Przy bezchmurnym niebie w Obserwatorium Astronomicznym prowadzone są pokazy nieba. Ponadto z tarasu można obejrzeć panoramę Olsztyna.
Pracownie w obserwatorium.
Taras.
W Obserwatorium znajdują się teleskopy Zeissa:
2 reflektory 150/2250, 2 refraktory 63/840 oraz refraktory 100/1000 i 80/1200.
Do wykonywania zdjęć ciał niebieskich używane są astrokamery 60/270 i 56/250
Pracownia służby czasu.
W pracowni jest zegar radiowy odbierający sygnały czasu słonecznego. Czas gwiazdowy wskazuje zegar wahadłowy Shortta (najdokładniejszy zegar wahadłowy, zbudowany ręką człowieka). Są tu również chronometry morskie oraz chronograf.
Pracownia promieniowania kosmicznego.
W pracowni są liczniki Geigera-Müllera oraz detektor Conversiego służący do rejestracji cząstek promieniowania o energii około 1 GeV.
Pracownia analizy widmowej.
Zobacz: Analiza widmowa

</doc>
<doc id="569384" url="https://pl.wikipedia.org/wiki?curid=569384" title="Beats and Styles">
Beats and Styles

Beats and Styles – fiński zespół muzyczny złożony z dwóch DJ-ów : DJ-a Alimo (wokal) i DJ-a Control (gitara, wokal). Ich prawdziwe imiona i nazwiska to Asmo Soivio i Jaakko Manninen.
 Nazwa zespołu odzwierciedla ich muzykę, która łączy w sobie elementy rocka, electro i house'u. Śpiewają jedynie w języku angielskim. Na swoim koncie mają już wspólne utwory z m.in. Papa Dee oraz raperem Elastinenem z fińskiego zespołu hip-hopowego Fintelligens.
Wcześniej DJ Alimo koncertował razem z Controlem. Teraz jednak, zajął się głównie stroną muzyczną i nie uczestniczy w tournee'ach. Raymond Ebanks znany z Bomfunk MC's też występował w tym zespole. Rapował m.in. w utworze "Dynamite".

</doc>
<doc id="569385" url="https://pl.wikipedia.org/wiki?curid=569385" title="Kościół Spirytualistyczny">
Kościół Spirytualistyczny

Kościół Spirytualistyczny (ang.: "Spiritualist Church") to założony w 1853 związek wyznaniowy oparty na doktrynie spirytualizmu religijnego. Kościół obecny jest głównie w krajach anglojęzycznych (w Polsce nie istnieje). Jego doktryna oparta jest głównie na protestantyzmie (milleryzm) i w mniejszym stopniu na hinduizmie, buddyzmie, szamanizmie oraz mistycyzmie islamskim i żydowskim.
Historia.
Działalność sióstr Fox, które rzekomo nawiązały bezpośredni kontakt z duchem zamordowanego domokrążcy, przyczyniła się do gwałtownego rozwoju praktyki i doktryny spirytualizmu. Nawet późniejsze przyznanie się sióstr Fox do oszustwa nie zahamowało rozwoju nowego ruchu, który w latach 1860. był już obecny w większości krajów świata. Stworzenie przez Allana Kardeca w 1857 spirytyzmu spowodowało wyparcie spirytualizmu z krajów romańskich.
W Wielkiej Brytanii w 1853 David Richmond w Keighley (Yorkshire) założył pierwszy Kościół Spirytualistyczny, a w 1855 powstała pierwsza gazeta tego ruchu: "The Yorkshire Spiritual Telegraph"; w latach 1870. kościoły tego wyznania powstały we wszystkich większych miastach Wielkiej Brytanii i jej kolonii oraz w USA. Na przełomie XIX i XX wieku spirytualiści zaliczali się do najbardziej radykalnych reformatorów społecznych: głosili równouprawnienie płci, prawo głosu dla kobiet i abolicję.
Praktyki spirytualizmu religijnego (np. seanse kontaktów z duchami) stały się w epoce wiktoriańskiej popularne we wszystkich warstwach społecznych, przypuszczalnie nawet w angielskiej rodzinie królewskiej.
W 1924 istniało 309 lokalnych Kościołów Spirytualistycznych oraz wiele innych podobnych doktrynalnie. W okresie międzywojennym zaczął działać (istniejący do dziś) College of Psychic Studies w Stansted (rodzaj wyższej uczelni spirytualizmu). 
W 1957 brytyjski Kościół podzielił się na 2 odłamy: Spiritualist's National Union, utworzony pod wpływem Arthura Finlaya, który podkreślał odrębność spirytualizmu oraz tzw. "Spirytualizm Chrześcijański", który uznawał się za wyznanie chrześcijańskie.
Obecnie Kościoły Spirytualistyczne obu odłamów istnieją głównie w USA, Wielkiej Brytanii, Australii, Nowej Zelandii, Kanadzie i RPA. Większe grupy wyznawców istnieją w takich krajach jak Japonia, Korea Południowa, Niemcy, Włochy, Węgry, Hiszpania i Belgia.
Formy kultu.
Nabożeństwa prowadzone są z reguły przez medium. Zaczynają się modlitwą, hymnami i kazaniem, a kończą seansem kontaktu z duchami zmarłych. Duchy identyfikowane są za pomocą szczegółowych informacji z ich "ziemskiego życia". W spirytualizmie słowo "duch" oznacza nie jednego, ale wszystkie istniejące byty duchowe. Częstą praktyką są seanse uzdrawiania wiernych przez medium za pomocą "duchowej energii" a także medytacje. Wierni mogą być jednocześnie wyznawcami innych religii i modlić się do swoich bogów, Boga lub świętych; mogą być również agnostykami a nawet ateistami.

</doc>
<doc id="569387" url="https://pl.wikipedia.org/wiki?curid=569387" title="David Gemmell">
David Gemmell

David Andrew Gemmell (ur. 1 sierpnia 1948 w Londynie, zm. 28 lipca 2006 w Hastings) – angielski autor fantasy i powieści historycznych połączonych z fantasy.
Urodził się w zachodniej części Londynu latem 1948. W wieku szesnastu lat został wyrzucony ze szkoły za zorganizowanie klubu hazardowego. Od tamtej pory pracował. W nocy dorabiał jako ochroniarz w klubie nocnym w Soho. Pisał też artykuły do "Daily Mail", "Daily Mirror" i "Daily Express".
W 1984 roku opublikował swoją pierwszą powieść, "Legendę". W 1986 zaczął utrzymywać się z pisarstwa. Jego ostatnią opublikowaną książką była powieść "Troy: The Lord of the Silver Bow", wydana w 2005, której kontynuacja, "Troy: Shield of Thunder" miała ukazać się we wrześniu 2006. Rozpoczętą przez niego książkę "Troy: Fall of Kings" dokończyła jego żona Stella i wydano ją w 2007 roku. Zmarł w piątek, 28 lipca 2006, dwa tygodnie po operacji pomostowania tętnic wieńcowych .
Aby uczcić jego pamięć w 2009 została utworzona nagroda David Gemmell Awards for Fantasy.
Bibliografia.
Gemmel opublikował 28 książek pod własnym nazwiskiem, z których wszystkie były wznawiane i jedną pod nazwiskiem Ross Harding, która nie była. Wydawane były też w formie edycji kolekcjonerskich i adaptowane jako komiksy.
Saga Drenajów.
Według kolejności wydawania:
Według chronologii wewnętrznej cyklu:

</doc>
<doc id="569389" url="https://pl.wikipedia.org/wiki?curid=569389" title="Czerno More Warna">
Czerno More Warna

Czerno More Warna – bułgarski klub piłkarski z siedzibą w Warnie założony 3 marca 1913 roku.
Historia.
Chronologia nazw:
Klub został założony 3 marca 1913 roku przez uczniów warneńskiego Gimnazjum Męskiego. Wtedy to Stowarzyszenie Turystyczne Galata oficjalnie zarejestrowało się w sądzie pod nazwą UTD Reka Ticza. W następnym roku (24 maja 1914) zespół połączył się z "Sportist Warna" w UTSD Reka Ticza. 21 stycznia 1919 klub został przemianowany na SK Ticza. Jesienią do klubu dołączył Napred Warna, który 26 listopada 1919 roku został oficjalnie zarejestrowany jako "SK Ticza - oddział SK Granit". 
Na dorocznym zebraniu sprawozdawczym klubu SK Ticza w kwietniu 1921 roku powstał spór o podział finansów. W rezultacie nastąpił podział klubu. Część członków odeszła od klubu (w tym oddział SK Granit) i 1 maja 1921 utworzyła nowy klub o nazwie Władysław Warna na cześć polskiego króla Władysława III Warneńczyka, który zginął w 1444 roku przed warneńską twierdzą w bitwie z armią osmańską.
Od 1924 roku rozgrywano Mistrzostwa Bułgarii, ale dopiero w 1935 zespół zakwalifikował się od oddziału warneńskiego Bułgarskiego Futbolowego Związku w turnieju finałowym mistrzostw, przegrywając w finale. W następnym roku znów startował w turnieju finałowym, i jak poprzednio przegrał w finale. W 1937 klub nie zakwalifikował się do turnieju finałowego, a od sezonu 1937/38 wprowadzono rozgrywki ligowe, w których klub występował do 1945 roku. W tym okresie (w 1938 roku) jedyny raz w swojej historii wygrał ligowe rozgrywki.
18 lutego 1945 roku klub przestał istnieć samodzielnie po połączeniu się z lokalnym rywalem, trzykrotnym mistrzem Bułgarii Władysławem Warną, założonym w 1916 roku. Klub po zjednoczeniu otrzymał nazwę Ticza-Władysław Warna.
11 maja 1947 roku do klubu dołączył "Primorec Warna" (dawny "Klub Tenisowy"), po czym zmienił nazwę na TWP Warna, a 8 października 1948 roku klub został przyłączony do wydziału Domu Ludowego Wojska pod nazwą Botew-DNW.
Od 20 grudnia 1949 do 20 października 1956 miasto nosiło imię "Stalin", od imienia Józefa Stalina. Od 1950 roku klub występował pod nazwą WMS Stalin, czyli "Marynarka Wojenna". W 1951 zajął trzecie miejsce w Grupie B i awansował do Grupy A mistrzostw Bułgarii. W 1956 klub zmienił nazwę na SKNA Warna.
Wprowadzony w sierpniu 1949 roku model "DSO - Dobrowolnych Sportowych Organizacji" (bułg. ДСО – Доброволна спортна организация) został zniesiony wiosną 1957 roku decyzją ponownie Komitetu Centralnego Bułgarskiej Partii Komunistycznej. Zgodnie z tą decyzją przywrócono zasadę terytorialno-produkcyjną, na której wcześniej budowane są bułgarskie związki sportowe. Tym samym wiosną 1957 roku dotychczasowe DSO zostały przekształcone w "DFS - Towarzystwa Wychowania Fizycznego i Sportu" (bułg. ДФС – Дружества за физкултура и спорт), zlokalizowane w różnych rejonach dużych miast. W tym samym czasie rozpoczął się proces odzyskiwania oryginalnych nazw: SKNA Warna staje się ASK Botew Warna.
W 1959 roku po raz pierwszy klub wystąpił z nazwą Czerno More Warna. 
Przez całą dekadę (lata 1990-1999) "marynarze" uczestniczyli w grupie "A" tylko w sezonie 1993/94. Przez resztę czasu grali na zapleczu Grupy A, a w 1998 roku byli nawet bliscy degradacji z Grupy B.
Klub, mimo iż w latach komunizmu należał do jednych z faworytów włodarzy, nigdy nie powtórzył sukcesów sprzed wojny. Aż do początku XXI wieku krążył między I a II ligą. Od rozgrywek 2000/2001 nieprzerwanie występuje w ekstraklasie.
Od marca 2006 do czerwca 2007 roku szkoleniowcem drużyny, której największymi gwiazdami byli w tym czasie napastnicy Aleksandyr Aleksandrow i Emil Todorow, był Jasen Petrow. W 2006 roku doprowadził on klub do pierwszego w historii finału Pucharu Bułgarii, w którym ostatecznie Czerno More przegrało 1:3 z CSKA Sofia. Po zakończeniu rozgrywek 2006–2007 Petrowa zastąpił 58-letni Nikola Spasow, pracujący już w Warnie w latach 1995–1996. Od 17 grudnia 2012 roku treneren klubu został Georgi Iwanow.
Stadion.
Stadion Ticza w Warnie może pomieścić 12 tysięcy widzów. Ticza to dawna nazwa rzeki Kamczi, przepływającej przez Warnę.

</doc>
<doc id="569390" url="https://pl.wikipedia.org/wiki?curid=569390" title="Nowy cmentarz żydowski w Ciechanowie">
Nowy cmentarz żydowski w Ciechanowie

Nowy cmentarz żydowski w Ciechanowie przy ul. Gwardii Ludowej WRN został założony pod koniec XIX wieku. Podczas II wojny światowej Niemcy zdewastowali cmentarz. Macewy zostały użyte do wybrukowania chodników w mieście. Ostatni znany pochówek odbył się w 1946 roku. Na powierzchni 2,26 ha zachowały się 4 nagrobki, z których najstarszy pochodzi z 1888 roku. Pomiędzy 1958 i 1959 na cmentarzu wzniesiono pomnik w formie lapidarium upamiętniający zamordowanych Żydów.

</doc>
<doc id="569393" url="https://pl.wikipedia.org/wiki?curid=569393" title="Ciałopalenie">
Ciałopalenie



</doc>
<doc id="569397" url="https://pl.wikipedia.org/wiki?curid=569397" title="Kwaśna buczyna górska">
Kwaśna buczyna górska

Kwaśna buczyna górska ("Luzulo nemorosae-Fagetum" syn. "Luzulo luzuloides-Fagetum") – ubogie florystycznie zbiorowisko roślinne, w typie siedliskowym lasu mieszanego świeżego lub wilgotnego, z dominacją buka zwyczajnego w drzewostanie, z domieszką: jawora, świerka, czasem jodły. 
Kwaśna buczyna górska jest głównym zbiorowiskiem roślinnym na glebach typu rankeru lub oligotroficznego pokrywających ubogie z natury podłoże skał bezwęglanowych. Występuje w piętrze leśnym regla dolnego gór Europy Środkowej. Runo jest florystycznie ubogie ze znacznym udziałem roślin acidofilnych, ma najczęściej postać trawiasto-mszystą, z dominacją trzcinnika lub krzewinkową z dominacją borówki czernicy. Charakterystyczną cechą jest obfite występowanie kosmatki gajowej oraz udział gatunków górskich, takich jak np.: starzec Fuchsa czy przenęt purpurowy.
Pod względem lokalno-siedliskowym zespół kwaśnej buczyny zróżnicowany jest na trzy jednostki w randze podzespołu: 

</doc>
<doc id="569399" url="https://pl.wikipedia.org/wiki?curid=569399" title="Komunistyczna Partia Hiszpanii">
Komunistyczna Partia Hiszpanii

Komunistyczna Partia Hiszpanii (hiszp. "Partido Comunista de España", PCE) – hiszpańska komunistyczna partia polityczna, założona w 1921 (do 1931 nielegalna) jako sekcja Międzynarodówki Komunistycznej. W 1936 wspólnie z socjalistami i lewicą republikańską zorganizowała Front Ludowy, pełniąc w nim i w walce z frankistami w wojnie domowej 1936-39 znaczną rolę. Była wspierana i finansowana przez ZSRR. W 1939 zdelegalizowana i represjonowana. Konspiracyjnie działała do kwietnia 1977. Od początku lat 70. przejawia silne tendencje eurokomunistyczne.
Początki 1920-1931.
Partia została założona w dniu 15 kwietnia 1920 roku, przez działaczy "Federación de Juventudes Socialistas" będących zwolennikami polityki Lenina. Wśród jej założycieli była Dolores Ibárruri, początkowo działali w niej młodzi pracownicy, studenci, robotnicy, intelektualiści i chłopi. W dniu 15 marca 1922 Komunistyczna Partia Hiszpanii świętowała swój pierwszy kongres w Madrycie. Pierwszym sekretarzem generalnym został Antonio Garcia Moan, który podkreślał potrzebę jedności klasy robotniczej wokół utworzonej partii, w celu osiągnięcia socjalizmu. Drugi Kongres, który odbył się 8 lipca 1923 roku, wybrał na sekretarza Cesara Rodrigueza Gonzaleza. W dniu 13 września, generał Miguel Primo de Rivera, w zmowie z królem Alfonsem XIII dokonał zamachu stanu i ustanowił dyktaturę. PCE została zdelegalizowana, a wielu komunistów aresztowanych. III Kongres odbył się w Paryżu w sierpniu 1929 roku, sekretarzem generalnym został Jose Bullejos.
Po upadku dyktatury w styczniu 1930 roku, rząd przywrócił pewne wolności i zalegalizował niektóre partie polityczne. 23 sierpnia tego roku ukazał się pierwszy numer tygodnika organu partii, Mundo Obrero. W grudniu następnego roku gazeta została przekształcona w dziennik.
II Republika 1931-1939.
Po proklamacji republiki 14 kwietnia 1931 PCE stała się legalną partią polityczną. Ugrupowanie to miało jednak niewielkie wpływy w społeczeństwie i mniej niż tysiąc członków.
17 marca 1932 odbył się IV Kongres PCE w Sewilli, na którym nowym sekretarzem generalnym został Jose Diaz. Podjęto wówczas decyzję o budowie masowej partii komunistycznej. Partia stała się częścią Frontu Ludowego. Po wybuchu wojny domowej partia opowiedziała się po stronie legalnego rządu.
W Madrycie, członkowie PCE przyczynili się do zamknięcia dróg dojazdowych do miasta. PCE była również odpowiedzialna za stworzenie antyfaszystowskich bojówek robotników i chłopów (MAOC), była aktywna w działalności związków zawodowych. Republikański rząd otrzymał wsparcie tylko ze strony ZSRR i Meksyku. Niewielkie w porównaniu z ogromnym wsparciem wojskowym ze strony nazistowskich Niemiec i faszystowskich Włoch dla frankistowskich rebeliantów. Przedstawiciele komunistów weszli do rządu. PCE skupiła się na walce z frankistami, kierownictwo partii uznało, że jakakolwiek próba ustanowienia komunizmu groziła rozpadem Frontu Ludowego. Hiszpańscy komuniści uczestniczyli w organizacji Brygad Międzynarodowych.
Polityka Frontu Ludowego doprowadziła do konfliktów z anarchistami z CNT-FAI i trockistami z POUM, którzy domagali się przekształcenia wojny domowej w rewolucję.
Podczas wojny domowej, partia liczyła około 300.000 członków.
Okres frankizmu.
Po zwycięstwie generała Franco, rząd autorytarny i antykomunistyczny, rozpoczął represje wobec komunistów. Rząd Franco zastosował prawo z mocą wsteczną, nazywając działaczy pozostających wiernymi konstytucyjnemu rządowi Hiszpanii mianem powstańców. W tych trudnych warunkach, PCE musiała zreorganizować się na uchodźstwie (Meksyk, Kuba, Chile, Urugwaj, Francja, północna Afryka, Związek Radziecki) oraz w działalności w podziemiu.
Krótko po II wojnie światowej, sekretarz generalny José Díaz umarł w Tbilisi, i został zastąpiony przez Dolores Ibárruri. Partia została zreorganizowana i stopniowo w 1943 zaczęły się ukazywać publikowane w różnych miejscach kraju podziemne wydawnictwa. Przez długi czas, PCE była główną, jeśli nie jedyną zorganizowaną siłą przeciwko dyktaturze Franco. W latach 1944 i 1948 dochodziło do walk partyzanckich, zwanych Maquis. W ich wyniku zginęło bardzo wielu komunistycznych bojowników i cywili wspierających partyzantkę. Ze względu na straty, partia zdecydowała się porzucić drogę walki zbrojnej w 1948 roku, choć niektóre oddziały walczyły z reżimem do 1952 roku.
Dużym ciosem dla opozycji było duże wsparcie finansowe dla Franco ze strony USA w 1955. Partia kontynuowała pracę w ruchu związkowym, organizując protesty i strajki skierowane przeciwko reżimowi.
W demokratycznej Hiszpanii.
9 kwietnia 1977 partia ponownie została zalegalizowana. Przyjęła wówczas kurs eurokomunistyczny.
W 1978 odbył się IX Zjazd PCE. Partia wówczas przestała być uważana za marksistowsko-leninowską, doszło do zerwania stosunków ze Związkiem Radzieckim. Doprowadziło to do dziesiątego kongresu, w lipcu 1981, na którym utworzono oddzielne struktury PCE w Kraju Basków i Katalonii. Partia kontrolowała większość związków zawodowych. W wyborach w 1977 i 1979 udało się jej uzyskać ok. 10% poparcia. W październiku 1984 rząd Felipe Gonzáleza (PSOE), wprowadził w reformę systemu wyborczego, który według partii działał na jej niekorzyść.
W 1986 powołano koalicję Zjednoczona Lewica na czele której stanęła PCE.

</doc>
<doc id="569400" url="https://pl.wikipedia.org/wiki?curid=569400" title="Ticza Warna">
Ticza Warna



</doc>
<doc id="569401" url="https://pl.wikipedia.org/wiki?curid=569401" title="Marek Koniarek">
Marek Koniarek

Marek Krzysztof Koniarek (ur. 29 maja 1962 w Katowicach) – polski piłkarz i trener piłkarski.
W latach 1986–1987 reprezentant Polski w piłce nożnej. Zdobywca Pucharu Polski w sezonie 1985/1986 z GKS Katowice, król strzelców pierwszej ligi piłkarskiej w sezonie 1995/1996 i mistrz Polski w sezonie 1996/1997 z Widzewem Łódź. Członek Klubu 100, klasyfikacji uwzględniającej piłkarzy, którzy strzelili co najmniej sto bramek w polskiej najwyższej klasie rozgrywkowej. Z dorobkiem 65 goli drugi najlepszy strzelec w historii Widzewa Łódź.
Kariera klubowa.
Swoją piłkarską karierę rozpoczął w Siemianowiczance Siemianowice Śląskie, gdzie grał przez dwa i pół sezonu od 1980 r. do jesieni 1982 r. Wiosną 1983 r. trafił do Szombierek Bytom, gdzie rozegrał 21 spotkań, strzelając 3 bramki. W sezonie 1984/1985 przeszedł do GKS Katowice, gdzie grał do jesieni 1988 r., zdobywając Puchar Krajowy w sezonie 1985/1986. W GKS rozegrał 106 spotkań, strzelając 29 bramek. Następnie przeszedł do występującego w lidze niemieckiej Rot-Weiss Essen, rozgrywając w nim 37 spotkań, strzelając 4 bramki w sezonach 1988/1989-1990/1991. Jesienią 1991 r. grał w Zagłębiu Sosnowiec, gdzie rozegrał 13 meczów i zdobył 4 bramki. Wiosną tego samego sezonu (1991-1992) trafił do Widzewa Łódź, gdzie przez dwa sezony (do jesieni 1993 r.) zagrał w 68 spotkaniach i zdobył 35 goli. Z Widzewa, Koniarek przeniósł się do ligi austriackiej, gdzie najpierw reprezentował Wiener SC, rozgrywając przez rundę wiosenną 16 spotkań i strzelając 8 bramek, a w sezonie 1994/1995 związał się z VSE St. Pölten, dla którego zdobył 8 bramek. W sezonie 1995/1996 powrócił do Widzewa Łódź, z którym odniósł największe sukcesy w swej karierze. W sezonie 1995/1996 zdobył wraz z Widzewem mistrzostwo Polski i został królem strzelców z dorobkiem 29 bramek (4. wynik w historii polskiej ekstraklasy). Łącznie przez dwa sezony rozegrał w barwach Widzewa 38 meczów i zdobył 30 bramek (łącznie 65 bramek dla tego klubu, najlepszy strzelec w dziejach Widzewa). W sezonie 1996-1997 powrócił do ligi austriackiej, gdzie trafił do SK Vorwärts Steyr. Jesienią 1997 r. przeszedł do Wisły Kraków, w której zagrał w 12 meczach, nie strzelając żadnej bramki. Z Wisły przeszedł do GKS Katowice wiosną 1998 r. W tym sezonie zagrał w 13 spotkaniach i zdobył 3 gole. W sezonie 1998-1999 zakończył karierę zawodniczą. Łącznie w polskiej lidze rozegrał 271 spotkań i zdobył 104 bramki. 
Kariera reprezentacyjna.
W reprezentacji Polski wystąpił w dwóch spotkaniach, strzelając jednego gola. 
Kariera trenerska.
Jako I trener GKS Katowice debiutował w przedostatniej kolejce sezonu 1997/1998, w sezonie 1998/1999 spadł z katowicką drużyną do II ligi, prowadził ją jeszcze w rundzie jesiennej sezonu 1999/2000. Później w kilku spotkaniach w sezonie 2000/2001 był pierwszym trenerem Widzewa Łódź. Był także trenerem Włókniarza Kietrz i Ruchu Radzionków. W rundzie wiosennej sezonu 2004/2005 objął posadę trenera Górnika Polkowice, którą stracił pod koniec roku 2005. Od 9 lipca do 27 grudnia 2007 był trenerem III-ligowego Rozwoju Katowice. Od marca 2010 roku był trenerem LZS Piotrówka (zespołu grającego w IV lidze – grupa opolska), zastąpił trenera Grzegorza Wagnera. W 2012 roku rozpoczął trenowanie Hetmana Katowice (zespołu grającego w Klasie A - 7. poziom rozgrywek).
Od 23 marca 2015 trener KS Rozwój Katowice, przy kopalni węgla kamiennego KWK Wujek.
Życie społeczne.
Startował w wyborach do Rady Miasta Katowice w 2010 roku z ramienia Ruchu Autonomii Śląska, uzyskał 310 głosów (2,45%) i nie zdobył mandatu.

</doc>
<doc id="569402" url="https://pl.wikipedia.org/wiki?curid=569402" title="Felix da Housecat">
Felix da Housecat

Felix da Housecat (właściwie "Felix Stallings, Jr.", znany także pod pseudonimami: "Madcatt Courtship", "Thee Maddkatt Courtship", "Aphrohead" lub "Sharkimaxx" ur. 7 maja 1972 roku w Chicago w USA) - DJ i producent amerykański, jest również uznanym remikserem i wykonawcą.

</doc>
<doc id="569408" url="https://pl.wikipedia.org/wiki?curid=569408" title="Tabela wszech czasów I ligi">
Tabela wszech czasów I ligi



</doc>
<doc id="569410" url="https://pl.wikipedia.org/wiki?curid=569410" title="Władysław Warna">
Władysław Warna

Władysław Warna (bułg. "Владислав Варна") – bułgarski klub piłkarski z Warny, działający w latach 1916–1945.
Historia.
Chronologia nazw:
Klub został założony 3 kwietnia 1916 roku jako Towarzystwo Sportowo-Turystyczne "Naprzód" (bułg. Napred) przez grupę młodych ludzi. Jednak przez kolejne trzy lata klub nie uzyskał oficjalnej rejestracji. Jej statutu nie uchwalono ze względu na zbieżność nazw z inną już zarejestrowaną w mieście firmą. Z tego powodu zarząd podjął decyzję o zarejestrowaniu klubu jako członka zbiorowego klubu SK Ticza. Klub został oficjalnie zarejestrowany jako SK Ticza - oddział SK Granit pod nr 1485 od 26 listopada 1919. 
Na dorocznym zebraniu sprawozdawczym klubu SK Ticza w kwietniu 1921 roku powstał spór o podział finansów. W rezultacie nastąpił podział klubu. Część członków odeszła od klubu (w tym oddział SK Granit) i 1 maja 1921 utworzyła nowy klub o nazwie Władysław Warna na cześć polskiego króla Władysława III Warneńczyka, który zginął w 1444 roku przed warneńską twierdzą w bitwie z armią osmańską. Czterolistna koniczyna została zaakceptowana jako godło klubu.
Władysław był pierwszym zdobywcą tytułu mistrza Bułgarii. Wynik z 1925 roku powtórzył jeszcze dwukrotnie, w 1926 i 1934 roku.
18 lutego 1945 roku klub przestał istnieć samodzielnie po połączeniu się z lokalnym rywalem, zwycięzcą rozgrywek ligowych z 1938 roku Ticzą Warna tworząc nowy klub pod nazwą Ticza-Władysław Warna i tym samym zniknął z piłkarskiej mapy Bułgarii.

</doc>
<doc id="569414" url="https://pl.wikipedia.org/wiki?curid=569414" title="Amiga 4000T">
Amiga 4000T

Commodore Amiga 4000T – wersja komputera Amiga 4000 w odmianie obudowy „tower”. Oryginalnie komputer wyposażony był w procesor MC68040 taktowany zegarem 25 MHz, po bankructwie Commodore’a w 1995 druga wersja wyprodukowana przez Escom otrzymała procesor MC68060 z zegarem 50 MHz.
A4000T była jedyną Amigą z wbudowanymi na płycie głównej interfejsami SCSI i IDE. Wymagało to umiejscowienia w ROM-ie odpowiednich sterowników, co z kolei spowodowało, że niektóre części AmigaDOS musiały zostać usunięte z ROM-u – A4000T była jedyną Amigą z systemowym plikiem „workbench.library”, przechowywanym na dysku, a nie we wbudowanej pamięci.

</doc>
<doc id="569416" url="https://pl.wikipedia.org/wiki?curid=569416" title="Jerzy Talkowski">
Jerzy Talkowski

Jerzy Talkowski (ur. 28 września 1934 w Sosnowcu) – polski ekonomista, samorządowiec, trzykrotnie prezydent Dąbrowy Górniczej.
Życiorys.
Absolwent I Liceum Ogólnokształcącego im. Waleriana Łukasińskiego w Dąbrowie Górniczej. Ukończył w 1956 studia z zakresu ekonomiki przemysłu na Akademii Ekonomicznej w Katowicach.
Od 1956 do 1981 pracował w przemyśle hutniczym, był kierownikiem sekcji organizacji pracy w Hucie Ferrum, a następnie kierownikiem działu w Hucie Bankowej. W okresie 1973–1980 pełnił funkcję wiceprzewodniczącego i później w 1981 przewodniczącego rady miejskiej w Dąbrowie Górniczej.
Od 1982 do 1983 sprawował urząd prezydenta tego miasta. Później do 1990 był dyrektorem naczelnym Zakładów Naprawczych Sprzętu Medycznego w Bytomiu. W latach 1990–1991 ponownie zajmował stanowisko prezydenta Dąbrowy Górniczej. Jednocześnie przez ponad trzydzieści lat nauczał w szkołach średnich. Mandat radnego sprawował do 2002.
W pierwszych bezpośrednich wyborach w tym samym roku ponownie został prezydentem Dąbrowy Górniczej, pokonując w drugiej turze ubiegającego się o reelekcję kandydata SLD. Cztery lata później z wynikiem 21,73% przegrał w pierwszej turze. Uzyskał jednocześnie w tych wyborach mandat radnego, przystępując do klubu radnych „Porozumienie PO, UPR, Nasza Dąbrowa”.
Odznaczony m.in. Złotym Krzyżem Zasługi, Krzyżem Kawalerskim Orderu Odrodzenia Polski, Medalem Komisji Edukacji Narodowej. Członek NOT i Polskiego Towarzystwa Ekonomicznego, zasiadał we władzach tych organizacji.

</doc>
<doc id="569417" url="https://pl.wikipedia.org/wiki?curid=569417" title="Krystian Kozerawski">
Krystian Kozerawski

Krystian Kozerawski (ur. 13 października 1974) – polski muzyk, archeolog, dziennikarz i felietonista. Absolwent Instytutu Archeologii Uniwersytetu Łódzkiego. Od 2010 roku gitarzysta formacji Electric Chair. Kozerawski współpracował ponadto z takimi grupami jak: Artrosis, Sacriversum i Hermh. Publikował m.in. w takich czasopismach jak: Wings Magazine, Gazeta Wyborcza i Evening Herald. Od 2013 roku jest redaktorem naczelnym serwisu MyApple.pl i cyfrowego magazynu MyApple Magazyn.
Życiorys.
W grudniu 2001 roku został członkiem gotycko-deathmetalowego zespołu Sacriversum, z którym wydał albumy "Mozartia" (2003), "Sigma Draconis" (2004) i koncertowy album DVD "Saevitia Draconis" (2005). Razem z Sacriversum wystąpił m.in. na Dark Stars Festivals 2003], Smash Fest 2003 oraz na koncertach z Tiamat i Pain w 2005.
W październiku 2002 dołączył do gotycko-rockowej formacji Artrosis, z którą wystąpił m.in. na festiwalach Castle Party w Bolkowie (2003), Obscuro Festival w mieście Meksyk oraz na trasach koncertowych: Dark Stars Festivals 2002 i Abracadabra Gothic Tour 2005.
W 2005 pojawił się także jako drugi, sesyjny gitarzysta w składzie black-metalowego Hermh, z którym wystąpił m.in. na festiwalu Metalmania 2005. Pod koniec 2010 roku wraz z klawiszowcem Łukaszem Migdalskim, basistą Remigiuszem Mielczarkiem oraz perkusistą Pawłem Świcą opuścił formację Artrosis. Tego samego roku muzycy powołali zespół pod nazwą Electric Chair. W 2014 zespół zmienił nazwę na SonusVena.
Dyskografia.
Kult

</doc>
<doc id="569418" url="https://pl.wikipedia.org/wiki?curid=569418" title="John B">
John B

John B. Williams znany jako John B (ur. w 1977 w Maidenhead, Berkshire w Anglii) – angielski DJ i producent gatunku drum and bass. W jego muzyce, można zauważyć jego fascynację muzyką elektroniczną lat 80., synthpopem, electro, a także electroclashem. Założył wytwórnię Beta Recordings, która skupia twórców różnych odmian muzyki drum and bass. Obecnie styl muzyki jaki propaguje określa mianem electrostep, choć słynie też ze swojego zamiłowania do muzyki trancestep. Po wydaniu mixu dla MIXMAG pod nazwą "trance'n'bass" do dziś jest mylnie uważany przez większość amatorów za twórcę muzyki trancestep.
Ukończył studia na Uniwersytecie w Durham. 

</doc>
<doc id="569422" url="https://pl.wikipedia.org/wiki?curid=569422" title="Bruce Boxleitner">
Bruce Boxleitner

Bruce William Boxleitner (ur. 12 maja 1950 w Elgin) – amerykański aktor telewizyjny i producent filmowy. Stał się najbardziej znany z seriali telewizyjnych: "Jak zdobywano Dziki Zachód" ("How the West Was Won"), "Strach na wróble i pani King" ("Scarecrow and Mrs. King") z Kate Jackson i Beverly Garland oraz "Babilon 5".
Życiorys.
Wczesne lata.
Urodził się w Elgin w stanie Illinois jako syn wykwalifikowanego księgowego. Po raz pierwszy trafił na scenę w szkole średniej, gdy wystąpił pomimo mononukleozy zakaźnej w musicalu Henry'ego Higginsa "My Fair Lady". To zachęciło go, by kontynuować naukę dramatu w Goodman Theatre.
Kariera.
18 lutego 1973 r. zadebiutował na scenie w Chicago jako Horace Elgin w produkcji broadwayowskiej "Status Quo Vadis" z udziałem Robertsa Blossoma i Teda Dansona. Potem przeniósł się do Los Angeles i pojawił się gościnnie w serialu "Mary Tyler Moore" (1973), a także "Hawaii Five-O" ("Hawaje pięć-0", 1974, 1975, 1976), "Sierżant Anderson" ("Police Woman", 1975) i "Gunsmoke" (1975). W seryjnym westernie ABC "Jak zdobywano Dziki Zachód" ("How the West Was Won", 1977-79) zagrał Luke'a Macahana.
Następnie udało mu się zapewnić stałą pracę w Hollywood w serialach w drugoplanowych rolach nikczemników, jak Charles Trask w telewizyjnej ekranizacji powieści Johna Steinbecka ABC "Na wschód od Edenu" ("East of Eden", 1981) obok Jane Seymour i Timothy'ego Bottomsa. Z pomocą agenta Jaya Bernsteina, Boxleitner stał się sławny dzięki roli pełnomocnika rządu Lee Stetsona w serialu CBS "Strach na wróble i pani King" ("Scarecrow and Mrs. King", 1983–87).
W 1989 wystąpił w teledysku gwiazdy country – Reby McEntire do piosenki pt. „Cathy's Clown”. W 1994 dołączył do obsady serialu "Babilon 5" ("Babylon 5", 1994-98) jako kapitan John J. Sheridan, prezes Interstellar Alliance, bohater wojenny, który stał się dyplomatą na czele Sojuszuu Stacji Kosmicznej Ziemia w roku 2259. Serial ten emitowany był przez pięć sezonów.
W 1999 został autorem książek sci-fi "Frontier earth" i "Frontier earth: Searcher".
Rodzina.
28 maja 1977 poślubił aktorkę Kathryn Holcomb, z którą ma dwóch synów – Sama (ur. 1980 w Los Angeles) i Lee Davisa (ur. 1985). Jednak w 1987 doszło do rozwodu, a synowie zostali przy matce. 1 stycznia 1995 ożenił się po raz drugi z aktorką Melissą Gilbert (znaną z roli Laury Ingalls w serialu NBC "Domek na prerii" ("Little House on the Prairie", 1974-82), mają syna Michaela Garretta (ur. 6 października 1995). Od 1 marca 2011 Gilbert i Boxleitner byli w separacji. 22 sierpnia 2011 r. Gilbert rozwiodła się z Boxleitnerem.

</doc>
<doc id="569426" url="https://pl.wikipedia.org/wiki?curid=569426" title="Ilian Iliew">
Ilian Iliew

Ilian Dimow Iliew (ur. 2 lipca 1968 w Warnie) – bułgarski piłkarz grający na pozycji pomocnika, oraz trener piłkarski.
Kariera piłkarska.
Kariera klubowa.
Jest wychowankiem Czerno More Warna, w którego seniorskim zespole zadebiutował w 1986. Dwa lata później zespół z Iliewem w składzie wywalczył awans do ekstraklasy. W I lidze grał tylko dwa sezony. Na koniec rozgrywek 1989–1990 Czerno More zajął lokatę spadkową, a Iliew otrzymał propozycję przejścia do Slawii Sofia.
Po roku, okraszonym zdobyciem trzeciego miejsca w lidze, był już zawodnikiem innego klubu ze stolicy Bułgarii, Lewskiego. Łącznie w jego barwach występował przez niecałe pięć sezonów; w tym czasie zdobył dwa tytuły mistrza kraju oraz jeden Puchar Bułgarii.
Ponadto był zawodnikiem klubów zagranicznych: krótko grał w Turcji i Grecji, ale znacznie bardziej efektywna była sześcioletnia przygoda z zespołami portugalskimi. Z Benfiką Lizbona zdobył wicemistrzostwo oraz Puchar kraju, a z CS Marítimo dotarł do finału tych rozgrywek. Piłkarską karierę zakończył w wieku trzydziestu sześciu w Czerno More.
Kariera reprezentacyjna.
W reprezentacji Bułgarii zadebiutował już w 1991, w pierwszym meczu selekcjonerskiej kadencji Dimityra Penewa przeciwko Turcji (w 62 minucie zmienił Jordana Leczkowa). Trzy lata później drużyna prowadzona przez Penewa zdobyła czwarte miejsce na Mundialu 1994, ale Iliew szybko stracił miejsce w zespole i nie był brany pod uwagę przy ustalaniu kadry na ten turniej. Od stycznia 1993 do września 1996 nie wystąpił w reprezentacji ani razu.
Powrócił do niej, gdy nowym trenerem został Christo Bonew, który następnie zabrał go na Mundial 1998. Tym razem Bułgarzy odpadli już po rundzie grupowej; Iliew pojawił się na boisku we wszystkich trzech meczach. Później był jeszcze podstawowym graczem ekipy walczącej o udział w Euro 2000. Na początku eliminacji do Mundialu 2002 z jego usług zrezygnował Stojczo Mładenow.
Kariera szkoleniowa.
Po zakończeniu kariery piłkarskiej rozpoczął pracę szkoleniową. Przez kilka miesięcy prowadził Czerno More Warna, ale w marcu 2006 złożył dymisję.
Trzy miesiące później, po zakończeniu sezonu 2005–2006, zastąpił Petko Petkowa na stanowisku trenera Beroe Stara Zagora. Jednakże niesatysfakcjonujące wyniki w lidze sprawiły, że już w marcu 2007 został zwolniony.
Do Beroe powrócił latem 2008, kiedy jego następca Radosław Zdrawkow nie potrafił utrzymać klubu w ekstraklasie. Po roku pracy Iliew świętował pierwszy poważny sukces w swojej karierze szkoleniowej – awans do I ligi. W kolejnym sezonie osiągnął jeszcze więcej: Beroe zdobyło Puchar Bułgarii, a on sam otrzymał nagrodę dla najlepszego trenera ligi, wyprzedzając m.in. Angeła Czerwenkowa, który doprowadził Liteks Łowecz do mistrzostwa kraju.
Rok później w rozgrywkach 2010–2011 zajął z Beroe siódme miejsce, gwarantujące bezpieczne pozostanie w lidze.
Sukcesy.
Kariera piłkarska
Kariera szkoleniowa

</doc>
<doc id="569431" url="https://pl.wikipedia.org/wiki?curid=569431" title="Wampir Lestat">
Wampir Lestat

Wampir Lestat (tytuł oryg. "The Vampire Lestat") – drugi tom cyklu "Kroniki wampirów" amerykańskiej pisarki Anne Rice.
Historia życia i stworzenia wampira Lestata (stwórcy Louisa i Claudii – bohaterów "Wywiadu z wampirem"), a także Nicolasa – przyjaciela i kochanka oraz Gabrielli – matki Lestata opowiedziana przez samego Lestata.
Na podstawie tej książki oraz następującej po niej trzeciej części Kronik wampirów nakręcono film "Królowa potępionych" z Aaliyah, Stuartem Townsendem, Vincentem Pérezem oraz Leną Olin.
Książka zawiera od 604 do 648 stron (w zależności od wydania).
Czas i miejsce akcji.
Powieść została wydana jako „Autobiografia” Lestata i opisuje jego losy z życia w drugiej połowie XVIII wieku oraz lat 80. XX wieku. Powieść zaczyna się wspomnieniami z jego człowieczego życia w Owernii, kiedy to znany był jako pogromca wilków. Następnie opisywane są jego losy jako człowiek, a potem wampira w Paryżu. Po ucieczce z Paryża Lestat podróżuje m.in. po Egipcie, gdzie w końcu spotyka legendarnego Mariusa. Z nim wyrusza i przebywa pewien czas w tajemniczym domu, gdzie ukrywani są Enkil i Akasha. Po odejściu czasy spędzone z Louisem (opisane w pierwszej części serii, "Wywiad z wampirem") są jedynie wspomniane.
Wstępem i zakończeniem książki są wydarzenia z życia Lestata w latach 80., kiedy to muzyka rock budzi go z ponad 50-letniego snu. W finale opisany jest jego koncert, co jest niejako zapowiedzią i wstępem do trzeciej części serii, "Królowej potępionych". W Polsce ukazało się 13 wydań powieści Anne Rice w przekładzie Tomasza Olszewskiego .

</doc>
<doc id="569433" url="https://pl.wikipedia.org/wiki?curid=569433" title="Karaczan wschodni">
Karaczan wschodni



</doc>
<doc id="569434" url="https://pl.wikipedia.org/wiki?curid=569434" title="Audoen">
Audoen

Audoen, "Aldowin" – imię męskie pochodzenia germańskiego, złożone z członów "alt" – „stary” i "wini" – „przyjaciel”, a oznacza – stary przyjaciel. Patronem tego imienia jest św. Audoen (Aldowin, Aldwin), biskup Rouen.
Audoen imieniny obchodzi 24 sierpnia.
Zob. też:

</doc>
<doc id="569435" url="https://pl.wikipedia.org/wiki?curid=569435" title="Aldowin">
Aldowin



</doc>
<doc id="569436" url="https://pl.wikipedia.org/wiki?curid=569436" title="Aldwin">
Aldwin



</doc>
<doc id="569437" url="https://pl.wikipedia.org/wiki?curid=569437" title="Bitwa pod Roundway Down">
Bitwa pod Roundway Down

Bitwa pod Roundway Down – starcie zbrojne, które miało miejsce 13 lipca 1643 podczas angielskiej wojny domowej (1642–1651).
Bitwa została stoczona w pobliżu Devizes w Wiltshire. Armia Rojalistów odniosła druzgocące zwycięstwo nad armią Parlamentu, dowodzoną przez Wallera.
Kampania.
Dnia 5 lipca armia Lorda Hoptona wyparła Wallera z jego pozycji w bitwie pod Lansdowne. Z powodu dużych strat i amunicji Rojaliści wycofali się do Oksfordu, stolicy Rojalistów, po posiłki i zaopatrzenie.
Waller po wzmocnieniu swych sił postępował blisko armii Hoptona, i nocą 8 lipca zajął pozycje w Roundway Down, wzniesieniu na północ od Devizes, zagradzając Rojalistom dalszą drogę odwrotu. Rojaliści cofnęli się do miasta, a ich wódz zwołał pospieszną naradę wojenną. Wszyscy się zgodzili, że książę Maurycy Wittelsbach zdoła wymknąć się z 300 pozostałej przy Rojalistach jazdy. Podczas gdy piechota kornwalijska Hoptona będzie bronić Devizes, książę Maurycy przygotuje odsiecz w Oksfordzie.
Maurycy zdążył uciec zanim Waller otoczył miasto. Następnego dnia Waller ustawił swoje działa i rozpoczął regularne oblężenie. Dnia 12 lipca zdobył konwój wiozący amunicję dla Hoptona. Gdy zażądał kapitulacji, spotkał się z odmową. Następnego ranka odsiecz Rojalistów pokazała się na Roundway Down.
Maurycy dotarł do Oksfordu 10 lipca pod wieczór. Lord Wilmot, generał kawalerii ("Lieutenant General of Horse") w służbie króla Karola I, z miejsca wysłał na odsiecz Devizes 1500 jazdy i 2 przenośne armatki.
Bitwa.
Wczesnym rankiem 13 lipca siły Wilmota osiągnęły Roughridge Hill,
5 mil na północny wschód od Devizes, i oddały 2 strzały ze swych działek jako sygnał dla oblężonych. Byli zorganizowani w 2 silne brygady pod Wilmotem i Johnem Byronem, i trzecią słabszą pod Lordem Crawfordem.
Waller został poinformowany o ich przybyciu i zwinął oblężenie, po czym pomaszerował by zająć najwyższy punkt w Roundway Down. Miał nadzieję pokonać Wilmota zanim Hopton mógłby wypaść z Devizes i zaatakować jego tyły. Ulokował swą piechotę w centrum, a kawalerię na skrzydłach (najchętniej stosowany szyk w obu armiach).
Pomimo że Waller zajmował dogodną pozycję na wzniesieniu, pierwsi zaatakowali Rojaliści. Brygada Wilmota uderzyła na lewe skrzydło wojsk Parlamentu, gdzie pod wodzą Haselriga stał w pełni opancerzony regiment kirasjerów (zwanych "London lobsters"). Wydawało się, że powinni wytrzymać szarżę Wilmota, ale ku ich własnemu zdumieniu zostali odrzuceni do pozycji swej drugiej linii. Po krótkiej walce wycofali się w nieładzie.
Byron uderzył na prawe skrzydło wojsk Parlamentu, pod osłoną ognia dział i muszkieterów swego centrum. Skrzydło wojsk Parlamentu zachwiało się od uderzenia, następnie zaczęło się cofać i na koniec rzuciło się do ucieczki. Byron postanowił kontynuować pościg za uciekającymi wojskami prawego skrzydła Parlamentu. Wielu żołnierzy Parlamentu zginęło podczas ucieczki, zepchniętych przez galopujących Rojalistów z wysokiego urwiska w pobliżu wioski Roundway.
Wojska Wilmota i Byrona połączyły się i obróciły na centrum wojsk Parlamentu. Piechota Rojalistów ("Roundhead foot") wytrzymała do momentu przybycia piechoty z Devizes i uszykowała się do natarcia. Na ten widok wojska Parlamentu próbowały wycofać się na północ, lecz bez powodzenia. Ci co przeżyli porzucili w trakcie ucieczki broń i cały sprzęt. Cała armia Wallera przestała istnieć.
Po bitwie.
Bitwa pod Roundway Down była największym zwycięstwem kawalerii w angielskiej wojnie domowej. Armia Parlamentu w południowo-zachodniej Anglii została zniszczona, co kilka tygodni później pozwoliło Rojalistom zdobyć port i główne miasto Bristol. Ten okres sukcesów Rojalistów nazwany został "Latem Rojalistów" ("Royalist summer").

</doc>
<doc id="569440" url="https://pl.wikipedia.org/wiki?curid=569440" title="Cmentarze żydowskie w Koszalinie">
Cmentarze żydowskie w Koszalinie

Stary cmentarz (ul. Orla).
Stary cmentarz żydowski w Koszalinie został założony w 1750. Korzystała z niego także społeczność żydowska z Sianowa (odległy o 10 km) i innych miejscowości. W 1900 cmentarz zamknięto. Cmentarz został całkowicie zdewastowany przez Niemców podczas „nocy kryształowej” w listopadzie 1938. Staraniem władz miasta i w porozumieniu z Gminą Wyznaniową Żydowską teren zdewastowanego starego cmentarza został uporządkowany. Ufundowano kamień pamiątkowy, obok którego postawiono jedyną zachowaną macewę odnalezioną w 2000 przez fotografa Zdzisława Pacholskiego w rzece dało się na niej odczytać nazwisko David Baruch oraz daty 16.07.1840–18.03.1879. Pomnik przeniesiono do Muzeum Koszalińskiego, a latem 2005 powrócił na cmentarz. W dniu 14 lipca 2005 roku odbyła się uroczystość otwarcia odrestaurowanej nekropolii. 
Nowy cmentarz (ul. Racławicka).
Nowy cmentarz żydowski w Koszalinie został założony na początku XX wieku. Najstarsze pomniki pochodziły z 1900 wykonano je z granitu polerowanego z napisami w języku żydowskim i niemieckim. Cmentarz został zdewastowany jeszcze przed II wojną światową. Po zakończeniu wojny cmentarz został zlikwidowany. Nie zachował się żaden nagrobek. Na gruntach nowego cmentarza wzniesiono później budynki Studium Nauczycielskiego, obecnie Politechniki Koszalińskiej. 24 maja 2006 odsłonięto także pomnik w miejscu nowego cmentarza żydowskiego. Na stylizowanej na macewie płycie z płaskorzeźbą złamanego drzewa - powszechnego w żydowskiej sztuce sepulkralnej symbolu przerwanego życia - umieszczono napis w językach polskim i hebrajskim: "Pamięci Żydów koszalińskich pochowanych na nowym cmentarzu (1900 - 1938). Niech dusze ich będą związane w węzełku żyjących".

</doc>
<doc id="569443" url="https://pl.wikipedia.org/wiki?curid=569443" title="Cmentarz żydowski w Słupsku">
Cmentarz żydowski w Słupsku

Cmentarz żydowski w Słupsku – cmentarz przy ul. Max Josepha w Słupsku; został założony w pierwszym ćwierćwieczu XIX wieku. Przed II wojną światową cmentarz został zdewastowany przez Niemców.
Na powierzchni 0,4 ha nie zachował się żaden cały nagrobek. Potłuczone fragmenty macew zgromadzono w tylnej części cmentarza. Zachował się dawny dom przedpogrzebowy.

</doc>
<doc id="569444" url="https://pl.wikipedia.org/wiki?curid=569444" title="J-80 (typ jachtu)">
J-80 (typ jachtu)

J-80 – typ dwumasztowych jachtów pełnomorskich z poszyciem stalowym, z ożaglowaniem typu jol, zaprojektowanym ok. 1964 r. przez inż. Henryka Kujawę i Józefa Szymańda.
Charakterystyka.
Założenia konstrukcyjne typu J-80 opierały się na stalowym kadłubie, integralnym balaście, masztach drewnianych lub metalowych. W 1967 r. zwodowano pierwszą jednostkę z tej serii – Euros. Po doświadczeniach pierwszych dwóch sezonów dokonano kilku poprawek w następnych konstrukcjach, które poprawiły jej dzielność morską. Między innymi powiększono wyporność części rufowej, co poprawiło jej żeglowanie na kursach baksztagowych.
 Dariusz Bogucki zbudował Mestwina na wyprawę na archipelag Svalbard (1970 r.), zaś Freyę (zbudowaną na potrzeby Yacht Klubu Stoczni Gdańskiej) przystosował do wyprawy na Grenlandię.
Zbudowano kilkadziesiąt jachtów tej konstrukcji. Budowała je m.in. stocznia w Płocku (w nieco zmienionej wersji jako typ J-80 Płock).
Jachty typu J-80.
Alf.
Alf (VIII-PZ-16, od 1976: PZ-66, potem: POL-66) – zbudowany w 1969 roku w Stoczni Gdańskiej dla Harcerskiego Jacht Klubu Wodnik, w 1972 roku za rejs do Murmańska prowadzący jacht kpt. Bogdan Olszewski zdobył nagrodę Rejs Roku – Srebrny Sekstant. Później był własnością HOM Puck. W 2014r. kupiony przez Miasto Sopot z przeznaczeniem dla młodzieży. Nazwa
jachtu została nadana ku uczczeniu Alfonsa (Alfa) Liczmańskiego.
Asterias.
Asterias (PZ-477, potem: POL-477) – zbudowany w 1975 roku w ZNTK Gliwice dla Śląskiego Yacht Klubu w Gliwicach. Dwukrotnie opłynął świat dookoła. Uszkodzony w prywatnym czarterze na rafie niedaleko Hawany, w lutym 1990 roku. Sprzedany następnie niemieckiemu armatorowi.
Carbonia.
Carbonia (PZ-28, potem POL-28) – zbudowany systemem gospodarczym w 1976 roku. Dziewiczy rejs odbył przez Plymouth, Casablankę, Wyspy Zielonego Przylądka, Wyspy Kanaryjskie, Barbados, Trynidad na Jamajkę i Kubę. Właścicielem jednostki był Polski Związek Żeglarski a armatorem Katowicki OZŻ. Jacht w latach 90. XX w. został sprzedany i wyslipowany (pod nową nazwą Kapitan Morgan), by ostatecznie być złomowanym.
Freya.
Freya (VIII-PZ-14, od 1976: PZ-94, potem: POL-94) – zbudowany w 1968 roku w Stoczni Gdańskiej. Właścicielem jednostki był Yacht Klub Stoczni Gdańskiej, następnie przez wiele lat firma Mestwin &amp; Freya Czartery. W 2018 roku Freya została przekazana przez osoby prywatne fundacji Kuźnia Wikingów która przeprowadzi remont i odbudowę tej jednostki.
Gerlach.
Gerlach (POL 5963) – stalowy kadłub został zbudowany w stoczni w Płocku w 1981 r. (J-80 Płock, numer budowy: 4) dla chorągwi łódzkiej ZHP i nigdy nie został zwodowany. Kolejnym właścicielem zostało Centrum Wychowania Morskiego ZHP w Gdyni. W roku 2004 kadłub został zakupiony przez obecnego właściciela, który ukończył budowę jachtu w maju 2006 roku.
Właścicielem i armatorem jachtu jest firma Yacht Charter Poland, a jego portem macierzystym jest Puck. Nazwa jachtu Gerlach pochodzi od nazwy najwyższego szczytu w Tatrach.
Helius.
Helius (PZ-218, potem: POL-218) – typ J-80 Płock, numer budowy 1, rok budowy 1986. Armatorem był Klub Morski PTTK Bryza z Warszawy. Jacht został zezłomowany w 2012 roku.
Ina.
Ina (PZ-636, potem: POL-636) – typ J-80 Płock, numer budowy 2, rok budowy 1987. Kadłub zbudowany został w Płockiej Stoczni Rzecznej, następnie wyposażony przez Morską Stocznię Jachtową im. Leonida Teligi. Jacht powstał dla Polskiego Związku Żeglarskiego a armatorem był COŻ – PZŻ w Trzebieży, obecnie jednostka należy do Fundacji Klasyczne Jachty, a portem macierzystym jest Gdańsk. Nazwa jachtu pochodzi od dopływu Odry, rzeki Iny.
Ina ma wymiary: długość 13,76 m, szerokość 3,56 m, zanurzenie 1,95 m. Posiada pomocniczy napęd w postaci silnika Perkins AD3.152UR o mocy 34,5 kW.
Jest to już drugi jacht o tej nazwie, poprzedni, noszący na żaglu numer PZ-36, wodowany był w 1961 roku i tak samo pływał w ośrodku żeglarskim w Trzebieży. Był to jacht typu Conrad II o powierzchni ożaglowania 52 m².
Merkury.
Merkury (PZ-306, potem: POL-306) – stalowy kadłub „Merkurego” zbudowany został w stoczni w Płocku (typ J-80 Płock, numer budowy 5). Jacht został wykończony systemem gospodarczym w 1984 roku. W 1998 roku odbył rejs z Amsterdamu wschodnia ścianą W. Brytanii do Kirkwall na Orkadach, potem na Atlantyk przez Pentland Firth, na Północne, na Szetlandy, do Stavanger i do Gdyni. .
Od 2012 roku armatorem jachtu jest Gdański Klub Morski LOK w Gdańsku. Uprzednio był nim Jach Klub Morski Gryf w Gdyni (dawniej JKM LOK Gryf).
Mestwin.
Mestwin (VIII-PZ-19, od 1976: PZ-69, potem: POL-69) – zbudowany w 1970 roku w Stoczni Gdańskiej na rejs do archipelagu Svalbard, zrealizowany w 1970 roku. Właścicielem jednostki był Yacht Klub Stoczni Gdańskiej, a obecnie jest nim firma Mestwin &amp; Freya Czartery.
Mestwin to lokalna wersja imion gdańskich książąt, m.in. Mściwoja I gdańskiego i Mściwoja II.
Miracle (Turawa).
Jacht został zbudowany w 2005 r. systemem gospodarczym. Przed 2014 r.
eksploatowany był pod nazwą "Turawa".
Miracle (nr. rej. POL-8989) uległ pożarowi 2 czerwca 2016 roku. Jacht posiadał nieco dłuższy kadłub (14,16 m), silnik główny Yanmar 4JH3E o mocy 41,2 kW.
Nitron.
Nitron (PZ-1305) – zbudowany w latach 1975 - 1984, w ZTS „Nitron-Erg” w Krupskim Młynie, które były jego właścicielem; armator: YC „Hals” Kr. Młyn; chrzest: 25.05.1985; obecnie w rękach prywatnego właściciela. Jedyna ze śląskich „jotek”, która pływa do dziś. Na swoim koncie ma między innymi rejs dookoła świata, dwukrotną trawersatę Atlantyku, rejs do Islandii, Jan Mayen i Tromso oraz udział w szeregu „Tall Ships”. Był też pierwszym jachtem, który w 2004 roku zamknął pętlę dookoła półwyspu Skandynawskiego z przejściem przez kanał Białomorsko-Bałtycki.
Odkrywca.
Odkrywca (VIII-PZ-27, od 1976: PZ-16, potem: POL-16) – zbudowany systemem gospodarczym w 1972 r. Armatorem było Centrum Wychowania Morskiego ZHP w Gdyni. Odbył m.in. rejs na Kubę w 1974 r..
Piana.
Piana (PZ-634, potem: POL-634) – typ J-80 Płock, numer budowy 10, rok budowy 1987. 1.10.1989 jacht dowodzony przez Macieja Szczepańskiego (byłego Prezesa Radiokomitetu) wysztrandował na plaży w Brzeźnie. Nazwa jachtu – Piana, pochodzi od cieśniny łączącej Zalew Szczeciński z Bałtykiem. Jacht co sezon pływał w rejsach stażowo-szkoleniowych po Morzu Bałtyckim, od kilku lat wyłączony z eksploatacji. Od 2018 r. w prywatnych rękach, szykowany jest do remontu.
Od 1961 roku pod polską banderą pływał jacht o tej samej nazwie – "Piana (V-PZ-24, PZ-124)". Był to jacht typu Conrad II o powierzchni ożaglowania 52 m². Armatorem jachtu był COŻ PZŻ w Trzebieży.
Rega.
Rega (PZ-637, potem: POL-637) – typ J-80 Płock, numer budowy 7, rok budowy 1988. Nazwa jachtu – Rega, pochodzi od rzeki. Jacht, obecnie w prywatnych rękach, jest wyslipowany.
Siemion.
Siemion (PZ-1055, potem: POL-1055) – zbudowany systemem gospodarczym w latach 1976-1978 w P. M. „Kotłomontaż” w Siemianowicach Śląskich dla miejscowego jachtklubu „Siemion” pod nadzorem kapitana Mieczysława Millera i kierownictwem inżyniera Henryka Powrosło, przetransportowany transportem kołowym do Gliwic, a dalej barką „Żeglugi na Odrze” do macierzystego portu w Szczecinie, gdzie w stoczni jachtowej przeprowadzono prace wykończeniowe. Długość po pokładzie 13,6 m; szerokość 3,6m; maszty aluminiowe; 9 koi; silnik pomocniczy Hydromarine 25KM, 5 ton ołowiu zalane w kilu jako stały balast, oryginalny kolor granatowy. W stosunku do typowego projektu J-80 powiększono otwory w grodziach i przestrzeń pod pokładem, kadłub śrutowany i metalizowany, pokryty farbami chemoutwardzalnymi, aluminiowa nadbudówka z wejściem po prawej stronie, pokład wyłożony drewnem tekowym sprowadzonym z Afryki, rzeźbione drewniane koło sterowe. Chrzest w Szczecinie w maju 1979 r.; świadectwo morskie otrzymał 25 czerwca 1979 r. i jeszcze tej samej nocy wypłynął pod dowództwem kapitana Jerzego Kisielewskiego w dziewiczy rejs na Islandię przez cieśniny duńskie. Był to pierwszy rejs śląskiego jachtu na Islandię, w którym wziął udział m.in. reżyser Antoni Halor, twórca filmu dokumentalnego „Jacht” przedstawiającego historię i okoliczności budowy tej jednostki. W kolejnych sezonach jacht „Siemion” pływał m.in. po Morzu Śródziemnym i Morzu Czarnym. Oficjalnie został zezłomowany pomiędzy 1990 i 1992 rokiem, jakkolwiek istnieją poszlaki, że mógł zostać sprzedany nieznanemu armatorowi.
Syrenka.
Syrenka (PZ-2311, potem: POL-2311) – typ J-80 Płock, numer budowy 8, rok budowy 2002. Obecnie należy do osób prywatnych. W bogatym dorobku pływań „Syrenki” można znaleźć min. wyprawę poza Północny Krąg Podbiegunowy na Spitzbergen w Archipelagu Svalbard (2004 r.). W 2006 r. odbył rejs na Wyspy Owcze i Norwegii z załogą Klubu Morskiego HORN z Kielc, prowadzącym był kapitan Adam Rogaliński, a w 2007 r. na Islandię, pod tym samym dowództwem.
Śniadecki.
Śniadecki (PZ-2144, potem: PZ-2144) – typ J-80 Płock, numer budowy 3, rok budowy 1990. Armatorem jest Żeglarski Ośrodek Morski AWF w Gdańsku.
Tropiciel.
Tropiciel (VIII-PZ-26, od 1976: PZ-15, potem: POL-15) – zbudowany systemem gospodarczym w 1972 r. Armatorem było Centrum Wychowania Morskiego ZHP w Gdyni, a od lat 80. - HOM Kołobrzeg. W latach1984-86 roku odbył rejs dookoła świata szlakiem Władysława Wagnera, zdobywając nagrodę Rejs Roku – Srebrny Sekstant. Jacht przepłynął 33840 mil morskich odwiedzając 45 wysp, 16 mórz, 3 oceany, oraz 85 portów i kotwicowisk.
Wołodyjowski.
Wołodyjowski (PZ-1056) – to konstrukcyjnie dopracowana "Jotka" (z szeroką rufą i aluminiową nadbudówką). Jacht zbudowano w 1979 roku w Stoczni Północnej dla Yacht Klubu Stal Stoczni Północnej (obecnie YK Północny) w Gdańsku. Wołodyjowskiego projektowano z myślą o żegludze w najcięższych warunkach pogodowych oraz o sprawnym przemierzaniu północnych rejonów globu (kierunek Spitsbergen). Dzięki 10 cm izolacji kadłuba i dodatkowemu balastowi jacht jest cichy, ciepły i stabilny na fali. W sezonie 2014 jacht doposażono i rozpoczęto prace modernizacyjno-remontowe.

</doc>
<doc id="569445" url="https://pl.wikipedia.org/wiki?curid=569445" title="Superświnka">
Superświnka

 – shōjo manga autorstwa Taeko Ikedy, publikowana na łamach magazynu „Ciao” przez Shōgakukan i wydana później w 3 tomach.
Na jej podstawie powstał serial animowany zatytułowany , wyprodukowany przez Nippon Animation i emitowany na kanale MBS od 3 września 1994 do 26 sierpnia 1995.
W Polsce emitowana była amerykańska wersja serialu produkcji Saban Entertainment z 1997 roku.
Opis fabuły.
13-letnia Kassie w drodze do szkoły spotyka świnkę z planety Buuringo – Iggy, leżącą w ciężkim stanie w krzakach. Postanawia się nią opiekować. W zamian otrzymuje dziwne pudełeczko ze świńskim ryjkiem. Przy jego pomocy Kassie potrafi zamienić się w różową, tłuściutką świnkę i może ratować świat. Za dobrze wykonane zadanie otrzymuje perły, a gdy zbierze ich 108 spełni się jej życzenie. Niestety nikt nie może się dowiedzieć, że to właśnie ona jest Superświnką, bo inaczej zostanie nią do końca życia. Superświnka szybko zdobywa popularność i coraz trudniej jej ukryć swoją prawdziwą tożsamość. Ponadto Książę Iggy – syn króla Theodorixa, władcy planety Buuringo – zamieszkał razem z Kassie w jednym pokoju. Nie dość, że Kassie ma obowiązek pomagać ludziom, usiłuje bezskutecznie zwrócić na siebie uwagę swojego obiektu westchnień, musi poradzić sobie z dziewczyną o imieniu Heather i odwrócić uwagę zaciekawionego kolegi, który próbuje wszystkim udowodnić, że to właśnie ona jest superbohaterką.
Anime.
Wersja polska.
Wystąpili:
i inni
Śpiewali: Anna Apostolakis, Olga Bończyk, Beata Jankowska, Dariusz Odija
Wersja polska: Master Film na zlecenie TVN
Reżyseria: Ewa Kania
Dialogi: Joanna Klimkiewicz
Dźwięk: Urszula Ziarkiewicz
Montaż: Agnieszka Kołodziejczyk
Kierownictwo produkcji: Romuald Cieślak
Teksty piosenek: Andrzej Brzeski
Opracowanie muzyczne: Eugeniusz Majchrzak
Lektor: Jacek Sobieszczański

</doc>
<doc id="569447" url="https://pl.wikipedia.org/wiki?curid=569447" title="Stara Wieś Spiska">
Stara Wieś Spiska

Stara Wieś Spiska (słow. "Spišská Stará Ves", niem. "Alt(en)dorf", węg. "Szepesófalu") – miasto na Słowacji w powiecie Kieżmark, w kraju preszowskim.
Położenie.
Miasto leży przy ujściu Rieki do Dunajca, 37 kilometrów od stolicy okresu (odpowiednik polskiego powiatu), przy granicy polsko-słowackiej. Znajduje się u podnóża Magury Spiskiej w etnograficznym regionie zwanym Spiszem.
Historia.
Miejscowość istniała prawdopodobnie już na przełomie XII i XIII w. W czasie najazdu tatarskiego została doszczętnie zniszczona. Od 1337 r. do XIX w. wchodziła w skład dominium czerwonoklasztorskiego. W 1399 roku Stara Wieś Spiska otrzymała prawa miejskie. W 1385 r. w mieście doszło do pierwszego spotkania Władysława Jagiełły, Witolda oraz Zygmunta Luksemburskiego.
W 1397 roku traktat pokojowy na 16 lat podpisali tu Władysław Jagiełło i Zygmunt Luksemburski.
W 1474 roku w Starej Wsi Spiskiej Maciej Korwin i Kazimierz IV Jagiellończyk podpisali pokój po wojnie o tron węgierski. Do XIX wieku dominującą nacją w okolicy byli Polacy. W 1878 roku miejscowość zniszczył pożar. Do 1960 roku była siedzibą władz powiatu Zamagurze.
W 1992 do miasta przyłączono samodzielną dotychczas wieś Łysa nad Dunajcem.
Kultura.
W mieście jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="569448" url="https://pl.wikipedia.org/wiki?curid=569448" title="J-80">
J-80



</doc>
<doc id="569449" url="https://pl.wikipedia.org/wiki?curid=569449" title="KAT-TUN">
KAT-TUN

KAT-TUN – japoński boysband należący do agencji Johnny &amp; Associates.
Nazwa grupy jest akronimem, który powstał z pierwszych liter nazwisk jej członków, do momentu odejścia jednego z członków – Jina Akanishi. Obecnie literę „A” w nazwie grupy przejął Kazuya Kamenashi. Zespół zadebiutował 22 marca 2006, kiedy to wydał równocześnie: singel, album oraz muzyczne DVD. Od tamtej pory każdy ich singel, album lub DVD debiutuje na liście muzycznej Oriconu na czołowych pozycjach.

</doc>
<doc id="569452" url="https://pl.wikipedia.org/wiki?curid=569452" title="Škoda 130 RS">
Škoda 130 RS

Škoda 130 RS (typ 735) − sportowe coupé produkowane przez czechosłowackie wówczas zakłady Škoda w latach 1977–1982.
Podstawą dla sportowej Škody był model 110 R coupé, który dzięki silniki o pojemności 1107 cm³ i mocy 52 KM rozpędzał się do 100 km/h w 19 s, a maksymalna prędkością jaką mógł uzyskać było 145 km/h. To właśnie konstrukcja i karoseria tego modelu stała się bazą dla wyczynowych modeli 
Škody. W roku 1971 pojawiła się limitowana seria pojazdów Škoda 120 S z silnikiem o pojemności 1172 cm³ i mocy 62 KM przy 5250 obr./min. Samochody te przystosowano do udziału w rajdach a silnik podrasowano nawet do 120 KM. Jednak konstruktorzy z Mladá Boleslav na tym nie poprzestawali. W 1974 skonstruowano trzy prototypy: jeden model 180 RS z silnikiem o pojemności 1771 cm³ o mocy 154 KM przy 6250 obr./min i dwa 200 RS z silnikami o pojemności 1997 cm³ dającymi moc 163 KM przy 6000 obr./min i pozwalającymi rozpędzić auto nawet do 210 km/h. Jednak prace nad oboma odmianami zarzucono, gdyż Fédération Internationale de l’Automobile (FIA) wykreśliła z udziału w rajdach grupy samochodów, do których obie 
Škody należały. Czechosłowaccy konstruktorzy skupili się więc na nowym modelu – 130 RS. 
Škoda 130 RS posiadała wzmocnioną konstrukcję tylnosilnikową modelu 110 R, do której dla zmniejszenia ciężaru auta mocowano elementy wykonane z laminatu. Podstawowy silnik o pojemności 1228 cm³ i mocy 140 KM przy 8500 obr./min pozwalał rozpędzić pojazd do 100 km/h w 7,5 s. Prędkość maksymalna jaką mógł osiągnąć ten sportowy model Škody wynosiła 220 km/h.
W 1976 roku Škoda uzyskała homologację rajdową FIA i wystawiła trzy swoje załogi w Rajdzie Monte Carlo. Jeden pojazd nie ukończył wyścigu, pozostałe zdeklasowały konkurentów zajmując dwa pierwsze miejsca w swojej klasie (A2 do 1300 cm³) i odpowiednio 12. i 15. w klasyfikacji generalnej. Rok później załoga fabryczna Škody wygrała swoją grupę w Rajdzie Acropolis, plasując się 9 pozycji w klasyfikacji generalnej. 
W 1980 roku Škoda zdobyła tytuł wicemistrza, a rok później mistrza Europy na torach w kategorii zespołowej. Dobra passa została przerwana w 1982 roku, kiedy nowe przepisy FIA pozbawiły auta o pojemności do 1300 cm³ szans na międzynarodowe sukcesy.
Kolejna Škoda oznaczona literami RS pojawiła się dopiero w 2000 roku. Była to Octavia RS pierwszej generacji z 1,8-litrowym silnikiem o mocy 180 koni mechanicznych.

</doc>
<doc id="569453" url="https://pl.wikipedia.org/wiki?curid=569453" title="Sylwester Latkowski">
Sylwester Latkowski

Sylwester Latkowski (ur. 13 lipca 1966 w Elblągu) – polski reżyser filmów dokumentalnych, teledysków, scenarzysta, producent filmowy, autor i prezenter programów telewizyjnych, a także publicysta. W latach 2013–2015 redaktor naczelny tygodnika „Wprost”.
Wczesne lata.
Urodził się i dorastał w Elblągu, gdzie ukończył Technikum Mechaniczne o profilu obróbka skrawaniem. Próbował dostać się na studia do łódzkiej PWSFTviT, jednak bez powodzenia. Swoje prace literackie publikował w magazynie „Poezja”. Pod koniec lat 80. XX w. był konstruktorem w Wojskowych Zakładach Lotniczych, by uniknąć poboru do wojska. Kształcił się w Instytucie Pielęgniarstwa, odbywając praktyki w Szpitalu dla Nerwowo i Psychicznie Chorych w Kocborowie. W 1989 podjął pracę jako nauczyciel języka polskiego i fizyki w Szkole Podstawowej w Straszewie. Ukończył studium nauczycielskie.
Pobyt w więzieniu.
Pod koniec lat dziewięćdziesiątych XX w. został skazany na karę 2 lat i 3 miesięcy pozbawienia wolności za wymuszenie rozbójnicze. Latkowski twierdził, że w ten sposób chciał odzyskać pieniądze od byłego współpracownika. W latach 1993–1998 ukrywał się w Federacji Rosyjskiej. Na kanwie swojej ucieczki do tego kraju napisał powieść dokumentalną "Wozacy". Do Polski wrócił w 1998 i dobrowolnie poddał się karze. W więzieniu spędził 19 miesięcy. Opuścił je w 2000.
Kariera filmowa.
Podczas pobytu w więzieniu, Latkowski poznał rugbistę Jakuba Szymańskiego. Po wyjściu na wolność Latkowski zrealizował swój pierwszy film "To my, rugbiści" (2000), o drużynie Arki Gdynia w rugby. Film wywołał wiele kontrowersji, Latkowskiego oskarżono o gloryfikowanie przemocy czy wręcz zwykłego bandytyzmu.
Kolejny jego film, "Blokersi", był pierwszym od lat dokumentem wyświetlanym na dużym ekranie i pierwszym polskim filmem o środowisku hip-hopowym. Latkowski w "Blokersach" zdiagnozował fenomen tej kultury, tworzonej zazwyczaj w obskurnych blokowiskach. Film, który miał być swoistą obroną młodych ludzi w nich mieszkających, a jednym z jego tematów była komercjalizacja "ich" muzyki, paradoksalnie stał się trampoliną promocyjną dla tego środowiska.
Późniejsze jego filmy, mimo iż podejmowały równie ważne społecznie lub medialnie tematy, nie odniosły już takiego sukcesu. Nakręcił dokument o Michale Wiśniewskim "Gwiazdor" (2002), a także o Leszku Możdżerze "PUB 700" (2002). Za film dokumentalny "Kamilianie" (2003) zdobył nagrodę na II Przeglądzie Katolickich Programów Telewizyjnych i Radiowych Stowarzyszenia „Znaki Nadziei” w Łodzi.
Po obrazach o meandrach show biznesu przyszła kolej na drastyczniejsze tematy, co zaowocowało filmami – "Śledczak" (2004) o sytuacji aresztów śledczych oraz "Pedofile" (2005) ukazującym niemoc organów ścigania przy tego rodzaju przestępstwach oraz mechanizmy, które nie dopuszczają do ujawnienia prawdy o nich na przykładzie siatki pedofilskiej z Dworca Centralnego w Warszawie. Inne produkcje to "Zabić Papałę" (2008) i "Wszystkie ręce umyte. Sprawa Barbary Blidy" (2010).
Działalność społeczna i polityczna.
Latkowski prowadził własne przedsiębiorstwa, wydawał pisma lokalne, zajmował się konsultingiem, reklamą i marketingiem oraz prowadzeniem kampanii wyborczych polityków do Sejmu i Senatu. Latkowski założył w Elblągu Komitet Obywatelski „Solidarność”, który wspierał kampanię wyborczą Porozumienia Centrum – Lecha Kaczyńskiego i Jarosława Kaczyńskiego, wówczas kandydata do Senatu, nagrywając pierwsze reklamówki.
Współtworzył programy na potrzeby Telewizji Polskiej. Był reżyserem i autorem pomysłu programu popkulturalno-muzycznego TVP2 pt. "Nakręcona noc". W 2005 na antenie jego programu autorskiego (cyklicznego programu "Konfrontacja)" Jacek Kurski oskarżył Fakty o cenzurę i podjął temat przymusowego wcielenia dziadka Donalda Tuska do Wehrmachtu. 30 sierpnia 2007 w mieszkaniu Latkowskiego został zatrzymany Janusz Kaczmarek. Latkowski nagrał zatrzymanie telefonem komórkowym i opublikował amatorskie nagranie z akcji zatrzymania przez ABW ówczesnego ministra MSWiA. Był także autorem serii reportaży dla Polsatu.
Od stycznia 2013 do marca 2015 pełnił funkcję redaktora naczelnego tygodnika „Wprost”. Za jego kadencji pismo opublikowało materiały rozpoczynające tzw. aferę podsłuchową oraz zarzuty mobbingu w redakcji Faktów i molestowania seksualnego przez Kamila Durczoka. W trakcie przeszukania biur tygodnika przez prokuraturę i ABW 18 czerwca 2014, Latkowski odmówił wydania komputera z nagraniami powołując się na konieczność zachowania tajemnicy dziennikarskiej.
Od 2015 był redaktorem naczelnym serwisu internetowego Kulisy24.
25 października 2017 został przesłuchany w charakterze świadka przed sejmową komisją śledczą w sprawie afery Amber Gold.
Życie prywatne.
Mieszka w Warszawie. Był trzykrotnie żonaty. Ma troje dzieci: syna i dwie córki. Obecną żoną reżysera jest Ewa Latkowska, z którą ma córkę Mariannę.

</doc>
<doc id="569454" url="https://pl.wikipedia.org/wiki?curid=569454" title="Przybyszka amerykańska">
Przybyszka amerykańska

Przybyszka amerykańska, karaluch amerykański, karaczan amerykański ("Periplaneta americana") – gatunek synantropijny z rzędu karaczanów, rodziny karaczanowatych, wbrew swojej nazwie wywodzący się z Azji południowo-wschodniej, skąd za pośrednictwem człowieka przedostał się na cały świat, z wyjątkiem rejonów polarnych. Przybyszka zamieszkuje również Polskę, gdzie jest jednak gatunkiem rzadkim.
Przybyszka osiąga w porównaniu z innymi karaczanowatymi duże rozmiary: długość jej ciała dochodzi od 3 do nawet 5 cm. Jej zakryte długimi skrzydłami ciało jest brązowe, czasami wręcz czerwone, czułki natomiast wyjątkowo długie. Dodatkowo w przeciwieństwie do prusaków, potrafi latać.
Pierwotnie przybyszka amerykańska zamieszkiwała tropikalne, wilgotne lasy południowej Azji, jednak obecnie zamieszkuje prawie wszystkie miejsca na Ziemi, gdzie tylko znajdują się siedziby ludzkie, gdzie może znaleźć resztki jedzenia. Karaczan ten szczególnie upodobał sobie wilgotne, ciepłe miejsca.

</doc>
<doc id="569456" url="https://pl.wikipedia.org/wiki?curid=569456" title="Karaluch amerykański">
Karaluch amerykański



</doc>
<doc id="569457" url="https://pl.wikipedia.org/wiki?curid=569457" title="Periplaneta americana">
Periplaneta americana



</doc>
<doc id="569458" url="https://pl.wikipedia.org/wiki?curid=569458" title="Andrzej Buszewicz">
Andrzej Buszewicz

Andrzej Michał Buszewicz (ur. 29 sierpnia 1934 w Łodzi, zm. 18 sierpnia 2019 w Zagórzycach Dworskich) – polski aktor i reżyser.
Życiorys.
W latach 1953–1955 występował w Teatrze Lalki i Aktora „Baj Pomorski” w Toruniu. Był absolwentem Wydziału Lalkarskiego (1960) i Wydziału Aktorskiego (1962) PWST w Krakowie. Od 1960 do 2003 związany był z krakowskim Starym Teatrem. Był profesorem zwyczajnym w Akademii Muzycznej w Krakowie, gdzie na Wydziale Wokalno-Aktorskim pełnił funkcję dziekana. W 1999 otrzymał tytuł profesora sztuk teatralnych.
Pochowany na cmentarzu parafialnym w Miechowie.

</doc>
<doc id="569461" url="https://pl.wikipedia.org/wiki?curid=569461" title="Ryjkowate">
Ryjkowate

Ryjkowate (Nesophontidae) – monotypowa rodzina wymarłych ssaków owadożernych z rzędu owadożerów (Eulipotyphla). Wymarły prawdopodobnie pomiędzy XII w. a XV w. n.e.
Zasięg występowania.
Rodzaj obejmował gatunki występujące na Wielkich Antylach.
Systematyka.
Etymologia.
"Nesophontes": "nēsos" „wyspa”; φόντης "phontēs" „zabójca, morderca”.
Podział systematyczny.
Na podstawie materiałów kopalnych z Wielkich Antyli opisano jeden rodzaj ryjek z następującymi gatunkami.

</doc>
<doc id="569462" url="https://pl.wikipedia.org/wiki?curid=569462" title="Wejherowie">
Wejherowie



</doc>
<doc id="569463" url="https://pl.wikipedia.org/wiki?curid=569463" title="Wejher">
Wejher



</doc>
<doc id="569466" url="https://pl.wikipedia.org/wiki?curid=569466" title="SV Eltanin">
SV Eltanin

SV Eltanin, SY Eltanin - to polski statek żaglowy (jacht) typu J-80.
Historia i rejsy.
Kadłub "Eltanina" zbudowany został w stoczni w Płocku (numer budowy: 6). W 1999 roku statek został wykończony metodą gospodarczą przez Jerzego Różańskiego.
Od tego czasu każdego roku "Eltanin" odbywa rejsy na Spitsbergen, gdzie świadczy usługi transportowe dla naukowców, turystów i innych zainteresowanych. W 2000 roku, za dwie wyprawy na Spitsbergen na "Eltaninie", II nagrodę Żeglarza Roku, w konkursie pod patronatem "Głosu Wybrzeża", otrzymał kpt. Jerzy Różański.
 Nazwa jachtu pochodzi od gwiazdy o tej samej nazwie.

</doc>
<doc id="569469" url="https://pl.wikipedia.org/wiki?curid=569469" title="Johnny &amp; Associates">
Johnny &amp; Associates

 – agencja utworzona przez Johnny’ego Kitagawę w 1962 roku zajmująca się tworzeniem i promowaniem męskich grup muzycznych w Japonii. Oryginalnie agencja została założona w celu szkolenia artystów teatralnych, aby stworzyć musical podobne na kształt West Side Story.
W czasach obecnych agencja odrzuca nominacje do nagród przemysłu japońskiego. Jednym z powodów był fakt, iż grupa Nina, w 1990 roku podczas 32 Japan Record Awards, została skategoryzowana jako grupa grająca rock/pop, natomiast Johnny &amp; Associates utrzymywali, iż grupa gra enkę/kayōkyoku. Innym powodem jest fakt, iż takie nominacje mogłyby spowodować niezdrową konkurencję wewnątrz agencji.
Po debiucie grupy zostają przydzielone wytwórni płytowych takich jak Johnny's Entertainment, J Storm czy innych wytwórni, chociażby tych, których właścicielem jest Avex Trax. Niezależnie od przynależności do poszczególnych wytwórni, wszystkie zespoły i członkowie nadal są związani z Johnny &amp; Associates.
Artyści.
"Johnny's Jrs." – członkowie agencji, którzy oficjalnie nie zadebiutowali. Ich główną rolą jest wykonywanie piosenek grup, które zostały wydane (przeważnie w programie Shounen Club). Są także tancerzami – często biorą udział w koncertach.

</doc>
<doc id="569471" url="https://pl.wikipedia.org/wiki?curid=569471" title="Clémence Poésy">
Clémence Poésy

Clémence Poésy, właściwie Clémence Guichard (ur. 30 października 1982 w L’Haÿ-les-Roses) – francuska aktorka.
Poésy to nazwisko panieńskie jej matki. Pierwsze role w serialach francuskich zaczęła grać w roku 1997. Przełomem w jej karierze była rola Fleur Delacour w filmie "Harry Potter i Czara Ognia" (2005). Pierwszą rolą w języku angielskim była Maria, królowa Szkotów w filmie "Proch, zdrada i spisek" ("Gunpowder, Treason and Plot").
Filmografia.
Wybrane role filmowe i telewizyjne:

</doc>
<doc id="569472" url="https://pl.wikipedia.org/wiki?curid=569472" title="Genezjusz">
Genezjusz

Genezjusz – zlatynizowane imię męskie pochodzenia greckiego, wywodzące się od słowa oznaczającego "genésios" – „urodzinowy, odnoszący się do narodzin”. Patronem tego imienia jest m.in. św. Genezjusz z Arles i św. Genezjusz, aktor.
Genezjusz imieniny obchodzi 25 sierpnia.
Odpowiedniki w innych językach.
Znene osoby noszące imię Genezjusz:
Od tego imienia pochodzi m.in. nazwa następujących miejscowości francuskich:
włoskich:

</doc>
<doc id="569475" url="https://pl.wikipedia.org/wiki?curid=569475" title="Karaczan amerykański">
Karaczan amerykański



</doc>
<doc id="569476" url="https://pl.wikipedia.org/wiki?curid=569476" title="Clémence Guichard">
Clémence Guichard



</doc>
<doc id="569477" url="https://pl.wikipedia.org/wiki?curid=569477" title="Clemence Poesy">
Clemence Poesy



</doc>
<doc id="569480" url="https://pl.wikipedia.org/wiki?curid=569480" title="Przybyszka australijska">
Przybyszka australijska

Przybyszka australijska, karaczan australijski ("Periplaneta australasiae") – gatunek synantropijny z rzędu karaczanów, rodzina karaczanowate.
patrz: karaczany, karaczany Polski

</doc>
<doc id="569482" url="https://pl.wikipedia.org/wiki?curid=569482" title="Wietlica samicza">
Wietlica samicza

Wietlica samicza ("Athyrium filix-femina") – gatunek paproci z rodziny wietlicowatych ("Athyriaceae"). Występuje w Europie, umiarkowanej części Azji, północnej Afryce i Ameryce Północnej. W Polsce gatunek jest pospolity niemal w całym kraju (lokalnie bywa rzadszy, np. w północnej części województwa mazowieckiego). Roślina uprawiana jest jako ozdobna w setkach odmian różniących się modyfikacjami blaszki liściowej.
Biologia i ekologia.
Rośnie w wilgotnych i cienistych lasach. Wymaga gleb kwaśnych i wilgotnych, o małej zawartości wapnia.

</doc>
<doc id="569485" url="https://pl.wikipedia.org/wiki?curid=569485" title="Karaczan australijski">
Karaczan australijski



</doc>
<doc id="569487" url="https://pl.wikipedia.org/wiki?curid=569487" title="SY Merkury">
SY Merkury



</doc>
<doc id="569488" url="https://pl.wikipedia.org/wiki?curid=569488" title="Periplaneta australasiae">
Periplaneta australasiae



</doc>
<doc id="569491" url="https://pl.wikipedia.org/wiki?curid=569491" title="Bitwa pod Falkirk (1746)">
Bitwa pod Falkirk (1746)

Bitwa pod Falkirk – starcie zbrojne, które miało miejsce 17 stycznia 1746 roku podczas powstania jakobickiego 1745 roku.
Wstęp.
Po porażce pod Prestonpans, generał Cope został zastąpiony przez generała-porucznika Henry’ego Hawleya na stanowisku dowódcy królewskich sił zbrojnych w Szkocji. W tym czasie, w ostatnich miesiącach 1745 roku armia jakobicka ruszyła na południe w kierunku Londynu. Dotarła ona do Derby po czym, po otrzymaniu wieści o przeważających siłach królewskich zagradzających jej drogę – zawróciła na północ do Szkocji gdzie połączyła się z siłami Jakobitów oblegającymi królewskiego generała Blakeneya na zamku Stirling. W trakcie odwrotu – 18 grudnia 1745 roku armia jakobicka stoczyła zwycięską potyczkę pod Clifton Moor (zginęło 10 żołnierzy królewskich, zaś 21 zostało rannych, podczas gdy buntownicy stracili 5 zabitych).
Hawley poprowadził swą armię z okolic Edynburga w celu uwolnienia Blakeneya i ostatecznie osiągnął Falkirk. 17 stycznia 1746 buntownicy maszerowali przez wrzosowiska Falkirk na południowy zachód od miasta.
Bitwa.
Królewska armia formowała szeregi, gdy Hawley w swojej kwaterze otrzymał wiadomość o pojawieniu się buntowników. Hawley początkowo nie uwierzył, iż buntownicy ośmielą się go zaatakować. Ostatecznie jednak pogalopował do obozu, z serwetką wciąż zawiązaną pod podbródkiem.
Hawley rozkazał armii marsz na wrzosowiska. Pogoda załamała się i zaczęło intensywnie padać. Było także prawie ciemno.
Królewski generał ukształtował swą opinię o buntownikach na podstawie doświadczeń z powstania z 1715 roku. Uważał on, iż górale nie są w stanie przeciwstawić się kawalerii. Królewska armia stanęła na małym wzgórzu frontem wobec buntowników na wrzosowisku z trzema pułkami dragonów uszykowanymi w pierwszej linii na lewym skrzydle. Artyleria królewska utknęła w błocie u stóp wzgórza.
Hawley nakazał swym dragonom szarżę. Dragoni ruszyli na górali, którzy przywitali ich salwami z muszkietów. Szarża załamała się, zaś dragoni rzucili się do ucieczki w dół wzgórza do Falkirk. Wtedy górale uderzyli na dwie linie królewskiej piechoty. Większa część królewskich regimentów rzuciła się do ucieczki, tylko trzy regimenty utrzymały linię. Zdołały one osłonić drogę odwrotu armii do obozu, a następnie w kierunku Edynburga. Królewscy grenadierzy walczyli w obronie opuszczonych dział, które zdołali dociągnąć do obozu. Górale znacznie rozproszyli się w trakcie walk i wielu z nich miało wątpliwości, kto zwyciężył w bitwie, która trwała tylko około 20 minut.
Mówi się, iż generał Cope postawił 10 000 funtów na to, iż jego następca zostanie przez górali pobity.
Ordre de Bataille.
Wielka Brytania
Generał- porucznik Henry Hawley
Lewe Skrzydło
Centrum
Prawe skrzydło
Jakobici
Książę Karol Edward Stuart
Lewe skrzydło
Centrum
Prawe skrzydło

</doc>
<doc id="569493" url="https://pl.wikipedia.org/wiki?curid=569493" title="Flaga Wejherowa">
Flaga Wejherowa



</doc>
<doc id="569495" url="https://pl.wikipedia.org/wiki?curid=569495" title="Taksonomia filogenetyczna">
Taksonomia filogenetyczna

Taksonomia filogenetyczna – nauka o zasadach i metodach klasyfikowania obiektów o ustalonym pokrewieństwie. 
Metody taksonomii filogenetycznej mogą być stosowane tylko do takich obiektów, dla których możliwe jest zdefiniowanie relacji pokrewieństwa. Są to przede wszystkim organizmy żywe oraz ich geny, ale mogą też być memy lub ogólniej zbiory replikatorów, np. języki. Metody filogenetyczne stosowane są w informatyce do analizy wyników działania algorytmów genetycznych.
W przypadku klasyfikacji biologicznej taksonomia filogenetyczna klasyfikuje klady, tj. grupy organizmów mających wspólnego przodka. 
Przykładem taksonomii filogenetycznej jest PhyloCode. 

</doc>
<doc id="569496" url="https://pl.wikipedia.org/wiki?curid=569496" title="Death Jr.">
Death Jr.

Death Jr. (Death Junior) – gra zręcznościowa na konsolę Playstation Portable.
Fabuła.
Gracz kieruje poczynaniami tytułowego trupa, czyli następcy Śmierci.
Grę rozpoczyna fim wprowadzający do fabuły: Klasa potworków (m.in. Smith i Weston - chłopcy połączeni głowami) wraz z nauczycielem Mr. Joygrove wybrała się na wycieczkę do muzeum. W pewnym momencie odłączyli się od nauczyciela i znaleźli dziwne pudełko. Death junior otworzył je swoją kosą. Z pudełka wyłoniło się wiele rąk oraz macek należących do Molocha - Necromancera, który ukradł dusze jego przyjaciołom lecz pozostawił ich ciała. Zadaniem tytułowego bohatera jest odnalezienie ich dusz oraz pokonanie okrutnego Molocha.
Gracz posiada ogromny arsenał broni począwszy od kosy a skończywszy na różnego rodzaju pistoletach, obrzynach, czy nawet miotaczach ognia.

</doc>
<doc id="569498" url="https://pl.wikipedia.org/wiki?curid=569498" title="Scott Herren">
Scott Herren

Guillermo Scott Herren (ur. 1976) – producent oraz artysta hip-hopowy i IDM, aktualnie mieszkający w Barcelonie i nagrywający dla wytwórni Warp Records.
Herren wypuszcza muzykę pod różnymi pseudonimami, z których najbardziej znane to Prefuse 73 (pod którym wydaje utwory w stylu glitch), Savath and Savalas, Delarosa and Asora i Piano Overlord. Swoją karierę rozpoczął jako DJ w MJQ, małym klubie nocnym w Atlancie.
Dyskografia.
Prefuse 73.
Albumy
EPki/Single/Kompilacje
Delarosa &amp; Asora.
Albumy
EPki/Single/Kompilacje
Savath and Savalas.
Albumy
EPki/Single/Kompilacje
Piano Overlord.
Albumy
EPki/Single/Kompilacje

</doc>
<doc id="569499" url="https://pl.wikipedia.org/wiki?curid=569499" title="Prefuse 73">
Prefuse 73



</doc>
<doc id="569500" url="https://pl.wikipedia.org/wiki?curid=569500" title="Delarosa &amp; Asora">
Delarosa &amp; Asora



</doc>
<doc id="569501" url="https://pl.wikipedia.org/wiki?curid=569501" title="Savath and Savalas">
Savath and Savalas



</doc>
<doc id="569502" url="https://pl.wikipedia.org/wiki?curid=569502" title="Piano Overlord">
Piano Overlord



</doc>
<doc id="569504" url="https://pl.wikipedia.org/wiki?curid=569504" title="Zdzisław Banat">
Zdzisław Banat

Zdzisław Kazimierz Banat (ur. 3 marca 1947 w Ulanicy) – polski inżynier, samorządowiec, w latach 1990–1991 prezydent Rzeszowa, były przewodniczący sejmiku podkarpackiego.
Życiorys.
W 1971 ukończył studia na Wydziale Budownictwa Lądowego i Komunalnego Wyższej Szkoły Inżynierskiej w Rzeszowie, a cztery lata później na Wydziale Budownictwa Lądowego Politechniki Krakowskiej. W 2006 uzyskał stopień naukowy doktora na Uniwersytecie Kardynała Stefana Wyszyńskiego.
Do 1986 był zatrudniony jako inżynier w przedsiębiorstwach budowlanych. W 1980 wstąpił do „Solidarności”, przewodniczył komisji zakładowej w Przedsiębiorstwie Robót Inżynieryjnych, wszedł także w skład zarządu regionu związku. Po wprowadzeniu stanu wojennego został internowany na okres około 10 dni. Po zwolnieniu współpracował z niejawnymi strukturami NSZZ „Solidarność”, angażując się m.in. w kolportaż publikacji drugiego obiegu.
W drugiej połowie lat 80. zajmował stanowisko wicedyrektora rzeszowskiego Wojewódzkiego Ośrodka Sportu i Rekreacji. W okresie 1990–1991 pełnił funkcję prezydenta Rzeszowa, później przez siedem lat zajmował kierownicze stanowisko w urzędzie wojewódzkim. Pracował później w regionalnej Agencji Rozwoju Regionalnego, Departamencie Kultury Urzędu Marszałkowskiego, Miejskim Przedsiębiorstwie Energetyki Cieplnej. W 2007 został zastępcą dyrektora Regionalnego Ośrodka Polityki Społecznej.
Przez kilkanaście lat należał do Zjednoczenia Chrześcijańsko-Narodowego. Od 1998 do 2002 z ramienia Akcji Wyborczej Solidarność zasiadał w sejmiku podkarpackiego I kadencji, pełniąc funkcję jego przewodniczącego. W 2004 wstąpił do Prawa i Sprawiedliwości.
Związany z organizacjami chrześcijańskimi, m.in. Ruchem Światło-Życie i Stowarzyszeniem Rodzin Katolickich.
Odznaczenia.
Odznaczony Krzyżem Oficerskim Orderu Odrodzenia Polski (2019) oraz Krzyżem Wolności i Solidarności (2016). W 1998 został wyróżniony Brązowym Krzyżem Zasługi, a w 2002 Brązowym Medalem „Za zasługi dla obronności kraju”.

</doc>
<doc id="569508" url="https://pl.wikipedia.org/wiki?curid=569508" title="Škoda 120 S">
Škoda 120 S

Škoda 120 S (typ 728) – limitowana seria sportowych samochodów produkowana na bazie podstawowego modelu Škoda 110 w latach 1971 - 1974.
Škoda 120 S pojawiła się na rynku w 1971. Jej podstawowa wersja posiadała silnik o pojemności 1172 cm³ i mocy 64 KM przy 5250 obr./min. Samochody te przystosowano do udziału w rajdach, a moc silnika zwiększono nawet do 120 KM. W krótkim okresie produkcji wyprodukowano zaledwie 100 egzemplarzy tych sportowych pojazdów.

</doc>
<doc id="569513" url="https://pl.wikipedia.org/wiki?curid=569513" title="Glaedr">
Glaedr



</doc>
<doc id="569514" url="https://pl.wikipedia.org/wiki?curid=569514" title="Amongst the Catacombs of Nephren-Ka">
Amongst the Catacombs of Nephren-Ka

Amongst The Catacombs Of Nephren-Ka – pierwszy album studyjny amerykańskiej grupy deathmetalowej Nile. Wydawnictwo ukazało się 28 kwietnia 1998 roku nakładem wytwórni muzycznej Relapse Records. Nagrania zostały zarejestrowane w studio The Sound Lab w Karolinie Południowej w 1998 roku. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="569515" url="https://pl.wikipedia.org/wiki?curid=569515" title="Szaleństwo Majki Skowron (serial telewizyjny)">
Szaleństwo Majki Skowron (serial telewizyjny)

Szaleństwo Majki Skowron – polski serial telewizyjny z 1976 roku w reżyserii Stanisława Jędryki. Adaptacja powieści dla młodzieży pod tym samym tytułem autorstwa Aleksandra Minkowskiego. Fabuła osnuta jest na dwóch przypadkach konfliktu pokoleniowego. Głównym bohaterem jest chłopiec Ariel (skłócony z ojcem), który trafiwszy na swej życiowej drodze na tytułową Majkę (skłóconą z ojcem) przeżywa młodzieńczą miłość w mazurskich plenerach.
Serial był pierwszy raz wyświetlany w ramach magazynu "Ekran z bratkiem". Zdjęcia kręcono w okolicach Mikołajek, Pisza, Tałt, Olsztyna i Jeziora Łuknajno.
Obsada.
i inni

</doc>
<doc id="569516" url="https://pl.wikipedia.org/wiki?curid=569516" title="Beroe Stara Zagora">
Beroe Stara Zagora

Profesijonalen Futbolen Kłub Beroe Stara Zagora () – bułgarski klub piłkarski założony w 1957 roku, z siedzibą w Starej Zagorze.
Historia.
Chronologia nazw:
Klub sportowy Wereja został założony w miejscowości Stara Zagora w 1916 roku. Zespół do bułgarskiej czołówki awansował już na początku lat 70. (III miejsce w lidze w sezonie 1971–1972 oraz udany występ w Pucharze Zdobywców Pucharów 1973, kiedy Boroe wyeliminowała Athletic Bilbao), ale największe sukcesy przyszły wraz z początkiem następnej dekady. Najpierw w rozgrywkach 1979–1980 w II rundzie Pucharu Zdobywców Pucharów klub pokonał 1:0 Juventus F.C. (w rewanżu przegrał 0:3), a później dwukrotnie (w 1983 i 1984) wygrywał rywalizację o Puchar Bałkanów. Dwa lata po tym ostatnim zwycięstwie piłkarze Beroe świętowali pierwszy w historii tytuł mistrza Bułgarii.
W 1980 w Pucharze Zdobywców Pucharów roku Beroe rozegrało mecz z polską drużyną Arka Gdynia. Pierwszy mecz klub z Bułgarii przegrał 2:3, jednak „u siebie” zwyciężył 2:0, przechodząc do następnej fazy rozgrywek.
Przed rozgrywkami 1999-2000 drugoligowa Beroe połączyła się z grającym w ekstraklasie Olimpikiem Tetewen, dzięki czemu po kilkuletniej nieobecności powróciła do I ligi. Jak się okazało tylko na dwa lata, ponieważ w sezonie 2001-2002 zajęła w tabeli ostatnie miejsce. Ponownie w Grupie A gra od 2004 roku, ale, podobnie jak i w ciągu prawie dwudziestu ostatnich lat, nie należy do potentatów ligi.
Od początku sezonu 2006–2007 trenerem zespołu był ex reprezentant Bułgarii Ilian Iliew. W marcu 2007 roku został zastąpiony przez Eduarda Eranosjana, którego pięć miesięcy później zmienił Radosław Zdrawkow.
Stadion.
Stadion Miejski w Starej Zagorze został zbudowany w 1962 roku.
Aktualny skład.
 

</doc>
<doc id="569517" url="https://pl.wikipedia.org/wiki?curid=569517" title="Dziersław z Konina">
Dziersław z Konina

Dziersław z Konina (w innych źródłach Dziersław z Witowic; zm. po 1431) – polski szlachcic herbu Rawa (Rawicz).
Rozbudował odziedziczoną własność (Witowice i sąsiednia Wola) o okoliczne wsie – Pożóg, Rudy, Chrząchów, Osiny i Sielce – co dało początek kluczowi końskowolskiemu.
Data jego śmierci jest nieznana, ostatni raz w dokumentach występuje w 1431. 
Miał czterech synów: Jana, Piotra, Pawła i Jakuba. Pisali się oni wszyscy z Konina lub Konińscy, niezależnie od tego, że każdy przybierał też inne przydomki. 

</doc>
<doc id="569519" url="https://pl.wikipedia.org/wiki?curid=569519" title="Tenrekowate">
Tenrekowate

Tenrekowate, kretojeże (Tenrecidae) – rodzina ssaków z podrzędu tenrekokształtnych (Tenrecomorpha) w rzędzie afrosorkowców (Afrosoricida).
Zasięg występowania.
Do rodziny należą gatunki występujące na Madagaskarze.
Charakterystyka.
Zwierzęta o niewielkich rozmiarach, od 4,5 cm do 40 cm długości. Zajmują różne siedliska, niektóre przystosowane do ziemnowodnego lub podziemnego trybu życia. Żywią się przede wszystkim bezkręgowcami. Większość gatunków prowadzi nocny tryb życia. Ciąża trwa – w zależności od gatunku – 50 do 64 dni. Liczba młodych w miocie – od 2 (rodzaje "Micropotamogale" i "Potamogale") do 32 u tenreka zwyczajnego, najliczniejszy miot wśród ssaków.
Tenrekowate są blisko spokrewnione ze złotokretami.
Systematyka.
Do rodziny należą następujące występujące współcześnie podrodziny:
Opisano również podrodzinę wymarłą:
oraz rodzaje wymarłe o niepewnej pozycji systematycznej:

</doc>
<doc id="569520" url="https://pl.wikipedia.org/wiki?curid=569520" title="Skład drużyny pancernej">
Skład drużyny pancernej



</doc>
<doc id="569521" url="https://pl.wikipedia.org/wiki?curid=569521" title="Tenrecidae">
Tenrecidae



</doc>
<doc id="569522" url="https://pl.wikipedia.org/wiki?curid=569522" title="Kretojeże">
Kretojeże



</doc>
<doc id="569523" url="https://pl.wikipedia.org/wiki?curid=569523" title="Skład drużyny zmechanizowanej">
Skład drużyny zmechanizowanej



</doc>
<doc id="569524" url="https://pl.wikipedia.org/wiki?curid=569524" title="Wspomnienie tajemnicy dnia">
Wspomnienie tajemnicy dnia

Wspomnienie tajemnicy dnia jest to formuła, którą wypowiada się zaraz po śpiewie Święty w trakcie Liturgii Eucharystycznej, o ile przypada święto lub uroczystość. Występuje w I, II i III modlitwie eucharystycznej.
Wspomnienie tajemnicy dnia przewiduje się:

</doc>
<doc id="569525" url="https://pl.wikipedia.org/wiki?curid=569525" title="Winieta (nalepka)">
Winieta (nalepka)

Winieta – nalepka (najczęściej na szybę samochodu), stanowiąca dowód wniesienia opłaty – rejestracyjnej, drogowej, ubezpieczeniowej, autostradowej lub tym podobnej.
W Polsce.
Winiety z numerem rejestracyjnym.
Każdy samochód zarejestrowany w Polsce po 31 marca 2000 ma obowiązek mieć naklejoną na szybie winietę (tzw. nalepkę kontrolną, rozmiar 50×100 mm) z numerem rejestracyjnym; inne odcinki tej samej nalepki (tzw. nalepki legalizacyjne, 30×20 mm) należy umieścić na tablicach rejestracyjnych pojazdu, pomiędzy pierwszą a drugą grupą liter i cyfr, oraz (30×10 mm) w dowodzie rejestracyjnym.
Winiety jako dowód ubezpieczenia.
W latach 80. stosowano w Polsce nieobowiązkowy system naklejania winiet – dowodów wniesienia opłaty ubezpieczeniowej za korzystanie z samochodów. System ten jednak był niespójny i nigdy nie wszedł do powszechnego stosowania, choć pozostałością po nim są w pewnym sensie stosowane jeszcze i w następnej dekadzie naklejki informacyjne PZU, którymi oznaczane były pojazdy, których właściciele zawarli umowy z tym ubezpieczycielem.
Winiety jako dowód opłat za korzystanie z dróg.
Na początku pierwszej dekady XXI wieku ówczesny minister infrastruktury Polski, Marek Pol, zaproponował wprowadzenie systemu winiet jako dowodów wniesienia opłat za korzystanie ze wszystkich dróg publicznych w Polsce. Pomysł ten kilkakrotnie modyfikował (m.in. przez zawężanie go tylko do niektórych kategorii pojazdów i niektórych kategorii dróg), próbując dostosować go do licznych głosów protestu tak ekonomistów, jak i specjalistów w dziedzinie transportu oraz zwykłych obywateli, i w rezultacie nie udało mu się go nigdy wprowadzić w życie.
W Polsce system zbierania opłat za korzystanie z autostrad nie wykorzystuje systemu winiet. Opłaty zbierane są bezpośrednio (na „bramkach” wjazdowych i wyjazdowych – tzw. miejscach poboru opłat), poprzez opłatę elektroniczną (eToll) albo wcale (np. autostrada A4 Gliwice-Katowice-Mysłowice).
Do 30 czerwca 2011 system winiet był stosowany w Polsce na autostradach i drogach krajowych dla pojazdów o DMC powyżej 12 ton.
W Europie.
Winiety jako dowód opłat za korzystanie z dróg.
Winiety stosowane są w niektórych krajach jako podstawowy system znakowania i kontroli pojazdów, korzystających z autostrad. Jest znacznie tańszy w stosowaniu, niż system zbierania opłat na „bramkach” przy wjazdach lub wyjazdach z autostrady (nie ma potrzeby budowania osobnych obszernych placów ze stanowiskami, zatrudniania personelu, nie ma problemu zatorów drogowych mogących tworzyć się przy bramkach w godzinach szczytu), ale mniej sprawiedliwy (pojazdy korzystające z autostrad sporadycznie lub na bardzo krótkich odcinkach muszą mieć wykupione winiety takie same jak te, które jeżdżą codziennie lub te, które przejeżdżają nimi setki i tysiące kilometrów) i mniej „szczelny” (stosunkowo łatwo, zwłaszcza na krótkich trasach, przejechać autostradą „na gapę” – przy większym natężeniu ruchu policja nie jest w stanie wypatrzyć pojazdów bez winiet, a systemy video automatycznego wychwytywania takich pojazdów są kosztowne i nie wszędzie instalowane).
System winiet jako dowodów wniesienia opłat jest lub był stosowany między innymi:
Winiety wykupić można na przejściach granicznych, w większości stacji benzynowych, przydrożnych sklepach, w kioskach, w urzędach pocztowych, a na Węgrzech również przez Internet lub SMSem. Sprzedawane są winiety na cały rok, a także na krótsze okresy (w różnych krajach różne, niekiedy nie krótsze niż tydzień). Opłata zależy także od rodzaju samochodu lub od jego masy – im większa moc silnika lub masa pojazdu, tym wyższe opłaty. Winiety w kolejnych latach mogą mieć ten sam wygląd, ale różnić się kolorem, np. austriackie winiety w roku 2001 były pomarańczowe, w 2002 – fioletowe, w 2003 – ciemnożółte, w 2004 – ciemnoczerwone, w 2005 – jasnozielone, a w 2006 – złocistożółte. Winiety także mogą różnić się między sobą kształtem, np. czeskie winiety całoroczne są ośmiokątne, a dwutygodniowe – kwadratowe. Zalecane miejsce naklejenia winiety bywa w różnych krajach różne, np. na Słowacji zaleca się naklejać je w prawym (patrząc od wnętrza auta) górnym narożniku przedniej szyby, a w Czechach – w prawym dolnym. W każdym razie jednak winieta winna być naklejona po wewnętrznej stronie szyby i tak, aby nie ograniczać pola widzenia kierowcy.
Winiety zabezpieczone są przed fałszowaniem oraz przed wielokrotnym użyciem (np. w różnych pojazdach). W tym celu razem z winietą sprzedawany jest jej kupon kontrolny, do którego należy niezwłocznie wpisać numer rejestracyjny samochodu, i który należy podczas kontroli dokumentów przez upoważnionych do tego funkcjonariuszy okazywać wraz z dowodem rejestracyjnym. Oprócz tego zarówno winieta, jak i jej kupon kontrolny mają nadrukowany indywidualny numer seryjny oraz hologram. Winieta podczas odklejania od szyby może ulec uszkodzeniu i wówczas nie nadawać się do ponownego przyklejenia. W niektórych krajach fakt zakupu winiety, wraz z numerem rejestracyjnym pojazdu i numerem seryjnym winiety odnotowywany jest w punkcie sprzedaży.
Kary za jazdę autostradą bez ważnej winiety są na ogół bardzo wysokie i sięgać mogą, w przypadku największych pojazdów, kilku tysięcy euro (np. w Austrii od 400 do 4000 €).
Winiety z chipem.
W krajach stosujących system bezpośredniego zbierania opłat również bywają sprzedawane specjalne odmiany winiet, pełniące jednak nieco odmienną rolę – służą one do automatycznego pobierania opłat z konta użytkownika samochodu przy pomocy specjalnych czytników skanujących szybę pojazdu znajdujących się przy bramkach wjazdowych i wyjazdowych z autostrad.

</doc>
<doc id="569526" url="https://pl.wikipedia.org/wiki?curid=569526" title="Lapis-lazuli">
Lapis-lazuli



</doc>
<doc id="569527" url="https://pl.wikipedia.org/wiki?curid=569527" title="Winieta">
Winieta



</doc>
<doc id="569528" url="https://pl.wikipedia.org/wiki?curid=569528" title="Cmentarz żydowski we Włocławku">
Cmentarz żydowski we Włocławku

Stary włocławski cmentarz żydowski – został założony w 1830 r. Znajdował się na terenie dzisiejszego Zespołu Szkół Budowlanych oraz Centrum Doskonalenia i Edukacji przy ul. Nowomiejskiej 25 (dawna ul. Żałobna). Patrząc od strony północnej cmentarz zaczynał się przy ulicy Nowomiejskiej, a kończył w pobliżu niedziałającej już linii kolejowej prowadzącej do Fabryki Celulozy, zajmował powierzchnię 2,5 ha. Teren cmentarza wchodził w skład utworzonego w 1940 r. getta żydowskiego. Podczas okupacji niemieckiej co cenniejsze pod względem rodzaju kamienia macewy hitlerowcy wywieźli w sobie znane miejsce, resztę cmentarza, po wojnie, rozkradła miejscowa ludność. Był w znacznej mierze zniszczony, pozostawał jednak ogrodzony i czynny. Jeszcze w latach 1946–1950 pochowano na nim 4 osoby, o czym informuje notatka urzędowa Serafina Kiryłowicza z Urzędu do Spraw Wyznań, sporządzona 31 marca 1953 roku przy okazji pierwszych zabiegów w sprawie ostatecznej likwidacji cmentarza. Nie została wykonana ekshumacja zwłok znajdujących się na obszarze rekreacyjno-sportowym ZSB, trudno dziś ustalić jak przebiegała powojenna ekshumacja na terenie, który zabudowano. Przebieg likwidacji innych dawnych cmentarzy włocławskich każe domniemywać, że szczątki pochowanych przewiezione na wytyczony nowy cmentarz żydowski przy Al. Chopina zostały odkryte na starym cmentarzu podczas wyrównywania terenu i wznoszenia budynków. Wiele lat wcześniej, w listopadzie 1945 r. z dwóch grobów ekshumowano zwłoki 42 nieznanych osób. 15 czerwca 2001 r. przed budynkiem ZSB uroczyście odsłonięto tablicę upamiętniającą getto włocławskie. Na tablicy znajduje się taki oto napis w języku polskim i hebrajskim: „Na tym terenie Niemcy stworzyli getto, z którego w roku 1942 deportowali obywateli polskich narodowości żydowskiej do obozów zagłady”. Tereny starego cmentarza żydowskiego nie są wpisane do rejestru zabytków i nie są w żaden sposób oznaczone na działce (cmentarz znajduje się wyłącznie pod ziemią i na mapach historycznych), w związku z czym w 2011 r. miasto potraktowało działkę jako najzwyklejszy obszar inwestycyjny i na terenie byłego cmentarza zleciło budowę Orlika 2012.
Nowy cmentarz żydowski powstał w latach sześćdziesiątych XX wieku przy Al. Chopina jako wydzielona, ogrodzona murem i na co dzień zamykana na klucz część cmentarza komunalnego. Na powierzchni 0,1 ha zachowało się około 20 nagrobków. Na cmentarzu znajduje się także pomnik poświęcony pamięci ofiar włocławskiego getta i zniszczonego starego cmentarza, umieszczono na nim taki oto napis w języku polskim i jidysz: „Tu spoczywają prochy ofiar włocławskiego getta oraz tych, których pochowano na zdewastowanym podczas okupacji hitlerowskiej cmentarzu żydowskim. Cześć ich pamięci!”

</doc>
<doc id="569532" url="https://pl.wikipedia.org/wiki?curid=569532" title="Nowy cmentarz żydowski w Koninie">
Nowy cmentarz żydowski w Koninie

Nowy cmentarz żydowski w Koninie – znajdował się przy ul. Nadrzecznej. Został założony w 1831, jednak pierwszych pochówków dokonano już w latach 1806-1808. Z czasem wybudowano na nim kostnicę i mieszkanie grabarza. Ostatni znany pochówek odbył się w 1939. Podczas II wojny światowej Niemcy doszczętnie zdewastowali cmentarz, używając nagrobków do utwardzania dróg. Licznych nagrobków użyto do budowy ulicy Buczka. 10 listopada 1939 roku Niemcy rozstrzelali na terenie byłego cmentarza co najmniej 56 Polaków. Przed wojną powierzchnia cmentarza liczyła 1,5 ha. Nie zachował się żaden nagrobek, jedynie pojedyncze macewy.
Upamiętnienie.
Na terenie byłego cmentarza żydowskiego w Koninie znajduje się głaz z tablicą pamiątkową, informującą o eschatologicznej przeszłości tego miejsca. 

</doc>
<doc id="569533" url="https://pl.wikipedia.org/wiki?curid=569533" title="Teodor Bogdan Lubieniecki">
Teodor Bogdan Lubieniecki

Teodor Bogdan Lubieniecki (ur. 1654 w Czarkowach k. Nowego Korczyna lub Siedliskach k. Lublina, zm. 1716 przed 1718 w Nowym Korczynie) – malarz i rytownik epoki baroku urodzony w Polsce. 
Życie i twórczość.
Jego ojcem był Stanisław Lubieniecki, wybitny teolog i pastor braci polskich, a bratem był Krzysztof Lubieniecki. Od 1662 mieszkał w Hamburgu. W 1675 wyjechał do Amsterdamu by uczyć się malarstwa w pracowni Gerarda de Lairesse’a i 27 listopada tego samego roku został członkiem amsterdamskiej parafii kościoła remonstranckiego. W 1678 roku poślubił Agnieszkę Wiszowatą (1650-1680), córkę teologa braci polskich, Andrzeja Wiszowatego. 
Odbył liczne podróże po Europie, odwiedzając między innymi Florencję i Hanower oraz służąc w wojsku jako najemnik. Od 1696 mieszkał w Berlinie. W 1702 został nadwornym malarzem króla Prus Fryderyka I. Związał się z Królewską Akademią Sztuk, wpierw zostając jej adiunktem, a następnie rektorem (1702–1704). W 1706 na stałe wrócił do Rzeczypospolitej i osiadł w okolicach Tarnowa.
Za jego najważniejsze dzieła uznaje się portret Petera Schenka, oraz rysunki masek umierających wojowników. Oprócz nich zachowały się także nieliczne portrety olejne i rytowane krajobrazy fantastyczne. Te ostatnie są uznawane za ciekawy przykład XVII-wiecznego nurtu grafiki pejzażowej. W obrazach Lubienieckiego zauważalne są wpływy współczesnej mu sztuki włoskiej i holenderskiej.
Około 1917 cztery ryciny Lubienieckiego przekazane zostały Muzeum Narodowemu w Warszawie przez kolekcjonera dzieł sztuki Dominika Witke-Jeżewskiego.

</doc>
<doc id="569534" url="https://pl.wikipedia.org/wiki?curid=569534" title="Petko Petkow (1946–2020)">
Petko Petkow (1946–2020)

Petko Petkow (ur. 3 sierpnia 1946 w Sinitewie, zm. 10 stycznia 2020 w Starej Zagorze) – bułgarski piłkarz i trener piłkarski.
Był wychowankiem Lokomotiwu Septemwri, ale najdłużej występował w Beroe Starej Zagorze. Jako zawodnik tego klubu dwukrotnie (1974 i 1977) sięgał po koronę króla strzelców bułgarskiej ekstraklasy. Pod koniec piłkarskiej kariery przeniósł się do Austrii Wiedeń. W barwach reprezentacji Bułgarii od 1970 do 1980 roku rozegrał 33 mecze i strzelił 5 goli.
Na początku lat 80. rozpoczął pracę szkoleniową. Dwukrotnie - w latach 1983-1985 i 1987-1989 - był trenerem Beroe. Po raz trzeci prowadził ten klub od lipca 2005 do czerwca 2006 roku. Od tego czasu był dyrektorem sportowym w Beroe.

</doc>
<doc id="569536" url="https://pl.wikipedia.org/wiki?curid=569536" title="Lazulit">
Lazulit

Lazulit – rzadki minerał z gromady fosforanów. Nazwa pochodzi od arab. "azul" (niebo); pers. "lazhward" (niebieski) oraz łac. "lazulum" (błękit), połączonego z gr. "lithos" (kamień, skała), nawiązując do charakterystycznej barwy tego minerału.
Charakterystyka.
Właściwości.
Rzadko tworzy kryształy, najczęściej igiełkowe lub krótkosłupkowe, najczęściej przyjmujące postać podwójnej piramidy o przekroju prostokąta. Przeważnie występuje w skupieniach ziarnistych i zbitych, tworzy też impregnacje. Jest minerałem kruchym, przeświecającym (w cienkich okruchach). Zazwyczaj zawiera jasne cętki, kropki, smugi. Z trudem rozpuszcza się w gorących kwasach. Tworzy kryształy mieszane ze scorzalitem.
Występowanie.
Występuje w skałach metamorficznych oraz w pegmatytach granitowych i w utworach hydrotermalnych, reprezentowanych przeważnie przez żyły mlecznego kwarcu (zwykle z rutylem i andaluzytem). Spotykany jest też w kwarcytach. Minerałami współwystępującymi są korund, rutyl, granat, dysten, kwarc.
Miejsca występowania: Austria – okolice Salzburga, Szwajcaria – Zermatt, Szwecja, Słowacja – Nitra, Brazylia – Minas Gerais, Boliwia, Rosja, USA.

</doc>
<doc id="569537" url="https://pl.wikipedia.org/wiki?curid=569537" title="AMORC">
AMORC



</doc>
<doc id="569538" url="https://pl.wikipedia.org/wiki?curid=569538" title="Nowy cmentarz żydowski w Kaliszu">
Nowy cmentarz żydowski w Kaliszu

Nowy cmentarz żydowski w Kaliszu – kirkut w Kaliszu, na Widoku, leżący przy ul. Podmiejskiej 23, został założony w 1919; wraz z domem przedpogrzebowym wpisany do rejestru zabytków w 2002.
W połowie 1920 Zarząd Gminy Żydowskiej wystąpił do władz budowlanych Kalisza o wydanie zgody na oparkanienie nabytego gruntu, znajdującego się pomiędzy ul. Widok a Wąską. Miasto zgodę wydało 20 września 1920. a w kwietniu roku następnego przystąpiono do ogrodzenia terenu nowego cmentarza. W tym samym roku zostaje rozpoczęta budowa stajni i wozowni. Dwa lata później przystąpiono do budowy domku gospodarczego. Do budowy Domu Przedpogrzebowego kaliska gmina przystąpiła w roku 1926. Wybudowanie tak okazałego obiektu wiązało się z wielkimi nakładami finansowymi. Coraz trudniejsza sytuacja gminy i całej wspólnoty spowodowała, iż do wybuchu II wojny światowej budynek nie został ukończony – nie wybudowano planowanego piętra a dach nie został zwieńczony kopułą. Do 1939 pochowano tu przeszło 3000 osób.
Podczas II wojny światowej Niemcy zdewastowali teren cmentarza. Na cmentarzu rozstrzelano podczas wojny 326 Polaków. Na powierzchni 1,1 ha zachowało się około 100 nagrobków.
W latach pięćdziesiątych powstaje kilka symbolicznych grobów (w większości pochodzących z warsztatu Szaje Kawe). Rodziny ocalałych pragną w ten sposób upamiętnić swych bliskich zamordowanych przez hitlerowców. Dnia 10 marca 1962 r. na terenie cmentarza pochowano pułkownika W.P. dowódcę Batalionów Chłopskich Henryka Zielińskiego (Solnika). W 1966 odświeżono i uporządkowano około 60 nagrobków a 20 wybetonowano. W latach 1945-62 na terenie cmentarza pochowano 10 osób. W 1964 powstaje pomnik ku czci zamordowanych kaliskich Żydów. Na teren cmentarza zostają przewiezione także ekshumowane w 1967 z błaszkowskiego cmentarza szczątki tamtejszej społeczności starozakonnej. Nad grobem wzniesiono pomnik, a obok ułożono ocalałe macewy z Błaszek. 
Cmentarzem opiekowali się m.in. kaliszanie Baruch Kolski i Edmund Łuczak.
W 1998 kompetencje byłej gminy żydowskiej w Kaliszu przejęła Gmina Wyznaniowa Żydowska we Wrocławiu. Decyzją wojewody kaliskiego z 28 września 1998 działka nr 13/37 o powierzchni 1,0919 ha przeszła na własność wrocławskiej gminy żydowskiej.

</doc>
<doc id="569540" url="https://pl.wikipedia.org/wiki?curid=569540" title="Cmentarz żydowski w Lesznie">
Cmentarz żydowski w Lesznie

Cmentarz żydowski w Lesznie – leży przy ul. Jana Pawła II 14. Został założony w 1626 roku. Ostatni znany pochówek odbył się w 1939. Podczas II wojny światowej Niemcy zdewastowali cmentarz. Niemcy używali rozbitych nagrobków jako gruz przy budowie dróg. Następnie na cmentarzu wybudowali tartak. W latach siedemdziesiątych na terenie cmentarza wybudowano osiedle. Pozostała do dziś cząstka cmentarza to fragment miejsca grzebalnego, dom przedpogrzebowy oraz dom grabarza. Na początku lat dziewięćdziesiątych na cmentarzu dawało odnaleźć się fragmenty rozbitych nagrobków, zaś pięć uszkodzonych macew znajdowało się w miejscowym muzeum.
Na zachowanym skrawku cmentarza, mającym powierzchnię 0,5 ha zachowało się około 400 macew, z których najstarsza pochodzi z 1700 roku.

</doc>
