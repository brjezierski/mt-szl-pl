<doc id="588236" url="https://pl.wikipedia.org/wiki?curid=588236" title="Gołąbek piekący">
Gołąbek piekący

Gołąbek piekący ("Russula sororia" Fr.) – gatunek grzybów należący do rodziny gołąbkowatych ("Russulaceae")
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 2003 r., Alina Skirgiełło w 1991 r. opisywała ten gatunek pod nazwą gołąbek siostrzany. Synonimy łacińskie:
Morfologia.
Mięsisty o barwie ciemnoochrowej lub brązowoszarej. Wypukły z wiekiem wklęsły. Średnica kapelusza od 5 do 12 cm. Skórka lepka.
Jasne i bladokremowe. U starszych owocników szare. Trzon biały, z czasem z szarobrązowym odcieniem z rdzawymi plamami i gąbczasty. Wysokość od 3 do 6 cm. Miąższ biały z czasem przybiera barwę czerwonobrązową. Silnie piekący o nieprzyjemnym śledziowym zapachu.
Drobne i brodawkowate. 
Występowanie.
Występuje w lasach liściastych na gliniastym podłożu. Gatunek bardzo rzadki.
Znaczenie.
Grzyb niejadalny z powodu palącego smaku.

</doc>
<doc id="588238" url="https://pl.wikipedia.org/wiki?curid=588238" title="Miki Manojlović">
Miki Manojlović

Predrag "Miki" Manojlović (serb. "Предраг Манојловић", ur. 5 kwietnia 1950 w Belgradzie), jugosłowiański i serbski aktor filmowy i teatralny.
Życiorys.
Urodził się w aktorskiej rodzinie i w młodym wieku stał się jednym z najbardziej znanych aktorów w Jugosławii. Przez wiele lat grał na scenach stołecznych teatrów, występując w różnorodnym repertuarze, od klasyki po eksperymentalne inscenizacje sztuk współczesnych. Ma na swoim koncie role w serialach i filmach telewizyjnych. Międzynarodową sławę przyniosły mu kreacje w filmach Emira Kusturicy "Ojciec w podróży służbowej" (1985) oraz "Underground" (1995). Gra w filmach rozgrywających się na Bałkanach w czasie wojny domowej ("Beczka prochu"), ale także w zagranicznych produkcjach tematycznie niezwiązanych z jego ojczyzną.
Jest laureatem wielu nagród teatralnych i filmowych. Żoną Manojlovicia jest aktorka Tamara Vučković.

</doc>
<doc id="588241" url="https://pl.wikipedia.org/wiki?curid=588241" title="Interstycjal">
Interstycjal

Interstycjal (interstycjał, wody interstycjalne) – wody wypełniające przestrzenie między ziarnami piasku i żwiru o prześwicie do ok. 2 mm, element wód podziemnych (stygal).

</doc>
<doc id="588242" url="https://pl.wikipedia.org/wiki?curid=588242" title="Wapień krystaliczny">
Wapień krystaliczny

Wapień krystaliczny – pojęcie wieloznaczne. 
Wapień krystaliczny może być rozumiany jako:

</doc>
<doc id="588243" url="https://pl.wikipedia.org/wiki?curid=588243" title="Bitwa morska pod Foça">
Bitwa morska pod Foça

Bitwa morska pod Foça – starcie zbrojne, które miało miejsce 12 maja 1649 podczas wojny wenecko-tureckiej (1645–1669).
Bitwa została stoczona koło miasta tureckiego Foça położonego na zachodnim wybrzeżu Turcji przy wejściu do Zatoki Smyrneńskiej. Flota wenecka licząca 19 żaglowców oraz nieznaną liczbę galeas i galer pod wodzą Giacomo Rivy, pobiła tutaj flotę turecką złożoną ze 102 okrętów (11 żaglowców, 19 galeas i 72 galer).
Blokada.
Flota wenecka blokowała Cieśninę Dardanelską od kwietnia 1648. Dnia 19 listopada większość floty wycofała się, zostawiając 13 żaglowców pod wodzą Rivy. Na wiosnę 1649 dołączył do niego Bertucci Civrano z 7 żaglowcami. Ponieważ Riva sam stracił 1 żaglowiec, to po połączeniu miał ich 19.
Pościg.
Na początku maja pojawiła się Turecka flota z Konstantynopola. Tylko 2 okręty Rivy zaatakowały ich. Turcy łatwo sobie poradzili, wyszli z cieśniny i skierowali się na południe. Riva ruszył za nimi i dopadł ich koło portu Foça przy wejściu do zatoki Smyrneńskiej. Wiele weneckich okrętów to były wynajęte okręty angielskie bądź holenderskie. Riva obiecał ich kapitanom pełną rekompensatę za ewentualne straty.
Bitwa.
Gdy stało się oczywiste, że Wenecjanie gotują się do ataku, 10 galeas osłoniło wejście do portu, z wysuniętą z przodu galerą. Jeden z żaglowców tureckich został zdobyty przez okręty "Mercante Diletto" i "Jupiter". Jedną galeasę zdobył okręt "James" dowodzony przez kapitana George’a Scota (była tak zniszczona, że zatonęła 10 dni później), natomiast drugą z galer tureckich opanowali wiosłujący na niej niewolnicy. Aż 9 żaglowców, 3 galeasy i 2 galery spłonęły zanim wiatr zmienił kierunek, nie dopuszczając do rozszerzenia się ognia na inne okręty tureckie. Gdy płonące okręty tureckie zaczęły dryfować w kierunku floty weneckiej, ta natychmiast się wycofała.
Trzy okręty weneckie nie wzięły udziału w bitwie: "Esperienza" odpłynęła w morze, "Francese" i "San Bartolamio" (kapitan Alardi) zostały porzucone przez załogi. "San Bartolamio" udało się odzyskać dzięki akcji okrętu "Tre Re", lecz "Francese" osiadł na mieliźnie i został spalony przez Turków.
Wenecjanie stracili 105 ludzi. Turcy natomiast 9 żaglowców, 3 galeasy i 2 spalone galery, ponadto jeden okręt turecki każdego typu został zdobyty przez Wenecjan.

</doc>
<doc id="588244" url="https://pl.wikipedia.org/wiki?curid=588244" title="Miki Manojlovic">
Miki Manojlovic



</doc>
<doc id="588249" url="https://pl.wikipedia.org/wiki?curid=588249" title="Dzikan rzeczny">
Dzikan rzeczny

Dzikan rzeczny, świnia rzeczna ("Potamochoerus porcus") – gatunek ssaków parzystokopytnych z rodziny świniowatych.
Występowanie.
Dzikany rzeczne występują w środkowej i zachodniej Afryce, a także na Madagaskarze. Zamieszkują lasy, zarośla sawanny, bagna oraz stepy. Często można je spotkać także w okolicach ludzkich osad.
Wygląd.
Budowa.
Długość głowy i ciała wynosi około 1-1,5 m, natomiast ogona - między 30 cm i 40 cm. Osobniki dorosłe osiągają od 0,5 m do 0,9 m wysokości w kłębie. Waga dorosłych świń waha się w granicach 46-130 kg. Noworodki ważą mniej niż 1 kg. Zarówno samce, jak i samice posiadają dwie pary kłów: średnia długość górnych wynosi 76 mm, a dolnych - 180 mm. Cechą charakterystyczną świń rzecznych są długie kosmyki sierści na końcach uszu.
Umaszczenie.
Poszczególne podgatunki świń rzecznych różnią się od siebie umaszczeniem. Osobniki zamieszkujące zachodnioafrykański busz są zazwyczaj czerwonawe z białym paskiem biegnącym wzdłuż kręgosłupa. W południowej i wschodniej części ich zasięgu, najczęściej umaszczenie przybiera odcienie czerwieni, brązu i czerni. Większość podgatunków dzieli charakterystyczną cechę, jaką jest biała "maska" na łbie. U niektórych podgatunków umaszczenie może ciemnieć z wiekiem.
Rozmnażanie.
Dzikany rzeczne osiągają dojrzałość płciową w wieku trzech lat. Samice wydają na świat młode raz do roku. Okres rozrodczy trwa od września do kwietnia. Lochy budują z traw duże gniazda o szerokości około 3 metrów i głębokości około 1 metra.
Ciąża trwa około 120–127 dni i kończy się przyjściem na świat od jednego do sześciu młodych. Najczęściej jednak miot liczy sobie cztery osobniki. Młode ważą od 650 g do 900 g. Zarówno matka, jak i ojciec opiekują się potomstwem.
Zachowania.
Dzikany rzeczne są zwierzętami społecznymi. Większość żyje w małych grupach (liczących sobie od 3 do 11 osobników) pod przewodnictwem jednego dominującego samca. Dzikany znaczą swoje ścieżki przy pomocy kłów, a także kopyt i wydzieliny gruczołów szyjnych. Dzikany są najbardziej aktywne nocą, a dni spędzają w norach.
Samce walczą między sobą zderzając się łbami, dźgając się nawzajem kłami i smagając ogonami.
Odżywianie.
Dzikany rzeczne są wszystkożerne. Żywią się korzonkami, owocami, nasionami, roślinami wodnymi, orzechami, trawami, grzybami, owadami, jajami ptaków, ślimakami, małymi gadami oraz padliną. Ich przysmakiem są nasiona drzewa gatunku "Balanites wilsoniana", których poszukują w odchodach słoni.
Znaczenie gospodarcze.
Pozytywne.
Dzikan rzeczny jest potencjalnym źródłem żywności. Sugeruje się, że możliwe byłoby jego udomowienie.
Negatywne.
Duże stada dzikanów rzecznych mogą powodować znaczne straty na polach uprawnych. Ponadto zwierzęta te są nosicielami chorób zakaźnych, takich jak ASF (African Swine Fever - choroba świń afrykańskich), co w połączeniu z ich częstą obecnością w okolicach ludzkich osad, może skutkować poważnymi stratami wśród zwierząt hodowlanych.
Zagrożenia.
Głównym drapieżnikiem dzikanów rzecznych jest lampart, jednak dzięki redukcji populacji tych kotów, populacja "Potamochoerus porcus" znacznie się rozrosła w ostatnich latach. W chwili obecnej, największym zagrożeniem dla tego gatunku są polowania organizowane ze względu na jego negatywny wpływ na agrokulturę.

</doc>
<doc id="588252" url="https://pl.wikipedia.org/wiki?curid=588252" title="Prowincja Północna (Sierra Leone)">
Prowincja Północna (Sierra Leone)

Prowincja Północna () – jedna z 4 prowincji w Sierra Leone, znajdująca się na północy kraju.

</doc>
<doc id="588254" url="https://pl.wikipedia.org/wiki?curid=588254" title="Zatoka Szelichowa">
Zatoka Szelichowa

Zatoka Szelichowa (ros. "залив Шелихова", zaliw Szelichowa) – zatoka Morza Ochockiego, w azjatyckiej części Rosji.
Leży w północnej części Morza Ochockiego, na zachód od Kamczatki; długość około 650 km, szerokość u wejścia (pomiędzy przylądkami Tołstoj i Południowym) 130 km, największa 300 km; głębokość do 350 m; posiada wiele zatok drugorzędnych, dwie największe (Giżygińska i Zatoka Penżyńska) leżą w północnej części, rozdzielone półwyspem Tajgonos. 
Od grudnia do maja pokryta lodem. Pływy morskie o wysokości do 13 m.
Do zatoki Szelichowa uchodzą liczne, niezbyt długie rzeki mające źródła w Górach Kołymskich (m.in. Jama), Koriackich i Środkowych.

</doc>
<doc id="588255" url="https://pl.wikipedia.org/wiki?curid=588255" title="Józef Szamocki">
Józef Szamocki

Józef Szamocki (ur. 4 października 1954 w Gdyni) – polski duchowny rzymskokatolicki, doktor nauk teologicznych, biskup pomocniczy toruński od 2000.
Życiorys.
Urodził się 4 października 1954 w Gdyni. Studiował w Wyższym Seminarium Duchownym w Pelplinie. Święceń prezbiteratu udzielił mu 29 kwietnia 1979 biskup diecezjalny chełmiński Bernard Czapliński. W 1995 ukończył Akademię Teologii Katolickiej w Warszawie ze stopniem doktora na podstawie dysertacji "Duchowość kapłana diecezjalnego w Instytucie Świeckim Kapłańskim Misjonarzy Królewskości Chrystusa na podstawie pism Gabriela Mercola (1971–1991)".
W latach 1979–1983 pracował jako wikariusz w parafii Ścięcia św. Jana Chrzciciela w Chojnicach. Od 1983 do 1988 przebywał na misji w Zambii, gdzie był administratorem parafii św. Rodziny w Lusace. Od 1990 do 1992 pełnił funkcję diecezjalnego dyrektora Papieskich Dzieł Misyjnych. W latach 1988–1992 był ojcem duchownym w seminarium w Pelplinie. Prowadził wykłady w pelplińskim seminarium oraz zajęcia formacyjne dla osób konsekrowanych. W diecezji toruńskiej był ojcem duchownym seminarzystów oraz delegatem biskupim ds. zakonnych w kurii diecezjalnej.
20 kwietnia 2000 papież Jan Paweł II mianował go biskupem pomocniczym diecezji toruńskiej ze stolicą tytularną Clypia. Święcenia biskupie otrzymał 27 maja 2000 w katedrze toruńskiej. Konsekracji dokonał biskup diecezjalny toruński Andrzej Suski w asyście arcybiskupa metropolity gdańskiego Tadeusza Gocłowskiego i arcybiskupa metropolity gnieźnieńskiego Henryka Muszyńskiego. Jako zawołanie biskupie przyjął słowa „"Servire Ecclesiae"” ("Służyć Kościołowi"). W diecezji toruńskiej objął urząd wikariusza generalnego.
W strukturach Konferencji Episkopatu Polski został delegatem ds. Instytutów Świeckich, a także członkiem Komisji ds. Instytutów Życia Konsekrowanego i Stowarzyszeń Życia Apostolskiego, Komisji ds. Misji i Rady ds. Środków Społecznego Przekazu.

</doc>
<doc id="588257" url="https://pl.wikipedia.org/wiki?curid=588257" title="Prowincja Południowa (Sierra Leone)">
Prowincja Południowa (Sierra Leone)

Prowincja Południowa () – jedna z 4 prowincji w Sierra Leone, znajdująca się w południowej części kraju.

</doc>
<doc id="588258" url="https://pl.wikipedia.org/wiki?curid=588258" title="Wehrlit">
Wehrlit

Werhelit (werlit) – ultrazasadowa skała pochodzenia magmowego z grupy perydotytów. Zasobna w żelazo, a uboga w alkalia: sód i potas.
Złożona głównie z oliwinu i klinopiroksenu (zwykle diallagu). Dodatkowo występuje w niej ortopiroksen, magnetyt, tytanit.
Typowy miejscem występowania wehrlitów jest wieś Szarvaskő na Węgrzech.

</doc>
<doc id="588259" url="https://pl.wikipedia.org/wiki?curid=588259" title="Park Narodowy Mljet">
Park Narodowy Mljet

Park Narodowy Mljet (hr. "Nacionalni Park Mljet") obejmuje północno-zachodnią część wyspy Mljet, która rozciąga się na terenie o wielkości prawie 5.300 hektarów, włączając chroniony obszar i pas morski o długości 500 metrów. 11 listopada 1960 roku teren ten został ogłoszony parkiem narodowym i przedstawia pierwszą zinstytucjonalizowaną próbę ochrony oryginalnego ekosystemu na Morzu Adriatyckim.
Dane ogólne.
Park Narodowy Mljet obejmuje zachodnią część wyspy Mljet, od terenu "Crna klada" do najbardziej wysuniętego na zachód punktu wyspy, przylądka "Goli". Do systemu narodowego parku wchodzi miejscowość Polače (główny turystyczny i podróżniczy port), Goveđari (do którego systemu wchodzi miejscowość Babine Kuće, najstarsza miejscowość na wyspach), Soline (małe miejsce przy wejściu do Velikog Jezera) i Pristanište (miejsce z pocztą i zarządem parku narodowego) oraz Pomena (była rybacka miejscowość mieszkańców Goveđara, a dzisiaj miejsce z jedynym hotelem na wyspie).
Znaczenie.
Park Narodowy Mljet został ogłoszony obszarem o szczególnej roli z powodu:
Fauna i flora.
Flora w Parku Narodowym Mljet
Wegetacja parku narodowego Mljet jest bardzo bujna, dlatego Mljet nazywany jest "Zieloną wyspą". Las sosny alepskiej wokoło jeziora uważa się za najbardziej nienaruszony i najpiękniejszy las oraz rodzaj na Morzu Śródziemnym. Prawdziwy las dębu ostrolistnego z lasem "Dundo" na wyspie Rab są najbardziej nienaruszone na Morzu Adriatyckim. Mljet jest bogaty w liczne endemity wśród których znajduje się najbardziej popularna dubrovačka zečina (lat. "Centaurea ragusina"), Jupiterova brada (lat. "Anthyllis barba-jovis") i drvenasta mlječika (lat. "Euphorbia dendroides").
Fauna w Parku Narodowym Mljet
Ziemska fauna jest dość zubożała, po tym jak w 1909 roku na Mljet przyniesiony została mangusta mała (lat. "Herpestes auropunctatus"), rodzaj drapieżnika, który niszczy węże. Od tamtego momentu na wyspie nie ma żmij, ale jest też dużo mniej zwierzyny. Mangusta w tamtym czasie zaczęła stwarzać problemy lokalnej ludności, ponieważ zaczęła napadać na ptactwo domowe. Z mangustami na wyspie z większej zwierzyny mieszkają dziki euroazjatyckie (lat. "Sus scrofa"), daniele zwyczajne (lat. Dama dama) i owce kanadyjskie (lat. "Ovis (orientalis) musimori"). Podwodny świat jest bogaty w różne białe i niebieskie ryby, małże i kraby.
Zwierzęcy świat Parku Narodowego Mljet w typowych krasowych podziemnych siedliskach jak jaskinie i jamy nie zostały jeszcze w zupełności zbadane. Niektóre z endemicznych bezkręgowców jak "Strouhaloniscus meledensis, Pergamasus meledensis, Otiorrhynchus meledanus" i "Meledella werneri" dostały swoje nazwy właśnie po wyspie, gdzie zostały po raz pierwszy odnalezione.
Na wyspie zanotowano pięć gatunków węży i sześć gatunków jaszczurek. Wśród jaszczurek swoje siedlisko znalazły tutaj jaszczurki zielone (lat. "Lacerta viridis"), jaszczurki ostropyskie (lat. "Lacerta oxycephala"), murówki zwyczajne (lat. "Lacerta melisellensis") i gekony tureckie (lat. "Hemidactilus turcicus"). Węże na wyspie dzięki mangustom zostały prawie w zupełności wytępione. Świat ptaków jest równie bogaty i różnorodny szczególnie w czasach migracji. Wtedy las sosnowy i makie zasiedlają takie ptaki jak łuszczakowate (lat. "Fringilidae"), rudziki (lat. "Erithacus rubecula") i kosy (lat. "Turdus merula"), a także w czasie wiosny i lata można zobaczyć i usłyszeć słowika rdzawego (lat. "Luscinia megarhynchos"). Z drapieżnych ptaków w Parku Narodowym Mljet przebywają pustułki zwyczajne (lat. "Falco tinnunculus"), krogulce zwyczajne (lat. "Accipiter nisus"), trzmielojady zwyczajne (lat. "Pernis apivorus"), syczki zwyczajne (lat. "Otus scops"), puszczyki (lat. "Strix aluco") i puchacze (lat. "Bubo bubo"). Z małych ssaków można znaleźć polską myszarkę skalną (lat. "Apodemus mystacinus"), jeża zachodniego (lat. "Erinaceus europeus"), więcej gatunków nietoperzy (lat. "Chiroptera"), popielice szarą (lat. "Glis glis"), kune domową (lat. "Martes foina") i zająca szaraka (lat. "Lepus europaeus").
Jeziora Mljeta.
Wielkie Jezioro (w rzeczywistości zatoka, którą z morzem łączy Solinski kanał) powstało przez zalewanie krasowego pola. Wielkie Jezioro posiada wielkość 145 ha, osiąga długość 2,5 km, a szerokość 1 km. Największa głębokość jeziora wynosi 46 metrów. Wielkie Jezioro łączy się z otwartym morzem długim i szerokim kanałem w miejscu, które nazywa się "Veliki most", a z tego miejsca rozszerza się w Solinski kanał i za nim się łączy z otwartym morzem. "Veliki most" przed 1958 rokiem był płytszy i węższy niż dzisiaj, co jest wynikiem tworzenia się silnych prądów morskich. W czasie pływów morskich prąd albo wchodził albo wychodził z jeziora. W tym miejscu benedyktyni wybudowali młyn, który uruchamiał prąd morski i służył do produkowania soli (miejscowość Soline, po tym dostała nazwę). "Veliki most" został zniszczony w 1958 roku, żeby prezydent SFRJ Josip Broz Tito mógł wpłynąć na teren jeziora swoim jachtem.
Małe Jezioro znajduje się w północno-zachodniej części Wielkiego Jeziora i związany jest z nim kanałem o długości 30 metrów i głębokim na 0,5 metra, przez który także w zależności od pływów morskich, przepływa silny prąd morski. Kanał znajduje się w miejscu, które nazywa się "Mali most". Wielkość jeziora wynosi 0,25 km2, a największa głębokość to 29 metrów. Morze w tym jeziorze słabo się wymienia, dlatego posiada swoje cechy laguny.
Wyspa Świętej Marii.
W południowej części Wielkiego Jeziora znajduje się mała wysepka o wielkości 120 m x 200 m. Na niej znajdują się pozostałości rzymskiej budowli, ale najbardziej rozpoznawalna jest po klasztorze benedyktynów, którzy na wyspę przybyli w XII wieku. Przybycie benedyktynów z Apulii wywołało niezadowolenie wśród miejscowych benedyktynów (klasztor benedyktyński na Lokrum zbudowany został w 1203 roku), ale prawo do wyspy włoskim benedyktynom dał zahumski żupan Desin. Benedyktyni najpierw na wyspie wybudowali klasztor, a następnie (pod koniec XII wieku) i kościół. Romański klasztor więcej razy był przebudowywany. Dzisiejszy budynek jest dwupiętrową renesansową budowlą, która z dwóch stron otacza dziedziniec, a główny układ w kierunku dziedzińca ma arkadowy korytarz. W południowo-wschodnim rogu wybudowano obronną wieżę, ale wszystkie budowle, włączając i kościół, tworzą całość obronną. Klasztor został opuszczony 1869 roku i z tym wydarzeniem wiąże się legenda, że benedyktyni przeklęli ludność wyspy tak, że wszystko robili w odwrotnej kolejności. Na procesje szli w kierunku odwrotnym do wskazówek zegara, kiedy by zapalili świece, odwróciliby je do góry nogami, podczas gdy modlitwę wypowiadali od końca do początku. W klasztorze przebywało dużo uczonych i artystów jako zakonników. Najbardziej znanymi mieszkańcami tego zakonu byli dubrowniccy poeci jak Mavro Vetranović i Ignjat Đurđević oraz jeden z najbardziej znanych bizantologów swoich czasów Anselmo Banduri. Kościół Svete Marije w zestawieniu z klasztorem jest jednonawową romańską budowlą wzniesioną, a został stworzony według wzoru kościoła, który benedyktyńcy mieli w Monte Garganu. Kościół Svete Marije został przebudowany i rozszerzony w XVI wieku, wtedy na werandzie umieszczony został herb Gundulića.
Rzymski pałac w Polače.
W III wieku Rzymianie wznieśli nad zatoką luksusową rezydencję na letni wypoczynek, która była całkowicie osłonięta od wpływów różnych wiatrów, ale na wybór lokalizacji do budowy pałacu wpływ miała bliskość i źródło wody pitnej, które cały czas tam istnieje. Według legendy wzorzec rzymskich wsi z czasów Cesarstwa do budowy dał Agezilaj z Anazarbusy w Cylicji. Agezilaj z synem, poetą Opijanem, schronił się na wyspie Mljet, po tym jak rzymski car, Septymiusz Sewer ich wyrzucił. Legenda dalej głosi, że car Karakalla wyswobodził ich z niewoli, po tym jak poeta wypowiedział natchnione wersy o pięknie morza i wędkarstwie carowi. Opijan i jego ojciec otrzymali możliwość powrotu do Rzymu głosząc, że swojego małego cesarstwa nigdy by nie zamienili na wielkie i jednocześnie posłali mu gałąź sosny alepskiej z ptasim gniazdem, w którym znajdowała się muszla. We wspólną całość z pałacem wchodzą też pozostałości term, w których znaleziono mozaikę żurawia, który był symbolem Ostrogotów, zbrojownię i magazyn do galery. Później do pałacu dobudowano dwie wczesnochrześcijańskie bazyliki na wzór bazyliki z Solony.

</doc>
<doc id="588260" url="https://pl.wikipedia.org/wiki?curid=588260" title="Prowincja Wschodnia (Sierra Leone)">
Prowincja Wschodnia (Sierra Leone)

Prowincja Wschodnia () – jedna z 4 prowincji w Sierra Leone, znajdująca się we wschodniej części kraju.

</doc>
<doc id="588263" url="https://pl.wikipedia.org/wiki?curid=588263" title="Obszar Zachodni">
Obszar Zachodni

Obszar Zachodni () – wydzielone terytorium w Sierra Leone, posiadające status prowincji. Obejmuje półwysep Freetown.
Dzieli się na dwa dystrykty:

</doc>
<doc id="588264" url="https://pl.wikipedia.org/wiki?curid=588264" title="Szczepan Wesoły">
Szczepan Wesoły

Szczepan Wesoły (ur. 16 października 1926 w Katowicach, zm. 28 sierpnia 2018 w Rzymie) – polski duchowny rzymskokatolicki, doktor nauk teologicznych, biskup pomocniczy gnieźnieński w latach 1969–2003, delegat ds. duszpasterstwa emigracji polskiej w latach 1980–2003, arcybiskup ad personam od 1994, od 2003 arcybiskup pomoniczy senior archidiecezji gnieźnieńskiej, jako biskup na stałe rezydujący w Rzymie. Kawaler Orderu Orła Białego.
Życiorys.
Urodził się 16 października 1926 w Katowicach. W 1939 wybuch II wojny światowej uniemożliwił mu rozpoczęcie nauki w Gimnazjum im. Adama Mickiewicza w Katowicach. Wraz z rodziną wyjechał do Jarosławia, a stamtąd do Sosnowca, gdzie spędził dwa lata, pracując jako uczeń kupiecki w sklepie. W 1941 powrócił do Katowic i został zatrudniony w przedsiębiorstwie Montanbetrieb, a następnie w hucie Marta. W 1943 został skierowany do budowy bunkrów w Cuxhaven, a na początku 1944 po przeszkoleniu wojskowym w Bielsku wysłany na front zachodni do Cannes we Francji. W sierpniu tego samego roku zbiegł na stronę aliancką. Przydzielony do polskich jednostek, pełnił służbę radiotelegrafisty w oddziałach łączności. Brał udział w walkach z Niemcami w Algierii i we Włoszech. Po zakończeniu wojny uczestniczył w kursach wojskowych w Alessano we Włoszech. Następnie pracował w Wielkiej Brytanii, wpierw w fabryce drutu w Wakefield, później w fabryce bawełny w Halifaxie. W latach 1950–1951 pobierał nauki w zakresie szkoły średniej w kolegium jezuickim Campion House, po czym przez krótki czas pracował w fabryce cukierków w Halifaxie.
W latach 1951–1957 studiował w Papieskim Kolegium Polskim w Rzymie i na Papieskim Uniwersytecie Gregoriańskim, gdzie w 1957 uzyskał licencjat z teologii. Święceń prezbiteratu udzielił mu 28 października 1956 w Rzymie kardynał Valerio Valeri, prefekt Kongregacji ds. Zakonów. Studia kontynuował w Papieskim Instytucie Pastoralnym przy Uniwersytecie Laterańskim, w Akademii Alfonsjańskiej i Uniwersytecie Pro Deo w Rzymie. W 1967 uzyskał w Instytucie Teologii Pastoralnej Wydziału Teologicznego Papieskiego Uniwersytetu Laterańskiego stopień doktora nauk teologicznych.
Po otrzymaniu święceń prezbiteratu pracował w Rzymie przy polskich wydawnictwach związanych z jubileuszem milenium chrztu Polski. W 1958–1962 był duszpasterzem polskich emigrantów w Rzymie. Od 1962 do 1965 jako kierownik Sekcji Słowiańskiej Biura Prasowego Sekretariatu Soboru Watykańskiego II redagował biuletyn informacyjny dla dziennikarzy z Europy Środkowej. W 1967 został kierownikiem Centralnego Ośrodka Duszpasterstwa Emigracyjnego w Rzymie.
11 grudnia 1968 papież Paweł VI mianował go biskupem pomocniczym archidiecezji gnieźnieńskiej (z przeznaczeniem do pracy wśród Polonii zagranicznej) i biskupem tytularnym Dragonary. Święcenia biskupie otrzymał 7 lutego 1969 w Warszawie, w prywatnej kaplicy prymasa Polski kardynała Stefana Wyszyńskiego. Udzielił mu ich prymas Polski, któremu towarzyszyli Herbert Bednorz, biskup diecezjalny katowicki, i Władysław Rubin, biskup pomocniczy gnieźnieński. Za dewizę biskupią przyjął słowa „"Laetus serviam"” ("Będę służył z radością"). Jako biskup rezydował w Rzymie. W latach 1968–1980 wspomagał Władysława Rubina, delegata Prymasa Polski ds. duszpasterstwa emigracji, następnie w latach 1980–2003 sam pełnił funkcję delegata. Był odpowiedzialny za koordynację duszpasterstwa emigracyjnego. 7 lutego 1994 został wyniesiony do godności arcybiskupa ad personam. Od 1980 do 2007 był rektorem kościoła św. Stanisława Biskupa Męczennika w Rzymie. Objął ponadto funkcje przewodniczącego Rady Administracyjnej Fundacji Jana Pawła II w Rzymie i redaktora kwartalnika „Duszpasterz Polski Zagranicą”. 8 kwietnia 2003 papież Jan Paweł II przyjął jego rezygnację z urzędu biskupa pomocniczego archidiecezji gnieźnieńskiej i delegata ds. duszpasterstwa emigracji polskiej.
W ramach prac Episkopatu Polski został sekretarzem Komisji ds. Duszpasterstwa Emigracyjnego oraz członkiem Komisji Maryjnej i Komisji ds. Środków Społecznego Przekazu. Ponadto wszedł w skład Papieskiej Rady ds. Duszpasterstwa Migrantów i Podróżnych. W 1981 był współkonsekratorem podczas sakry biskupa diecezjalnego kieleckiego Stanisława Szymeckiego.
Zmarł 28 sierpnia 2018 w Rzymie. 10 września 2018 w archikatedrze Chrystusa Króla w Katowicach została odprawiona msza pogrzebowa w jego intencji, po której został pochowany w krypcie biskupów w kościele Świętych Apostołów Piotra i Pawła w Katowicach.
Odznaczenia i wyróżnienia.
W 2018 postanowieniem prezydenta RP Andrzeja Dudy został odznaczony Orderem Orła Białego (dekoracja orderem odbyła się w ambasadzie RP przy Stolicy Apostolskiej). Wcześniej postanowieniem prezydenta Lecha Kaczyńskiego z 2007 został odznaczony Krzyżem Wielkim Orderu Odrodzenia Polski (dekoracja orderem odbyła się w 2008 również w ambasadzie polskiej przy Stolicy Apostolskiej w Rzymie), a zarządzeniem prezydenta Ryszarda Kaczorowskiego z 1990 Wielką Wstęgą tego samego orderu.
W 2012 został odznaczony Odznaką Honorową Bene Merito. W 1996 przyznano mu honorowe obywatelstwo Katowic. W 1996 nadano mu tytuł doktora honoris causa Katolickiego Uniwersytetu Lubelskiego, a w 2015 Uniwersytetu Śląskiego w Katowicach.
W 2007 został laureatem nagrody Lux ex Silesia, a także otrzymał medal „Fides et Ratio” i Wawrzyn Polonijny Stowarzyszenia „Wspólnota Polska”.

</doc>
<doc id="588265" url="https://pl.wikipedia.org/wiki?curid=588265" title="Rozalka Olaboga (miniserial)">
Rozalka Olaboga (miniserial)

Rozalka Olaboga – ekranizacja powieści dla dziewcząt "Rozalka Olaboga" autorstwa Anny Kamieńskiej.
Utwór został w roku 1984 zekranizowany w formie siedmioodcinkowego miniserialu telewizyjnego, w którym w tytułową rolę wcieliła się Ola Piotrowska. W pozostałych rolach wystąpili między innymi: Krystyna Sienkiewicz, Krystyna Tkacz, Maria Peszek i Marcin Kołtuniak. Reżyserem miniserialu jest Jadwiga Kędzierzawska.
Bohaterką jest kilkunastoletnia dziewczynka - energiczna, zdecydowana, o wysokim poczuciu niesprawiedliwości - która ucieka od ciotki, by zamieszkać z matką w odległej podgórskiej wsi, gdzie powstaje kopalnia. Jej wygadanie, roztrzepanie i pomysłowość często wplątują ją w rozmaite kłopoty.
Obsada aktorska.
Serial został nagrany w małopolskim mieście - Ciężkowice. W serialu możemy zobaczyć fragmenty zabytkowego rynku, zabytkowe kamienice i uliczki.

</doc>
<doc id="588269" url="https://pl.wikipedia.org/wiki?curid=588269" title="Ali Reza Pahlawi II">
Ali Reza Pahlawi II

Ali Reza Pahlawi II (pers. علیرضا پهلوی ur. 28 kwietnia 1966 w Teheranie, zm. 4 stycznia 2011 w Bostonie) – młodszy syn ostatniego szacha Iranu Mohammada Rezy Pahlawiego i jego trzeciej żony Farah Pahlawi, po swoim starszym bracie Cyrusie Rezie Pahlawim drugi w kolejności pretendent do objęcia irańskiego tronu w przypadku restaurowania dynastii Pahlawich.
Przebywał na emigracji w Stanach Zjednoczonych, gdzie doktoryzował się na Uniwersytecie Harwardzkim w dziedzinie filologii i kultury starożytnej Persji. W 2001 roku zaręczył się z Sarą Tabatabai, ale związek wkrótce się rozpadł. Popełnił samobójstwo. 26 lipca 2011 roku urodziła się jego córka Iryana Leila, ze związku z Rahą Didevar.

</doc>
<doc id="588270" url="https://pl.wikipedia.org/wiki?curid=588270" title="Paproć Barnsleya">
Paproć Barnsleya

Paproć Barnsleya ("paprotka Barnsleya", "fraktal liść paproci") – fraktal znany ze względu na uderzające podobieństwo do liści paproci występujących w naturze, spopularyzowany przez Michaela F. Barnsleya. Jest to przykład złożonego obiektu, który może być opisany za pomocą zaledwie czterech przekształceń afinicznych (zob. Barnsley (1993), s. 86) jako atraktor następującego systemu funkcji zwężających (IFS – system funkcji iterowanych):
Aby wygenerować fraktal, należy użyć powyższych przekształceń w sposób losowy w następujących proporcjach: 85:7:7:1.
Algorytm.
Algorytm generowania tego fraktala polega na procesie iteracji (wielokrotnego przekształcania) współrzędnych rysowanego punktu. Początkowo losowo wybiera się współrzędne punktu, a następnie również losowo wybiera się jedno z przekształceń afinicznych z odpowiednim prawdopodobieństwem. Po obliczeniu nowych współrzędnych punktu, proces powtarza się określoną liczbę razy.
Przykładowy programy (Matlab).
Program napisany w Matlabie generujący paproć widoczną na animacji obok:
for max_step=[1000 10000 50000 100000 500000];
 x=zeros(1,max_step);
 y=zeros(1,max_step);
 for n=1:max_step
 r=rand();
 if r&lt;=0.01
 x(n+1)=0;
 y(n+1)=0.16*y(n);
 elseif r&lt;=0.08
 x(n+1)=0.2*x(n)-0.26*y(n);
 y(n+1)=0.23*x(n)+0.22*y(n)+1.6;
 elseif r&lt;=0.15
 x(n+1)=-0.15*x(n)+0.28*y(n);
 y(n+1)=0.26*x(n)+0.24*y(n)+0.44;
 else
 x(n+1)=0.85*x(n)+0.04*y(n);
 y(n+1)=-0.04*x(n)+ 0.85*y(n)+1.6;
 end
 end
 plot(x,y,'.','Color', 'g', 'MarkerSize',1)
 title(['N = ' num2str(max_step)])
 drawnow
 pause(0.5)
end

</doc>
<doc id="588273" url="https://pl.wikipedia.org/wiki?curid=588273" title="Ali Reza Pahlavi">
Ali Reza Pahlavi



</doc>
<doc id="588274" url="https://pl.wikipedia.org/wiki?curid=588274" title="Karl Hugo Strunz">
Karl Hugo Strunz

Karl Hugo Strunz (ur. 24 lutego 1910 w Weiden in der Oberpfalz, zm. 19 kwietnia 2006 w Unterwössen) – niemiecki mineralog, twórca jednego z najpopularniejszych systemów klasyfikacji minerałów.
Życiorys.
Swój system klasyfikacji minerałów zwany „klasyfikacją Strunza” Niemiec opracował w 1941 roku i zawarł w dziele "Mineralogische Tabellen". Opierał się on na strukturze krystalicznej oraz składzie chemicznym minerałów. Pierwotne wydanie było wielokrotnie wznawiane oraz rozszerzane. Obecny jego kształt został zatwierdzony w 2004 roku przez Międzynarodowe Towarzystwo Mineralogiczne, którego Strunz był wiceprezydentem w latach 1964–1970, zaś prezydentem od 1970 do 1974.

</doc>
<doc id="588275" url="https://pl.wikipedia.org/wiki?curid=588275" title="Ali Reza Pahlavi II">
Ali Reza Pahlavi II



</doc>
<doc id="588277" url="https://pl.wikipedia.org/wiki?curid=588277" title="Piaskojeż etiopski">
Piaskojeż etiopski

Piaskojeż etiopski, jeż etiopski ("Paraechinus aethiopicus") – gatunek ssaka z rodziny jeżowatych (Erinaceidae).
Występowanie.
Pustynne rejony na obrzeżach Sahary oraz Półwysep Arabski. Gatunek rozpowszechniony, niezagrożony wyginięciem.
Tryb życia.
Żyje samotnie, owadożerny, prowadzi nocny tryb życia, w czasie dnia wypoczywa w wykopanych przez siebie norkach.
Ma bardzo duże uszy, pomocne przy regulacji ciepłoty ciała.
Jeśli temperatura otoczenia spadnie poniżej 20 stopni jeż etiopski zapada w krótki „sen zimowy”.

</doc>
<doc id="588281" url="https://pl.wikipedia.org/wiki?curid=588281" title="Hugo Strunz">
Hugo Strunz



</doc>
<doc id="588283" url="https://pl.wikipedia.org/wiki?curid=588283" title="Daniel Baldwin">
Daniel Baldwin

Daniel Leroy Baldwin (ur. 5 października 1960 w Massapequa) – amerykański aktor, producent i reżyser filmowy oraz telewizyjny.
Życiorys.
Wczesne lata.
Urodził się jako trzeci z sześciorga dzieci – w amerykańsko-irlandzkiej katolickiej rodzinie, mającej odległe francuskie korzenie. Jego ojciec, Alexander Baldwin Jr. był nauczycielem historii szkoły średniej i sympatykiem piłki nożnej, zmarł w wieku 55. lat w 1983. Jego matka Carol Baldwin (z domu Martineau, ur. 1930) pokonała chorobę raka piersi i została założycielką Centrum Raka Piersi Carol M. Baldwin przy Szpitalu Uniwersyteckim w Stony Brook.
Wychował się z trzema braćmi – starszym Alekiem (ur. 1958) i dwoma młodszymi – Williamem (ur. 1963) i Stephenem (ur. 1967), którzy zostali również aktorami – oraz dwiema siostrami – starszą Elizabeth Keuchler (ur. 1955) i młodszą Jane Baldwin Sasso (ur. 1965). Daniel Baldwin to także starszy kuzyn aktora Josepha Baldwina (ur. 1970).
Uczęszczał do nowojorskiej Massapequa High School. Po ukończeniu Nassau Community College, w Garden City, w stanie Nowy Jork, podjął studia na wydziale psychologii na Ball State University w Muncie, w stanie Indiana, lecz po roku porzucił te studia.
Kariera.
Po swoim debiucie w dramacie telewizyjnym NBC "Zbyt dobry, by był prawdziwy" ("Too Good to Be True", 1988) z Loni Anderson i Patrickiem Duffym, znalazł się w obsadzie dramatu wojennego Olivera Stone’a "Urodzony 4 lipca" ("Born on the Fourth of July", 1989) z Tomem Cruise’em. Stał się znany z takich filmów jak "Phoenix" (1998), "Wielki niedźwiedź" ("Wild Grizzly", 1999), "Nagi świadek" ("Bare Witness", 2001), "Rodzina w potrzasku" ("Dynamit", 2002) czy "Paparazzi" (2004).
Na małym ekranie wystąpił w roli detektywa Beau Feltona w serialu telewizyjnym NBC "Mord: Życie na ulicy" ("Homicide: Life on the Street", 1993-95). Zagrał postać Erniego Watsona w telewizyjnym filmie science fiction "Cywilizacja jaszczurów" ("Anonymous Rex", 2004).
2 lutego 1998 znalazł się w szpitalu w stanie krytycznym po tym, jak przedawkował narkotyki.
Debiutował jako reżyser filmem sensacyjnym "Upadek" (Fall, 2000) z Michaelem Madsenem.
19 lipca 2006 trafił na posterunek policji w Los Angeles za niebezpieczną jazdę. Jechał on przez zakorkowane ulice miasta z prędkością 140 km/h, zatrzymał się wpadając w dwa zaparkowane samochody.
Życie prywatne.
W latach 1978–1984 był związany z ukochaną ze szkoły średniej Cheryl, która była jego pierwszą żoną i z którą ma córkę Kahleę (ur. 1983). 11 kwietnia 1990 ożenił się z Elizabeth – aktorką, z którą zagrał w filmie "Mordercza rozgrywka" ("Knight Moves", 1992). Mają córkę Alexandrę (ur. 1994), która po rozwodzie rodziców (1996) mieszkała w Anglii wraz z matką i ojczymem, a teraz osiedliła się w Bonita Springs na Florydzie.
W latach 1996–2005 był związany z aktorką Isabellą Hofmann (ur. 1958), którą poznał na planie serialu "Mord: Życie na ulicy" ("Homicide: Life on the Street"). Mają syna Atticusa (ur. 13 lipca 1996). 28 lipca 2007 poślubił byłą brytyjską modelkę Joanne Clare Smith, z którą ma dwie córki: Avis Ann (ur. 17 stycznia 2008) i Finley Rae Martineau (ur. 7 sierpnia 2009). 19 października 2011 Joanne Smith-Baldwin złożyła pozew o rozwód. W listopadzie 2014 roku Baldwin ogłosił swoje zaręczyny z przedsiębiorczynią Robin Sue Hertz Hempel.

</doc>
<doc id="588285" url="https://pl.wikipedia.org/wiki?curid=588285" title="Teofil Wilski">
Teofil Wilski

Teofil Józef Wilski (ur. 16 października 1935 w Skubarczewie, zm. 26 marca 2022 w Ostrowie Wielkopolskim) – polski duchowny rzymskokatolicki, doktor nauk teologicznych, rektor Prymasowskiego Wyższego Seminarium Duchownego w Gnieźnie w latach 1988–1995, biskup pomocniczy kaliski w latach 1995–2011, od 2011 biskup pomocniczy senior diecezji kaliskiej.
Życiorys.
Urodził się 16 października 1935 w Skubarczewie. W latach 1954–1960 odbył studia filozoficzno-teologiczne w Prymasowskim Wyższym Seminarium Duchownym w Gnieźnie. Święceń prezbiteratu udzielił mu 11 czerwca 1960 w katedrze gnieźnieńskiej kardynał Stefan Wyszyński, prymas Polski. W latach 1962–1968 studiował na Wydziale Teologii Katolickiego Uniwersytetu Lubelskiego, gdzie uzyskał doktorat z teologii dogmatycznej.
W latach 1960–1962 pracował jako wikariusz w parafii św. Michała Archanioła w Kcyni. Został ustanowiony rektorem kościoła seminaryjnego św. Jerzego na zamku w Gnieźnie. Związał się z Drogą Neokatechumenalną. Od 1968 do 1970 był notariuszem w kurii metropolitalnej w Gnieźnie. W 1972 został mianowany egzaminatorem prosynodalnym. W 1985 wszedł w skład rady kapłańskiej, a w 1989 rady duszpasterskiej. Objął funkcję cenzora ksiąg religijnych. W 1987 otrzymał godność kapelana honorowego Jego Świątobliwości.
Od 1968 do 1995 był wykładowcą teologii dogmatycznej, a później również teologii duchowości, w Prymasowskim Wyższym Seminarium Duchownym w Gnieźnie. Od 1982 do 1988 pełnił w nim funkcję ojca duchownego, a w latach 1988–1995 sprawował urząd rektora. Wykłady z teologii dogmatycznej objął także w Wyższym Seminarium Duchownym w Kaliszu. Autor publikacji z zakresu teologii trynitarnej. Został członkiem Komisji Teologicznej przy Poznańskim Towarzystwie Przyjaciół Nauk.
8 kwietnia 1995 papież Jan Paweł II mianował go biskupem pomocniczym diecezji kaliskiej ze stolicą tytularną Castellum in Mauretania. Święcenia biskupie otrzymał 8 maja 1995 w katedrze św. Mikołaja w Kaliszu. Udzielił mu ich Jerzy Stroba, arcybiskup metropolita poznański, w asyście Stanisława Napierały, biskupa diecezjalnego kaliskiego, i Bronisława Dembowskiego, biskupa diecezjalnego włocławskiego. Jako zawołanie biskupie przyjął słowa „"Paternitati servire Dei"” ("Służyć Ojcostwu Boga"). W latach 1995–2012 sprawował urząd wikariusza generalnego diecezji. W kurii diecezjalnej objął stanowisko przewodniczącego wydziału duszpasterskiego, w jego kompetencjach znalazły się sprawy formacji kapłanów diecezji. Zainicjował powstanie Apostolstwa Modlitwy w intencji rodzin. Przyczynił się do utworzenia duszpasterstwa środowisk twórczych diecezji i został jego duszpasterzem. 31 października 2011 papież Benedykt XVI przyjął jego rezygnację z obowiązków biskupa pomocniczego diecezji kaliskiej.
W ramach Konferencji Episkopatu Polski został współprzewodniczącym Zespołu ds. Dialogu ze Wspólnotą Kościoła Adwentystów Dnia Siódmego, wszedł także w skład Komisji ds. Duchowieństwa i Rady Programowej Radia Maryja.
Po ustąpieniu z urzędu zamieszkał w Domu Księży Emerytów w Ostrowie Wielkopolskim. Zmarł 26 marca 2022 w Ostrowie Wielkopolskim. 31 marca 2022 został pochowany w kapłańskiej kaplicy grobowej na cmentarzu Miejskim w Kaliszu.

</doc>
<doc id="588286" url="https://pl.wikipedia.org/wiki?curid=588286" title="OCT">
OCT



</doc>
<doc id="588289" url="https://pl.wikipedia.org/wiki?curid=588289" title="Bolívar (stan)">
Bolívar (stan)

Bolívar (hiszp. "Estado Bolívar") – jeden z 23 stanów Wenezueli. Stolicą stanu jest miasto Ciudad Bolívar.
Stan Bolívar zajmuje powierzchnię 238 000 km², a w roku 2011 zamieszkiwało go 1 413 115 osób. Dla porównania, w roku 1970 stan liczył 342,9 tys. mieszkańców.
Powierzchnia stanu jest wyżynno-górzysta (Wyżyna Gujańska). Występują liczne rzeki, w tym Orinoko z dopływami m.in. Caura i Caroni. Obecne lasy podzwrotnikowe i sawanny. Ważny region górniczy (stan na lata 70. XX w.), miejsce wydobycia rud żelaza, diamentów, złota, hutnictwo żelaza i aluminium, na rzece Caroni elektrownie wodne. Także hodowla bydła i eksploatacja lasów (m.in. mahoń). Rozwinięty transport wodny.

</doc>
<doc id="588290" url="https://pl.wikipedia.org/wiki?curid=588290" title="Dystrykt Bo">
Dystrykt Bo

Dystrykt Bo – dystrykt w Sierra Leone. Stolicą jest Bo. W 2004 roku w tejże jednostce administracyjnej mieszkało 473 tys. ludzi. W dystrykcie znajduje się m.in. Bumpe.
Liczba ludności dystryktu w poszczególnych latach:

</doc>
<doc id="588291" url="https://pl.wikipedia.org/wiki?curid=588291" title="Tchiressoua Guel">
Tchiressoua Guel

Tchiressoua Guel (ur. 27 grudnia 1975 w Sikensi) – piłkarz z Wybrzeża Kości Słoniowej występujący najczęściej na pozycji pomocnika.
Życiorys.
Jest wychowankiem szkółki piłkarskiej klubu ASEC Mimosas. W sezonie 1997 został królem strzelców w barwach tego zespołu. Grał tam na tyle dobrze, że trener Olympique Marsylia, Rolland Courbis zdecydował się na zakup tego zawodnika. Jednak w OM nie dostawał zbyt wielu szans na pokazanie się, bowiem rozegrał tylko dwa mecze i sezon później został sprzedany do AS Saint-Étienne. W barwach tego klubu wystąpił w 54 meczach, strzelając 4 bramki. Po dwóch sezonach gry w Les Verts zdecydował się na kolejny transfer, tym razem do FC Lorient, gdzie grał przez cztery lata.
W 2004 roku Guel zmienił klub i przeszedł do MKE Ankaragücü. Rozegrał 15 meczów w tym klubie, a w przerwie zimowej zdecydował się na powrót do Francji, a konkretniej do walczącego o awans do Ligue 1, AS Nancy. Ostatecznie awansował z Nancy do pierwszej ligi, jednak Guel pozostał w Ligue 2 i wrócił do Lorient. Z tym klubem również udało mu się awansować do ekstraklasy Francji. W 2006 roku Tchiressoua Guel był bliski podpisania kontraktu z Legią Warszawa, jednak nie przeszedł testów medycznych (żółtaczka) i podziękowano mu za usługi. W sezonie 2007/2008 występował w izraelskim Hapoelu Ironi Kirjat Szemona, w którym zakończył karierę
W reprezentacji WKS, piłkarz ten zaliczył 72 występów. Przez wiele lat był kapitanem drużyny narodowej, później opaskę kapitańską przejął Didier Drogba. Guel ma za sobą występy w Pucharach Narodów Afryki: 1994, 1996, 1998, 2000 i 2002.

</doc>
<doc id="588294" url="https://pl.wikipedia.org/wiki?curid=588294" title="Dystrykt Bombali">
Dystrykt Bombali

Dystrykt Bombali – dystrykt w Sierra Leone. Stolicą jest Makeni. W 2004 roku w tejże jednostce administracyjnej mieszkało ponad 406 tys. ludzi. 
Liczba ludności dystryktu w poszczególnych latach:

</doc>
<doc id="588295" url="https://pl.wikipedia.org/wiki?curid=588295" title="Tołstoj">
Tołstoj

Obiekty geograficzne.
Zobacz też:

</doc>
<doc id="588296" url="https://pl.wikipedia.org/wiki?curid=588296" title="Binturong orientalny">
Binturong orientalny

Binturong orientalny, binturong, binturong palawański ("Arctictis binturong") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1822 roku brytyjski zoolog Thomas Stamford Raffles nadając mu nazwę "Viverra"? "binturong". Holotyp pochodził z Malakki, na Półwyspie Malajskim. Jedyny przedstawiciel rodzaju binturong ("Arctictis") który opisał w 1824 roku holenderski zoolog Coenraad Jacob Temminck.
Rodzina wiwerowatych (Viverridae) zaliczana jest m.in. wraz z kotowatymi, hienowatymi i mangustowatymi do podrzędu kotokształtnych (Feliformia) w obrębie rzędu Carnivora. Na podstawie badań genetycznych ustalono, że Viverridae jako pierwsze oddzieliły się od pozostałych rodzin kotokształtnych. Te same badania wykazały również, że podrodzina Paradoxurinae, do której należy binturong, oddzieliła się najwcześniej od pozostałych podrodzin w obrębie Viverridae. Wskazuje to, że binturongi i ich najbliżsi krewni – łaskuny – należą do najbardziej reliktowych spośród żyjących przedstawicieli kotokształtnych.
Liczba podgatunków jest dyskutowana, a tradycyjnie uznawano ich około dziewięciu; takson "whitei" z wyspy Palawan na Filipinach został uznany przez niektórych autorów za odrębny gatunek. Nie przeprowadzono ostatnio rewizji taksonomicznej, ale badania molekularne sugerują oddzielenie populacji sundajskich i północnych. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Binturong orientalny występuje we wschodnim Nepalu, północno-wschodnich Indiach (Sikkim, Asam i Arunachal Pradesh), Bhutanie, Bangladeszu, południowo-środkowej Chińskiej Republice Ludopwej (Junnan i Kuangsi), kontynentalnej południowo-wschodniej Azji, na półwyspowej części Tajlandii i Malezji, Indonezji (Sumatra, Jawa, Nias, Bangka, Bintan i Kundur) oraz Filipinach (Calauit i Palawan).
Morfologia.
U dorosłych binturongów długość ciała wynosi 61–96,5 cm, długość ogona 50–84 cm, długość tylnej stopy 11,8–18 cm, długość ucha 4,9–5,2 cm; masa ciała 9–20 kg.
Ekologia.
Binturongi żyją na drzewach w niewielkich rodzinnych grupach. Są wszystkożerne – zależnie od dostępności pokarmu, mogą się odżywiać małymi ssakami lub ptakami, ale także owocami lub padliną. Prowadzą nocny tryb życia.
Żyją do 18 lat, uzyskują dojrzałość płciową po ok. 2.5 roku życia i pozostają płodne do wieku 15 lat. Ciąża samicy trwa ok. 90–92 dni i na świat przychodzi zwykle dwoje lub troje młodych. Choć binturongi mogą rozmnażać się przez cały rok, zaobserwowano znacznie bardziej intensywny rozród w miesiącach zimowych – od stycznia do marca.
Choć binturongi są wszystkożerne, a żyjące na wolności preferują pokarm roślinny (głównie owoce), to posiadają one uzębienie typowe dla rzędu Carnivora – długie kły, ostre siekacze i zęby policzkowe służące do miażdżenia.
Binturong jest jednym z dwóch gatunków mięsożerców z chwytnym ogonem, który stanowi 1,2 długości ciała zwierzęcia mierzonej od czubka głowy do początku ogona. Używa go do wspinania się na drzewa i zwisania z gałęzi jak niektóre małpy. W czasie odpoczynku leży na brzuchu ze swobodnie zwisającymi łapami i ogonem mocno owiniętym wokół gałęzi, chroniąc się w ten sposób przed upadkiem.
Zakrzywione pazury pomagają binturongom wspinać się po nierównych powierzchniach, a poduszki na łapach poruszać się po konarach. W czasie przemieszczania się po ziemi łapy binturonga układają się płasko jak u niedźwiedzi. Do charakterystycznych cech należy zaliczyć trwale zrośnięty trzeci i czwarty palec u tylnych kończyn. Podobnie, jak wiele innych ssaków drapieżnych, binturongi obojga płci posiadają owalne gruczoły odbytowe, wytwarzające wydzielinę służącą do znaczenia terenu.
Szorstka sierść binturonga jest zazwyczaj czarna, czasami z białym paskiem na ogonie.
Kolor oczu może być powiązany z ogólnym ubarwieniem. Większość osobników ma czekoladowe lub brązowo-czerwone oczy.
Ślina binturonga ma zaskakujące zdolności odkażające. Gdy większość zwierząt liże swoje własne rany, binturongi pomagają sobie nawzajem, a nawet napotkanym ludziom. Badania pokazują znacznie przyspieszone tempo gojenia i zmniejszone bliznowacenie po zaaplikowaniu śliny na ranę.
Binturongi żyją w grupach. Spędzają większość czasu na drzewach. Zazwyczaj są nieagresywne, ale w obliczu zagrożenie potrafią wypróżnić się na napastnika. Zdolne są do rozpylania drażniącej substancji jak skunksy.
Zmiany klimatyczne mają duży wpływ na zachowanie binturongów. W wysokich temperaturach dłużej śpią, mniej jedzą i ciężej oddychają. W niskich temperaturach są dużo bardziej podatne na zakażenia spowodowane zimnem i zmniejszonym terytorium.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (narażony na wyginięcie).
Zaobserwowano, że binturongi należą do zwierząt podatnych na zakażenie wirusem CDV (Canine Distemper Virus), należącym do rodzaju "Morbillivirus" i rodziny "Paramyxoviridae", atakującym również lwy, pantery, tygrysy i jaguary. Pierwszy zarejestrowany przypadek dotyczył dwóch binturongów z Ogrodu Zoologicznego Everland w Korei, które zmarły 10 dni od wystąpienia pierwszych objawów klinicznych, takich jak osowiałość, duszności, biegunka i drgawki. Sekcje wykazały ograniczenie zasięgu zmian patologicznych do płuc i przewodu pokarmowego. Pozakomórkowe kwasochłonne ciała inkluzyjne obserwowano w nabłonku błony śluzowej oskrzeli, oskrzelików, jelita cienkiego i grubego, miedniczek nerkowych i pęcherza moczowego. Obecność samego wirusa stwierdzono zaś w zamrożonych preparatach z płuc drogą immunofluorescencji bezpośredniej.
Binturong orientalny jest gatunkiem, którego hodowla w niewoli jest możliwa, podobnie jak jego rozród.

</doc>
<doc id="588298" url="https://pl.wikipedia.org/wiki?curid=588298" title="Dystrykt Bonthe">
Dystrykt Bonthe

Dystrykt Bonthe – dystrykt w Sierra Leone. Stolicą jest Bonthe. W 2004 roku w tejże jednostce administracyjnej mieszkało 130 tys. ludzi. 
Liczba ludności dystryktu w poszczególnych latach:

</doc>
<doc id="588302" url="https://pl.wikipedia.org/wiki?curid=588302" title="Dystrykt Kailahun">
Dystrykt Kailahun

Dystrykt Kailahun – dystrykt w Sierra Leone. Stolicą jest Kailahun. W 2004 roku w tejże jednostce administracyjnej mieszkało 358 tys. ludzi. 
Liczba ludności dystryktu w poszczególnych latach:

</doc>
<doc id="588305" url="https://pl.wikipedia.org/wiki?curid=588305" title="Project Management">
Project Management



</doc>
<doc id="588306" url="https://pl.wikipedia.org/wiki?curid=588306" title="Tołstoj (przylądek)">
Tołstoj (przylądek)

Tołstoj (ros. "мыс Толстой") - górzysty przylądek w Rosji; stanowi południowo-wschodni kraniec półwyspu Piagina; współrzędne geograficzne .
Leży w obwodzie magadańskim nad Morzem Ochockim przy zachodnim krańcu Zatoki Szelichowa. 
Znajduje się tu jedna z części Rezerwatu Magadańskiego. 

</doc>
<doc id="588307" url="https://pl.wikipedia.org/wiki?curid=588307" title="Dystrykt Kambia">
Dystrykt Kambia

Dystrykt Kambia – dystrykt w Sierra Leone. Stolicą jest Kambia. W 2004 roku w tejże jednostce administracyjnej mieszkało 277 tys. ludzi. 
Liczba ludności dystryktu w poszczególnych latach:

</doc>
<doc id="588309" url="https://pl.wikipedia.org/wiki?curid=588309" title="Baćinska jezera">
Baćinska jezera

Baćinska jezera – grupa 7 słodkowodnych jezior krasowych na wybrzeżu dalmatyńskim, na północny zachód od ujścia Neretwy i miasta Ploče i na południowy wschód od miejscowości Baćina w Chorwacji. Powierzchnia wody w jeziorach znajduje się powyżej poziomu morza, ale przy maksymalnej głębokości sięgającej 34 m dno sięga poniżej tego poziomu, co określane jest mianem kryptodepresja.
Jeziora otoczone są łąkami i sadami, nad niektórymi z nich znajdują się małe plaże i pola kempingowe. Okolica chętnie odwiedzana przez turystów i wędkarzy.

</doc>
<doc id="588310" url="https://pl.wikipedia.org/wiki?curid=588310" title="Dystrykt Kenema">
Dystrykt Kenema

Dystrykt Kenema – dystrykt w Sierra Leone. Stolicą jest Kenema. W 2004 roku w tejże jednostce administracyjnej mieszkało 488 tys. ludzi. 
Liczba ludności dystryktu w poszczególnych latach:

</doc>
<doc id="588312" url="https://pl.wikipedia.org/wiki?curid=588312" title="Wojny dackie">
Wojny dackie

Wojny Rzymian z Dakami toczyły się na przełomie I i II wieku naszej ery. Mowa o dwóch wojnach w latach 85–89 (wojna Domicjana) oraz 101–102 i 105–106 (wojna Trajana).
Dwa lata po klęsce w Karpatach w roku 87 (bitwa pod Tapae) Rzymianie pod wodzą Tetiusza Julianusa zwyciężyli wojska Decebala w karpackich Żelaznych Wrotach (pod Tapae, obecnie Luminis). Cesarz Domicjan nie wykorzystał jednak tego zwycięstwa – na wieść o buncie legionów nadreńskich oraz agresywnej postawie sąsiadujących z rzymską Panonią Jazygów zawarł z Dakami traktat pokojowy w 89 roku. Decebal zachował swoje królestwo w zamian za uznanie władzy Cesarstwa Rzymskiego.
W roku 101 Rzymianie po raz kolejny uderzyli na Dację. Po przeprawieniu się przez Dunaj licząca aż 150 000 ludzi armia rzymska pod wodzą cesarza Trajana pokonała przeciwnika w dunajskich Żelaznych Wrotach. Rok później Rzymianie opanowali ważniejsze fortece górskie wokół stolicy Daków Sarmizegetusy. Deccebal ponownie poprosił o pokój. Tym razem jednak zmuszony był zrzec się części terytoriów. Król Daków nie pogodził się jednak z takimi warunkami pokoju i niebawem jego wojska wtargnęły do Mezji.
W roku 105 nastąpiła kolejna kampania rzymska przeciwko Dacji. Rzymianie podeszli aż do stolicy Daków Sarmizegetusy i rozpoczęli jej oblężenie. Miasto skapitulowało a Decebal wraz z częścią swoich oddziałów zbiegł by stoczyć ostatnią bitwę. Po klęsce popełnił samobójstwo. Konającego króla odnalazł legionista Maksymus, który dostarczył jego głowę cesarzowi. Dacja stała się prowincją rzymską.

</doc>
<doc id="588313" url="https://pl.wikipedia.org/wiki?curid=588313" title="Julian Wojtkowski">
Julian Wojtkowski

Julian Andrzej Antoni Wojtkowski (ur. 31 stycznia 1927 w Poznaniu) – polski duchowny rzymskokatolicki, profesor nauk teologicznych, biskup pomocniczy warmiński w latach 1969–2004, od 2004 biskup pomocniczy senior archidiecezji warmińskiej.
Życiorys.
Urodził się 31 stycznia 1927 w Poznaniu. Jego ojcem był profesor historii Andrzej Wojtkowski. Po wybuchu II wojny światowej 8 listopada 1939 razem z rodziną został aresztowany i osadzony w obozie koncentracyjnym Lager Glowno – Posen Ost, skąd 1 grudnia 1939 został wywieziony do Ostrowca Świętokrzyskiego. W 1944 uzyskał małą maturę w tajnym nauczaniu ziemi kieleckiej, a rok później zdał egzamin dojrzałości w liceum matematyczno-fizycznym w Lublinie. W latach 1945–1950 studiował w Lubelskim Seminarium Duchownym dla diecezji warmińskiej. Święceń prezbiteratu udzielił mu 25 czerwca 1950 w Lublinie biskup diecezjalny lubelski Piotr Kałwa. W tym samym roku na Katolickim Uniwersytecie Lubelskim uzyskał magisterium z teologii. Na Katolickim Uniwersytecie Lubelskim odbył studia specjalistyczne z teologii dogmatycznej, które uwieńczył doktoratem w 1953. W 1968 uzyskał habilitację w zakresie teologii dogmatycznej i historii dogmatów na Papieskim Fakultecie Teologicznym w Krakowie.
W Warmińskim Seminarium Duchownym od 1952 pełnił funkcje wykładowcy, wychowawcy, prefekta i rektora. W czasach powojennych nie miał możliwości publikowania swoich prac. Do 1980 prowadził samodzielną pracę naukową, gdyż nie mógł być zatrudniony na uczelni z prawami akademickimi. W latach 1980–1997 kierował Warmińskim Instytutem Teologicznym, gdzie również prowadził wykłady. Przyczynił się do powstania Wydziału Teologii Uniwersytetu Warmińsko-Mazurskiego, na którym przez rok miał etat profesora zwyczajnego w Katedrze Teologii Dogmatycznej. W 1987 został profesorem nadzwyczajnym Papieskiej Akademii Teologicznej, a w 1997 profesorem zwyczajnym. Głównymi obszarami jego badań są historia dogmatów maryjnych w Polsce średniowiecznej, glosy oraz drobne teksty polskie w inkunabułach Wielkopolski, a także historia diecezji warmińskiej.
17 sierpnia 1969 papież Paweł VI mianował go biskupem pomocniczym na Warmii ze stolicą tytularną Murustaga. Święcenia biskupie otrzymał 22 sierpnia 1969 w prywatnej kaplicy prymasa Polski kardynała Stefana Wyszyńskiego. Prymas Polski był jego konsekratorem, zaś współkonsekratorami biskupi Józef Drzazga i Jan Obłąk. Jako swoje zawołanie biskupie przyjął słowa „"Veni Domine Jesu"” ("Przyjdź, Panie Jezu"). Na Warmii sprawował urząd wikariusza generalnego. 24 lutego 2004 papież Jan Paweł II przyjął jego rezygnację z urzędu biskupa pomocniczego warmińskiego, złożoną ze względu na wiek.
W ramach Konferencji Episkopatu Polski pełnił funkcje przewodniczącego Komisji ds. Budowy Kościołów oraz sekretarza Komisji ds. Katolickiego Uniwersytetu Lubelskiego. Był ponadto członkiem Komisji Maryjnej, Rady Naukowej, a także Rady ds. Migracji, Turystyki i Pielgrzymek. Został również członkiem zwyczajnym Papieskiej Międzynarodowej Akademii Maryjnej.
Odznaczenia i wyróżnienia.
W 2009 otrzymał tytuł doktora honoris causa Papieskiej Akademii Teologicznej w Krakowie.
W 2008 nadano mu honorowe obywatelstwo Lidzbarka Warmińskiego.
Otrzymał tytuł Człowieka Dobrej Woli przyznany przez Kapitułę Wielkiego Serca w Olsztynie (2003), Złoty Medal Prymasowski „Za służbę Kościołowi i Ludowi” od prymasa Polski Józefa Glempa (2004), Nagrodę Prezydenta Olsztyna – Statuetkę Świętego Jakuba w dziedzinie „za szczególne zasługi dla Olsztyna” (za rok 2016) i nagrodę Feniks Diamentowy Stowarzyszenia Wydawców Katolickich (2020).

</doc>
<doc id="588314" url="https://pl.wikipedia.org/wiki?curid=588314" title="Dystrykt Koinadugu">
Dystrykt Koinadugu

Dystrykt Koinadugu – dystrykt w Sierra Leone. Stolicą jest Kabala. W 2004 roku w tejże jednostce administracyjnej mieszkało 234 tys. ludzi. 
Liczba ludności dystryktu w poszczególnych latach:

</doc>
<doc id="588316" url="https://pl.wikipedia.org/wiki?curid=588316" title="Gaetano Chiaveri">
Gaetano Chiaveri

Gaetano Chiaveri (ur. 1689 w Rzymie, zm. 5 marca 1770 w Foligno) – włoski architekt późnobarokowy, przedstawiciel saskiego rokoka.
Życiorys.
W latach 1717–1727 czynny w Rosji, na dworze cara Piotra I w Petersburgu. Działał w Polsce i Saksonii w latach 1737–1748 na dworze Augusta III. Od 1750 roku czynny w Rzymie.

</doc>
<doc id="588317" url="https://pl.wikipedia.org/wiki?curid=588317" title="Dystrykt Kono">
Dystrykt Kono

Dystrykt Kono – dystrykt w Sierra Leone. Stolicą jest Koidu. W 2004 roku w tejże jednostce administracyjnej mieszkało 341,5 tys. ludzi. 
Liczba ludności dystryktu w poszczególnych latach:

</doc>
<doc id="588318" url="https://pl.wikipedia.org/wiki?curid=588318" title="Małopolski Wyścig Górski 2006">
Małopolski Wyścig Górski 2006

W dniach 2-5 sierpnia odbyła się 44. edycja Małopolskiego Wyścigu Górskiego, który rozpoczął się kryterium ulicznym w Krakowie a zakończył w Krynicy-Zdroju. W klasyfikacji generalnej najlepszy okazał się Marek Rutkiewicz.

</doc>
<doc id="588320" url="https://pl.wikipedia.org/wiki?curid=588320" title="Dystrykt Port Loko">
Dystrykt Port Loko

Dystrykt Port Loko – dystrykt w Sierra Leone. Stolicą jest Port Loko. W 2004 roku w tejże jednostce administracyjnej mieszkało 455 tys. ludzi. 
Liczba ludności dystryktu w poszczególnych latach:

</doc>
<doc id="588322" url="https://pl.wikipedia.org/wiki?curid=588322" title="Dystrykt Moyamba">
Dystrykt Moyamba

Dystrykt Moyamba – dystrykt w Sierra Leone. Stolicą jest Moyamba. W 2004 roku w tejże jednostce administracyjnej mieszkało 260 tys. ludzi. 
Liczba ludności dystryktu w poszczególnych latach:

</doc>
<doc id="588323" url="https://pl.wikipedia.org/wiki?curid=588323" title="Bogdan Wojtuś">
Bogdan Wojtuś

Bogdan Józef Wojtuś (ur. 4 lipca 1937 w Łąsku Wielkim, zm. 20 października 2020 w Poznaniu) – polski duchowny rzymskokatolicki, doktor nauk teologicznych, rektor Prymasowskiego Wyższego Seminarium Duchownego w Gnieźnie w latach 1982–1988, biskup pomocniczy gnieźnieński w latach 1988–2012, od 2012 biskup pomocniczy senior archidiecezji gnieźnieńskiej.
Życiorys.
Urodził się 4 lipca 1937 w Łąsku Wielkim. W latach 1951–1955 kształcił się w Liceum Ogólnokształcącym w Sępólnie Krajeńskim, uzyskując świadectwo dojrzałości. W latach 1955–1961 odbył studia filozoficzno-teologiczne w Prymasowskim Wyższym Seminarium Duchownym w Gnieźnie. Święceń prezbiteratu udzielił mu 20 maja 1961 w bazylice prymasowskiej Wniebowzięcia Najświętszej Maryi Panny w Gnieźnie kardynał Stefan Wyszyński, prymas Polski. W latach 1964–1968 studiował na Wydziale Teologicznym Katolickiego Uniwersytetu Lubelskiego, gdzie uzyskał magisterium z teologii moralnej. Tamże w 1972 otrzymał doktorat na podstawie dysertacji "Deontologia pracowników środków przekazu społecznego według «Inter mirifica»".
Pracował jako wikariusz w parafiach św. Mikołaja w Czeszewie (1961–1964) i św. Marcina w Jarocinie (1964). W latach 1971–1982 był zatrudniony w kurii gnieźnieńskiej, gdzie zajmował stanowiska referenta wydziału duszpasterskiego, diecezjalnego duszpasterza służby zdrowia i diecezjalnego duszpasterza rodzin. Zasiadał w radzie duszpasterskiej i radzie kapłańskiej, w której pełnił funkcję sekretarza. Był także członkiem komisji głównej, która przygotowywała II synod archidiecezji gnieźnieńskiej w 1981. W 1982 został ustanowiony prałatem-prepozytem kapituły kolegiackiej św. Jerzego w Gnieźnie.
Od 1975 był wykładowcą w Prymasowskim Wyższym Seminarium Duchownym w Gnieźnie, gdzie prowadził wykłady z teologii moralnej i spowiednictwa. W latach 1982–1988 sprawował urząd rektora seminarium. Objął wykłady również w Prymasowskim Instytucie Teologicznym w Gnieźnie i Prymasowskim Instytucie Kultury Chrześcijańskiej w Bydgoszczy. W 1984 został członkiem Komisji Episkopatu ds. Seminariów Duchownych. W publikacjach z zakresu teologii moralnej poruszał m.in. zagadnienie moralnych aspektów pomocy umierającemu.
24 września 1988 papież Jan Paweł II prekonizował go biskupem pomocniczym archidiecezji gnieźnieńskiej ze stolicą tytularną Vassinassa. Święcenia biskupie przyjął 8 października 1988 w bazylice prymasowskiej Wniebowzięcia Najświętszej Maryi Panny w Gnieźnie. Głównym konsekratorem był kardynał Józef Glemp, prymas Polski, zaś współkonsekratorami biskupi pomocniczy gnieźnieńscy: Jan Czerniak i Jan Wiktor Nowak. Jako dewizę biskupią przyjął słowa: „"Evangelizare pauperibus"” ("Głosić Ewangelię ubogim"). W 1988 został wikariuszem generalnym archidiecezji. Pełnił funkcje przewodniczącego: wydziału duszpasterstw specjalistycznych, archidiecezjalnej komisji ds. budownictwa i konserwacji kościołów i budynków kościelnych oraz synodalnej komisji przygotowawczej III synodu archidiecezji gnieźnieńskiej. Należał do rady kapłańskiej, kolegium konsultorów i rady duszpasterskiej. Uczestniczył w przygotowaniach do archidiecezjalnych obchodów milenium: śmierci św. Wojciecha (1997), jego kanonizacji (1999) oraz utworzenia metropolii (2000), a także brał udział w organizacji wizyty apostolskiej papieża Jana Pawła II w Bydgoszczy w 1999. W 1991 został mianowany kanonikiem gremialnym gnieźnieńskiej kapituły prymasowskiej, zaś w 1994 został jej prepozytem. Wraz z członkami kapituły przyczynił się do przywrócenia w 2009 tytułu Prymasa Polski arcybiskupom gnieźnieńskim. 15 września 2012 papież Benedykt XVI przyjął jego rezygnację ze sprawowania funkcji biskupa pomocniczego archidiecezji gnieźnieńskiej.
W ramach Konferencji Episkopatu Polski był członkiem Komisji ds. Duszpasterstwa Rodziny (Rady ds. Rodziny), Komisji ds. Seminariów Duchownych i Komisji Duchowieństwa. Pełnił również funkcję wizytatora apostolskiego diecezjalnych wyższych seminariów duchownych w Gościkowie-Paradyżu, Koszalinie i Szczecinie oraz zakonnych w Krakowie.
Był współkonsekratorem podczas sakr biskupów pomocniczych gnieźnieńskich: Stanisława Gądeckiego (1992) i Wojciecha Polaka (2003).
17 października 2020 w wyniku zarażenia koronawirusem SARS-CoV-2 i powiązaną z nim chorobą COVID-19 trafił do szpitala w Poznaniu, gdzie zmarł trzy dni później. 24 października 2020 po mszy świętej pogrzebowej w bazylice prymasowskiej w Gnieźnie został pochowany w krypcie biskupów pomocniczych gnieźnieńskich kościoła św. Piotra i Pawła, znajdującego się na terenie cmentarza św. Piotra w Gnieźnie.

</doc>
<doc id="588324" url="https://pl.wikipedia.org/wiki?curid=588324" title="Dystrykt Pujehun">
Dystrykt Pujehun

Dystrykt Pujehun – dystrykt w Sierra Leone. Stolicą jest Pujehun. W 2004 roku w tejże jednostce administracyjnej mieszkało 234 tys. ludzi. 
Liczba ludności dystryktu w poszczególnych latach:

</doc>
<doc id="588325" url="https://pl.wikipedia.org/wiki?curid=588325" title="Repartimiento">
Repartimiento

Repartimiento - system pracy przymusowej istniejący w epoce kolonialnej na terenie hiszpańskich kolonii w Ameryce Południowej i środkowej, a także na Filipinach. 
Miejscowe plemiona były zmuszane do dostarczenia siły roboczej (zwykle od 2 do 5% ich populacji) do pracy na plantacjach, przy budowie dróg, w kopalniach, a na Filipinach także przy budowie okrętów.
Używano różnych metod. Niekiedy perswazji - wodzom lokalnych społeczności mówiono, iż po kilku latach ludzie zabierani do pracy powrócą do domów, dysponując wiedzą przydatną dla całej społeczności. Inną metodą był "handel" - w wioskach tubylców grupa "handlarzy" ochoczo pozostawiała towar bez zapłaty, zgadzając się na odroczenie jej o np. rok. Po upływie terminu do wioski przybywała dobrze uzbrojona, duża grupa konkwistadorów, żądając nierealnej ceny, a po targach zgadzając się na zamianę długu na pracę na ich rzecz.
Przy okazji tej przymusowej pracy tubylcy byli również poddawani intensywnej chrystianizacji.
System repartimientos stopniowo tracił na znaczeniu, w miarę wzrostu liczby niewolników sprowadzanych z Afryki.

</doc>
<doc id="588326" url="https://pl.wikipedia.org/wiki?curid=588326" title="Eurowizja 2003">
Eurowizja 2003



</doc>
<doc id="588327" url="https://pl.wikipedia.org/wiki?curid=588327" title="Eurowizja 2002">
Eurowizja 2002



</doc>
<doc id="588328" url="https://pl.wikipedia.org/wiki?curid=588328" title="Dystrykt Tonkolili">
Dystrykt Tonkolili

Dystrykt Tonkolili – dystrykt w Sierra Leone. Stolicą jest Magburaka. W 2004 roku w tejże jednostce administracyjnej mieszkało 346 tys. ludzi. 
Liczba ludności dystryktu w poszczególnych latach:

</doc>
<doc id="588329" url="https://pl.wikipedia.org/wiki?curid=588329" title="Screeve">
Screeve

Screeve (czyt. "skriw") - anglojęzyczna nazwa połączenia 
morfologicznych znaczników czasu, strony i
trybu używana w opisie odmiany czasownika. Najpopularniejszym synonimem w lingwistyce jest "TAM" (ang. "tense-aspect-mood") bądź "TMA". Pojęcie to jest używane nieomal wyłącznie w gramatyce języka gruzińskiego, a pochodzi od gruzińskiego słowa მწკრივი [mc'k'riwi] oznaczającego "rząd" (w sensie "szereg", nie w sensie "związek rządu" - nazwa odnosi się do typowego zestawu sześciu form czasownika: odmiana przez trzy osoby w dwóch liczbach).

</doc>
<doc id="588330" url="https://pl.wikipedia.org/wiki?curid=588330" title="Dystrykt Wiejski Obszaru Zachodniego">
Dystrykt Wiejski Obszaru Zachodniego

Dystrykt Wiejski Obszaru Zachodniego () – dystrykt w Sierra Leone. Stolicą jest Waterloo. W 2004 roku w tejże jednostce administracyjnej mieszkało 164 tys. ludzi. 
Liczba ludności dystryktu w poszczególnych latach:

</doc>
<doc id="588331" url="https://pl.wikipedia.org/wiki?curid=588331" title="IFS (geometria fraktalna)">
IFS (geometria fraktalna)

IFS (z , zwany też systemem funkcji iterowanych, systemem iterowanych kontrakcji albo przekształceń zwężających) – rodzina funkcji, za pomocą których konstruuje się fraktale samopodobne. W matematyce terminu tego używa się także na określenie samej metody konstrukcji (przedstawionej poniżej). Opis w obecnej postaci został podany przez Hutchinsona (1981). IFS znajduje zastosowanie w zagadnieniach kompresji danych, zwłaszcza graficznych (grafika fraktalna) oraz interpolacji krzywych i powierzchni (FIF ).
Definicja formalna.
Załóżmy dla pewnego ustalonego formula_1 formula_2 że mamy rodzinę funkcji formula_3 określoną na pewnym podzbiorze formula_4
Załóżmy ponadto że każda funkcja jest kontrakcją o skali formula_5 tzn.
Istnieje wówczas dokładnie jeden niepusty zbiór zwarty formula_7 taki, że
Zbiór ten nazywamy "atraktorem" danego IFS, często – choć nie zawsze – jest to interesujący fraktal.
Powyższe zaś twierdzenie dostarczające metody konstrukcji fraktali określa się ogólnie jako IFS. W żargonie IFS oznacza często także samą rodzinę funkcji formula_9 Twierdzenie to obowiązuje w istocie na dowolnej przestrzeni metrycznej zupełnej, aczkolwiek z punktu widzenia zastosowań najważniejszy zdaje się być przypadek euklidesowy (w szczególnosci, gdy formula_10 jest prostokątem na płaszczyźnie).
Metoda iteracji.
Jeżeli zdefiniujemy teraz przekształcenie formula_11 które dany zbiór formula_12 zmienia w sumę obrazów przez formula_13 tzn.
to wówczas kolejne obrazy formula_15 będą coraz bardziej przypominać atraktor, niezależnie od tego od jakiego ograniczonego zbioru początkowego formula_12 zaczniemy. Dokładniej,
w metryce Hausdorffa. Metryka ta jest zdefiniowana następująco. Dla dwu zbiorów formula_12 i formula_19 określamy
gdzie formula_21 oznaczają formula_22-otoczki zbiorów (otoczki „grubości” formula_22).
Własność ta jest podstawą wizualizacji fraktali otrzymywanych przez IFS. W zastosowaniach ważną rolę odgrywa algorytm iteracji losowej zwany grą chaosu. Zamiast iterować obraz całego zbioru poprzez operator Hutchinsona formula_24 iteruje się obraz punku poprzez losowo wybierane odwzorowania formula_9 Zbiór punktów skupienia tak utworzonej orbity z prawdopodobieństwem 1 pokrywa się z atraktorem formula_26
Warunek zbioru otwartego i wymiar Hausdorffa.
Mówimy, że IFS spełnia "warunek zbioru otwartego", jeżeli istnieje (niepusty) otwarty zbiór formula_27 taki, że
Jeżeli IFS spełnia warunek zbioru otwartego to wymiar Hausdorffa atraktora jest jedynym rozwiązaniem równania (z niewiadomą formula_29)

</doc>
<doc id="588332" url="https://pl.wikipedia.org/wiki?curid=588332" title="Tenrek zwyczajny">
Tenrek zwyczajny

Tenrek zwyczajny, kretojeż bezogonowy ("Tenrec ecaudatus") – gatunek ssaka z podrodziny tenreków (Tenrecinae) w obrębie rodziny tenrekowatych (Tenrecidae). 
Systematyka.
Taksonomia.
Takson po raz pierwszy opisany przez niemieckiego zoologa Johanna Christiana Daniela von Schrebera w 1778 roku pod nazwą "Erinaceus ecaudatus". Jako miejsce typowe odłowu holotypu autor wskazał Madagaskar. Jedyny przedstawiciel rodzaju tenrek ("Tenrec") który opisał w 1799 roku francuski zoolog Bernard Germain de Lacépède.
Pomimo dużych różnic w wielkości i ogólnym wyglądzie pomiędzy "Tenrec" i "Hemicentetes" zostały rozpoznane podobieństwa między obydwoma taksonami na podstawie pewnych cech morfologicznych i behawioralnych. Badania morfologiczne i molekularne potwierdziły, że te dwa rodzaje tworzą klad i są taksonami siostrzanymi dla dwóch pozostałych rodzajów z obrębu Tenrecinae, "Echinops" i "Setifer". Gatunek monotypowy.
Występowanie i biotop.
Tenrek zwyczajny występuje na Madagaskarze, natomiast na Komorach, Seszelach, Mauritusie i Reunionie został introdukowany początkowo jako pokarm dla pracowników plantacji. Zamieszkuje tereny krzewiaste i lasy równikowe, często w pobliżu źródeł wody. Spotykany również na polach ryżowych, plantacjach i w ośrodkach miejskich. Pojawia się do wysokości 2500 m n.p.m.
Charakterystyka.
Wygląd.
Największy przedstawiciel rodziny tenrekowatych. Ciało silne i muskularne. Głowa wydłużona, zakończona spiczastym ryjkiem. Oczy i uszy małe. Ogon szczątkowy. Ubarwienie w zależności od rejonu występowania waha się od szaro-brązowego do czerwono-brązowego. Sierść jest gęsta i składa się ze sztywnych włosów i tępych kolców. Kolce młodych są koloru białego. Kończyny przednie są dłuższe od tylnych. Łapy o pięciu palcach zakończone są ostrymi pazurami. Samice mają zazwyczaj 12 par sutków. Układ pokarmowy, rozrodczy i wydalniczy łączą się w fałdzie skórnym przypominającym kloakę.
Tryb życia.
Ssak ten prowadzi samotny i nocny tryb życia. Dorosłe tenreki starają się unikać nawzajem, z wyjątkiem okresu rozrodu i matki opiekującej się młodymi. Głównie okresy aktywności przypadają na wieczór (od 18 do 21 godz.) oraz noc (od 1 do 5 godz.). Często można go spotkać podczas kąpieli na polach ryżowych. W poszukiwaniu pożywienia potrafi wspinać się na strome skały i rzadziej na drzewa. Nora zwykle znajduje się w pobliżu potoków lub strumieni i ma kształt litery Y. Przeważnie ma dwa wyjścia i komorę sypialną długości 1–2 m. Podczas suchych zimowych miesięcy kiedy zasoby pokarmowe są ograniczone, ssak ten zapada w głęboki sen. Areał osobniczy wynosi 0,5-2 ha. W sytuacji zagrożenia stroszy sztywne włosy i kolce na grzbiecie i wydaje z siebie syczące odgłosy. Otwiera też szeroko paszczę i w ostateczności kąsa. Młode wytwarzają dźwiękowy sygnał alarmowy w procesie zwanym strydulacja. Na ten dźwięk rodzeństwo rozbiega się i szuka schronienia. Długie wąsy i włosy na plecach wykorzystywane są do wykrywania drgań. Mają też dobry zmysł wzroku. Do komunikacji wykorzystują również bodźce zapachowe.
Okres godowy przypada głównie na październik i listopad. Samce często staczają walki o samice. Podczas spotkania para nawzajem się obwąchuje po czym przystępuje do krycia. Podczas kopulacji samiec przytrzymuje samicę przednimi nogami i częstą ją liże. Ciąża trwa zwykle 56–64 dni. Po tym okresie rodzi się 1-32 młodych (zwykle jednak 10-20) o masie urodzeniowej 21 g. Wielkość miotu zależy od warunków w jakich występuje ten ssak: w tropikalnych lasach Seszeli w pobliżu równika wynosi około 10, w większości badanych obszarów 15, natomiast na sawannach 20. Młode rodzą się słabo rozwinięte i z zamkniętymi oczami (które otwierają po 14 dniach). Okres laktacji trwa około 4 tygodnie. Po tym okresie matka wyprowadza młode i zaczynają przyjmować stały pokarm. Zmiana ubarwienia następuje po 60 dniach życia. Po 3-4 miesiącach zazwyczaj opuszczają gniazdo i rozpoczynają samodzielne życie.
Tenrek zwyczajny jest wszystkożerny. Na pokarm składają się głównie owady, dżdżownice i inne bezkręgowce oraz rośliny, owoce, płazy, gady i małe ssaki. Długi pysk oraz włosy czuciowe wykorzystywane są do szukania pokarmu pod ściółką leśną. Do rozłupywania twardych pancerzy owadów wykorzystuję silne mięśnie szczęk.
Znaczenie.
Niewiele wiadomo na temat drapieżników polujących na tenreka. Jedynie człowiek polował na te ssaki od tysięcy lat, głównie dla mięsa. Ponadto jako owadożerca niewątpliwie redukuje populacje owadów szkodników. Mogą być nosicielami bakterii wywołujących leptospirozy.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Nie ma większych zagrożeń dla populacji tego gatunku. Jedynie wprowadzone szczury z rodzaju "Rattus" mogą być w pewnych okolicznościach konkurencją dla tenreka zwyczajnego.

</doc>
<doc id="588333" url="https://pl.wikipedia.org/wiki?curid=588333" title="Dystrykt Miejski Obszaru Zachodniego">
Dystrykt Miejski Obszaru Zachodniego

Dystrykt Miejski Obszaru Zachodniego () – dystrykt w Sierra Leone. Stolicą jest Freetown, które jest także stolicą całego kraju. W 2004 roku w tejże jednostce administracyjnej mieszkało 787 tys. ludzi – najwięcej w całym kraju. 
Liczba ludności dystryktu w poszczególnych latach:

</doc>
<doc id="588335" url="https://pl.wikipedia.org/wiki?curid=588335" title="La Mort Noir dans Esch/Alzette">
La Mort Noir dans Esch/Alzette

La Mort Noir dans Esch/Alzette – album koncertowy zespołu Sunn O))). Materiał został nagrany podczas występu w klubie Kulturfabrik Esch/Alzette w Luksemburgu. Liczba sztuk ograniczona do 1000.

</doc>
<doc id="588338" url="https://pl.wikipedia.org/wiki?curid=588338" title="Constantino Tencalla">
Constantino Tencalla

Constantino Tencalla, właśc. Costante Tencalla (ur. 1610 w Bissone (Szwajcaria), zm. 1647 w Warszawie) – architekt tesyński czynny w Rzeczypospolitej Obojga Narodów, przedstawiciel wczesnego baroku rzymskiego.
Życiorys.
W latach 1633–1645 architekt królów Zygmunta III i Władysława IV. Działający w Wilnie w latach 1623–1634. Później, aż do śmierci w 1647 r., był aktywny w Warszawie.
Prace.
Tencalli przypisywane jest także autorstwo kościoła Matki Bożej Loretańskiej w Warszawie.

</doc>
<doc id="588341" url="https://pl.wikipedia.org/wiki?curid=588341" title="Rafael Sebastián Guillén Vicente">
Rafael Sebastián Guillén Vicente



</doc>
<doc id="588343" url="https://pl.wikipedia.org/wiki?curid=588343" title="Khanate (album)">
Khanate (album)

Khanate – debiutancki album amerykańskiego zespołu Khanate wydany w 2001 roku przez wytwórnię Southern Lord Records.

</doc>
<doc id="588344" url="https://pl.wikipedia.org/wiki?curid=588344" title="Herb Serbii i Czarnogóry">
Herb Serbii i Czarnogóry



</doc>
<doc id="588345" url="https://pl.wikipedia.org/wiki?curid=588345" title="Godło Jugosławii">
Godło Jugosławii



</doc>
<doc id="588346" url="https://pl.wikipedia.org/wiki?curid=588346" title="Live WFMU 91.1">
Live WFMU 91.1

Live WFMU 91.1 – album zespołu Khanate. Materiał został nagrany na antenie radia WFMU Hoboken 91.1.

</doc>
<doc id="588348" url="https://pl.wikipedia.org/wiki?curid=588348" title="No Joy (remix) / Dead">
No Joy (remix) / Dead

No Joy (remix) / Dead – EP'ka zespołu Khanate. Wydana tylko na 12-calowej płycie winylowej.

</doc>
<doc id="588352" url="https://pl.wikipedia.org/wiki?curid=588352" title="Mirian III">
Mirian III

Mirian III, Święty Król Mirian (III/IV w. n.e.) – król Kartlii (dawnej Iberii), we wschodniej Gruzji. W 337 nawrócony przez św. Nino król Mirian III przyjął chrześcijaństwo jako religię państwową (w ten sposób Gruzja stała się drugim na świecie, po Armenii, państwem chrześcijańskim). Wydarzenie to opisano w jednym z najstarszych zabytków literatury gruzińskiej "Mokcewaj Kartlisaj" ("Nawrócenie Kartlii"). Wydarzenie to powszechnie uważa się za faktyczną chrystianizację Gruzji. Fundator świątyni chrześcijańskiej w Mcchecie, w miejscu, gdzie obecnie wznosi się katedra Sweti Cchoweli.

</doc>
<doc id="588353" url="https://pl.wikipedia.org/wiki?curid=588353" title="Parafia św. Jana Chrzciciela i św. Alberta Chmielowskiego w Gdyni">
Parafia św. Jana Chrzciciela i św. Alberta Chmielowskiego w Gdyni

Parafia pw. św. Jana Chrzciciela i św. Alberta Chmielowskiego w Gdyni Chyloni – rzymskokatolicka parafia ustanowiona została 15 marca 1986. Pierwszym proboszczem został ks. kan. Wojciech Kozłowski, który tę funkcję sprawował do 2021 roku. Od 16 września 2021 funkcję tę pełni ks. Marcin Mianowski.
Historia parafii.
Początkowo msze odprawiano w warunkach polowych, później wybudowano tymczasową kaplicę, która istnieje do dzisiaj. Budowę właściwego kościoła parafialnego rozpoczęto w maju 1993. Kościół został poświęcony 14 listopada 1999.

</doc>
<doc id="588355" url="https://pl.wikipedia.org/wiki?curid=588355" title="Kopalnia Węgla Brunatnego Kaiser Wilhelm">
Kopalnia Węgla Brunatnego Kaiser Wilhelm

Kopalnia Węgla Brunatnego Kaiser Wilhelm – w Zarębie gmina Siekierczyn.
Założona przez właściciela Zrębu Juliusza Bierbauma. Pierwszy szyb nosił nazwę Elza. W latach dziewięćdziesiątych XIX wieku uruchomiono kolejne szyby: „Rosenberg” (w pobliżu Ponikowa) i „Albert” (północny zachód od kościoła w Zarębie). W 1899 r. należała do spółki Glückauf A.G, która eksploatowała ją wraz z kopalnią Vereinsgluck. Szyb Elza po pożarze w 1908 roku nie został odbudowany. 

</doc>
<doc id="588356" url="https://pl.wikipedia.org/wiki?curid=588356" title="Things Viral">
Things Viral

Things Viral – album zespołu Khanate, wydany w 2003 roku przez wytwórnię Southern Lord Records. 

</doc>
<doc id="588357" url="https://pl.wikipedia.org/wiki?curid=588357" title="Kaplica św. Kazimierza w katedrze wileńskiej">
Kaplica św. Kazimierza w katedrze wileńskiej

Kaplica św. Kazimierza – wczesnobarokowa kaplica w katedrze wileńskiej, powstała w latach 1623-1636 według projektu Matteo Castelli. Poświęcona jest Świętemu Kazimierzowi (1458-1484), którego relikwie złożone są w tej kaplicy.
Jej założenie wzorowane jest na powstałej sto lat wcześniej kaplicy Zygmuntowskiej na Wawelu (jest jednak dwukrotnie większa).
Historia.
O powstaniu zamysłu budowy nowej kaplicy informował akt wystawiony przez króla Zygmunta III Wazę w dniu 8 marca 1623 r. w Warszawie dla biskupa wileńskiego Eustachego Wołłowicza, dotyczący odstąpienia dawnej kaplicy biskupa Pawła Holszańskiego, od sześciu lat przeznaczonej na miejsce pochówku rodziny Wołłowiczów i położonej w miejscu obecnej kaplicy św. Kazimierza. W zamian za to król poprzez kapitułę wileńska przekazał biskupowi dotychczasową kaplicę królewska po północnej stronie katedry, znajdującą się w gorszym pod względem prestiżu miejscu i zbyt małą dla potrzeb królewskiego ceremoniału. Na wybór miejsca przez Zygmunta III mogło mieć znaczenie możliwość połączenia komnat królewskich Zamku Dolnego bezpośrednim przejściem-gankiem z kaplicą, szczególnie po zamachu Piekarskiego w roku 1620. Po wyburzeniu starej kaplicy, gromadzenie materiałów budowlanych do budowy kaplicy św. Kazimierza zaczęto w 1623 roku, a wiosną 1624 roku rozpoczęto budowę. Do realizacji kaplicy Zygmunt III zatrudnił braci Constantino Tencallę i Jakuba Tencallę. Projektantem kaplicy mógł być Matteo Castelli lub Constantino Tencalla. Orga­nizatorem prac budowlanych był starosta orański, horodniczy Piotr Nonhardt. Zasadnicze prace budowlane ukończono do 1632 roku, jednak z powodu śmierci króla Zygmunta III, a następnie toczonych przez Władysława IV wojen z Moskwą i Turcją, dopiero w 1636 roku dokonano przeniesienia do kaplicy relikwii św. Kazimierza.
W okresie bezpośrednio poprzedzającym uroczystości z roku 1636 król Władysław IV zatrudnił przy pracach w kaplicy malarza Bartłomieja Strobla. Władysław IV kontynuował prace ojca przy kaplicy św. Kazimierza, przyczyniając się do powstania osobnej zakrystii, dekoracji kopuły i prac malarskich. W celach uzupełnienia dekoracji król Władysław opłacił w latach 1639-1643 malarza Hiacynta Campanę, któ­ry prawdopodobnie wykonywał dekorację czaszy kopuły i złocenia (niezachowane) niektórych elementów (np. kapiteli). Król zapłacił także w 1643 r. na przebudowę przez Jakuba Tencallę ganku łączącego kaplicę z Zamkiem Dolnym.
Do czasu zajęcia Wilna przez wojska moskiewskie w roku 1654 kaplica św. Kazimierza wyróżniała się drogimi marmurami, hebanem, sztukaterią i malarstwem, błyszczała srebrem, jaśniała złotem zaliczając się do najwybitniejszych dzieł artystycznych Rzeczypospolitej 1 połowy XVII wieku.
Architektura i wnętrze.
Kaplica ma formę kwadratu, nakrytego kopułą na bębnie, nawiązując w ten sposób do kaplicy Zygmuntowskiej na Wawelu, przez co Zygmunt III Waza chciał podkreślić swoje związki rodzinne z Jagiellonami. W górnej części kaplicy można dostrzec specjalną lożę dla króla, do której prowadził kryty ganek z Zamku Dolnego.
Srebrny ołtarz kaplicy został zrabowany przez wojska rosyjskie w 1655. W ołtarzu umieszczony jest obraz patrona kaplicy św. Kazimierza. Święty ma na tym obrazie 3 ręce. Według znanej legendy wyjaśniającej ten fakt, malarz próbował zmienić nieco kompozycję wizerunku, zamalowując jedną rękę i malując ją w innym miejscu, lecz zamalowywana kończyna wciąż pozostawała widoczna. Całość kaplicy zdobią freski Michelangela Palloniego. Jej wystrój dopełniają srebrzone figury Władysława Jagiełły, Kazimierza Jagiellończyka, Jana Olbrachta, Aleksandra Jagiellończyka, Zygmunta I Starego, Zygmunta II Augusta i św. Kazimierza.
Pochowani.
W krypcie pod kaplicą zostali pochowani:
Kartusz.
Na elewacji kaplicy od strony placu Katedralnego znajduje się tablica erekcyjna z herbem Rzeczypospolitej Obojga Narodów z 1636 roku (po 1945 roku z orła znajdującego się na herbie usunięto koronę). Charakterystyczne jest podobieństwo jakie zachodzi między kartuszem tablicy fundacyjnej budowli wileńskiej, a dekoracją kolumny Zygmunta w Warszawie związane z osobą tego samego projektanta. Na tablicy umieszczono łaciński napis:

</doc>
<doc id="588359" url="https://pl.wikipedia.org/wiki?curid=588359" title="Ilmenit">
Ilmenit

Ilmenit (żelaziak tytanowy) – minerał zaliczany do gromady tlenków. Nazwa minerału pochodzi od Gór Ilmeńskich na Uralu Południowym w Rosji, gdzie występuje.
Właściwości.
Minerał pospolity. Jest izostrukturalny z korundem i hematytem, z którym tworzy roztwór stały. . Nie rozpuszcza się w kwasach, dopiero po sproszkowaniu rozpuszcza się w stężonym kwasie solnym. Jest odporny na wietrzenie. . Odznacza się żywym pleochroizmem. Tworzy zbliźniaczenia. W wyniku wietrzenia przekształca się w leukoksen.
Występowanie.
Występuje jako składnik zasadowych (gabro, diabaz, bazalt), obojętnych (syenit, diabaryt) i kwaśnych (granit) skał magmowych. Występuje również w skałach metamoficznych oraz w skałach osadowych (piaskach i żwirach), w których często tworzy duże koncentracje (tzw. piaski ilmenitowe). Współwystępuje z hematytem, magnetytem, tytanitem, rutylem.
Największe złoża na świecie występują w Australii, Republice Południowej Afryki, USA – Floryda, zaś w Europie – w Norwegii (Arendal, Egersund), Szwecji (Routivare, Taberg), Francji, Włoszech – okolice Novara, Rosji (Góry Ilmeńskie na Uralu, od których pochodzi nazwa minerału) i na Ukrainie.
W Polsce spotykany w suwalskim masywie anortozytowym (złoża Krzemianka, Udryń), w gabrach Nowej Rudy, w pegmatytach Łomnicy i Szklarskiej Poręby, w piaskach złotonośnych koło Złotoryi na Dolnym Śląsku, w piaskach Dunajca i na wybrzeżu bałtyckim w piaskach rzecznych i plażowych.

</doc>
<doc id="588366" url="https://pl.wikipedia.org/wiki?curid=588366" title="Dymitr I">
Dymitr I

Dymitr I (gruz. დემეტრე I, "Demetre I") (1093 – 1156) – król Gruzji (1125-1156) z dynastii Bagratydów. Poeta.
Życie.
Był najstarszym synem Dawida IV i jego pierwszej żony Rusudan, księżniczki armeńskiej. Jako dowódca, brał udział w bitwach toczonych przez jego ojca m.in. pod Didgori w 1121 r. czy pod Szyrwanem w 1123 r. Objął tron po śmierci swojego ojca 24 stycznia 1125. W tym samym czasie, Seldżukowie zaatakowali armeńskie Ani. Młody król musiał zgodzić się na kompromis i zrzec się miasta, jednak na prawach lenna.
W 1138 zdobył Gandżę i przywiózł, jako dar dla Monastyru Gelati w Kutaisi, jej żelazną bramę do swego kraju. Pomimo genialnego zwycięstwa, tylko przez parę lat, utrzymywał władzę nad Gandżą.
W 1130 wykryto spisek możnowładztwa, pod przywództwem jego najstarszego syna, Dawida. Król kazał aresztować spiskowców i zabić, jednego z liderów, Jana Abuletisdze w 1138 (albo 1145). Dawid zbuntował się znów w 1154, zmuszając ojca do abdykacji i przywdziania szat mnicha.
Jednakże, Dawid V zmarł sześć miesięcy później i stary król wrócił na tron. Dawida przeżył jego syn Demna, który był uznawany przez część arystokratycznej opozycji jako prawowity następca. Mimo że Dymitr nie był tak genialnym władcą, jak jego ojciec, Gruzja pozostała silnym mocarstwem feudalnym z dobrze zorganizowaną armią, systemem politycznym i rozwijającym się życiem kulturalnym i ekonomicznym.
Zmarł w 1155; pochowano go w Monastyrze Gelati.
Żony i dzieci.
Nie znamy imienia jego żony, natomiast znamy imiona jego dzieci. Były to:
Twórczość.
Był twórcą kilku poematów, głównie o tematyce religijnej. "Szen char wenachi" (Tyś jest winnicą), hymn poświęcony Marii, jest najsłynniejszym spośród nich.

</doc>
<doc id="588369" url="https://pl.wikipedia.org/wiki?curid=588369" title="Tajgonos">
Tajgonos



</doc>
<doc id="588370" url="https://pl.wikipedia.org/wiki?curid=588370" title="Jankesi">
Jankesi



</doc>
<doc id="588371" url="https://pl.wikipedia.org/wiki?curid=588371" title="Dawid V">
Dawid V

Dawid V (zm. 1155; panował 1154-1155) - król Gruzji, z dynastii Bagrationow. 
Był najstarszym synem Dymitra I. Bojąc się, że ojciec uczyni swym następcą, młodszego syna Jerzego, zawiązał spisek w 1130, który jednak odkryto i udaremniono jego zamiary. Ostatecznie, zmusił ojca do abdykacji, ogłaszając się królem w 1154 roku. Jednakże, nieoczekiwana śmierć położyła kres jego krótkiemu panowaniu, sześć miesięcy później w 1155. Przeżył go jego syn Demna (Dymitr), przyszły pretendent do tronu. 

</doc>
<doc id="588373" url="https://pl.wikipedia.org/wiki?curid=588373" title="Tajgonos (przylądek)">
Tajgonos (przylądek)

Tajgonos (ros. "мыс Тaйгонос") - górzysty przylądek w Rosji; stanowi południowy kraniec półwyspu Tajgonos.
Leży w obwodzie magadańskim nad Zatoką Szelichowa Morza Ochockiego i Kraju Kamczackim.

</doc>
<doc id="588378" url="https://pl.wikipedia.org/wiki?curid=588378" title="Przylądek Południowy (Kamczatka)">
Przylądek Południowy (Kamczatka)

Przylądek Południowy (ros. "мыс Южный") - przylądek w Rosji, na Kamczatce; współrzędne geograficzne .
Leży w Kraju Kamczackim, w środkowej części zachodniego wybrzeża Kamczatki, nad Morzem Ochockim, u wejścia do Zatoki Szelichowa. 

</doc>
<doc id="588379" url="https://pl.wikipedia.org/wiki?curid=588379" title="Wyższe Seminarium Duchowne w Krakowie">
Wyższe Seminarium Duchowne w Krakowie



</doc>
<doc id="588381" url="https://pl.wikipedia.org/wiki?curid=588381" title="Zatoka Giżygińska">
Zatoka Giżygińska

Zatoka Giżygińska (, "Giżyginskaja guba") – zatoka Morza Ochockiego, w azjatyckiej części Rosji; drugorzędna zatoka Zatoki Szelichowa.
Leży w północno-zachodniej części Zatoki Szelichowa, oddzielona półwyspem Tajgonos od Zatoki Penżyńskiej; długość 148 km, szerokość u wejścia 260 km, głębokość do 88 m; od października do kwietnia pokryta lodem.

</doc>
<doc id="588384" url="https://pl.wikipedia.org/wiki?curid=588384" title="Zatoka Penżyńska">
Zatoka Penżyńska

Zatoka Penżyńska (ros. "Пенжинская губа", Pienżynskaja guba) – zatoka Morza Ochockiego, w azjatyckiej części Rosji; drugorzędna zatoka Zatoki Szelichowa.
Leży w północno–wschodniej części Zatoki Szelichowa, pomiędzy półwyspami Tajgonos i Kamczatka; długość 300 km, średnia szerokość 65 km, głębokość do 62 m; od października do kwietnia pokryta lodem. Pływy morskie o wysokości do 13 m. Do Zatoki Penżyńskiej uchodzą rzeki Penżyna i Tałowka.

</doc>
<doc id="588387" url="https://pl.wikipedia.org/wiki?curid=588387" title="Jan Tadeusz Stanisławski">
Jan Tadeusz Stanisławski

Jan Tadeusz Stanisławski (ur. 26 stycznia 1936 we Włodzimierzu Wołyńskim, zm. 21 kwietnia 2007 w Warszawie) – polski satyryk, radiowiec, aktor i autor tekstów piosenek. Drugiego imienia Tadeusz zaczął używać dla odróżnienia od filologa Jana Stanisławskiego, autora popularnego słownika polsko–angielskiego i malarza Jana Stanisławskiego.
Życiorys.
Urodził się w rodzinie nauczycielskiej. Studiował ekonomię i filozofię na Uniwersytecie Warszawskim. W 1957 był współzałożycielem i członkiem pierwszej ekipy aktorskiej kabaretu Stodoła (działającego przy Politechnice Warszawskiej), gdzie debiutował także jako reżyser. Współpracował również z STS-em (od 1962), współtworzył efemeryczny kabaret „Jamnik – pies cynicki” na Uniwersytecie Warszawskim. Występował w kabaretach Pod Egidą i w telewizyjnych programach Olgi Lipińskiej ("Gallux Show", "Właśnie leci kabarecik", "Kabaret Olgi Lipińskiej").
W latach 60. zajmował się także chałupniczym malowaniem tkanin, produkcją zasłon i makat, zdobył nawet państwowe uprawnienia w tym zakresie. Był to sposób na powiększenie dochodów z pracy estradowej.
Wielką popularnością cieszył się w latach 70. XX wieku cykl „wykładów” radiowych z „mniemanologii stosowanej” pt. „O wyższości Świąt Wielkiej Nocy nad Świętami Bożego Narodzenia”, a także telewizyjny cykl etiud „Zezem” w reżyserii Janusza Zaorskiego. W swoich felietonach-gawędach Stanisławski obnażał wady narodowe, bezlitośnie wyśmiewał brak kultury, poczucia humoru, alkoholizm i powszechną korupcję.
Po wprowadzeniu stanu wojennego i delegalizacji „Solidarności” wyjechał do Chicago, gdzie występował na estradzie, w polonijnym radiu i telewizji. Wraz z Piotrem K. Domaradzkim i kilkoma innymi osobami wydawał tygodnik „7 dni” oraz prowadził kawiarnię „U Profesora”. W tamtym okresie nawiązał współpracę z „Dziennikiem Związkowym”, gdzie co tydzień zamieszczał swe felietony, a po powrocie do kraju kontynuował je w cyklu „Z Powiśla do Jackowa”, a następnie „Z Mokotowa do Jackowa”. Ta współpraca trwała do śmierci. W 2007 roku jego felietony zamieszczał również „Najwyższy Czas!”.
Eksternistyczny egzamin aktorski zdał za trzecim podejściem, w 1967. Przed kamerą pierwszy raz stanął w maju 1959, zaproszony przez Andrzeja Munka do zagrania roli zastępowego drużyny skautów w "Zezowatym szczęściu". Zagrał około dwudziestu (głównie epizodycznych) ról w polskich filmach i serialach telewizyjnych (m.in. w "Czterdziestolatku" Jerzego Gruzy).
Był autorem m.in.:
Mieszkał w Warszawie, chociaż wiele lat spędził w Gostyninie. Został pochowany na cmentarzu Powązkowskim (kwatera 163-6-9). Córką artysty jest aktorka Katarzyna Stanisławska.

</doc>
<doc id="588388" url="https://pl.wikipedia.org/wiki?curid=588388" title="Józef Kurzeja (ksiądz)">
Józef Kurzeja (ksiądz)

Józef Kurzeja (ur. 10 stycznia 1937 w Zasadnem, zm. 15 sierpnia 1976 w Krakowie) – polski ksiądz, pierwszy proboszcz parafii św. Maksymiliana Marii Kolbego w Krakowie-Mistrzejowicach, prześladowany przez Służbę Bezpieczeństwa PRL oraz Sługa Boży Kościoła katolickiego.
Życiorys.
Józef Kurzeja pochodził z wielodzietnej, pobożnej rodziny rolników Stanisława i Zofii z domu Gorczowskiej jako najmłodsze z ich siedmioro dzieci (miał cztery siostry: Marię, Stefanię – późniejszą s. Mieczysławę, służebniczkę starowiejską, Annę – późniejszą s. Longinę, sercankę i Zofię oraz dwóch braci Franciszka i Jana). Urodził się na ziemi limanowskiej, na terenie parafii Przemienienia Pańskiego i Nawiedzenia NMP w Kamienicy w diecezji tarnowskiej, gdzie dwa dni później został ochrzczony (12 stycznia 1937) oraz gdzie 23 czerwca 1946 przyjął Pierwszą Komunię świętą. Kiedy miał 9 lat zmarła jego matka, która przed śmiercią poleciła swemu mężowi, aby oddał go pod opiekę jego ciotki, mieszkającej w miejscowości Kadcza. Przebywał u niej czasowo, służąc u zamożnych gospodarzy, a następnie po częstych chorobach płuc został zabrany przez ojca do domu. Ten znalazł mu miejsce u gospodarzy w sąsiedniej wsi Łącko, gdzie skończył szóstą klasę szkoły podstawowej. Następnie mając 13 lat przebywał w ochronce przy parafii Przenajświętszej Trójcy w Wilamowicach u proboszcza ks. Franciszka Pieli, gdzie pracowała jako zakonnica jego starsza siostra Stefania i gdzie skończył siódmą klasę.
Po ukończeniu szkoły podstawowej wstąpił do Małego Seminarium Duchownego w Krakowie przy ul. Manifestu Lipcowego 4 (obecnie ul. Piłsudskiego), które ukończył z wynikiem bardzo dobrym, mając w planie wybór drogi kapłańskiej. W myśl obowiązujących wówczas przepisów w Polsce matura uzyskana w Małym Seminarium nie była oficjalnie uznana, dlatego przy wstąpieniu do Wyższego Seminarium Duchownego wymagany był egzamin państwowy, który zaliczył 15 maja 1956 przed komisją egzaminacyjną w Katowicach (wtedy Stalinogrodzie). Idąc za głosem powołania wstąpił w tymże roku do Wyższego Seminarium Duchownego w Krakowie przy ul. Podzamcze 8, po ukończeniu którego przyjął 17 czerwca 1962 w katedrze na Wawelu z rąk wikariusza kapitulnego bp. Karola Wojtyły święcenia kapłańskie.
Mając święcenia prezbiteratu pracował następnie jako wikariusz kolejno w czterech parafiach. W okresie (1962-1964) w parafii św. Wojciecha w Mucharzu, gdzie był katechetą i duszpasterzem, opiekującym się przede wszystkim chorymi. Z parafii tej został przeniesiony do parafii św. Wawrzyńca w Grojcu k. Kęt, gdzie przebywał w latach (1964-1967), a następnie został skierowany do parafii Niepokalanego Serca NMP w Sierszy, gdzie pracował jako duszpasterz blisko rok w latach (1967-1968). 28 czerwca 1968 został ostatecznie przeniesiony do parafii św. Małgorzaty w Raciborowicach, do której należała wieś Mistrzejowice, która zgodnie z planem zagospodarowania przestrzennego Krakowa miała niebawem zamienić się w 40 tysięczne osiedle mieszkaniowe dzielnicy Nowa Huta. Zaistniała potrzeba posługi duchowej dla nowego osiedla, a co za tym idzie budowy kościoła. Był to okres znamienny w życiu księdza Józefa, zmagań z komunistycznymi władzami o możliwość zbudowania kościoła, tym bardziej, że w planie władz państwowych nie przewidziano budowy jakichkolwiek obiektów sakralnych na terenie osiedla. Przy pomocy życzliwych ludzi oraz swojej determinacji i wsparciu kard. Karola Wojtyły pod osłoną nocy 29 sierpnia 1970 wybudował niewielką drewnianą altanę, barak tzw. „zieloną budkę” na Osiedlu Oświecenia, w której gromadził dzieci, ucząc je religii i przygotowując do Pierwszej Komunii świętej. Otwarcie takiego ośrodka naraziło ks. Józefa na rozmaite szykany ze strony władz administracyjnych i Służby Bezpieczeństwa. Wielokrotnie otrzymywał polecenia, by rozebrał barak oraz wezwania do różnych urzędów i na przesłuchania, wreszcie zatrzymania w areszcie, rozprawy sądowe i kary wymierzane przez Kolegium do spraw wykroczeń. Również osoby, które w jakikolwiek sposób pomagały mu przy organizowaniu nabożeństw były prześladowane. Grożono im zwolnieniami z pracy, wyznaczano kary oraz stosowano różne sankcje. Szykany te spowodowały pogorszenie stanu jego zdrowia i coraz częstsze pobyty w szpitalach.
W pierwszą niedzielę lipca 1971 pierwszy raz odprawił mszę świętą dla dzieci, które przygotował do przyjęcia Pierwszej Komunii świętej, robiąc zadaszenie oraz odpowiednie podium, czyniąc z „zielonej budki” kaplicę. Ze względu na stały napływ wiernych, władze nie odważyły się na użycie siły, aby zniszczyć lub rozebrać kaplicę. Z jego inicjatywy powstał następnie projekt, by w tym miejscu zbudować kościół pod wezwaniem św. Maksymiliana Marii Kolbego. Władze kościelne starały się u władz państwowych o zgodę na powstanie tego kościoła, którą później uzyskano.
1 grudnia 1973 z dotychczasowej kaplicy nazwanej „zieloną budką”, pod przewodnictwem ks. Mikołaja Kuczkowskiego przy licznym udziale wiernych i kapłanów, procesjonalnie przeniesiono Najświętszy Sakrament do wybudowanej kaplicy, która miała służyć tymczasowo za punkt duszpasterski. Ksiądz Józef zbudował jeszcze salki katechetyczne oraz rozpoczął 8 maja 1976 budowę kościoła po uzyskaniu 22 kwietnia tegoż roku zgody na jego budowę, lecz wkrótce zmarł 15 sierpnia w wyniku skrzepu w płucach powodującego zator w mózgu w szpitalu krakowskim. Został pochowany początkowo 18 sierpnia na cmentarzu w Grębałowie przy licznym udziale wiernych, duchowieństwa oraz bp. Stanisława Smoleńskiego, a następnie 16 listopada 1980 ekshumowany i przeniesiony do sarkofagu w krypcie kościoła pw. św. Maksymiliana Marii Kolbego w Krakowie-Mistrzejowicach.
Postępowanie wyjaśniające przyczyny śmierci.
W 2008 krakowski oddział Instytutu Pamięci Narodowej prowadził śledztwo w sprawie jego tajemniczej śmierci. Po przesłuchaniu licznych świadków, m.in. funkcjonariuszy Służby Bezpieczeństwa oraz zbadaniu dostępnej dokumentacji Sąd Okręgowy w Krakowie ostatecznie umorzył śledztwo z braku dowodów, przemawiających o ewentualnych, nadzwyczajnych okolicznościach jego śmierci.
Odznaczenia.
Postanowieniem prezydenta RP Andrzeja Dudy z 8 czerwca 2017 został odznaczony pośmiertnie Krzyżem Komandorskim z Gwiazdą Orderu Odrodzenia Polski "za wybitne zasługi we wspieraniu przemian demokratycznych w Polsce, za niesienie posługi duszpasterskiej".
Proces beatyfikacji.
Z inicjatywy duszpasterzy parafii św. Maksymiliana Marii Kolbego w Krakowie-Mistrzejowicach powstała propozycja wyniesienia ks. Józefa Kurzei na ołtarze. 21 grudnia 2004 uzyskano zgodę Stolicy Apostolskiej tzw. Nihil obstat na przeprowadzenie procesu jego beatyfikacji. Proces został otwarty 4 maja 2005 przez kard. Franciszka Macharskiego w kaplicy arcybiskupów krakowskich. Odtąd przysługuje mu tytuł Sługi Bożego.
W każdy trzeci czwartek miesiąca o godz. 18:00 odprawiana jest w kościele św. Maksymiliana Kolbego w Krakowie-Mistrzejowicach msza święta w intencji wyniesienia go na ołtarze.

</doc>
<doc id="588395" url="https://pl.wikipedia.org/wiki?curid=588395" title="Bosc-Renoult">
Bosc-Renoult



</doc>
<doc id="588401" url="https://pl.wikipedia.org/wiki?curid=588401" title="Józef Wesołowski">
Józef Wesołowski

Józef Wesołowski (ur. 15 lipca 1948 w Mizernej, zm. 27 sierpnia 2015 w Watykanie) – polski duchowny rzymskokatolicki, arcybiskup tytularny, w latach 2008–2013 nuncjusz apostolski w Dominikanie, legat papieski, obywatel Watykanu. W 2013 roku oskarżony o seksualne wykorzystywanie nieletnich chłopców oraz posiadanie dziecięcej pornografii. Zmarł wkrótce po rozpoczęciu procesu przed trybunałem w Watykanie, nie doczekawszy prawomocnego rozstrzygnięcia sprawy i odpowiedzialności za zarzucane czyny.
Życiorys.
W 1966 po maturze w I Liceum Ogólnokształcącym im. Seweryna Goszczyńskiego w Nowym Targu wstąpił do Wyższego Seminarium Duchownego Archidiecezji Krakowskiej. Święcenia kapłańskie przyjął 21 maja 1972 z rąk kard. Karola Wojtyły w katedrze na Wawelu. Od 1980 do 2014 był pracownikiem watykańskiej służby dyplomatycznej, między innymi w nuncjaturach w Południowej Afryce, Kostaryce, Japonii, Szwajcarii, Indiach i Danii.
3 listopada 1999 został nominowany biskupem. Sakrę biskupią otrzymał w 2000 z rąk papieża Jana Pawła II. W latach 2000–2002 był nuncjuszem apostolskim w Boliwii, w latach 2002–2008 nuncjuszem apostolskim w Kazachstanie, Tadżykistanie, Turkmenistanie i Uzbekistanie, w latach 2008–2013 nuncjuszem apostolskim w Dominikanie i jednocześnie delegatem papieskim w Portoryko i na Haiti.
Skandal pedofilski.
W połowie 2013 roku dominikańska stacja telewizyjna NCDN wyemitowała reportaż, w którym wypowiadają się ministranci, oskarżający duchownego o częste kontakty cielesne. Upubliczniono również film, na którym Wesołowski przechadza się po dzielnicy słynącej z męskiej prostytucji.
W wyniku tych doniesień arcybiskup wyjechał z Dominikany, a 21 sierpnia 2013 został odwołany przez papieża Franciszka w związku z podejrzeniem o pedofilię.
27 czerwca 2014 roku Stolica Apostolska podjęła decyzję o karnym wydaleniu ks. abp. Józefa Wesołowskiego ze stanu duchownego. Józef Wesołowski odwołał się od tej decyzji. 25 sierpnia 2014 roku rzecznik Watykanu oznajmił, że Wesołowski utracił status dyplomaty i może być sądzony w dowolnym kraju poza Watykanem. Jego wizerunek został usunięty ze zbiorowych zdjęć kolegów biskupów, przypominając casus stalinowskich zdjęć Trockiego.
Od 23 września 2014 roku Wesołowski, za zgodą papieża Franciszka, przebywał w areszcie domowym w Kolegium Penitencjarzy, będąc oskarżonym o wykorzystywanie seksualne dzieci. Po 60 dniach areszt domowy został uchylony.
11 lipca 2015 roku rozpoczął się proces Józefa Wesołowskiego przed trybunałem w Watykanie. Zostały mu przedstawione zarzuty dotyczące posiadania i ściągania z internetu pornografii dziecięcej, wymuszania na nieletnich aktów seksualnych; kupowania, otrzymywania i ukrywania na dwóch osobistych komputerach pornografii dziecięcej w trakcie pobytu w Dominikanie i w Watykanie (na jego komputerze znaleziono ponad 86 tys. zdjęć i 130 nagrań wideo oraz ślady 45 tys. wykasowanych plików), dokonania poważnych obrażeń na psychice ofiar, dopuszczania się czynów, które obrażają religię i moralność chrześcijańską.
W przeddzień otwarcia procesu karnego przed watykańskim trybunałem Wesołowski został przewieziony na oddział intensywnej terapii polikliniki Gemelii. Z powodu usprawiedliwionej nieobecności proces został otwarty i natychmiast bezterminowo odroczony. Wesołowski opuścił szpital 16 lipca 2015 roku i powrócił do Watykanu, gdzie zmarł 27 sierpnia 2015 roku, a dzień później odnaleziono go martwego. Sekcja zwłok wykazała, że Józef Wesołowski zmarł na atak serca. Uroczystości żałobne biskupa i nuncjusza odbyły się 31 sierpnia 2015. W kaplicy Gubernatoratu Państwa Watykańskiego pod przewodnictwem abp. Konrada Krajewskiego, jałmużnika papieskiego, została odprawiona msza żałobna za zmarłego biskupa, gdzie zamiast kazania miała miejsca chwila ciszy i zadumy. Józef Wesołowski pochowany został zgodnie z obrzędem dla osób świeckich. Uroczystości pogrzebowe rozpoczęły się 5 września 2015 mszą św, której przewodniczył bp Jan Szkodoń, biskup pomocniczy krakowski i po mszy św na cmentarzu w Czorsztynie odbył się jego pochówek.
Wydalenie ze stanu duchownego.
Wydalony ze stanu duchownego w 2014 w związku z zarzutami o pedofilię, od tej decyzji złożył odwołanie. Po śmierci Józefa Wesołowskiego Biuro Prasowe Stolicy Apostolskiej poinformowało, że Kongregacja Nauki Wiary odrzuciła odwołanie Wesołowskiego od decyzji laicyzacji z 27 czerwca 2014 r. Uzasadnieniem utajnienia decyzji było „niepogarszanie sytuacji” byłego hierarchy.

</doc>
<doc id="588402" url="https://pl.wikipedia.org/wiki?curid=588402" title="Pietropawłowsk-Kamczacki">
Pietropawłowsk-Kamczacki



</doc>
<doc id="588404" url="https://pl.wikipedia.org/wiki?curid=588404" title="Rosa (ujednoznacznienie)">
Rosa (ujednoznacznienie)



</doc>
<doc id="588407" url="https://pl.wikipedia.org/wiki?curid=588407" title="J. Palisa">
J. Palisa



</doc>
<doc id="588410" url="https://pl.wikipedia.org/wiki?curid=588410" title="Johann Palisa">
Johann Palisa

Johann Palisa (ur. 6 grudnia 1848 w Opawie (Troppau), zm. 2 maja 1925 w Wiedniu) – austriacki astronom, odkrył 122 planetoidy. Był pierwszym astronomem, któremu udało się odkryć więcej niż 50 planetoid.
Życie i działalność.
W latach 1866–1870 studiował matematykę i astronomię na Uniwersytecie Wiedeńskim. Nie ukończywszy studiów, został w 1870 asystentem w uniwersyteckim obserwatorium. Rok później został zatrudniony w obserwatorium w Genewie, a w 1872 został dyrektorem obserwatorium marynarki wojennej w Puli (obecnie Chorwacja), gdzie za pomocą niewielkiego, sześciocalowego refraktora odkrył swoją pierwszą planetoidę – (136) Austria, a także 27 innych oraz kometę C/1879 Q1 (Palisa). W 1880 zrezygnował ze stanowiska dyrektora obserwatorium na rzecz stanowiska adiunkta w nowo wybudowanym Obserwatorium Wiedeńskim. Było to znaczne obniżenie jego rangi, ale w Wiedniu mógł korzystać z 27" refraktora, wówczas największego na świecie.
W 1884 ukończył doktorat. Pozostałych swoich odkryć dokonał w Obserwatorium Wiedeńskim, gdzie w 1908 został zastępcą dyrektora. Po przejściu na emeryturę w 1919 nadal korzystał z możliwości pracy w obserwatorium.
W 1883 brał udział w ekspedycji na Tahiti, której celem była obserwacja zaćmienia Słońca. Poszukiwał wówczas Wulkana, hipotetycznej planety submerkurialnej.
Palisa odkrył 122 planetoidy, wszystkie metodą wizualną, tzn. bez użycia fotografii. Pierwsze i ostatnie odkrycie dzieli aż 49 lat (1874–1923). Do tej pory pozostaje rekordzistą pod względem liczby odkrytych wizualnie planetoid.
10 skatalogowanych przez Palisę obiektów typu „mgławicowego” znalazło się w "New General Catalogue" (NGC), a kolejne 5 w dwóch suplementach "Index Catalogue" (IC); wszystkie okazały się galaktykami. Niektóre, jak się później okazało, były jednak wcześniej obserwowane przez innych astronomów, tak więc Palisa pozostaje faktycznym odkrywcą siedmiu obiektów NGC (NGC 927, NGC 2926, NGC 2944, NGC 3071, NGC 3094, NGC 3116, NGC 4587) i czterech IC (IC 1514, IC 1748, IC 4643, IC 5290).
Pomiędzy 1900 a 1908 wspólnie z Maksem Wolfem wydał fotograficzny atlas nieba, a w 1910, już samodzielnie, katalog gwiazd.
Dwie z odkrytych przez niego planetoid były celem misji sond kosmicznych:
Palisa był dwukrotnie żonaty. Z pierwszego małżeństwa miał siedmioro dzieci, z czego troje zmarło za jego życia. Jego pierwsza żona zmarła w 1901 roku. Dwie jego córki wyszły za mąż za astronomów – Helene za Friedricha Bidschofa, a Hedwig za Josepha Rhedena, współpracownika Palisy.

</doc>
<doc id="588417" url="https://pl.wikipedia.org/wiki?curid=588417" title="Alberto Moravia">
Alberto Moravia

Alberto Moravia, właśc. Alberto Pincherle (ur. 28 listopada 1907 w Rzymie, zm. 26 września 1990 tamże) – włoski powieściopisarz, nowelista i dziennikarz. Uznawany jest za jednego z najważniejszych pisarzy włoskich XX wieku.
Jego powieści, pisane tradycyjną, realistyczną, zwięzłą techniką ukazują przede wszystkim losy jednostki na tle portretu społeczeństwa.
Życiorys.
Debiutował powieścią "Obojętni" ("Gli Indifferenti", 1929), w której przedstawiał moralny rozkład mieszczaństwa na przykładzie losów matki dwojga dzieci, opisuje włoską burżuazję u progu epoki faszystowskiej. Duży rozgłos zdobyła jego powieść pt. "Konformista" ("Il Conformista", 1951), opowiadająca o postawach ludzkich wobec reżimu Mussoliniego. Utwór został zekranizowany przez Bernarda Bertolucciego w 1970 roku (→"Konformista"). Pisał głównie powieści psychologiczne i obyczajowe, wypowiadając się przeciw przemocy, hipokryzji i skostnieniu więzi międzyludzkich, zredukowanych jedynie do seksualności.
Był autorem głośnych powieści, z których wiele doczekało się ekranizacji. Jedna z jego powieści "Dwie kobiety: Matka i córka" ("La Ciociara", 1957), sfilmowana przez Vittoria de Sicę w 1960 roku z Sophią Loren (→"Matka i córka"). Moravia celował w analizie psychologicznej postaci i realistycznym opisie społeczeństwa. Utwory o problematyce moralnej, często silnie nasycone erotyzmem, ukazują odarty z upiększeń portret włoskiego mieszczaństwa.
Inne znane powieści Moravii to m.in. "Pogarda" ("Il disprezzo", 1954), której akcja rozgrywa się w środowisku filmowców w Rzymie i na Capri, przeniesiona na ekran przez Jeana Luca Godarda w 1963 roku (→"Pogarda"), "Nuda" (1960), "Nieposłuszeństwo" (1948), zbiór opowiadań "Bought and Sold" (1970), "A Phallic Novel" (1972) i zbiór esejów "Which Tribe Do You Belong To?"
Wydał również zbiory opowiadań "Opowiadania rzymskie" (1954) i "Raj" (1970).
Był również doskonałym eseistą, a swoje poglądy na literaturę zawarł w książce "Człowiek jako koniec" (1963).
W 1990 roku ukazała się jego autobiografia.
Moravia często podejmował tematy ilustrujące konflikt między kreacją a uczuciowością, związane z apatią i rozpaczą współczesnego człowieka. Jego postacie utraciły wiarę we wszystkie moralne wartości. Jego powieść "Mężowie i kochankowie" (La Villa del venerdì) stała się podstawą scenariusza filmowego, w którym główną bohaterkę zagrała Joanna Pacuła (1992).
Życie prywatne.
Był mężem pisarki Elsy Morante.
Wybrana bibliografia.
Wiele z powieści Alberto Moravii zostało zekranizowanych.

</doc>
<doc id="588423" url="https://pl.wikipedia.org/wiki?curid=588423" title="Plantacja nasienna drzew leśnych">
Plantacja nasienna drzew leśnych

Plantacja nasienna – uprawa ze szczepów, której głównym zadaniem jest dostarczenie nasion drzew leśnych o wysokiej wartości genetycznej.
Plantacja nasienna obejmuje określoną liczbę klonów, posadzonych w odpowiedniej więźbie w sposób zapewniający ich krzyżowe zapylanie. Szczepy uzyskuje się przez zaszczepienie zrazów z drzew doborowych na podkładkach tego samego gatunku. Kilkuletnie szczepy, w liczbie 400 sztuk na 1 ha, wysadza się w plantacji przygotowanej pełną orką na siedlisku średniej jakości w drzewostanie innego gatunku (a w promieniu 300 metrów usuwa się w sąsiednich drzewostanach gatunek plantacyjny) lub poza obrębem lasu (tzw. plantacje nasienne śródpolne na co najmniej 1,5 km od granicy zachodniej i północno-zachodniej lasu), aby uniknąć niepożądanego zapylania. Glebę pielęgnuje się w sposób wzmagający częstość i obfitość obradzania.
Rozróżnia się 3 rodzaje plantacji nasiennych:
Zobacz też: plantacja drzew szybkorosnących

</doc>
<doc id="588437" url="https://pl.wikipedia.org/wiki?curid=588437" title="Uniwersytet Papieski Jana Pawła II w Krakowie">
Uniwersytet Papieski Jana Pawła II w Krakowie

Uniwersytet Papieski Jana Pawła II w Krakowie, UPJPII – kościelna uczelnia katolicka z siedzibą w Krakowie, finansowana na zasadach uczelni publicznej.
Uczelnia powstała w 1981 jako Papieska Akademia Teologiczna w Krakowie, kontynuująca tradycje zamkniętego w 1954 przez władze PRL Wydziału Teologicznego Uniwersytetu Jagiellońskiego. W 2009 została przekształcona w Uniwersytet Papieski Jana Pawła II w Krakowie.
Uniwersytet prowadzi działalność naukowo-dydaktyczną na pięciu wydziałach w Krakowie i jednym w Tarnowie. W roku akademickim 2021/2022 kształcił 3266 osób (w tym 250 słuchaczy studiów doktoranckich oraz 41 słuchaczy szkoły doktorskiej), zatrudniał 431 pracowników, w tym 275 naukowo-dydaktycznych, wśród których znajdowało się 45 profesorów tytularnych . Uczelnia posiada uprawnienia do nadawania stopnia naukowego doktora w trzech dziedzinach: nauk teologicznych, nauk humanistycznych, nauk społecznych i pięciu dyscyplinach: nauki teologiczne, filozofia, historia, nauki o komunikacji społecznej i mediach, nauki socjologiczne oraz stopnia naukowego doktora habilitowanego w dyscyplinach: nauki teologiczne, filozofia, historia. W 2018 Wydział Filozoficzny i Wydział Teologiczny otrzymały kategorię naukową A, pozostałe wydziały otrzymały kategorię B. W wyniku ewaluacji za lata 2017–2021 Uniwersytet otrzymał kategorie naukowe dla poszczególnych dyscyplin: nauki teologiczne A, filozofia A, historia B+, nauki o komunikacji społecznej i mediach B+, nauki o sztuce B+, nauki socjologiczne B+.
Biblioteka Główna UPJPII posiada w swoich zbiorach ok. 580 tys. egzemplarzy wydawnictw zwartych, czasopism, starych druków i zbiorów specjalnych.
Wykłady dla studentów świeckich i sióstr zakonnych odbywają się zasadniczo w budynku przy ul. Franciszkańskiej 1 i od 2013 także przy ul. Bernardyńskiej 3, gdzie wcześniej mieściły się Wyższe Seminarium Duchowne Archidiecezji Częstochowskiej i Wyższe Seminarium Duchowne Diecezji Sosnowieckiej. W oficynie budynku przy ul. Franciszkańskiej 1 znajduje się kaplica św. Jana Pawła II. Druga mieści się w budynku przy ul. Bernardyńskiej.
Historia.
Uczelnia powstała 8 grudnia 1981 na mocy wydanego przez papieża Jana Pawła II motu proprio Beata Hedvigis jako Papieska Akademia Teologiczna w Krakowie. Początkowo tworzyły ją wydziały: Filozoficzny, Historii Kościoła oraz Teologiczny. Pierwszym rektorem uczelni został ks. Marian Jaworski.
W 1999 senat Papieskiej Akademii Teologicznej przekształcił Instytut Teologiczny w Tarnowie w Zamiejscowy Wydział Teologiczny PAT. Kongregacja ds. Edukacji Katolickiej uznała tę decyzję za przedwczesną i proceduralnie błędną. Dodatkowo Ministerstwo Nauki nie przyznało tarnowskiej jednostce uprawnień do nadawania stopnia doktora nauk teologicznych. Z tego względu opracowano nowy statut wydziału, a w grudniu 2003 senat uczelni podjął kolejną uchwałę ws. przekształcenia. Ostatecznie Wydział Teologiczny Sekcja w Tarnowie został erygowany 14 maja 2004.
W 2008 powołano Wydział Nauk Społecznych, którego kadrę naukową utworzyli przede wszystkim byli pracownicy Wydziału Teologicznego. Również w 2008 przekształcono Wydział Historii Kościoła w Wydział Historii i Dziedzictwa Kulturowego. W tym samym roku zreformowano strukturę tego wydziału, powołując Instytut Historii, Historii Sztuki i Kultury oraz Międzyuczelniany Instytut Muzyki Kościelnej. W 2009 na Wydziale Nauk Społecznych utworzono Instytut Nauk o Rodzinie oraz Instytut Dziennikarstwa i Komunikacji Społecznej.
Dekretem Kongregacji ds. Edukacji Katolickiej z 19 czerwca 2009 Papieska Akademia Teologiczna została przekształcona w Uniwersytet Papieski Jana Pawła II w Krakowie. W styczniu 2011 otwarto dla czytelników nowy gmach biblioteki uniwersyteckiej, wybudowany w latach 2000–2010 (prace nie przebiegały z jednakową intensywnością). Wolny dostęp do zbiorów stał się możliwy w październiku 2011. W 2013 Komitet Ewaluacji Jednostek Naukowych przyznał Wydziałowi Filozoficznemu i Wydziałowi Teologicznemu Sekcja w Tarnowie kategorię A. Pozostałe wydziały uczelni otrzymały kategorię B. W 2014 erygowano Wydział Prawa Kanonicznego.
W piątek, 12 kwietnia 2019 w Domu Arcybiskupów Krakowskich przy ul. Franciszkańskiej 3 miało miejsce podpisanie listu intencyjnego w sprawie ustanowienia siedziby Uniwersytetu Papieskiego Jana Pawła II w Krakowie na terenie Centrum Jana Pawła II „Nie lękajcie się”, które zostanie rozbudowane. Dokument podpisali: metropolita krakowski, a zarazem Wielki Kanclerz UPJPII, abp Marek Jędraszewski, rektor Uniwersytetu Papieskiego, ks. prof. dr hab. Wojciech Zyzak oraz prezes Centrum Jana Pawła II „Nie lękajcie się”, ks. mgr Mateusz Hosaja. Natomiast 25 czerwca Uniwersytet i Gmina Wadowice zawarły umowę o partnerskiej współpracy w zakresie dydaktyczno - naukowym, między innymi poprzez organizację prowadzonych przez pracowników UPJPII otwartych wykładów, związanych z postacią Świętego Jana Pawła II, wypracowania koncepcji stworzenia filii uczelni na terenie miasta Wadowice, wymiany informacji, spostrzeżeń i doświadczeń oraz wzajemnego promowania stron.
8 czerwca 2022 ks. arcybiskup Marek Jędraszewski dokonał pobłogosławienia placu przy ulicy Bobrzyńskiego 10 w Krakowie, gdzie ma zostać wybudowany kampus uczelni, obok znajdującej się tam już jej biblioteki.
Władze uczelni.
Władze uczelni w kadencji 2020–2024 (od 1 września 2020):
Władze uczelni w kadencji 2018–2020 (do 31 sierpnia 2020):
Struktura organizacyjna.
Współpraca z seminariami duchownymi.
Z uczelnią współpracuje niespełna 30 seminariów duchownych (diecezjalnych i zakonnych) położonych na terenie Polski Południowej. Absolwenci tych instytucji kończąc studia, otrzymują tytuły naukowe, które nadaje im właśnie Uniwersytet Papieski Jana Pawła II w Krakowie.
Uprawnienia do nadawania stopni naukowych.
Uniwersytet Papieski Jana Pawła II posiada uprawnienia do nadawania stopni naukowych:

</doc>
<doc id="588439" url="https://pl.wikipedia.org/wiki?curid=588439" title="Jan Maciej Dyduch">
Jan Maciej Dyduch

Jan Maciej Dyduch (ur. 7 stycznia 1940 w Kukowie, zm. 17 listopada 2018 w Krakowie) – polski ksiądz katolicki, profesor doktor habilitowany, rektor Uniwersytetu Papieskiego Jana Pawła II w Krakowie w latach 2004–2010, infułat. Był kierownikiem Katedry Prawa Osobowego i Ustroju Kościoła Wydziału Prawa Kanonicznego UPJPII.
Życiorys.
Po ukończeniu Wyższego Seminarium Duchownego Archidiecezji Krakowskiej otrzymał święcenia kapłańskie w 1963 z rąk kard. Karola Wojtyły w Katedrze na Wawelu. 
W latach 1975–1978 odbył studia zaoczne na Wydziale Prawa Kanonicznego Akademii Teologii Katolickiej w Warszawie zakończone uzyskaniem tytułu magistra. Tam też w 1980 uzyskał stopień naukowy doktora na podstawie napisanej pod kierunkiem Edwarda Sztafrowskiego rozprawy pt. „Instytucjonalne formy współdziałania hierarchii z laikatem w powszechnym ustawodawstwie posoborowym”. W 1985 na macierzystym wydziale na podstawie pracy pt. „Obowiązki i prawa wiernych świeckich w prawodawstwie soborowym” oraz dorobku naukowego uzyskał stopień naukowy doktora habilitowanego (recenzentami byli: Tadeusz Pawluk, Marian Fąka, Wojciech Góralski). W 1998 otrzymał tytuł naukowy profesora nauk teologicznych. W 2002 objął stanowisko profesora zwyczajnego w Papieskiej Akademii Teologicznej w Krakowie.
W latach 1975–1980 był notariuszem, zaś 1981–2004 kanclerzem Kurii Metropolitalnej w Krakowie. W latach 2004–2010 był rektorem Uniwersytetu Papieskiego w Krakowie, do 19 czerwca 2009 istniejącego pod nazwą Papieskiej Akademii Teologicznej. W grudniu 2007 otrzymał tytuł infułata.
Zmarł w sobotę 17 listopada 2018. Uroczystości pogrzebowe odbyły się 22 listopada 2018 w katedrze wawelskiej w Krakowie pod przewodnictwem im kard. Stanisław Dziwisz i 23 listopada 2018 na Wawelu pod przewodnictwem abp. Marka Jędraszewskiego. Miejscem pochówku jest Cmentarz Rakowicki.
Został odznaczony Złotym Krzyżem Zasługi.

</doc>
<doc id="588452" url="https://pl.wikipedia.org/wiki?curid=588452" title="Zgrupowanie „Róg”">
Zgrupowanie „Róg”

 
Zgrupowanie „Róg” – utworzone na Starym Mieście 1 sierpnia 1944, na początku powstania warszawskiego. Zgrupowanie "Róg" należało do Obwodu I – Śródmieście, Zgrupowanie od 7 sierpnia weszło w skład Grupy AK "Północ". Dowódcą zgrupowania był - mjr Stanisław Błaszczak "Róg" (ranny 27 sierpnia),a następnie kpt. Jerzy Czarski "Czahar".
W czasie najwyższej liczebności zrzeszało 2500 żołnierzy. Uczestniczyło w walkach m.in. o Polską Wytwórnię Papierów Wartościowych, rejon pl. Zamkowego, następnie, we wrześniu 1944, jego żołnierze walczyli w Śródmieściu, na Powiślu i Czerniakowie. W zgrupowaniu "Róg" służyli m.in.: Janina Augustyńska, Jędrzej Augustyński i Stanisław Komornicki.

</doc>
<doc id="588453" url="https://pl.wikipedia.org/wiki?curid=588453" title="Batalion Ruczaj">
Batalion Ruczaj

Batalion Ruczaj – batalion Armii Krajowej utworzony w czasie powstania warszawskiego. Powstał na bazie VII Zgrupowania 2 Rejonu Obwodu I Śródmieście. Walczył w składzie „Podobwodu Śródmieście Południe” dowodzonego przez ppłk. „Sławbora” (Jana Szczurka-Cergowskiego).
Rejon walk batalionu „Ruczaj” to: Mokotowska – Piusa XI (dziś Piękna) – Chopina – Koszykowa – Marszałkowska. Jego oddziały zdobyły 23 sierpnia nad ranem budynek centrali telefonicznej – tzw. małą PAST-ę przy ul. Piusa XI 19.
Liczył ponad 1500 żołnierzy, w walkach stracił 250. W jego szeregach walczyli m.in. Samuel Willenberg, Stefan Nowaczek i Jerzy Parzyński.
Struktura VII Zgrupowania 1 sierpnia 1944.
Taktycznie zgrupowaniu podporządkowano:

</doc>
<doc id="588454" url="https://pl.wikipedia.org/wiki?curid=588454" title="Modrzyk górski">
Modrzyk górski

Modrzyk górski, m. alpejski ("Cicerbita alpina") – gatunek rośliny należący do rodziny astrowatych. Występuje w górach środkowej Europy oraz w północnej Europie. W Polsce występuje w Karpatach i Sudetach oraz w okolicach Bolesławca. Na obszarze swojego występowania roślina dość pospolita.
Biologia i ekologia.
Bylina, hemikryptofit. Kwitnie od czerwca do sierpnia. Owoce rozsiewane przez wiatr. Siedlisko: widne lasy i ich obrzeża, ziołorośla, nad brzegami potoków i źródlisk, wzdłuż ścieżek i dróg, w kosówce, na porębach. Roślina górska o pionowym zasięgu ok. 800-2000 m n.p.m. W Tatrach główny obszar jego występowania znajduje się w reglu górnym i piętrze kosówki. Rośnie zarówno na podłożu granitowym, jak i wapiennym. Gatunek charakterystyczny dla związku (All.) "Adenostylion" i Ass. "Adenostyletum alliariae". Genetyka: Liczba chromosomów 2n= 18.

</doc>
<doc id="588455" url="https://pl.wikipedia.org/wiki?curid=588455" title="Cicerbita alpina">
Cicerbita alpina



</doc>
<doc id="588456" url="https://pl.wikipedia.org/wiki?curid=588456" title="Mulgedium alpinum">
Mulgedium alpinum



</doc>
<doc id="588457" url="https://pl.wikipedia.org/wiki?curid=588457" title="Modrzyk alpejski">
Modrzyk alpejski



</doc>
<doc id="588458" url="https://pl.wikipedia.org/wiki?curid=588458" title="Carabobo">
Carabobo

Carabobo (hiszp. "Estado Carabobo") – jeden z 23 stanów Wenezueli. Stolicą stanu jest Valencia, miasto to jest równocześnie głównym ośrodkiem przemysłowym kraju.
Stan Carabobo leży na zachód od stolicy Wenezueli, Caracas. Zajmuje powierzchnię 4650 km², a w roku 2011 zamieszkiwało go 2 245 744 osób. Dla porównania, w roku 1970 mieszkańców było 497 tys.
Powierzchnia stanu jest górzysta (Góry Karaibskie). Przy granicy ze stanem Aragua znajduje się jezioro Valencia. Ważny region rolniczy (stan na lata 70. XX w.), uprawiana jest kukurydza, trzcina cukrowa, ryż, bawełna, kawa, kakaowiec, bananowiec, drzewa cytrusowe. Dobrze rozwinięta sieć drogowa. Głównym portem morski jest Puerto Cabello.

</doc>
<doc id="588459" url="https://pl.wikipedia.org/wiki?curid=588459" title="Pappus">
Pappus



</doc>
<doc id="588460" url="https://pl.wikipedia.org/wiki?curid=588460" title="Portuguesa">
Portuguesa

Portuguesa (hiszp. "Estado Portuguesa") – to jeden z 23 stanów Wenezueli. Stolicą stanu jest Guanare.
Stan Potuguesa zajmuje powierzchnię 15 200 km², a w roku 2011 liczył 876 496 mieszkańców. Dla porównania, w 1970 było ich 304,3 tys.
Powierzchnia stanu głównie nizinna (Nizina Orinoko), na północnym zachodnie część pasma Cordillera de Mérida. Gęsta sieć rzek będąca częścią dorzecza Orinoko. Ekstensywnie hoduje się bydło. Uprawiany jest ryż, kukurydza, sezam, tytoń, bawełna.

</doc>
<doc id="588462" url="https://pl.wikipedia.org/wiki?curid=588462" title="Guanare">
Guanare

Guanare – miasto w Wenezueli, stolica stanu Portuguesa. W 2005 roku liczyło 112 315 mieszkańców. 
Duży ośrodek uniwersytecki, główne miejsce kultu maryjnego w Wenezueli (uznane przez Kościół rzymskokatolicki miejsce objawień).
W mieście rozwinął się przemysł drzewny.

</doc>
<doc id="588464" url="https://pl.wikipedia.org/wiki?curid=588464" title="Lipari (wyspa)">
Lipari (wyspa)

Lipari (łac. "Lipara"; gr. "Meligunis") – wyspa pochodzenia wulkanicznego, położona na północ od Sycylii na Morzu Tyrreńskim. Największa w archipelagu Wysp Liparyjskich. Wchodzi w skład terytorium Włoch. Jej całkowita powierzchnia wynosi ok. 37,3 km². Ukształtowanie powierzchni wyspy wyżynne, z maksymalną wysokością do 594 m n.p.m. Stała populacja wyspy liczy niecałe 11 tys. mieszkańców, w sezonie turystycznym wraz z przyjezdnymi może dochodzić nawet do 200 000. Największym miastem i portem jest Lipari. Poza nim ludność zamieszkuje cztery większe wioski: Pianoconte na zachodzie wyspy, Quattropani na północnym zachodzie, Acquacalda na wybrzeżu północnym oraz Canneto na wybrzeżu wschodnim. Miejscowa ludność utrzymuje się przede wszystkim z turystyki, poza tym trudni się uprawą winorośli, figowców i oliwek, eksploatacją pumeksu i rybołówstwem.
Wśród zabytków Lipari wyróżnia się katedra pod wezwaniem św. Bartłomieja, zbudowana w 1084 przez normańskiego władcę Rogera I, a następnie przebudowana w stylu gotycko-barokowym w 1654. W pobliżu znajduje się klasztor normański, pierwotnie należący do katedry. Krużganki klasztoru wsparte są na doryckich kolumnach, pochodzących z greckich i rzymskich domów. Poza miastem Lipari rozciąga się rozległe starożytne cmentarzysko (necropolis) z czasów grecko-rzymskich. Należy ono do najbogatszych w regionie Sycylii. Podczas prac wykopaliskowych wydobyto z niego resztki ponad 1300 grobów.
Wyspa utworzona została w wyniku czterech erupcji wulkanicznych, z których najsilniejsza, trzecia, miała miejsca między 20 000 lat p.n.e. i 13 000 lat p.n.e. Ostatnia odnotowana erupcja wystąpiła w V wieku naszej ery, gdy pumeksowy popiół pokrył wioski zamieszkane przez mieszkańców rzymskich. Obecnie wulkany uznawane są za nieczynne, jakkolwiek spotyka się fumarole. Wyspa pokryta jest wulkanicznym pumeksem i obsydianem. Pumeks jest eksploatowany i eksportowany.
Lipari posiada bogatą historię. Uważa się, że wyspa była zamieszkana już w piątym tysiącleciu p.n.e. W czasach neolitycznych była ona jednym z centrów produkcji i handlu obsydianem, cenionym za twarde ostrza tworzące się na jego odłamkach. Nazwa wyspy łączona jest z "Liparusem", wodzem ludu pochodzącego z Kampanii. Koloniści greccy przybyli w 580 r. p.n.e. pokonali Etrusków w walce o panowanie nad Morzem Tyrreńskim. Sprzymierzeni z Syrakuzami oparli się Ateńczykom w 427 r. p.n.e. W czasie wojen punickich Lipari była zapleczem floty kartagińskiej, lecz dostała się w ręce Rzymian w roku 252 p.n.e. W czasach rzymskich była miejscem wypoczynku i kąpieli w wodach mineralnych (wody termalne są nadal używane do leczniczych kąpieli).
W wiekach średnich Lipari była posiadłością biskupią prawdopodobnie od III wieku n.e., a przynajmniej od VI wieku relikwie św. Bartłomieja są czczone w miejscowej katedrze. W IX stuleciu, gdy Arabowie zdobyli Sycylię, saraceńscy piraci opanowali Morze Tyrreńskie i wymordowali większość mieszkańców Lipari. W latach 1060-1090, gdy Normanowie wypędzili Arabów z Sycylii, Lipari została ponownie zaludniona. W 1131 wyspa stała się znów siedzibą biskupstwa.
Od tej pory historia wyspy stała się częścią historii Sycylii. Od Normanów przeszła w ręce dynastii Hohenstaufów, następnie Andegawenów, wreszcie dynastii aragońskiej, aż do czasów, gdy król aragoński, Karol I, został królem Hiszpanii, a następnie cesarzem Świętego Cesarstwa Rzymskiego, Karolem V. W 1544 turecki admirał Hayreddin Barbarossa zajął wyspę i deportował całą jej ludność. Karol V znów zasiedlił wyspę ludnością hiszpańską i w 1556 wybudował potężne mury miasta, na ruinach greckiego akropolu. Od tej pory ludność miasta Lipari była bezpieczna, jednakże piraci nękali wyspę aż do wieku XIX. Podczas rządów faszystowskich Lipari była miejscem zesłania dla politycznych opozycjonistów.

</doc>
<doc id="588465" url="https://pl.wikipedia.org/wiki?curid=588465" title="Klasztor św. Jerzego w Pradze">
Klasztor św. Jerzego w Pradze

Klasztor św. Jerzego (czes. "Klášter sv. Jiří") – klasztor założony przez księcia Bolesława II Pobożnego (a właściwie przez jego siostrę, Mladę, która została pierwszą przeoryszą klasztoru) w 973 na terenach przylegających do Zamku Królewskiego w Pradze.
W 1782, za panowania króla Józefa II, został przekształcony na koszary. W latach 50. XX wieku klasztor odnowiono i przeznaczono na galerię sztuki. W początkowym okresie ekspozycja obejmowała zbiory średniowiecznej, przeniesione później do klasztoru św. Agnieszki. Aktualnie ekspozycja obejmuje głównie kolekcje sztuki manierystycznej i barokowej czeskiej Galerii Narodowej.

</doc>
<doc id="588469" url="https://pl.wikipedia.org/wiki?curid=588469" title="Monagas">
Monagas

Monagas (hiszp. "Estado Monagas") – to jeden z 23 stanów Wenezueli. Jego stolicą jest miasto Maturín.
Stan Monagas zajmuje powierzchnię 28 900 km², a zamieszkuje go 905 443 osób (2011). Dla porównania, w 1970 było ich 316,7 tys.
Powierzchnia stanu głównie nizinna (Nizina Orinoko), miejscami bagnista, w północno-zachodniej części góry Sierra de Cumaná. Monagas przecinają liczne rzeki. Jest to ważny region wydobycia ropy naftowej (ośrodek rafinacji ropy w Caripito). Ekstensywnie hoduje się bydło, uprawiane są kawowce, drzewa cytrusowe, tytoń, trzcina cukrowa, kakaowiec, bawełna. Przemysł spożywczy.

</doc>
<doc id="588471" url="https://pl.wikipedia.org/wiki?curid=588471" title="Open Arts Festival">
Open Arts Festival

Open Arts Festival (dawniej Open Air Rock Festival) – coroczna, cykliczna impreza (festiwal rockowy), organizowana na początku września w Wejherowie w amfiteatrze miejskim, na której występują zespoły rockowe z okolic miasta.
Cała impreza ma charakter "rockowego pikniku" i trwa prawie 10 godzin. Na zakończenie festiwalu występuje zaproszona gwiazda polskiego rocka.
Organizatorem koncertu jest Wejherowskie Centrum Kultury, a sponsorem Urząd Miasta Wejherowo.
Historia.
Po raz pierwszy impreza - wtedy jeszcze jako Wejherowski Piknik Rockowy - zaistniała w 2004 roku z inspiracji Marka Richtera i Mirosława Odynieckiego, a także dzięki wsparciu prezydenta Wejherowa Krzysztofa Hildebrandta. Festiwal od samego początku spotkał się z gorącym i kulturalnym przyjęciem fanów rocka.
W 2005 roku Wejherowskie Centrum Kultury zorganizowało II Open Air Rock Festiwal pod hasłem "Przeciw Przemocy", nawiązując do ataków terrorystycznych z 11 września 2001 roku. Młodzi wykonawcy i widzowie zaakcentowali wówczas swój sprzeciw wobec wszelkim formom przemocy na świecie, podtrzymując jednocześnie pamięć o ofiarach ataku na WTC. Gwiazdą wieczoru był zespół Armia.
Koncert ten miał charakter przeglądu twórców muzyki rockowej, w której udział wzięła nie tylko młodzież powiatu wejherowskiego, ale także z Trójmiasta i Lęborka.
Impreza odbiła się dużym echem w lokalnych i regionalnych mediach, między innymi w Telewizji Gdańsk.
W 2006 roku odbyła się III edycja festiwalu, w której udział wzięły młode zespoły rockowe z obszaru całej Polski, między innymi z Namysłowa, Helu, Gdańska, Lublina i Tczewa, a także z zagranicy.
W 2015 roku odbyła się XII edycja, w której gwiazdą wieczoru był zespół Happysad

</doc>
<doc id="588472" url="https://pl.wikipedia.org/wiki?curid=588472" title="Iwan Semenowicz Sapieha">
Iwan Semenowicz Sapieha

Iwan Semenowicz Sapieha lub Jan Sapieha (podpisywał się Joannes) (ur. około 1431, zm. przed 4 grudnia 1517 w Mordach lub Dubnie) – od 1502 roku starosta brasławski, kanclerz królowej Heleny w latach 1502-1509, pierwszy wojewoda podlaski od 1513, wojewoda witebski od 1511, od 1504 roku najwyższy sekretarz Wielkiego Księstwa Litewskiego i marszałek hospodarski, protoplasta linii kodeńskiej. 
Był młodszym synem Semena.
Życiorys.
Pierwsza wzmianka o Iwanie pochodzi z roku 1486, jako beneficjenta myt w Smoleńsku. Zaczął karierę tak jak ojciec od stanowiska pisarza w kancelarii hospodarskiej. W 1488 roku otrzymał od króla Kazimierza Jagiellończyka 5 kop z karczm w Kamieńcu Litewskim i 5 kop z myta w Brześciu Litewskim. 
W 1491 posłował do Rzymu do papieża Aleksandra VI w celu zdania sprawozdania z realizacji postanowień Unii florenckiej w Wielkim Księstwie Litewskim. Tam przeszedł na katolicyzm, uzyskując od papieża przywilej na wybudowanie w swoich dobrach kościoła, w którym mogliby odprawiać nabożeństwa zarówno duchowni katoliccy, jak i uniccy.
W latach 1497-1499 trzykrotnie posłował do Moskwy, do teścia Wielkiego Księcia Litewskiego Aleksandra Jagiellończyka, Iwana III. Celem poselstw było m.in. skłonienie Iwana III do wojny z Hospodarstwem Mołdawskim (1497), z Turcją, zwrot Kijowa w zamian za uznanie przyjętego przez Iwana III tytułu „pana całej Rusi”, czy też zapewnienie go, że jego córka Helena bez przeszkód może wyznawać wiarę prawosławną.
Po koronacji Aleksandra Jagiellończyka w 1501 r. na króla Polski, został w latach 1502-1509 kanclerzem królowej Heleny. Do jego obowiązków należało m.in. czuwanie nad prawosławnym dworem Heleny i pilnowanie osób przybyłych z Moskwy.
Brał udział w wojnie z Moskwą w latach 1502-1503, podczas której została zniszczona duża część jego dóbr. W 1502 posłował do mistrza krajowego inflanckiej gałęzi zakonu krzyżackiego Waltera von Plettenberga w celu podjęcia wspólnych działań zbrojnych. W 1503 posłował do Moskwy z listami od królowej Heleny do ojca. Dzięki pośrednictwu królowej poselstwu udało się wynegocjować sześcioletni rozejm obowiązujący od 25 marca 1503. Od 1504 roku występuje w dokumentach jako sekretarz wielki lub pisarz Wielkiego Księstwa Litewskiego. Po śmierci władcy moskiewskiego Iwana III, w 1506 roku Iwan ponownie posłuje do jego następcy Wasyla III w celu potwierdzenia rozejmu, jednak strona moskiewska zrywa te układy.
Po objęciu tronu przez Zygmunta Starego w 1506 zachowuje swoje urzędy, dodatkowo obejmując funkcję sekretarza najwyższego hospodarskiego. Urząd ten sprawował do śmierci, po której został on skasowany. 
Pod koniec 1508 bierze udział w kolejnym poselstwie do Moskwy, tym razem m.in. w towarzystwie bratanka, Iwaszki. Poselstwo zawarło pokój na zasadzie status quo, korzystny dla Wasyla III.
W latach następnych coraz częściej przebywa w otoczeniu króla, biorąc udział w wyprawach na Mołdawię w 1509 i zabezpieczaniu granic przed Tatarami w 1510. W 1511 po ustanowieniu województwa witebskiego zostaje jego wojewodą. Brał udział w kampanii moskiewskiej 1514, a pod koniec tego roku otrzymał województwo podlaskie.
Umarł między 9 lutego a 4 grudnia 1517 w swoim dworze w Mordach. Pochowany został albo w Mordach albo w Boćkach, skąd jego ciało zostało przeniesione do Kodnia.
10 listopada 2011 roku, Gimnazjum w Kodniu, w Zespole Placówek Oświatowych w Kodniu, w jubileuszowym roku 500-lecia założenia miasta Kodnia, otrzymało sztandar oraz imię Jana Sapiehy.
Posiadłości.
Dużą część życia poświęcił rozwijaniu majętności, budując ją wszystkimi możliwymi środkami, m.in. przez nadania królewskie i hospodarskie, dziedziczenie, wymianę i kupno. Ostatnim co do powstania, ale największym majątkiem były dobra kodeńskie, częściowo zakupione, częściowo otrzymane od króla w 1511. Po uzyskaniu przywileju wybudowania w Kodniu miasta, dobra te stają się siedzibą całej nowej linii rodu Sapiehów. Inne posiadłości jakie nabył Jan Sapieha to Ikaźń z zamkiem, Druja, Poniemuń, a na Podlasiu od 1508 roku Boćki, od 1512 Dubno, gdzie wybudował murowany dwór, a w latach 1514-17 dzięki ożenkowi z Elżbieta Hlebowiczówną miasto Mordy gdzie spisał testament i prawdopodobnie zmarł.
Rodzina.
Jan Sapieha pozostawił z pierwszego małżeństwa z Anną trzech synów i trzy córki:
Z druga żoną Elżbietą z Hlebowiczów, córką Stanisława (wojewody połockiego), nie miał dzieci.

</doc>
<doc id="588474" url="https://pl.wikipedia.org/wiki?curid=588474" title="Szmaragd radży">
Szmaragd radży



</doc>
<doc id="588475" url="https://pl.wikipedia.org/wiki?curid=588475" title="CCL5">
CCL5

CCL5 (ang. " C-C motif chemokine ligand 5"), inna nazwa, "RANTES" (ang. "Regulated on Activation, Normal T-cell Expressed and Secreted") – należąca do podrodziny CC chemokina, która jest syntetyzowana przez limfocyty T i wykazuje działanie prozapalne poprzez aktywację, chemotaksję, adhezję limfocytów T oraz ich migrację poprzez endotelium. 
Produkt genu "CCL5" znajdującego się u ludzi na chromosomie 17.

</doc>
<doc id="588476" url="https://pl.wikipedia.org/wiki?curid=588476" title="Chemokina CCL5">
Chemokina CCL5



</doc>
<doc id="588477" url="https://pl.wikipedia.org/wiki?curid=588477" title="Łabędzi śpiew (opowiadanie)">
Łabędzi śpiew (opowiadanie)



</doc>
<doc id="588479" url="https://pl.wikipedia.org/wiki?curid=588479" title="Góry Bukowskie">
Góry Bukowskie



</doc>
<doc id="588480" url="https://pl.wikipedia.org/wiki?curid=588480" title="Republika Ambrozjańska">
Republika Ambrozjańska

Republika Ambrozjańska – średniowieczne państewko proklamowane w Mediolanie po śmierci księcia Filipa Marii Viscontiego, dotychczasowego pana miasta, istniejące 2,5 roku.
Początek republiki ogłosiło 14 sierpnia 1447 trzech mężczyzn szlacheckiego pochodzenia: Giorgio Lampugnani, Antonio Trivulzio oraz Innozenzo Cotta. Zapowiadali oni rządy komunalne. Władza miała być sprawowana, nie jak dotychczas, przez jednego tyrana, ale przez dwudziestu czterech kapitanów, wybranych spośród przedstawicieli najbardziej zasłużonych rodzin Mediolanu.
Władza nie umiała rządzić księstwem. Po przewrocie i ogłoszeniu republiki zniesiono podatki, utożsamiane wtedy z uciążliwym systemem fiskalnym Viscontich. Brak pieniędzy, coraz większe zagrożenie ze strony sąsiadów, skłoniły rządzących do ich ponownego wprowadzenia, a nawet znacznego powiększenia. Dodatkowo, pomniejsze części księstwa, zachęcone niepowodzeniami na szczeblu centralnym, ogłosiły niezależność.
Po początkowym poparciu społeczeństwa Republika zaczęła tracić swoją popularność. Wybuchły kolejne zamieszki, a władza postanowiła wprowadzić terror. W roku 1448 i 1449 wybuchły kolejne, coraz bardziej krwawe zamieszki, w których zginęli przedstawiciele władz. 23 lutego 1450 szlachta miejska przedstawiła projekt zniesienia Republiki Ambrozjańskiej i oddania władzy w ręce Franciszka I Sforzy, przebywającego w tym czasie z wojskiem nieopodal Mediolanu. Nazajutrz, 24 lutego, władza przeszła w ręce Sforzy, a 27 lutego wkroczył on triumfalnie do Mediolanu i przyjął tytuł księcia.

</doc>
<doc id="588484" url="https://pl.wikipedia.org/wiki?curid=588484" title="Mavag DVM 2">
Mavag DVM 2

SM40 (oryginalne oznaczenie DVM 2) – manewrowa lokomotywa spalinowa produkcji węgierskiej, sprowadzona do Polski w 1958 roku w liczbie 10 sztuk, do roku 1960 oznaczana jako "Lwe58".
Lokomotywy SM40 były pierwszymi pojazdami spalinowymi, które prócz pracy manewrowej mogły być wykorzystywane także w służbie liniowej, a ich import miał ułatwić podjęcie produkcji krajowej.
Pierwsze egzemplarze stacjonowały w DOKP Kraków i Szczecin. Ostatnią lokomotywę tego typu wycofano w roku 1992.
Sprowadzane od roku 1961 egzemplarze różniły się szczegółami budowy, więc nadano im oznaczenie SM41.

</doc>
<doc id="588485" url="https://pl.wikipedia.org/wiki?curid=588485" title="Republika Rio Grande">
Republika Rio Grande

Republika Rio Grande – krótko istniejące państwo w Ameryce Północnej pomiędzy Republiką Teksasu a Meksykiem.
17 stycznia 1840 położone przy granicy z Republiką Teksasu meksykańskie stany Coahuila, Nuevo León i Tamaulipas ogłosiły secesję i utworzenie nowego państwa ze stolicą w Laredo. Tego samego dnia powołano władze republiki, na których czele jako prezydent stanął Jesús de Cárdenas.
W dniach 24-25 marca 1840 pod Morales doszło do bitwy między wojskami republiki a armią meksykańską, w której armia Rio Grande poniosła klęskę. Wojska republiki wycofały się do Teksasu, skąd powróciły 1 czerwca zasilone niewielką grupą teksańskich ochotników. 25 października oddziały Rio Grande ponownie poniosły klęskę.
6 listopada dowódca armii Rio Grande, Antonio Canales Rosillo zawarł porozumienie z rządem meksykańskim, na mocy którego rozpuścił swoje oddziały. Pozbawiona wojska republika przestała tym samym istnieć.

</doc>
<doc id="588486" url="https://pl.wikipedia.org/wiki?curid=588486" title="Mistrzostwa Europy w Lekkoatletyce 1974">
Mistrzostwa Europy w Lekkoatletyce 1974

XI Mistrzostwa Europy w lekkoatletyce odbyły się w dniach 1 – 8 września 1974 w Rzymie na Stadionie Olimpijskim.

</doc>
<doc id="588489" url="https://pl.wikipedia.org/wiki?curid=588489" title="Ruska Prawda">
Ruska Prawda

Ruska Prawda ("prawda": tu w starosłowiańskim znaczeniu „prawodawstwo”; ; ) – najstarszy zbiór prawa Rusi Kijowskiej. 
Pierwsze edycje powstały w czasach panowania Jarosława Mądrego. Pomnik prawa średniowiecznego. Zbiór przepisów zawierający normy prawa zwyczajowego oraz stanowionego (w postaci ustawodawstwa książęcego). Spisana w całości w języku starosłowiańskim. Porównywana z Frankońskimi "Leges Barbarorum" (z uwagi na analogiczny poziom rozwoju prawa).
Ruska Prawda powstawała etapami (wraz z upływem czasu była modyfikowana i uzupełniana). Znane są obecnie dwie redakcje Ruskiej Prawdy: tzw. "Krótka Prawda" i tzw. "Obszerna Prawda", znany jest również wyciąg z Obszernej Prawdy, tzw. "Skrócona Prawda". Odkryto ponad 100 odpisów zbioru.
W obydwu częściach tej redakcji przeważają regulacje dotyczące dziedziny prawa karnego oraz prawa procesowego.
I w tej redakcji wciąż dominują przepisy prawa karnego i procesowego, silniej rozbudowano przepisy prawa cywilnego, w szczególności zobowiązań (depozyt, pożyczka, kupno – sprzedaż), jak również dziedziczenia i opieki. Nie przewidywała kary śmierci ani okaleczenia, najsurowszą karą publiczną było wygnanie winowajcy (razem z rodziną) połączone z zaborem całego mienia.
Ruska Prawda zawiera regulacje typowe dla ówczesnego prawa np.: stanowość prawną (córki bojarów dziedziczyły ziemię w przypadku braku synów, natomiast córki chłopów były całkowicie wyłączone z sukcesji). W jej skład wchodziły również przepisy reformatorskie (np. ograniczenie kręgu krewnych, którzy byli uprawnieni do zemsty (odwetu) za zabójstwo, zmniejszenie przypadków, gdzie miał miejsce początek). Odzwierciedla to fakt, że składa się z przepisów prawa zwyczajowego (a więc stabilnego; „stare prawo to dobre prawo”) oraz elementów prawa stanowionego (szybciej ulegającego zmianom i modyfikacjom). Regulacje Ruskiej Prawdy wprowadzały i utwierdzały ustrój feudalny, jaki panował na Rusi Kijowskiej. Znajdujmy w niej regulacje dotyczące smerdów, (zakaz tortur podczas śledztwa bez zgody kniazia), pozycji kniazia czy statusu zakupów (chłopi, którzy z powodu długów oddali siebie – nieraz wraz z rodziną – w zastaw). Prawo to w większym stopniu ochraniało zdrowie i honor ludzi, którzy są wyżej w hierarchii społecznej.
Ruska Prawda jest jednym z najstarszych pomników prawa słowiańskiego. Spisana w języku staroruskim, daje obraz ówczesnej terminologii prawniczej. Stanowi cenne źródło poznania prawa (np. jej regulacje dowodzą, że na Rusi znana była instytucja testamentu) oraz stosunków społecznych i gospodarczych z XI i XII w. Jej regulacje zostały wykorzystane przy opracowywaniu sudiebnika Kazmierza Jagiellończyka i I Statutu Litewskiego. W Moskwie obowiązywała aż do chwili powstania ogólnorosyjskiego zbioru praw wydanego przez Iwana III w 1498 r.

</doc>
<doc id="588490" url="https://pl.wikipedia.org/wiki?curid=588490" title="Prawda Ruska">
Prawda Ruska



</doc>
<doc id="588492" url="https://pl.wikipedia.org/wiki?curid=588492" title="Guárico">
Guárico

Guárico (hiszp. "Estado Guárico") – jeden z 23 stanów Wenezueli. Stolicą stanu jest miasto San Juan de Los Morros.
Stan Guárico zajmuje powierzchnię 64 986 km², a w roku 2011 liczył 747 739 mieszkańców. Dla porównania, w 1970 było ich 347,1 tys.
Stan znajduje się na Nizinie Orinoko, toteż w większości zajmują go niziny; na północy Góry Karaibskie. Przebiegają przez niego liczne rzeki. Wydobywa się ropę naftową i gaz ziemny; rurociągi prowadzą do Caracas i Puerto la Cruz. Do tego ekstensywna hodowla bydła i trzody chlewnej. Uprawiana jest bawełna, ryż, kukurydza, warzywa, trzcina cukrowa, tytoń, kawa, drzewa owocowe.

</doc>
<doc id="588494" url="https://pl.wikipedia.org/wiki?curid=588494" title="Scarborough">
Scarborough

Scarborough – miasto w północno-wschodniej Anglii, w hrabstwie North Yorkshire, w dystrykcie ("borough") Scarborough, położone nad Morzem Północnym, na obrzeżu Parku Narodowego North York Moors. W 2001 roku liczyło 50 135 mieszkańców.
W mieście znajdują się ruiny zamku.
W mieście rozwinął się przemysł samochodowy oraz metalowy.

</doc>
<doc id="588495" url="https://pl.wikipedia.org/wiki?curid=588495" title="Dystrykt Hhohho">
Dystrykt Hhohho

Dystrykt Hhohho – jeden z 4 dystryktów w Królestwie Eswatini, znajdujący się w północnej części kraju. Jego stolicą jest Mbabane. Inne główne miasta: Piggs Peak, Bulembu. Dystrykt dzieli się na 14 tinkhundla.
Demografia.
Dystrykt Hhohho jest 2. pod względem liczby ludności dystryktem w państwie. Według spisu powszechnego z 2007r. zamieszkiwało go 282 734 mieszkańców.
Zmiana liczby ludności w latach 1966 - 2007:

</doc>
<doc id="588496" url="https://pl.wikipedia.org/wiki?curid=588496" title="Dystrykt Lubombo">
Dystrykt Lubombo

Dystrykt Lubombo - największy dystrykt w Królestwie Eswatini, znajdujący się we wschodniej części kraju. Jego stolicą jest Siteki. Inne miasta dystryktu: Big Bend, Mhlume, Simunye. Dystrykt dzieli się na 11 tinkhundla.
Demografia.
Dystrykt Lubombo jest 4. pod względem liczby ludności dystryktem w państwie. Według spisu powszechnego z 2007r. zamieszkiwało go 207 731 mieszkańców.
Zmiana liczby ludności w latach 1966 - 2007:

</doc>
<doc id="588497" url="https://pl.wikipedia.org/wiki?curid=588497" title="San Juan de Los Morros">
San Juan de Los Morros

San Juan de Los Morros – miasto w Wenezueli, stolica stanu Guárico.
Miasto leży na wysokości powyżej 500 m n.p.m. i należy do najgęściej zaludnionych w Wenezueli – powyżej 1500 osób/km². W 2001 roku liczyło 103 706 mieszkańców.
Panuje tu skrajnie gorący klimat, temperatury wahają się między 24 a 32 °C.

</doc>
<doc id="588498" url="https://pl.wikipedia.org/wiki?curid=588498" title="Hartlepool">
Hartlepool

Hartlepool (wym. ) – miasto w Wielkiej Brytanii (Anglia), w hrabstwie Durham, w dystrykcie (unitary authority) Hartlepool, port nad Morzem Północnym. Obecnie (VI 2008) liczy 91,7 tys. mieszkańców. Na miejscowym cmentarzu "West Village Cemetery" przy View Road spoczywa słynny polski kapitan żeglugi wielkiej Mamert Stankiewicz.
Urodzeni w Hartlepool.
W 2010 odbył się finał regat The Tall Ships Races.

</doc>
<doc id="588499" url="https://pl.wikipedia.org/wiki?curid=588499" title="Dystrykt Manzini">
Dystrykt Manzini

Dystrykt Manzini - jeden z 4 dystryktów w Królestwie Eswatini, znajdujący się w centralno-zachodniej części kraju. Jego stolicą jest Manzini. Inne miasta: Malkerns, Mhlambanyatsi. Dystrykt dzieli się na 16 tinkhundla.
Demografia.
Dystrykt Manzini jest najludniejszym dystryktem w państwie. Według spisu powszechnego z 2007r. zamieszkiwało go 319 530 mieszkańców.
Zmiana liczby ludności w latach 1966 - 20071:
1

</doc>
<doc id="588500" url="https://pl.wikipedia.org/wiki?curid=588500" title="Zespół Millarda-Gublera">
Zespół Millarda-Gublera

Zespół Millarda-Gublera – (synonimy Zespół Gublera, zespół nerwów odwodzącego i twarzowego, porażenie połowicze naprzemienne dolne) – to porażenie nerwu odwodzącego i nerwu twarzowego oraz włókien drogi korowo-rdzeniowej powstałe wskutek zawału lub guzem mostu.
Charakteryzuje się porażeniem obwodowym nerwu twarzowego i odwodzącego po stronie ogniska chorobowego oraz przeciwstronnym porażeniem lub niedowładem połowiczym.

</doc>
<doc id="588502" url="https://pl.wikipedia.org/wiki?curid=588502" title="Zespół Gublera">
Zespół Gublera



</doc>
<doc id="588503" url="https://pl.wikipedia.org/wiki?curid=588503" title="Porażenie połowicze naprzemienne dolne">
Porażenie połowicze naprzemienne dolne



</doc>
<doc id="588506" url="https://pl.wikipedia.org/wiki?curid=588506" title="Dystrykt Shiselweni">
Dystrykt Shiselweni

Dystrykt Shiselweni - jeden z 4 dystryktów w Królestwie Eswatini, znajdujący się w południowej części kraju. Jego stolicą jest Nhlangano. Inne miasta: Hlatikulu, Lavumisa. Dystrykt dzieli się na 14 tinkhundla.
Demografia.
Dystrykt Shiselweni jest 3. pod względem liczby ludności dystryktem w państwie. Według spisu powszechnego z 2007r. zamieszkiwało go 208 454 mieszkańców.
Zmiana liczby ludności w latach 1966 - 20071:
1

</doc>
<doc id="588508" url="https://pl.wikipedia.org/wiki?curid=588508" title="Aleksander Antoni Sapieha">
Aleksander Antoni Sapieha

Książę Aleksander Antoni Sapieha herbu Lis, ps.: „X*** S*** Członek kilku Akademiów i Towarzystw Uczonych” (ur. 3 września 1773 w Strasburgu, zm. 8 września 1812 w Dereczynie nad Zelwą) – Wielki Miecznik Dworu Króla Jegomości w Warszawie w 1811 roku, szambelan i adiutant cesarza Napoleona I, przyrodnik, slawista, etnograf, mecenas, podróżnik i polityk. Jako geolog był zwolennikiem neptunizmu.
Życiorys.
Urodził się w Strasburgu w czasie pobytu rodziców na emigracji spowodowanej konfederacją barską. Ojcem jego był książę Józef Sapieha – pułkownik husarski i krajczy litewski, a matką była ks. Teofila Strzeżysława z Jabłonowskich. Wczesne dzieciństwo spędził we Francji, gdzie przenieśli się jego rodzice po upadku konfederacji barskiej. Od 1777 mieszkał u ciotki, Anny z Sapiehów Jabłonowskiej, głównie w Siemiatyczach i Kocku, gdzie ujawniły się jego zainteresowania naukowe.
W 1794 ożenił się z Anną z Zamoyskich. Latem tegoż roku Sapiehowie i Zamoyscy wraz ze Staszicem wyjechali do Wiednia. Tam też nawiązał kontakty z Józefem Maksymilianem Ossolińskim.
W styczniu 1807 organizował pobyt w Warszawie Napoleona. Szybko znalazł się w jego bliskim otoczeniu, stając się członkiem gwardii honorowej. Brał udział w oblężeniu Gdańska (1807), po czym zimę spędził w Paryżu, w otoczeniu dworskim Napoleona. Twórca siatki agenturalnej na ziemiach zabranych pracującej na rzecz wywiadu francuskiego. W 1812 wszedł do Komisji Rządzącej Tymczasowej Litewskiej, w której objął resort wojskowy.
Po nominacji przez Napoleona nieżyczliwego Litwinom Dirka van Hogendorpa na stanowisko w Komisji Rządzącej Sapieha podał się do dymisji. Schorowany i przemęczony intensywną pracą oraz konfliktami opuścił Wilno, udając się do ulubionych Wisznic. Podczas podróży na podwórzu karczmy w Dereczynie zaatakował go i ugryzł w nogę knur. Zakażenie i gangrena połączone z wcześniejszą chorobą i ogólnym osłabieniem były przyczyną śmierci księcia. Zmarł 8 września 1812 w majątku krewnego, Franciszka Sapiehy w Dereczynie nad Zelwą.
Twórczość.
W 1792 poznał Stanisława Staszica, z którym łączyły go zainteresowania geologią wschodniej części Polski. W kolejnych latach odbył wycieczki badawcze na tereny zamieszkane przez Słowian na Półwyspie Bałkańskim. W latach 1797–1802 mieszkał przeważnie w kraju, zajmując się mineralogią.
W 1800 Aleksander Antoni, zarekomendowany przez Stanisława Staszica został członkiem warszawskiego Towarzystwa Przyjaciół Nauk. W latach 1801–1802 publikował prace z zakresu chemii. W latach 1802–1803 odbył swoje wielkie podróże bałkańskie, z których powstała publikacja "Podróże w krajach słowiańskich odbywane w latach 1802 i 1803 przez X*** S***" (Wrocław, 1811). Po krótkiej przerwie na pobyt we Francji, gdzie wygłosił kilka odczytów, wrócił na Bałkany, gdzie przebywał z przerwami do 1806. Cały czas był śledzony przez policję austriacką i francuską, doszukującą się w jego działaniach znamion politycznych. Po powrocie do kraju zdał sprawę z wypraw bałkańskich Towarzystwu Przyjaciół Nauk. W latach 1808–1809 prowadził badania we Francji, następnie w kraju pod pozorem badań rozpoznawał nastroje w zaborze rosyjskim przesyłając Napoleonowi odpowiednie raporty.
Poza TPN był członkiem towarzystw naukowych w Erfurcie, Turynie i Lyonie. Był mecenasem TPN, darowując Towarzystwu 4500 woluminów.
Ważniejsze utwory.
Artykuły swe ogłaszał także w „Nowym Pamiętniku Warszawskim” (1802 t. 5, 8). K.W. Wójcicki, a za nim S. Krzemiński przypisywali mu błędnie autorstwo paszkwilu antykrólewskiego "Na karuzel 1788 roku" (Sto tysięcy na pomnik...).
Życie prywatne.
Był synem Józefa Sapiehy i Teofili z Jabłonowskich. Był ojcem Anny, żony ks. Adama Jerzego Czartoryskiego i Leona oraz pradziadem kard. Adama Stefana Sapiehy.
Odznaczenia.
Odznaczony przez Napoleona Złotym Orłem Legii Honorowej.

</doc>
<doc id="588511" url="https://pl.wikipedia.org/wiki?curid=588511" title="Hannover Hauptbahnhof">
Hannover Hauptbahnhof

Hannover Hauptbahnhof – główny dworzec kolejowy w Hanowerze, w Dolnej Saksonii, jeden z największych w Niemczech. Obsługuje dziennie około 250 tys. pasażerów.

</doc>
<doc id="588512" url="https://pl.wikipedia.org/wiki?curid=588512" title="Delta Amacuro">
Delta Amacuro

Delta Amacuro (hiszp. "Estado Delta Amacuro") – jeden z 23 stanów Wenezueli. Stolicą stanu jest miasto Tucupita.
Stan Delta Amacuro zajmuje powierzchnię 40 200 km², w 2011 roku liczył 165 525 mieszkańców. Dla porównania, w 1970 było ich 34,3 tys.
Stan leży przy granicy z Gujaną. Pokrywa bagienny obszar delty Orinoko, z dużą ilością lasów równikowych. Eksploatowana jest balata, wydobywa się ropę naftową, uprawia ryż, trzcinę cukrową, banany, palmy kokosowe. Rybołówstwo.

</doc>
<doc id="588515" url="https://pl.wikipedia.org/wiki?curid=588515" title="Głowaczowate">
Głowaczowate

Głowaczowate (Cottidae) – rodzina drapieżnych ryb skorpenokształtnych (Scorpaeniformes).
Zasięg występowania.
Głowaczowate są spotykane we wszystkich typach wód – słodkich, słonych i słonawych – półkuli północnej oraz w rejonie Nowej Zelandii. Preferują wody chłodne. W Polsce występuje głowacz białopłetwy, głowacz pręgopłetwy, kur diabeł, kur głowacz i kur rogacz.
Opis.
Ciało wydłużone, spłaszczone grzbietobrzusznie, maczugowate, pokryte łuskami, kolcami, płytkami kostnymi lub nagie. Duża głowa z szerokim otworem gębowym, duże oczy umiejscowione wysoko na głowie. Dwie płetwy grzbietowe czasami połączone. Płetwy brzuszne (z kolcem) położone pod piersiowymi. U dorosłych osobników brak pęcherza pławnego. Największy gatunek ("Scorpaenichthys marmoratus") osiąga maksymalnie 78 cm. Początkowo występowały w wodach morskich, niektóre gatunki przystosowały się do życia w wodach słodkich.
Klasyfikacja.
Rodzaje zaliczane do tej rodziny:
"Alcichthys" – "Andriashevicottus" – "Antipodocottus" – "Archistes" – "Argyrocottus" – "Artediellichthys" – "Artediellina" – "Artedielloides" – "Artediellus" – "Artedius" – 
"Ascelichthys" – "Asemichthys" – "Astrocottus" – "Atopocottus" – "Bero" – "Bolinia" – 
"Chitonotus" – "Clinocottus" – "Cottiusculus" – "Cottocomephorus" – "Cottus" – "Daruma" – "Enophrys" – "Furcina" – "Gymnocanthus" – "Hemilepidotus" – "Icelinus" – "Icelus" – "Jordania" – "Leiocottus" – "Lepidobero" – "Leptocottus" – "Megalocottus" – 
"Mesocottus" – "Micrenophrys" – "Microcottus" – "Myoxocephalus" – "Ocynectes" – "Oligocottus" – "Orthonopias" – "Paricelinus" – "Phallocottus" – "Phasmatocottus" – "Porocottus" – "Pseudoblennius" – "Radulinopsis" – "Radulinus" – "Rastrinus" – "Ricuzenius" – "Ruscarius" – "Scorpaenichthys" – "Sigmistes" – "Stelgistrum" – "Stlengis" – "Synchirus" – "Taurocottus" – "Taurulus" – "Thyriscus" – "Trachidermus" – 
"Trichocottus" – "Triglops" – "Vellitor" – "Zesticelus"

</doc>
<doc id="588516" url="https://pl.wikipedia.org/wiki?curid=588516" title="Cottidae">
Cottidae



</doc>
<doc id="588517" url="https://pl.wikipedia.org/wiki?curid=588517" title="Władcy Tyrolu">
Władcy Tyrolu

Hrabstwo Tyrolu.
Dynastia Habsburgów.
"Numeracja panujących zgodna z władcami Austrii"
Książęce hrabstwo Tyrolu.
1493 - podniesienie Tyrolu do rangi księstwa.
Dynastia Habsburgów.
Od 1665 - władcy Tyrolu tożsami z władcami Austrii.

</doc>
<doc id="588518" url="https://pl.wikipedia.org/wiki?curid=588518" title="Hamburg Hauptbahnhof">
Hamburg Hauptbahnhof

Hamburg Hauptbahnhof – główny dworzec kolejowy Hamburga, jeden z największych w Niemczech, kategorii 1. Został otwarty 6 grudnia 1906. Obsługuje około 450 tys. pasażerów dziennie. Dworzec przelotowy z peronami położonymi w wykopie.
Dworzec obsługuje również komunikację miejską typu S-Bahn :
S1 Wedel - Hamburg Airport / Poppenbüttel
S2 Altona - Bergedorf 
S3 Pinneberg - Stade/Buxtehude/Neugraben
S11 Blankenese - Poppenbüttel
S21 Aumühle - Altona/ Elbgaustraße
S31 Altona - Berliner Tor/ Neugraben
Są to wagony typu: Seria 474 i Seria 472/473
Jest to również ważny punkt na sieci metra w Hamburgu, składający się z dwóch stacji: Hauptbahnhof Nord i Hauptbahnhof Süd.

</doc>
<doc id="588520" url="https://pl.wikipedia.org/wiki?curid=588520" title="Bremen Hauptbahnhof">
Bremen Hauptbahnhof

Bremer Hauptbahnhof – główna stacja kolejowa Bremy, jedna z największych w Niemczech. Ma 5 peronów i obsługuje dziennie około 100 tys. pasażerów.

</doc>
<doc id="588521" url="https://pl.wikipedia.org/wiki?curid=588521" title="Stuttgart Hauptbahnhof">
Stuttgart Hauptbahnhof

Stuttgart Hauptbahnhof – główny dworzec kolejowy Stuttgartu, w Badenii-Wirtembergii. Jeden z największych w Niemczech.

</doc>
<doc id="588522" url="https://pl.wikipedia.org/wiki?curid=588522" title="Władcy Styrii">
Władcy Styrii

Księstwo Styrii.
W 1180 roku, Styria została podniesiona do rangi księstwa.
Dynastia Babenbergów.
"1246 - 1276 : walki o księstwo pomiędzy Królestwem Czech, Królestwem Węgier i Habsburgami"
Dynastia Habsburgów.
Od 1637 książęta Styrii tożsami z władcami Austrii

</doc>
<doc id="588523" url="https://pl.wikipedia.org/wiki?curid=588523" title="Tucupita">
Tucupita

Tucupita – miasto w Wenezueli, stolica stanu Delta Amacuro. Położone w delcie rzeki Orinoko.
Liczy około 110 000 mieszkańców.
Miasto zostało założone w 1848 roku. Obecnie pełni funkcję bazy dla ruchu turystycznego (eko-turystyka).

</doc>
<doc id="588525" url="https://pl.wikipedia.org/wiki?curid=588525" title="Bitwa pod Powick Bridge">
Bitwa pod Powick Bridge

Bitwa pod Powick Bridge – starcie zbrojne, które miało miejsce 23 września 1642 podczas angielskiej wojny domowej (1642–1651).
Bitwa ta była pierwszym głównym starciem kawaleryjskim podczas wojny domowej w Anglii. Jazda Rojalistów całkowicie pobiła tutaj jazdę Parlamentu.
Wstęp.
Król Anglii Karol I Stuart opuścił Londyn 22 sierpnia 1642. Chociaż doszło do kilku starć na terenie kraju, właściwa wojna rozpoczęła się 13 września 1642. Karol, chcąc pozyskać rekruta pośród swoich sympatyków i jednocześnie zachować kontakt ze swymi zawodowymi wojskami w Irlandii, ruszył poprzez Chester na zachód z Nottingham do Shrewsbury. Hrabia Essex z armią liczącą 20 000 żołnierzy szedł z Northampton do Worcester.
Bitwa.
W pobliżu Worcester, doszło 23 września do ostrego starcia kawalerii, obecnie znanego jako bitwa pod Powick Bridge, pomiędzy kawalerią armii Essexa a siłami księcia Ruperta, który był zaangażowany w ochronę małych sił Rojalistów, które zostały zmuszone do ewakuacji do Oksfordu 10 września.
Walka zakończyła się natychmiastowym rozbiciem jazdy Parlamentu, co dało wojskom Rojalistów wiarę we własne siły i w geniusz ich wodza. Wiara ta doznała w przyszłości wstrząsu dopiero po spotkaniu z jazdą Cromwella, czyli tzw. "Ironsides".
Po bitwie.
Rupert wkrótce wycofał się do Shrewsbury, gdzie znalazł wielu rojalistowskich oficerów spragnionych ataku na nową pozycję armii Essexa w Worcester. Jednak droga do Londynu leżała teraz otworem, i zdecydowano się to wykorzystać. Intencją nie było uniknięcie walki, gdyż rojalistowscy generałowie chcieli walczyć z Essexem zanim zanadto urośnie w siłę. Jednak przeważyło zdanie, że nie ma co tracić czasu na atak na Worcester, ale trzeba iść na Londyn, a wtedy Essex sam ruszy się z miejsca i spróbuje zagrodzić im drogę. Stosując się do tego armia opuściła Shrewsbury 12 października, zyskując 2 dni i kierując się na południowy wschód. To dało upragniony efekt.
Parlament, zaalarmowany dla własnego bezpieczeństwa wysyłał ponaglające rozkazy do Essexa by powstrzymał armię królewską. Alarm został zastąpiony przez determinację, gdy odkryto, że Karol rekrutował "papistów" i szukał zagranicznej pomocy. Została powołana milicja. Sformowano w okolicach Londynu drugą armię pod wodzą hrabiego Warwicka. Essex dawał z siebie wszystko by odzyskać kontakt z armią nieprzyjacielską, osiągając 22 października Kineton, położony tylko 7 mil od kwatery głównej króla w Edgecote.
Następnego dnia stoczono nierozstrzygniętą bitwę pod Edge Hill.

</doc>
<doc id="588527" url="https://pl.wikipedia.org/wiki?curid=588527" title="Gniazdo rozszerzeń PlayStation 2">
Gniazdo rozszerzeń PlayStation 2

Gniazdo rozszerzeń PlayStation 2 – 3.5-calowe gniazdo znajdujące się w tylnej ścianie modeli 30000 oraz 50000 konsoli PlayStation 2. W modelach 10000, 15000 oraz 18000 zamiast gniazda 3.5 znajdowało się złącze PCMCIA.
Gniazdo zostało zaprojektowane w celu podłączenia do konsoli zewnętrznego dysku twardego (który jest wykorzystywany przez niektóre gry oraz zestaw "Linux Kit") oraz adaptera sieciowego umożliwiającego grę sieciową.
Pojemność oryginalnego dysku dołączonego do zestawu wynosi 40 GB. Do działania wymaga adaptera sieciowego Network Adapter.
Piraci komputerowi wykorzystali możliwość podłączenia dysku twardego do konsoli w celu uruchamiania pirackich kopii gier, za pomocą programu HD Loader, którego autorom Sony wytoczyło proces sądowy. HD Loader przysłużył się także legalnym użytkownikom. Dzięki instalacji oryginalnych gier na dysku konsoli skróceniu ulegają czasy ładowań, a także istnieje możliwość uruchamiania gier z innych regionów.
Adapter sieciowy.
Adapter sieciowy (ang. "Network Adapter") jest sprzedawany w dwóch wersjach: z modemem telefonicznym (SCPH-10281 w USA) oraz bez (SCPH-10350 w Europie). Obie wersje adaptera sieciowego są wyposażone w port Ethernet i złącze ATA. Adapter sieciowy nie posiada blokady regionalnej dlatego wersja amerykańska może być używana na amerykańskiej jak i europejskiej wersji konsoli PS2 i na odwrót. W przeciwieństwie do NAD (Network Access Disc) który zawiera blokadę regionalną musi być odpowiedni do danej wersji konsoli PS2. Na PS2 można także przeglądać internet za pomocą dołączonego Network Access Disk, lub innej lepszej wersji oprogramowania, która pojawiła się tylko w Japonii.

</doc>
<doc id="588531" url="https://pl.wikipedia.org/wiki?curid=588531" title="Copa Libertadores 1979">
Copa Libertadores 1979

W dwudziestej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu argentyńskiego klubu Boca Juniors, który awansował do półfinału bez gry.
Boca Juniors, choć dotarł do finału, nie zdołał obronić tytułu i powtórzyć wyczynu Estudiantes La Plata, który niemal dekadę wcześniej trzy razy z rzędu zdobył Puchar Wyzwolicieli. Pierwszy raz w historii Copa Libertadores wygrała drużyna spoza wielkiej trójki – Argentyna, Brazylia, Urugwaj – paragwajski klub Club Olimpia.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Boca Juniors.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
W tej edycji Pucharu Wyzwolicieli obok Olimpii bardzo dobrze spisał się chilijski klub CD Palestino. W tym samym roku wielu piłkarzy Olimpii miało udział w zdobyciu przez Paragwaj mistrzostwa Ameryki Południowej podczas turnieju Copa América 1979.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="588532" url="https://pl.wikipedia.org/wiki?curid=588532" title="PlayStation 2 Expansion Bay">
PlayStation 2 Expansion Bay



</doc>
<doc id="588535" url="https://pl.wikipedia.org/wiki?curid=588535" title="Prokuratura w Rosji">
Prokuratura w Rosji

Prokuratura w Rosji funkcjonuje zgodnie z Konstytucją Federacji Rosyjskiej na zasadzie centralizmu i hierarchicznego podporządkowania, a szczegółowe zasady działania określa prawo federalne. Głównym aktem prawnym regulującym działalność instytucji rosyjskiej prokuratury jest ustawa o prokuraturze z 17 listopada 1995.
Prokuratura oprócz funkcji śledczych i oskarżycielskich pełni również nadzór nad wykonywaniem prawa przez organy władzy państwowej i samorządowej. Na wniosek prokuratury Prezydent może zawiesić w wykonywaniu obowiązków zwierzchnika regionalnej władzy wykonawczej w przypadku podejrzenia popełnienia przez niego przestępstwa.
Ustrój prokuratury.
W skład prokuratury w Rosji wchodzą:
Prokuratura Generalna.
Prokuraturą Generalną kieruje Prokurator Generalny Federacji Rosyjskiej (ros. Генеральный Прокурор Российской Федерации), który jest jednym z naczelnych organów władzy państwowej, organem konstytucyjnym określonym w art. 129 Konstytucji Federacji Rosyjskiej. Mimo że ten przepis znajduje się w rozdziale zatytułowanym "Władza sądownicza", Prokuratora Generalnego nie zalicza się do organów władzy sądowniczej.
Prokuratora Generalnego powołuje i odwołuje Rada Federacji na wniosek Prezydenta Federacji Rosyjskiej. Kadencja Prokuratora Generalnego trwa pięć lat.
Prokurator Generalny mianuje prokuratorów po konsultacji z władzami regionalnymi Federacji.
Kierownictwo Prokuratury Generalnej.
W 2010 roku stanowiska zastępców Prokuratora Generalnego piastowali: Siergiej Fridinski, Wiktor Grin, Aleksandr Gucan, Jurij Guliagin, Sabir Kechlerow, Władimir Malinowski, Iwan Sidoruk, Iwan Semczyszyn, Ernest Waliejew, Jewgienij Zabarczuk, Jurij Zołotow i Aleksandr Zwiagincew.

</doc>
<doc id="588537" url="https://pl.wikipedia.org/wiki?curid=588537" title="Prowincja Centralna (Zambia)">
Prowincja Centralna (Zambia)

Prowincja Centralna − jedna z 9 prowincji Zambii, położona w środkowej części kraju. Stolicą prowincji jest Kabwe.
Dystrykty.
Prowincja Centralna podzielona jest na 12 dystryktów:

</doc>
<doc id="588544" url="https://pl.wikipedia.org/wiki?curid=588544" title="Prowincja Pasa Miedzionośnego">
Prowincja Pasa Miedzionośnego

Prowincja Pasa Miedzionośnego () − jedna z 9 prowincji w Zambii, znajdująca się w centralnej części kraju.
Dystrykty.
Prowincja Pasa Miedzionośnego podzielona jest na 10 dystryktów:

</doc>
<doc id="588545" url="https://pl.wikipedia.org/wiki?curid=588545" title="Bitwa pod Weroną">
Bitwa pod Weroną



</doc>
<doc id="588547" url="https://pl.wikipedia.org/wiki?curid=588547" title="Prowincja Wschodnia (Zambia)">
Prowincja Wschodnia (Zambia)

Prowincja Wschodnia − jest jedną z 9 prowincji w Zambii, znajdująca się we wschodniej części kraju.
Dystrykty.
Prowincja Wschodnia podzielona jest na 8 dystryktów:

</doc>
<doc id="588548" url="https://pl.wikipedia.org/wiki?curid=588548" title="Cubagua">
Cubagua

Cubagua – wyspa w grupie Wysp Zawietrznych, w archipelagu Małych Antyli na Morzu Karaibskim, należąca do Wenezueli, wraz z wyspami Coche i Margarita wchodzi w skład stanu Nueva Esparta.
Geografia.
Wyspa ma powierzchnię 24 km², jedyni stali mieszkańcy to kilku miejscowych rybaków. Stanowi cel jedno-, rzadziej kilkudniowych wycieczek z ośrodków turystycznych na Margaricie i Coche. Otaczające ją rafy koralowe są dobrym miejscem do nurkowania. Za najlepsze miejsce do tego celu uważa się zatokę Charatago Bay po północnej stronie wyspy.
Historia.
Cubagua była miejscem najwcześniejszego osadnictwa europejskiego w całej Ameryce Południowej. W 1493 założono tu osadę poławiaczy pereł, Nueva Cadiz. Miasteczko uległo zniszczeniu w wyniku zalania przez fale sztormowe w 1541 roku i zostało opuszczone dwa lata później. Jego ruiny rząd Wenezueli ogłosił w 1979 roku pomnikiem narodowym.

</doc>
<doc id="588549" url="https://pl.wikipedia.org/wiki?curid=588549" title="Bitwa na Polach Katalaunijskich">
Bitwa na Polach Katalaunijskich



</doc>
<doc id="588553" url="https://pl.wikipedia.org/wiki?curid=588553" title="Bitwa pod Chryzopolem">
Bitwa pod Chryzopolem



</doc>
<doc id="588555" url="https://pl.wikipedia.org/wiki?curid=588555" title="Legionelloza">
Legionelloza



</doc>
<doc id="588556" url="https://pl.wikipedia.org/wiki?curid=588556" title="Bitwa pod Piacenzą">
Bitwa pod Piacenzą



</doc>
<doc id="588559" url="https://pl.wikipedia.org/wiki?curid=588559" title="Wierzbownica błotna">
Wierzbownica błotna

Wierzbownica błotna ("Epilobium palustre" L.) – gatunek rośliny z rodziny wiesiołkowatych ("Onagraceae"). Występuje w Azji, Ameryce Północnej i w Europie. W Polsce pospolity na całym niżu i w niższych położeniach górskich.
Biologia i ekologia.
Bylina, hemikryptofit. Gatunek wilgociolubny, rośnie w rowach, na podmokłych łąkach, torfowiskach, brzegach wód. Preferuje gleby kwaśne i wilgotne. W górach dochodzi po piętro subalpejskie. W klasyfikacji zbiorowisk roślinnych gatunek charakterystyczny dla Ass. "Epilobio-Juncetum effusi". Kwitnie lipiec-sierpień. Roślina żywicielska motyla postojaka wiesiołkowca.
Zmienność.
Gatunek bardzo zmienny, tworzy liczne modyfikacje siedliskowe różniące się wzrostem, kształtem i ząbowaniem liści, obecnością rozmnóżek etc. Większość z nich nie ma większego znaczenia taksonomicznego. Często tworzy mieszańce z innymi gatunkami z rodzaju "Epilobium": z "Epilobium tetragonum" ("E. ×laschianum" Hausskn.), "Epilobium obscurum" ("E. ×schmidtianum" Rostk.), "Epilobium lamyi", "Epilobium montanum", "Epilobium parviflorum", "Epilobium collinum".

</doc>
<doc id="588561" url="https://pl.wikipedia.org/wiki?curid=588561" title="Prowincja Luapula">
Prowincja Luapula

Prowincja Luapula − jedna z 9 prowincji w Zambii, znajdująca się w północnej części kraju. Stolicą prowincji jest Mansa. Nazwa prowincji pochodzi od rzeki Luapula.
Dystrykty.
Prowincja Luapula jest podzielona na 7 dystryktów:

</doc>
<doc id="588563" url="https://pl.wikipedia.org/wiki?curid=588563" title="Prowincja Lusaka">
Prowincja Lusaka

Prowincja Lusaka – jedna z 9 prowincji w Zambii, znajdująca się w centralno-południowej części kraju.
Dystrykty.
Prowincja Lusaka jest podzielona na 4 dystrykty:

</doc>
<doc id="588566" url="https://pl.wikipedia.org/wiki?curid=588566" title="Władysław Leon Sapieha">
Władysław Leon Sapieha

Władysław Leon Adam Feliks Sapieha (ur. 30 maja 1853 w Krasiczynie, zm. 29 kwietnia 1920 we Lwowie) – książę, ziemianin, działacz społeczny, poseł do Sejmu Krajowego i do Rady Państwa w Wiedniu.
Życiorys.
Był najstarszym z synów Adama Stanisława Sapiehy i Jadwigi z Sanguszków Sapieżyny. Miał czterech młodszych braci: Leona Pawła, Pawła, Jana Piotra, Adama Stefana oraz dwie siostry: Marię Jadwigę i Helenę Marię.
W latach 1864–1871 uczył się w gimnazjum we Lwowie, po czym rozpoczął studia prawnicze w Berlinie, kontynuując je w Heidelbergu i kończąc we Lwowie w 1876. Po studiach odbył roczną służbę wojskową. Od 1883 był członkiem i działaczem Galicyjskiego Towarzystwa Gospodarskiego, członek jego Komitetu (10 czerwca 1886 - 24 czerwca 1910). Działał także w innych organizacjach lokalnych, m.in. Galicyjskim Towarzystwie Kredytowym Ziemskim, Rady Szkolnej Okręgowej w Cieszanowie, Rady Szkolnej Okręgowej w Przemyślu i in. Członek Towarzystwa Kółek Rolniczych we Lwowie, prezes jego Zarządu Powiatowego w Przemyślu (1914).
W latach 1877–1882 podjął karierę urzędniczą, z której zrezygnował po usilnych namowach brata Leona Pawła, aby objąć administrowanie Krasiczynem. W 1910 przekazał krasiczyńskie archiwum do Ossolineum.
W 1883 został wybrany do Sejmu Krajowego, gdzie należał do klubu „Centrum” wraz z Wojciechem Dzieduszyckim i Jerzym Konstantym Czartoryskim. Działał tam w komisjach: budżetowej, górniczej, lustracyjnej i podatkowej. W wyborach 1889 nie ubiegał się o reelekcję. W 1908 wybrany ponownie do Sejmu Krajowego. Członek dziedziczny Izby Panów austriackiej Rady Państwa (od 23 lipca 1907 do 28 października 1918).
W 1915 wszedł w skład Książęco-Biskupiego Komitetu Pomocy dla Dotkniętych Klęską Wojny (KBK), założonego przez jego brata, biskupa krakowskiego, Adama Stefana. W roku 1918 uczestniczył w zarządzaniu Akademią Rolniczą w Dublanach.
Zmarł 29 kwietnia 1920 we Lwowie.
W 1898 został odznaczony Orderem Korony Żelaznej II klasy.
Był ojcem Leona, Józefa, Aleksandra, Adama Zygmunta, Andrzeja Józefa i Stanisława.

</doc>
<doc id="588567" url="https://pl.wikipedia.org/wiki?curid=588567" title="Prapratno">
Prapratno

Prapratno – mała miejscowość w Chorwacji, w żupanii dubrownicko-neretwiańskiej, na dalmatyńskim półwyspie Pelješac, w pobliżu drogi nr 414 łączącej miejscowość Ston z pozostałymi na wsiami i miasteczkami na półwyspie.
Na brzegu morza, w zatoce, znajduje się kemping, a po południowej stronie zatoki, około dwóch kilometrów od kempingu – przystań promowa Jadroliniji, odprawiająca promy samochodowe do Sobry na wyspie Mljet (latem 5 par kursów na dobę), znajdującej się naprzeciw Prapratna, po drugiej stronie cieśniny rozdzielającej wyspę i półwysep Pelješac.
Jeszcze w latach 70. XX wieku, Prapratno było chętnie odwiedzanym przez turystów, ale nie przeludnionym kempingiem, położonym w osłoniętej zatoce z niezwykle czystą wodą i piaszczystą plażą. Trudny niegdyś dojazd z głównej drogi dwumetrowej szerokości kamienistą drogą stromo w dół w 2006 roku został przebudowany na asfaltowy. Kemping ma 20 tys. m² i może pomieścić kilkaset (do tysiąca) osób. Uruchomiona w kwietniu 2006 przystań promowa nie pogarsza walorów tego miejsca, znajduje się dostatecznie daleko.

</doc>
<doc id="588568" url="https://pl.wikipedia.org/wiki?curid=588568" title="Piktofonogram">
Piktofonogram

Piktofonogram – znak pisma składający się z elementów fonetycznych i semantycznych, często jest formą przejściową w ewolucji pisma od ideograficznego do pisma pisma fonetycznego. Jako taki, piktofonogram jest powiązany z językiem, do zapisu którego go użyto (choć więź ta nie jest tak silna, jak w przypadku pisma fonetycznego).
Systemy pisma, w których występują piktofonogramy to:
Kiedy chińskie piktofonogramy adaptowano do zapisu innych języków, m.in. japońskiego i koreańskiego, ze względu na różnice między nimi, znaki w dużej mierze utraciły swoją pierwotną wartość fonetyczną.

</doc>
<doc id="588569" url="https://pl.wikipedia.org/wiki?curid=588569" title="Bronisław Szczęsny">
Bronisław Szczęsny

Bronisław Szczęsny – dr hab. nauk biologicznych, zoolog (trichopterolog), hydrobiolog, docent w Zakładzie Ochrony Ekosystemów (Instytut Ochrony Przyrody PAN, Kraków), specjalności: ekologia wód płynących, hydrochemia, taksonomia i ekologia owadów wodnych z rzędu Trichoptera, zakwaszenie środowiska wodnego. Członek rady naukowej Gorczańskiego Parku Narodowego (od 2004, kadencja 5 lat).
Czołowy polski i europejski trichopterolog, badający głównie chruściki obszarów górskich.
Opisał nowy dla nauki gatunek chruścika Allogamus starmachi, opracował klucz do oznaczania larw z rodzaju "Drusus" (Szczęsny 1978), opublikował wiele prac dotyczących chruścików cieków górskich oraz obszarów chronionych Polski, opublikował monografię chruścików wód płynących polskich Karpat (Szczęsny 1986), opracował Czerwoną listę chruścików zagrożonych wyginięciem w Polsce (Szczęsny 1992, 2002). 
Rozprawa habilitacyjna pt. „Chruściki (Trichoptera) wód bieżących w polskich Karpatach Północnych”, obroniona w 1989 roku Uniwersytet Jagielloński; Wydział Biologii i Nauk o Ziemi. 
Wypromowani doktorzy:
Publikacje:

</doc>
<doc id="588570" url="https://pl.wikipedia.org/wiki?curid=588570" title="Igor Newerly">
Igor Newerly

Igor Newerly, także Igor Abramow, Jerzy Abramow, właśc. Igor Abramow-Newerly (ur. 24 marca 1903 w Zwierzyńcu, zm. 19 października 1987 w Warszawie) – polski pisarz i pedagog.
Życiorys.
Młodość.
Urodzony w rodzinie rosyjsko-polskiej, syn Mikołaja Michajłowicza Abramowa (zm. 1910), kapitana 8. Pułku Estońskiego) i Wiery Teresy z d. Newerly. Jego dziadek Józef Neverly, Czech, był wielkim łowczym cara Mikołaja II. Igor jako dziecko stracił w wypadku prawą nogę. W 1920 ukończył gimnazjum w Symbirsku. Studiował prawo na Uniwersytecie Kijowskim (skąd został relegowany za poglądy) i pedagogikę na Wydziale Nauk Społecznych w Wolnej Wszechnicy Polskiej w Warszawie.
W latach 1918–1921 działał we Wszechzwiązkowym Leninowskim Komunistycznym Związku Młodzieży (Komsomole), z którego wystąpił razem z grupą kolegów. Po założeniu kółka socjaldemokratycznego w Kijowie aresztowany i zesłany do Odessy. Po wydrukowaniu z kolegą ulotki i rozrzuceniu jej przed giełdą pracy w Odessie, skazany administracyjnie na zsyłkę, zbiegł w Kijowie w trakcie etapu z Odessy na Sołowki i przekroczył granicę na Horyniu k. Ostroga, opuszczając nielegalnie ZSRR. Po ucieczce z ZSRR zmienił rosyjskie imię Igor na Jerzy (powrócił do niego po aresztowaniu w czasie okupacji niemieckiej). Od 1925 rozpoczął w Warszawie działalność w postępowym ruchu wychowawczym, nawiązując m.in. kontakt z Januszem Korczakiem. W 1926 został jego sekretarzem. W 1932 przejął od Korczaka redakcję „Małego Przeglądu”, który redagował do 1939. Debiutował w 1932 na łamach prasy jako publicysta, jako Jerzy Abramow.
II wojna światowa.
Z chwilą wybuchu II wojny światowej Newerly przekwalifikował się na szklarza – zatrudniony w Społecznym Przedsiębiorstwie Budowlanym, biegał, pomimo protezy, po piętrach warszawskich kamienic, zastępując wypadłe wskutek bombardowań szyby nowymi. W latach 1940–1942 był kierownikiem młodzieżowych zakładów stolarskich Rady Głównej Opiekuńczej na Żoliborzu. W roku 1942 założył Spółdzielnię Pracy Stolarsko-Zabawkarską. Równocześnie prowadził działalność konspiracyjną, uczestniczył w wytwarzaniu broni dla potrzeb podziemia. Aresztowany przez gestapo w nocy z 8 na 9 stycznia 1943, został osadzony na Pawiaku. Po kilku dniach wywieziono go na Majdanek, gdzie był więziony do likwidacji obozu (1944). Stamtąd trafił do Auschwitz, a w grudniu 1944, po marszu śmierci, do obozu Sachsenhausen-Oranienburg. Stąd został przetransportowany do Bergen-Belsen, gdzie doczekał wyzwolenia obozu przez Anglików (1945). Przez kilka miesięcy mieszkał w „polskim miasteczku” w Bardowick k. Lüneburga, gdzie prowadził warsztat stolarski i brał udział w redagowaniu polskojęzycznej prasy lokalnej. Potem przez wyspę Sylt dotarł do Szczecina, gdzie 28 listopada 1945 zarejestrował się w Państwowym Urzędzie Repatriacyjnym.
W 1945 ponownie podjął działalność społeczno-wychowawczą. Pracował w Robotniczym Towarzystwie Przyjaciół Dzieci, był redaktorem pisma dla młodzieży "Świat Przygód". Otrzymał zadanie zorganizowania przy Robotniczym Towarzystwie Przyjaciół Dzieci tzw. Instytutu Produkcji – zakładu, w którym wedle specjalnie pod kątem dziecka opracowanych wzorów wytwarzano zabawki, pomoce szkolne, meble i ubrania. W poszukiwaniu niezbędnych maszyn Newerly jeździł na Ziemie Zachodnie (zdarzało mu się stawać w obronie molestowanych niemieckich kobiet i dzieci). Wedle opublikowanego w „Biuletynie RTPD” (1948) artykułu Newerlego, założony na terenach na północ od linii kolejowej (adres: Felińskiego 1) Instytut Produkcji miał się przekształcić w Instytut Kultury Materialnej Dziecka – placówkę badawczą, dysponującą radą naukową, biblioteką, muzeum i wydającą własne czasopismo. Wkrótce jednak po inauguracji Instytutu Produkcji Newerlego odsunięto od tej pracy, a on, zachęcony sukcesem cyklu słuchowisk radiowych, które pisał nocami po pracy w Instytucie Produkcji, zdecydował się na karierę pisarską.
W roku 1946 Newerly był, wraz z żoną i innymi osobami, założycielem Komitetu Uczczenia Pamięci Janusza Korczaka (później zwanego Komitetem Korczakowskim) – do roku 1966 pełnił w nim funkcję wiceprzewodniczącego.
Okres przynależności do PZPR.
W 1947 wstąpił do Polskiej Partii Socjalistycznej, a po zjednoczeniu tej partii z Polską Partią Robotniczą w roku 1948, został członkiem Polskiej Zjednoczonej Partii Robotniczej, do której należał do roku 1966. W 1952 roku był członkiem egzekutywy POP PZPR przy Zarządzie Głównym Związku Literatów Polskich.
Rozwinął działalność literacką, odgrywał dużą rolę w życiu i działalności środowiska literackiego, w latach 1952–1954 był z ramienia ZG ZLP Opiekunem Kół Młodych Literatów. Do jego podopiecznych należeli Piotr Guzy, Jan Himilsbach, Marek Hłasko (który napisał o Newerlym wiersz), Włodzimierz Odojewski, Józef Ratajczak. Od 1964 przez dwie kadencje pełnił funkcję prezesa Warszawskiego Oddziału ZLP. W 1964 podpisał list pisarzy polskich, protestujących przeciwko listowi 34, wyrażając "protest przeciwko uprawianej na łamach prasy zachodniej oraz na falach dywersyjnej rozgłośni radiowej Wolnej Europy, zorganizowanej kampanii, oczerniającej Polskę Ludową". W połowie lat sześćdziesiątych Newerly zaangażował się w sprawę poprawy warunków bytowych pisarzy i ograniczenie samowoli cenzury, czego owocem był tzw. „Memoriał Newerlego”, zignorowany przez władze. W roku 1966 pisarz wystąpił z PZPR.
Dorobek.
Wielokrotnie występował w obronie pisarzy i działaczy prześladowanych przez władze komunistyczne z powodów politycznych (rotmistrza Witolda Pileckiego, Melchiora Wańkowicza, Stefana Niesiołowskiego i innych działaczy organizacji „Ruch”, Marka Nowakowskiego). W geście pomocy dysydentom prześladowanym przez władze PRL, fikcyjnie zatrudniał Jacka Kuronia jako swego osobistego sekretarza. Ostatnia jego książka "Zostało z uczty bogów" opisująca dzieciństwo i młodość, a następnie ewolucję światopoglądową na tle szerokiej panoramy wydarzeń, związanych z rewolucją i wojną domową w Rosji, ukazała się już poza oficjalnym obiegiem w paryskim Instytucie Literackim. Na podstawie powieści "Pamiątka z Celulozy" Jerzy Kawalerowicz zrealizował film fabularny w dwóch częściach, pt. "Celuloza" (1953) i "Pod gwiazdą frygijską" (1954). Na podstawie opowiadania powstał film telewizyjny "Kasztelanka" (1983). Powieści Newerlego zostały przetłumaczone na wiele języków.
Życie prywatne.
Od 14 kwietnia 1931 był żonaty z Barbarą z Jareckich (1908–1973), wychowanką Domu Sierot przy ul. Krochmalnej 92. Była ona nauczycielką śpiewu w szkole RTPD na Żoliborzu i współzałożycielką oraz główną aktorką żoliborskiego teatru dla dzieci „Baj”; po wojnie występowała m.in. w Teatrze Polskiego Radia, zorganizowała też archiwum Janusza Korczaka (obecne Korczakianum). 17 maja 1933 urodził się ich jedyny syn, późniejszy dramaturg i prozaik Jarosław Abramow-Newerly.
Pochowany na cmentarzu Wojskowym na Powązkach w Warszawie (kwatera C 21-7-8).

</doc>
<doc id="588572" url="https://pl.wikipedia.org/wiki?curid=588572" title="James Dwight Dana">
James Dwight Dana

James Dwight Dana (ur. 12 lutego 1813 w Utica; zm. 14 kwietnia 1895 w New Haven) – amerykański geolog, mineralog i zoolog. Twórca wielu prac na temat pochodzenia oraz budowy łańcuchów górskich, oceanów i kontynentów. Opracował chemiczną systematykę minerałów. Laureat Medalu Copleya.
Życiorys.
Studiował na Uniwersytecie Yale, gdzie następnie podjął pracę i w latach 1855–1892 był profesorem historii naturalnej. Uczestniczył w wielu wyprawach naukowych, które zaowocowały znacznym wkładem w rozwój wiedzy na temat kształtowania skorupy ziemskiej. Był prezesem "" i "American Association for the Advancement of Science", a także członkiem założycielem "National Academy of Sciences". Od 1884 był członkiem londyńskiego "Royal Society".
Jednym z jego największych osiągnięć jest opracowanie chemicznej systematyki minerałów, "The System of Mineralogy", wydanej po raz pierwszy w 1837 i wielokrotnie wznawianej, a następnie rozwijanej przez jego syna . Systematyka ta, wielokrotnie uzupełniana, jest jednym z najważniejszych systemów klasyfikacji minerałów, popularnym szczególnie w krajach anglosaskich.

</doc>
<doc id="588574" url="https://pl.wikipedia.org/wiki?curid=588574" title="Prowincja Północna (Zambia)">
Prowincja Północna (Zambia)

Prowincja Północna – jedna z 10 prowincji w Zambii, znajdująca się w północnej części kraju. Graniczy z prowincją Luapula, z prowincją Muczinga, z Demokratyczną Republiką Konga i Tanzanią.
Dystrykty.
Prowincja Północna jest podzielona na 12 dystryktów:
Gospodarka.
Rolnictwo.
Rolnictwo jest najważniejszym sektorem gospodarki regionu. Zatrudnia większość mieszkańców prowincji oraz stanowi największą część jej gospodarki. Większość rolników w prowincji nie zajmuje się rolnictwem komercyjnie, tylko na własną potrzebę. Dystrykt zajmuje pierwsze miejsce w uprawie fasoli, a drugie miejsce w uprawie orzeszków ziemnych oraz manioku.
Lista najczęściej uprawianych roślin:
Lista najczęściej hodowanych zwierząt:
Leśnictwo.
Pomimo dużego zapotrzebowania, drewno w prowincji nie jest produkowane na dużą skalę. Dzięki dużej powierzchni lasów, region ma duży potencjał leśny. Mimo dużego potencjału leśnego, leśnictwo nie jest bardzo ważną częścią gospodarki prowincji.
Najczęściej sadzone drzewa:
Górnictwo.
W tym sektorze prowincja może się poszczycić licznymi złożami płaskiego kamienia, używanego do: grawerowania, budowania ścian i płyt podłogowych. W ostatnich latach zostały przeprowadzone liczne poszukiwania i badania górnicze, które udowodniły obecność złóż różnych minerałów.
Lista złóż w prowincji
Energetyka.
Największą elektrownią w prowincji jest elektrownia wodna na wodospadzie Chishimba o mocy 6 MW. Popyt na energie elektryczną w regionie jest znacznie większy od podaży. Przez niską podaż planowana jest budowa 12 nowych elektrowni wodnych.

</doc>
<doc id="588575" url="https://pl.wikipedia.org/wiki?curid=588575" title="Cornelis Johannes van Houten">
Cornelis Johannes van Houten

Cornelis Johannes van Houten, również Kees van Houten (ur. 1920 w Hadze, zm. 24 sierpnia 2002) – holenderski astronom.
Pracując wraz z żoną Ingrid van Houten-Groeneveld odkrył dwie planetoidy, a we troje z Tomem Gehrelsem odkryli 4641 planetoid. Zajmują 1. miejsce wśród indywidualnych odkrywców największej liczby planetoid. W 1966 wraz z żoną odkrył na zdjęciach wykonanych w 1960 przez Gehrelsa kometę okresową 271P/van Houten–Lemmon, która została później zagubiona; ponownie odkryto ją w 2012 w ramach programu Mount Lemmon Survey.
W uznaniu jego zasług jedną z planetoid nazwano (1673) van Houten.

</doc>
<doc id="588577" url="https://pl.wikipedia.org/wiki?curid=588577" title="C. J. van Houten">
C. J. van Houten



</doc>
<doc id="588578" url="https://pl.wikipedia.org/wiki?curid=588578" title="Prowincja Północno-Zachodnia (Zambia)">
Prowincja Północno-Zachodnia (Zambia)

Prowincja Północno-Zachodnia − jedna z 9 prowincji w Zambii, znajdująca się w centralnej części kraju.
Dystrykty.
Prowincja Północno-Zachodnia jest podzielona na 7 dystryktów:

</doc>
<doc id="588579" url="https://pl.wikipedia.org/wiki?curid=588579" title="Farahnaz Pahlawi">
Farahnaz Pahlawi

Farahnaz Pahlawi (pers. فرحناز پهلوی, ur. 12 marca 1963) – najstarsza córka ostatniego szacha Iranu, Mohammada Rezy Pahlawiego i jego trzeciej żony Farah Pahlawi.
Edukacja i praca.
Farahnaz Pahlawi uczyła się w specjalnej szkole w Teheranie i na amerykańskim koledżu w Kairze od 1980 do 1981 roku. Jeden rok spędziła w koledżu Bennington. Następnie studiowała na Uniwersytecie Columbia. Pracowała jako opiekunka do dzieci oraz osób starszych. Obecnie mieszka w Nowym Jorku.

</doc>
<doc id="588580" url="https://pl.wikipedia.org/wiki?curid=588580" title="Bitwa pod Zelą">
Bitwa pod Zelą



</doc>
<doc id="588581" url="https://pl.wikipedia.org/wiki?curid=588581" title="Głowacz białopłetwy">
Głowacz białopłetwy

Głowacz białopłetwy, głowacz pospolity ("Cottus gobio") – gatunek drapieżnej, słodkowodnej ryby skorpenokształtnej z rodziny głowaczowatych (Cottidae).
Występowanie.
Europa z wyjątkiem północnej Skandynawii, Włoch, Grecji, Irlandii, Szkocji i południowej części Półwyspu Iberyjskiego. Populacja z północno-wschodniej części zlewiska Adriatyku opisywana była jako odrębny gatunek "Cottus ferrugineus" – głowacz dalmatyński.
Żyje w rwących potokach z czystą, dobrze natlenioną wodą, rzekach i jeziorach z kamiennym lub żwirowo-kamiennym dnem oraz słonawych wodach estuariów dużych rzek. Prowadzi przydenny tryb życia. Większość czasu spędza schowany pod kamieniami. Bardzo czuły na zanieczyszczenie wody i spadki zawartości tlenu.
Opis.
Osiąga 10-15(18) cm długości. Ciało krępe, lekko grzbietobrzusznie spłaszczone, zwężające się ku tyłowi, nagie (bez łusek). Szeroka, duża głowa z dużym otworem gębowym w położeniu końcowym oraz wysoko osadzonymi oczami. Dwie płetwy grzbietowe, druga większa i dłuższa, szerokie płetwy piersiowe. Pęcherz pławny szczątkowy, przez co porusza się wyłącznie skokami.
Ubarwienie zmienne, w zależności od środowiska. Osobniki żyjące na jasnym podłożu mają ciało brązowawe, zaś na ciemnym podłożu spotyka się osobniki nawet prawie czarne. Na wszystkich płetwach, z wyjątkiem brzusznych, występują ciemne paski. Płetwy brzuszne białe, pozbawione pasków.
Odżywianie.
Żeruje o zmierzchu. Żywi się bezkręgowcami, głównie owadami i skorupiakami. Zdobycz wyszukuje w szczelinach między kamieniami. Wbrew spotykanym w literaturze opiniom ikra i larwy innych ryb nie są podstawowym pokarmem głowacza białopłetwego. Informacje te dotyczą głowacza pręgopłetwego.
Rozród.
Trze się w IV i V. Ikra jest zazwyczaj składana na spodniej stronie kamieni, czasem w jamkach na piaszczystym dnie. Samiec wynajduje wśród kamieni odpowiednie miejsce, które samica dokładnie oczyszcza. Jaja są stosunkowo duże (do 2 mm), samiec strzeże ich, zapewniając stały dopływ świeżej natlenionej wody wachlującymi ruchami płetw. Wylęg następuje po około 3 tygodniach.
Ochrona.
Gatunek zagrożony w skali europejskiej (kat. LC), ujęty w dyrektywie habitatowej UE. W Polsce objęty częściową ochroną. Gatunek umieszczony również w Polskiej czerwonej księdze zwierząt z kategorią NT.

</doc>
<doc id="588582" url="https://pl.wikipedia.org/wiki?curid=588582" title="Prowincja Południowa (Zambia)">
Prowincja Południowa (Zambia)

Prowincja Południowa − jedna z 9 prowincji w Zambii, znajdująca się w południowej części kraju.
Dystrykty.
Prowincja Południowa jest podzielona na 11 dystryktów:

</doc>
<doc id="588584" url="https://pl.wikipedia.org/wiki?curid=588584" title="James Dana">
James Dana



</doc>
<doc id="588586" url="https://pl.wikipedia.org/wiki?curid=588586" title="Saverio Mercadante">
Saverio Mercadante

Giuseppe Saverio Raffaele Mercadante (ur. 16 września 1795 w Altamurze koło Bari, zm. 17 grudnia 1870 w Neapolu) – włoski kompozytor epoki klasycyzmu i wczesnego romantyzmu.
Od 1808 studiował muzykę (wiolonczela, teoria i kompozycja) w Konserwatorium w Neapolu.
Po skomponowaniu dwóch symfonii wysoko ocenionych przez Rossiniego oraz trzech baletów dla Teatro San Carlo, w 1819 zadebiutował operą "Apoteoza Herkulesa", po której wystawił kilkanaście następnych w Rzymie, Bolonii, Mediolanie, Turynie oraz Madrycie, Lizbonie i Wiedniu.
W sumie wystawił ok. 60 oper, które stanowią fundament jego dorobku. 
Od 1830 do 1840 był koncertmistrzem katedry w Novarze, a od 1840 aż do śmierci dyrektorem konserwatorium w Neapolu.
Stosunkowo słabo dziś znana twórczość operowa Mercadantego jest ważnym ogniwem w łańcuchu transformacji opery włoskiej między Rossinim a Verdim, natomiast twórczość operowa Verdiego, a potem Pucciniego, całkowicie usunęła w cień jego opery.
Wykonawcom i melomanom przypadły do gustu "3 koncerty fletowe (D-dur, e-moll i E-dur)", z których e-moll jest jednym z najczęściej wykonywanych utworów wczesnoromantycznych na flet z towarzyszeniem orkiestry.

</doc>
<doc id="588588" url="https://pl.wikipedia.org/wiki?curid=588588" title="Prowincja Zachodnia (Zambia)">
Prowincja Zachodnia (Zambia)

Prowincja Zachodnia − jedna z 9 prowincji w Zambii, znajdująca się w zachodniej części kraju.
Dystrykty.
Prowincja Zachodnia jest podzielona na 7 dystryktów:

</doc>
<doc id="588589" url="https://pl.wikipedia.org/wiki?curid=588589" title="Władcy Szlezwika-Holsztynu">
Władcy Szlezwika-Holsztynu

Książęta Szlezwika (1058-1386).
Początkowo książęta Jutlandii (południowej), od XII wieku Książęta Szlezwika
Dynastia Estridsenów.
1386 - zjednoczenie Szlezwiku i Holsztynu
Hrabiowie Holsztynu (1111-1386).
Schaumburgowie.
1386 - zjednoczenie Szlezwiku i Holsztynu
Książęta Szlezwika i Holsztynu(1386-1864).
Dynastia Oldenburska.
unia z Danią 1460-1864
1544: podział na część senioralną (pod rządami królów Danii) oraz księstwa: Holstein-Gottorp i Holstein-Haderslev

</doc>
<doc id="588590" url="https://pl.wikipedia.org/wiki?curid=588590" title="Bitwa pod Nikopolis">
Bitwa pod Nikopolis



</doc>
<doc id="588592" url="https://pl.wikipedia.org/wiki?curid=588592" title="Stanisław Sapieha (1896–1919)">
Stanisław Sapieha (1896–1919)

Stanisław Sapieha (ur. 1896 w Oleszycach, zm. 11 stycznia 1919 we Lwowie) – książę, podporucznik artylerii Wojska Polskiego.
Życiorys.
Był synem Władysława Leona i hrabianki Elżbiety z Potulickich, bratankiem kardynała Adama Stefana, bratem Leona, Józefa, Aleksandra, Adama Zygmunta i Andrzeja Józefa.
W czasie I wojny światowej powołany został do cesarskiej i królewskiej armii. Po ukończeniu szkół oficerów rezerwy w Ołomuńcu i Krakowie skierowany został na front rumuński, a później rosyjski. Na stopień podporucznika został mianowany ze starszeństwem z 1 grudnia 1917 w korpusie oficerów rezerwy artylerii polowej i górskiej. Jego oddziałem macierzystym był pułk artylerii polowej nr 7 K.
W listopadzie 1918 przyjęty został do Wojska Polskiego. Poległ 11 stycznia 1919 w obronie Lwowa przed Ukraińcami, jako podporucznik 5 pułku artylerii polowej.

</doc>
<doc id="588593" url="https://pl.wikipedia.org/wiki?curid=588593" title="Farahnaz Pahlavi">
Farahnaz Pahlavi



</doc>
<doc id="588594" url="https://pl.wikipedia.org/wiki?curid=588594" title="Wierzbownica górska">
Wierzbownica górska

Wierzbownica górska ("Epilobium montanum" L.) – gatunek rośliny z rodziny wiesiołkowatych ("Onagraceae"), jeden z kilkunastu występujących w Polsce. Występuje w Azji i Europie. W Polsce pospolity na terenie całego kraju .
Biologia i ekologia.
Bylina, hemikryptofit. Siedlisko: zarośla, lasy liściaste i ich skraje, zręby, przydroża. Występuje na niżu i w górach po piętro subalpejskie. Lubi stanowiska prześwietlone. Roślina żywicielska motyla postojaka wiesiołkowca. W klasyfikacji zbiorowisk roślinnych gatunek charakterystyczny dla Ass. "Epilobio-Geranicetum robertiani". Kwitnie lipiec–sierpień.

</doc>
<doc id="588600" url="https://pl.wikipedia.org/wiki?curid=588600" title="Paweł Andriejewicz Chekow">
Paweł Andriejewicz Chekow



</doc>
<doc id="588601" url="https://pl.wikipedia.org/wiki?curid=588601" title="Bernhard Henrik Crusell">
Bernhard Henrik Crusell

Bernhard Henrik Crusell (ur. 15 października 1775 w Nystad, zm. 28 lipca 1838 w Sztokholmie) – fiński klarnecista i kompozytor pochodzenia szwedzkiego, tworzący na przełomie klasycyzmu i romantyzmu.
Życiorys.
Urodził się w Nystad, które obecnie nosi nazwę Uusikaupunki i leży na obszarze Finlandii. Pochodził z ubogiej rodziny, jego ojciec zajmował się oprawianiem książek. Gry na klarnecie uczył się w Nurmijärvi koło Helsinek. Dzięki pomocy udzielonej przez oficera szwedzkiej armii, majora O. Wallenstjerna, w wieku 12 lat został członkiem orkiestry wojskowej w Suomenlinna. W 1791 roku wyjechał do Sztokholmu, gdzie kontynuował naukę muzyki u G.J. Voglera. W 1793 roku został pierwszym klarnecistą w orkiestrze dworskiej. Studiował w Berlinie u Franza Tauscha (1798) oraz w Paryżu u Jean-Xaviera Lefèvre’a, Henri-Montana Bertona i François-Josepha Gosseca (1803). Koncertował w wielu krajach europejskich, zdobywając uznanie jako wirtuoz. W 1822 roku odwiedził w Dreźnie Carla Marię von Webera. Od 1818 do 1838 roku był kapelmistrzem orkiestry wojskowej w Sztokholmie. Współpracował z operą sztokholmską, dla której przetłumaczył libretta m.in. "Cyrulika sewilskiego" Rossiniego, "Fidelia" Beethovena i "Niemej z Portici" Aubera.

</doc>
<doc id="588604" url="https://pl.wikipedia.org/wiki?curid=588604" title="Bucky Lasek">
Bucky Lasek

Bucky Lasek, właśc. Charles Michael Lasek (ur. 3 grudnia 1972 w Baltimore) – amerykański skater, dwukrotny złoty medalista x-games w 2003 roku.
Kontakt z deskorolką miał jeszcze w dzieciństwie, w Baltimore. W wieku 12 lat skradziono mu rower, wtedy spróbował skateboardingu. Szybko wspinał się po drabinie vertowego skateboardingu. W 1998 r. Bucky był w pierwszej dziesiątce podczas każdego konkursu, w jakim startował, zaś w 1999 wygrał Summer X Games Vert Competition. Później sukcesów było coraz więcej. W 2003 roku najważniejszym jego osiągnięciem stały się złote medale na x-games (w konkurencji vert i vert doubles wraz z Bobem Burnquistem). Znany jest z unikalnego stylu jazdy i bardzo dokładnego wykonywania nawet bardzo skomplikowanych trików, a także z tego że nosi „sztany” i plecak gdy jeździ na deskorolce.
W 2012 roku rozpoczął on swoją karierę w motosporcie. Dołączył on do zespołu Subaru Puma Rallycross Team USA startującego w Global RallyCross. Podczas debiutu na Charlotte Motor Speedway zajął on 11 miejsce. Podczas X-Games w Los Angeles był trzynasty. Podczas dwóch ostatnich rund sezonu udało mu się zakwalifikować do finałowego biegu, które ukończył odpowiednio na 8 oraz 7 pozycji. W trakcie sezonu zdobył 35 punktów, które dały mu 35 pozycję w klasyfikacji generalnej.
Kolejny rok rozpoczął od drugiej rundy rozgrywanej w Niemczech. W trakcie sezonu dwukrotnie awansował do finału. Podczas zawodów rozgrywanych na New Hampshire Motor Speedway był 8, natomiast na Charlotte 6. Rywalizację w X Games w Los Angeles zakończył na 11 pozycji. W trakcie sezonu uzbierał 49 kończąc mistrzostwa na 11 lokacie.
Żonaty, ma dwie córki.

</doc>
<doc id="588605" url="https://pl.wikipedia.org/wiki?curid=588605" title="Wieża Dalibora">
Wieża Dalibora

Wieża Dalibora (Daliborka) – wieża w Pradze, zbudowana w XV wieku przez niemieckiego architekta Benedykta Rieda. Znajduje się na końcu Złotej Uliczki na terenie Zamku Praskiego. 
Wieża zbudowana jako część fortyfikacji wzniesionych przez króla Władysława Jagiellończyka. Następnie przekształcona na więzienie. Pierwszym więźniem, od którego pochodzi nazwa wieży, był rycerz Dalibor z Kozojed, który został skazany ponieważ obronił zbuntowanych chłopów przed swoim panem. Według legendy w celu zabicia nudy Dalibor nauczył się grać na skrzypcach. Podobno nawet po jego śmierci można było usłyszeć rzewne dźwięki skrzypiec i zawodzenie dochodzące z wieży. Legenda ta zainspirowała czeskiego kompozytora Bedřicha Smetanę do napisania opery "Dalibor".
Obecnie w wieży znajduje się muzeum narzędzi tortur, które pochodzą z czasów od średniowiecza do końca XVIII w., kiedy w Czechach tortury zostały zakazane.

</doc>
<doc id="588606" url="https://pl.wikipedia.org/wiki?curid=588606" title="Lucjusz Licyniusz Lukullus">
Lucjusz Licyniusz Lukullus



</doc>
<doc id="588609" url="https://pl.wikipedia.org/wiki?curid=588609" title="Penżyna">
Penżyna

Penżyna (ros. Пенжина) – rzeka w azjatyckiej części Rosji, w Kraju Kamczackim; długość 713 km; powierzchnia dorzecza 73 500 km²; średni roczny przepływ przy ujściu 680 m³/s.
Źródła w Górach Kołymskich; płynie w kierunku południowo-zachodnim, w górnym biegu wąską doliną, w środkowym i dolnym po Nizinie Penżyńskiej; uchodzi estuarium do Zatoki Penżyńskiej (Morze Ochockie). Żeglowna w środkowym i dolnym biegu, wykorzystywana do spławu drewna.
Zasilanie śniegowo-deszczowe; zamarza od października do maja-czerwca.

</doc>
<doc id="588616" url="https://pl.wikipedia.org/wiki?curid=588616" title="Dąbrowa (Pogórze Wiśnickie)">
Dąbrowa (Pogórze Wiśnickie)

Dąbrowa (potocznie Wilkówka) – częściowo zalesione wzniesienie o wysokości 409 m n.p.m. na Pogórzu Wiśnickim na pograniczu dwóch wsi, Jaworska i Łysej Góry. Wraz z sąsiednimi wzgórzami tworzy wyniosły garb który ciągnie się od doliny rzeki Uszwica na zachodzie do Panieńskiej Góry na wschodzie. Z odsłoniętych stoków roztacza się widok na Kotlinę Sandomierską, Pogórze Wiśnickie i Rożnowskie, Beskid Wyspowy, Sądecki, a przy dobrej widoczności także Tatry.
Szlaki turystyczne:

</doc>
<doc id="588617" url="https://pl.wikipedia.org/wiki?curid=588617" title="Macedonistyka">
Macedonistyka

Macedonistyka – jedna z dziedzin slawistyki, zajmująca się badaniem języka macedońskiego, literatury macedońskiej, a także kultury i historii obszarów zamieszkanych przez ludność macedońską (na terenie obecnej Macedonii Północnej, krajów sąsiednich oraz w diasporze).

</doc>
<doc id="588618" url="https://pl.wikipedia.org/wiki?curid=588618" title="Dresden Hauptbahnhof">
Dresden Hauptbahnhof

Dresden Hauptbahnhof – główny dworzec kolejowy w Dreźnie, w Saksonii. Jeden z największych w Niemczech. Obsługuje dziennie około 50 tys. pasażerów.
Obsługuje połączenia krajowe (Berlin, Lipsk, Chemnitz, Chociebuż, Frankfurt nad Menem, Hamburg, Kolonia) oraz zagraniczne (Budapeszt, Praga, Bratysława, Wrocław).

</doc>
<doc id="588621" url="https://pl.wikipedia.org/wiki?curid=588621" title="Wien Westbahnhof">
Wien Westbahnhof

Wien Westbahnhof – jeden z głównych dworców kolejowych Wiednia i Austrii. Posiada połączenia m.in. z Salzburgiem, Monachium, Frankfurtem i Zurychem.
Jest to jednocześnie ważna, węzłowa stacja metra.

</doc>
<doc id="588623" url="https://pl.wikipedia.org/wiki?curid=588623" title="Sorabistyka">
Sorabistyka

Sorabistyka – dyscyplina zajmująca się badaniem języka, literatury, kultury i dziejów Serbów Łużyckich. Stanowi część slawistyki.
Sorabistyka wykładana jest na Uniwersytecie Warszawskim, Lwowskim, Lipskim a najdłużej na Uniwersytecie Karola w Pradze. Za sprawą Adolfa Černego studia sorabistyczne rozpoczęto w 1901 r. na Wydziale Filozoficznym Uniwersytetu Karola. Jego prace kontynuował Josef Páta. W 1933 r. powołano do życia Katedrę Sorabistyki.

</doc>
<doc id="588627" url="https://pl.wikipedia.org/wiki?curid=588627" title="Dynastia Oldenburska">
Dynastia Oldenburska



</doc>
<doc id="588628" url="https://pl.wikipedia.org/wiki?curid=588628" title="Ajatollah Chomeini">
Ajatollah Chomeini



</doc>
<doc id="588630" url="https://pl.wikipedia.org/wiki?curid=588630" title="Międzyrzec Podlaski (stacja kolejowa)">
Międzyrzec Podlaski (stacja kolejowa)

Międzyrzec Podlaski – stacja kolejowa w Międzyrzecu Podlaskim, w województwie lubelskim, w Polsce. Dworzec kolejowy został otwarty w 1867 roku i znajduje się przy Placu Dworcowym 3.
W roku 2017 stacja obsługiwała 300–499 pasażerów na dobę.
Stacja znajduje się na międzynarodowej linii E20 Berlin – Warszawa – Moskwa. Według klasyfikacji PKP ma kategorię dworca lokalnego.
Historia.
W czasie II wojny światowej stacja kolejowa w Międzyrzecu Podlaskim a także magistrala kolejowa była celem wielokrotnych ataków partyzantów, którzy podkładając bomby, rozkręcając tory i ostrzeliwując składy paraliżowali niekiedy na wiele tygodni transport niemieckich żołnierzy, broni, amunicji i żywności na front wschodni. Była to tzw. „podlaska wojna o szyny”.
30 czerwca 1952 r. w pobliżu stacji miała miejsce próba wykolejenia pociągu restauracyjno-sypialnego relacji Moskwa – Berlin (tzw. "Mitropa") przewożącego oficerów i dyplomatów radzieckich przez licealistów z organizacji patriotycznej ZEW (w akcji dywersyjnej brali udział m.in. Franciszek Oleksiuk i Czesław Męczyński).
W związku z modernizacją linii kolejowej planuje się wyburzenie obecnie istniejącego przejścia nadziemnego i budowę tunelu, który dodatkowo usprawniałby ruch pieszych pomiędzy częściami miasta leżącymi po obydwu stronach torów kolejowych.

</doc>
<doc id="588636" url="https://pl.wikipedia.org/wiki?curid=588636" title="Kopany">
Kopany

Kopany – szczyt w Beskidzie Śląskim o wysokości 690 m n.p.m.
Szczyt graniczny Bielska-Białej. Przez niego przechodzi niebieski szlak na Błatnią, który ciągnie się od Wapienicy przez Palenicę i trafia na Kopany. Teren wokół szczytu znajduje się w obrębie bielskiego rezerwatu przyrody Jaworzyna. Z samego szczytu rozciąga się malowniczy widok na Dolinę Wapienicy i okoliczne szczyty, m.in. Cuberniok, Stołów, Trzy Kopce. Do szczytu prowadzi także stroma ścieżka wychodząca od strony pętli za zaporą.

</doc>
<doc id="588638" url="https://pl.wikipedia.org/wiki?curid=588638" title="Kułakowice Pierwsze">
Kułakowice Pierwsze

Kułakowice Pierwsze – wieś w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Hrubieszów.
Historia.
Według suplementu Słownika geograficznego Królestwa Polskiego z roku 1902, Okołokołowice, dziś Kułakowice, wieś w dawnej ziemi bełskiej, w wieku XIX w powiecie hrubieszowskim. Według regestru poborowego z roku 1564 wieś Okołokołowice w parafii Hrubieszów płaciła w dziale Drohiczańskiego od 91/2 łana 10 zagrodników, 4 komorników. Łaszcz płacił ze swojego działu od 81/2 łana, 14 zagrodników, 9 komorników, 1 rzemieślnika. We wsi pop i cerkiew prawosławna.

</doc>
<doc id="588639" url="https://pl.wikipedia.org/wiki?curid=588639" title="B54">
B54



</doc>
<doc id="588640" url="https://pl.wikipedia.org/wiki?curid=588640" title="Kułakowice Drugie">
Kułakowice Drugie

Kułakowice Drugie – wieś w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Hrubieszów.
Historia.
Według suplementu Słownika geograficznego Królestwa Polskiego z roku 1902, Okołokołowice, dziś Kułakowice, wieś w dawnej ziemi bełskiej, w wieku XIX w powiecie hrubieszowskim. Według regestru poborowego z roku 1564 wieś Okołokołowice w parafii Hrubieszów płaciła w dziale Drohiczańskiego od 91/2 łana 10 zagrodników, 4 komorników. Łaszcz płacił ze swojego działu od 8 1/2 łana, 14 zagrodników, 9 komorników, 1 rzemieślnika. We wsi pop i cerkiew prawosławna.

</doc>
<doc id="588641" url="https://pl.wikipedia.org/wiki?curid=588641" title="Proteus anguinus">
Proteus anguinus



</doc>
<doc id="588642" url="https://pl.wikipedia.org/wiki?curid=588642" title="Delta Air Lines">
Delta Air Lines

Delta Air Lines, Inc. – amerykańskie linie lotnicze, założone w 1929 roku w Macon, w stanie Luizjana. Nazwa Delta pochodzi od delty Missisipi. Obecnie siedziba główna spółki znajduje się w Atlancie, w stanie Georgia. Linie obsługują trasy ze Stanów Zjednoczonych do Europy, Azji, na Bliski Wschód, Ameryki Łacińskiej i Kanady. Linia posiada również szeroką ofertę połączeń wewnętrznych w USA. Członek aliansu SkyTeam. Od 2013 roku linie posiadają 49% udziałów w Virgin Atlantic.

</doc>
<doc id="588643" url="https://pl.wikipedia.org/wiki?curid=588643" title="Scientific American">
Scientific American

Scientific American – najstarszy amerykański miesięcznik popularnonaukowy wydawany od 28 sierpnia 1845 roku. Jego celem jest propagacja najnowszych osiągnięć technicznych i naukowych poza wąskie środowisko naukowców i popularyzacja wśród szerokiej publiczności.
Obecnie "Scientific American" wydawany jest w 18 wersjach językowych – w tym polskiej, jako Świat Nauki – w łącznym nakładzie przekraczającym milion egzemplarzy. W odróżnieniu od wysoce sformalizowanych i terminologicznie dostępnych jedynie wąskiemu gronu specjalistów czasopism ściśle naukowych, jak Nature czy Science, popularnonaukowy "Scientific American" adresowany jest do wykształconych czytelników interesujących się problemami nauki, lub specjalistów dziedzin wymagających poglądowych wiadomości interdyscyplinarnych czy też wiadomości na temat prototypowych/nowatorskich hipotez, bądź projektów.
"Scientific American" został założony przez Rufusa Portera, początkowo jako jednostronicowa ulotka. Jego głównym celem w pierwszych latach było informowanie o pracach Amerykańskiego Biura Patentowego. 
Porter sprzedał swoją ulotkę Orsonowi Munnowi, następnie do roku 1948 pismo pozostawało własnością firmy "Munn&amp;Company". 
Współczesną postać "Scientific American" przyjął pod nadzorem Gerarda Piela, który przejął pismo od Munna. W roku 1986 "Scientific American" został wykupiony za 52,6 miliona dolarów przez niemiecki koncern wydawniczy Holtzbrinka, którego własnością pozostaje do dziś, podlegając bezpośrednio grupie wydającej czasopismo Nature – Nature Publishing Group.
Wśród ciekawostek pojawiających się w początkowym okresie na łamach pisma można wymienić maszyny perpetuum mobile, przegub Cardana czy patent na niezatapialność statków przyznany Abrahamowi Lincolnowi. Obecnie dla tego typu prac wyznaczona jest oddzielna rubryka pisma.
Szczególną popularność wśród czytelników zyskały rubryki "Mathematical Games" prowadzona przez Martina Gardnera oraz "The Amateur Scientist" prezentująca ciekawe eksperymenty i urządzenia do samodzielnego wykonania.
W 2011 roku magazyn został nagrodzony National Magazine Awards w kategorii Finance, Technology and Lifestyle za numer wrześniowy listopadowy i grudniowy

</doc>
<doc id="588644" url="https://pl.wikipedia.org/wiki?curid=588644" title="Pelješac">
Pelješac

Pelješac (wł. "Sabbioncello") – półwysep na Morzu Adriatyckim, w południowej części dalmatyńskiego wybrzeża Chorwacji, zlokalizowany na północny zachód od Dubrownika. Zajmuje powierzchnię 348 km², licząc 62 km długości i do 7 km szerokości. Po Istrii jest drugim pod względem wielkości chorwackim półwyspem. Górzysty, ukształtowany wraz z całym pasmem Gór Dynarskich. Najwyższym punktem jest Sveti Ilija (961 m n.p.m.), stanowiący fragment Zmijinego brda (pol. Wężowego Wzgórza). Administracyjnie stanowi część żupanii dubrownicko-neretwiańskiej, a na jego terenie funkcjonują na cztery gminy:
Jedna z najwyżej cenionych – ze względu na czystość wody i łagodny klimat – części Chorwacji, chętnie odwiedzana już w latach 60. XX wieku i następnych dziesięcioleciach przed rozpadem Jugosławii. Po zakończeniu wojny z Serbią (1991–1995) i ustabilizowaniu się nowych granic w tym rejonie, liczba odwiedzających Pelješac dorównuje okresowi sprzed wojny.
Do 2022 dojazd jazd samochodem do półwyspu (bez użycia promu) możliwy był wyłącznie przez miasteczko Ston, usytuowane – identycznie jak Dubrownik – w południowej enklawie Chorwacji, oddzielonej od reszty terytorium chorwackiego 9-kilometrowym pasem wybrzeża bośniackiego (okolice Neum). 24 października 2007 rozpoczęła się budowa ponad 2-kilometrowego mostu pelješkiego nad Kanałem Neretwańskim i Zatoką Małostońską, oddzielającymi półwysep od stałego lądu. Obiekt pierwotnie miał zostać ukończony w 2010 r., lecz ostatecznie został oddany do użytkowania w końcu lipca 2022 r.
Zachodnia część półwyspu oddzielona jest wąską cieśniną (Kanałem Korczulańskim) od wyspy Korčula, a w pobliżu jego środkowej i wschodniej części – na południu – położona jest wyspa Mljet, oddzielona od półwyspu o kilkunastokilometrowej szerokości cieśniną. Przez cieśniny te kursują regularne promy Jadroliniji usprawniające komunikację w rejonie Pelješaca.
Mieszkańcy półwyspu zajmują się uprawą winorośli, połowem ryb, hodowlą małży oraz turystyką. Znajdują się tu plaże piaskowe lub żwirowe (największa z nich – Trstenica, liczy 1,5 km długości).

</doc>
<doc id="588645" url="https://pl.wikipedia.org/wiki?curid=588645" title="T. Gehrels">
T. Gehrels



</doc>
<doc id="588647" url="https://pl.wikipedia.org/wiki?curid=588647" title="Tom Gehrels">
Tom Gehrels

Tom Gehrels (właściwie Anton M.J. Tom Gehrels; ur. 21 lutego 1925 w Haarlem, zm. 11 lipca 2011 w Tucson) – holenderski astronom z Uniwersytetu Arizony.
Życiorys.
W trakcie II wojny światowej działał w holenderskim ruchu oporu. Uciekł do Anglii, gdzie przeszedł przeszkolenie w Special Operations Executive, po czym został przerzucony na spadochronie na teren okupowanej Holandii, by śledzić poczynania Niemców oraz prowadzić sabotaż. Po wojnie rozpoczął studia astronomii i fizyki na Uniwersytecie w Leiden, które ukończył w 1951 roku. W 1956 roku uzyskał doktorat z astronomii i astrofizyki na Uniwersytecie Chicago. W latach 50. XX wieku odkrył efekt opozycji w jasności planetoid oraz stworzył pierwszy system fotometrii wykorzystywany w ich badaniach. W Chicago współpracował z Gerardem Kuiperem. Kiedy Kuiper przeniósł się na Uniwersytet Arizony, by stworzyć "Lunar and Planetary Laboratory" (Laboratorium badań Księżyca i Planet), Tom Gehrels dołączył do jego zespołu.
W latach 60. wykonywał pionierskie badania zależności polaryzacji widma gwiazd, planetoid oraz Saturna i Jowisza, a także kierował badaniami fotopolarymetru obrazującego sond kosmicznych Pioneer 10 i Pioneer 11. W latach 80. XX wieku był odpowiedzialny za stworzenie programu Spacewatch, wykorzystującego teleskopy Obserwatorium Kitt Peak w poszukiwaniu planetoid potencjalnie zagrażających Ziemi. W 2007 roku Oddział Badań Planetarnych Amerykańskiego Towarzystwa Astronomicznego nagrodził Toma Gehrelsa nagrodą "Harolda Masursky'ego" za badania planetarne.
Tom Gehrels odkrył 4656 planetoid (19 samodzielnie oraz 4637 pracując wspólnie z Cornelisem van Houtenem i jego żoną Ingrid van Houten-Groeneveld). W 2018 roku zajmowali 1. miejsce wśród indywidualnych odkrywców największej liczby planetoid. Gehrels odkrył także cztery komety okresowe: 78P/Gehrels, 82P/Gehrels, 90P/Gehrels i 270P/Gehrels, jednopojawieniową C/1972 F1 (Gehrels) oraz ponownie odkrył zagubioną kometę 64P/Swift-Gehrels.
W uznaniu jego zasług jedną z planetoid nazwano (1777) Gehrels.

</doc>
<doc id="588648" url="https://pl.wikipedia.org/wiki?curid=588648" title="Oświeja">
Oświeja

Oświeja (biał. Асвея) - osiedle typu miejskiego na Białorusi, w obwodzie witebskim w rejonie wierchniedźwińskim, na południowym brzegu Jeziora Oświejskiego (pow. 52,8 km²). Od 1938 osiedle miejskie. 1,3 tys. mieszkańców (2010). Głównie przemysł spożywczy, wyrób materiałów budowlanych, lekki.
Oświej (Asweja) wzmiankowana w XV wieku, prawa miejskie posiada od 1695 roku. Od XVI do XVIII wieku ośrodek handlu (2 jarmarki rocznie).
Flaga i herb.
Flaga i herb Oświei zostały ustanowione 20 stycznia 2006 roku rozporządzeniem prezydenta Białorusi nr 36.

</doc>
<doc id="588649" url="https://pl.wikipedia.org/wiki?curid=588649" title="Kraj pilzneński">
Kraj pilzneński

Kraj pilzneński () – jedna z czternastu jednostek podziału terytorialnego w Czechach, odpowiednik województwa. Leży we zachodniej części krainy Czechy. Stolicą kraju jest Pilzno. Obszar kraju wchodzi w skład okręgu terytorialnego kraj zachodnioczeski.

</doc>
<doc id="588650" url="https://pl.wikipedia.org/wiki?curid=588650" title="Ingrid van Houten-Groeneveld">
Ingrid van Houten-Groeneveld

Ingrid van Houten-Groeneveld (nazwisko panieńskie Ingrid Groeneveld, ur. 21 października 1921 w Berlinie, zm. 30 marca 2015 w Oegstgeest) – holenderska astronom. Pracowała w Obserwatorium w Lejdzie ("Sterrewacht Leiden").
W latach 1960–1977 odkryła wraz z mężem, Cornelisem van Houtenem, 4643 planetoidy, z czego 2 wspólnie i 4641 we troje z Tomem Gehrelsem; jedną planetoidę odkryła samodzielnie – (2947) Kippenhahn w 1955. Van Houtenowie i Gehrels zajmują 1. miejsce wśród indywidualnych odkrywców największej liczby planetoid. W 1966 wraz z mężem odkryła na zdjęciach wykonanych w 1960 przez Gehrelsa kometę okresową 271P/van Houten–Lemmon, która została później zagubiona; ponownie odkryto ją w 2012 w ramach programu Mount Lemmon Survey.
W uznaniu jej zasług jedną z planetoid nazwano (1674) Groeneveld.

</doc>
<doc id="588651" url="https://pl.wikipedia.org/wiki?curid=588651" title="Spartak Płowdiw">
Spartak Płowdiw

Spartak Płowdiw – bułgarski klub piłkarski założony w 1947 roku, od 1967 do 1982 roku był częścią Botewu/Trakii Płowdiw, tworzonego przez zawodników trzech drużyn z Płowdiwu, oprócz Spartaka, Botewu i Akademika.
Mistrzostwo i wicemistrzostwo Bułgarii, Puchar Armii Sowieckiej oraz dwukrotna gra w finale tych rozgrywek to największe osiągnięcia Spartaka, które przypadły na koniec lat 50. i pierwszą połowę 60. Nigdy później drużyna nie grała tak skutecznie jak wtedy, nigdy też nie doczekała się zawodnika na miarę Todora Diewa, króla strzelców ekstraklasy z 1955 i 1963 roku oraz obecnego patrona stadionu Spartaka.
Zespół występował w Grupie A od 1954 do 1982, kiedy to skończył się czas istnienia Botewu/Trakiji. Później samodzielnie zawitał do ekstraklasy w sezonie 1993-1994, w swojej pierwszej od ponad dekady grze w I lidze zajął szóste miejsce gwarantujące występ w Pucharze Intertoto. Jednak w kolejnych rozgrywkach był ostatni w tabeli.
Od tamtej pory Spartak krążył między II a III ligą.
Stadion.
Stadion Todora Diewa może pomieścić 5 tysięcy widzów. Patronem obiektu jest Todor Diew, piłkarz Spartaka i dwukrotny król strzelców bułgarskiej ekstraklasy, zmarły w 1995 roku.

</doc>
<doc id="588652" url="https://pl.wikipedia.org/wiki?curid=588652" title="I. van Houten-Groeneveld">
I. van Houten-Groeneveld



</doc>
<doc id="588653" url="https://pl.wikipedia.org/wiki?curid=588653" title="Klon GTA">
Klon GTA

Klon GTA – termin używany przez krytyków gier komputerowych i graczy w odniesieniu do gier wydanych po sukcesie gry "Grand Theft Auto III" w 2001 roku, które wykorzystują mechanikę pochodzącą z niej bądź późniejszych gier z serii "Grand Theft Auto".
Wielu krytyków twierdzi, że wydanie "Grand Theft Auto III" było rewolucyjnym wydarzeniem w historii gier komputerowych, podobnie jak wydanie "Dooma" około dekady wcześniej. Zamiast tworzyć nowe formy rozgrywki, seria "Grand Theft Auto" łączyła istniejące już elementy, tworząc z nich nową praktykę. Ogromny świat gry, intensywna przemoc, kryminalna fabuła i wolność wyboru spowodowały, że "Grand Theft Auto III" zyskało ogromną popularność.
Gry tej kategorii.
Powstało wiele gier tego typu min.:

</doc>
<doc id="588655" url="https://pl.wikipedia.org/wiki?curid=588655" title="Nowaja Polsza">
Nowaja Polsza

Nowaja Polsza () – miesięcznik wydawany od 1999 roku w Warszawie w języku rosyjskim, założony i redagowany przez Jerzego Pomianowskiego. Publikowany z myślą o inteligencji rosyjskiej w celu lepszego poznania przez nią problemów Polski i stosunków polsko-rosyjskich, a także przeciwdziałania wzajemnym uprzedzeniom, nieufności i myśleniu stereotypami. Redaktorem naczelnym jest Ernest Wyciszkiewicz.
Wydawcą miesięcznika do końca marca 2010 była Biblioteka Narodowa, a od 1 kwietnia 2010 roku – Instytut Książki. Od czerwca 2019 roku „Nowaja Polsza” ukazuje się w wersji elektronicznej, jest wydawana przez Centrum Polsko-Rosyjskiego Dialogu i Porozumienia. Na portalu swoje teksty opublikowali m.in. Tomas Venclova, Siegiej Szarow-Delaunay, Ołeh Sencow, Adam Daniel Rotfeld, , Halina Birenbaum, Nexta. Na stronie opublikowano również wiersze (w tłumaczeniu na język rosyjski) Czesława Miłosza, Jacka Kaczmarskiego, Wisławy Szymborskiej, a także teksty Dawida Samojłowa, Stanisława Lema, Stanisława Jerzego Leca i innych. 31 sierpnia 2020 roku została uruchomiona ukraińskojęzyczna wersja portalu – „Нова Польща”, na której pojawiły się artykuły m.in. Myrosława Marynowycza, Serhija Żadana, Jarosława Poliszczuka, Witalija Portnikowa, Łukasza Adamskiego, Alony Getmanczuk.
Portal jest poświęcony problematyce kulturalnej i politycznej. W radzie redakcyjnej znajdowali się m.in. Stefan Bratkowski, Karol Modzelewski, Stanisław Ciosek. W redakcji m.in. Piotr Mitzner oraz do 2007 roku Janina Szymańska-Kumaniecka. Nakład czasopisma wynosił 4 tys. egzemplarzy.

</doc>
<doc id="588656" url="https://pl.wikipedia.org/wiki?curid=588656" title="Chlorambucil">
Chlorambucil



</doc>
<doc id="588657" url="https://pl.wikipedia.org/wiki?curid=588657" title="Żeglarz portugalski">
Żeglarz portugalski

Żeglarz portugalski, bąbelnica bąbelcowa, żywłoga, aretuza ("Physalia physalis") – mocno parzący gatunek rurkopława z rodziny Physaliidae, kosmopolityczny, kolonijny parzydełkowiec, obejmujący kilkadziesiąt osobników wspólnie żyjących. Jest jedynym przedstawicielem rodzaju "Physalia" i jedynym rurkopławem występującym w dużych skupiskach. Ma charakterystyczny, unoszący się na powierzchni wody pęcherz (pneumatofor) zakończony małym żagielkowatym grzebieniem służącym do przemieszczania się kolonii. Od spodu zwisają polipy spełniające funkcje rozrodcze lub odżywcze, z których te ostatnie mogą osiągać długość kilkunastu metrów. Żeglarz portugalski ma bardzo silne parzydełka, które mogą być groźne dla człowieka.
Występowanie.
W większości mórz, ale najczęściej spotyka się je w prądzie zatokowym północnego Atlantyku oraz w subtropikalnych wodach Oceanu Indyjskiego i Pacyfiku. Miejscami najdalej wysuniętymi na północ, gdzie został znaleziony są Zatoka Fundy oraz Hebrydy. W morzach tropikalnych potrafi tworzyć ogromne ławice.
Charakterystyka.
Żeglarz portugalski tworzy kolonie o skróconym pniu. Długość pojedynczej kolonii dochodzi do 30 cm. Kolonia ma wypełniony gazem pneumatofor leżący na powierzchni wody unoszący kolonię z wiatrem. Ciśnienie gazu w jego wnętrzu jest równe z ciśnieniem atmosferycznym, jednak zaskakujący jest jego skład, gdyż zawiera 15% tlenku węgla, stężenie tlenu jest niższe niż w atmosferze, dwutlenku węgla znikome, a azotu tyle co w atmosferze. Dzieje się tak ponieważ gaz jest wytwarzany przez gruczoł gazowy, który wykorzystuje serynę jako substrat do wytwarzania CO. Z pneumatoforu zwisają szeregi tentakul złożonych z osobników żywicielskich i płciowych, oraz z poskręcanych nici chwytnych („macek”)
zaopatrzonych w komórki parzydełkowe służącą do paraliżowania ofiary. Ruchy tych nici przenoszą sparaliżowaną ofiarę do kolonii polipów, która znajduje się pod gazowym pęcherzem.
Zachowanie.
Żeglarz portugalski nie ma możliwości kontroli ruchu. Jest zupełnie zależny od ruchów wody, wiatru oraz innych zewnętrznych bodźców. Nie ma możliwości ucieczki przed drapieżnikami. W celu ochrony w komórkach parzydełkowych produkuje jad. Kiedy nastąpi kontakt jego parzydełek z innym obiektem, uwalnia go. Z tego powodu w obszarach jego występowania zakazane jest wchodzenie do wody.
Wiele ryb jest odpornych na jad żeglarza portugalskiego. Podpływają one blisko niego, ponieważ jest dobrą ochroną przed drapieżnikami. Drapieżniki nie zbliżają się do żeglarza, unikając wstrzyknięcia jadu.
Odżywianie się.
Żeglarz jest gatunkiem drapieżnym odżywiającym się planktonem, małymi rybami, a także innymi organizmami z miękkimi ciałami, takimi jak małe kałamarnice czy strzałki morskie.
Komensalizm i symbioza.
Mała ryba pasterzyk może chronić się przed drapieżnikami wśród jego tentakul, gdyż potrafi omijać daktylozoidy z komórkami parzydełkowymi i jest częściowo odporna na znajdujące się w nich toksyny. Ryba odżywia się resztkami ofiar, a także gonozoidami rurkopława, co nie jest dla niego szkodliwe, ponieważ mają one zdolność do regeneracji. Natomiast żeglarz portugalski wykorzystuje pasterzyka jako przynętę, a czasem nawet go zjada.
Znane są też inne gatunki ryb odpornych na toksyny, wykorzystujące parzydełka jako kryjówki. Są to między innymi: "Carangoides bartholomaei", amfiprion plamisty, przynawek retman, "Schedophilus maculatus" i bekaśnik.
Toksyny.
Aretuzy powodują na całym świecie oparzenia mniej lub bardziej poważne w skutkach, czasem prowadzące do śmierci. W mieście Adicora w Wenezueli na przełomie 2006/2007 stwierdzono 59 przypadków oparzeń. Większość ofiar stanowili turyści. Toksyna żeglarza portugalskiego (białko o masie cząsteczkowej 240 kDa) składa się z trzech silnie glikozylowanych podjednostek. W warunkach laboratoryjnych może powodować zaburzenia pracy układu krwionośnego, co u małych ssaków może być śmiertelne. Kontakt z jego nićmi chwytnymi jest bolesny dla człowieka i może skutkować dysfunkcjami naczynioruchowymi, zapaścią, niewydolnością oddechową, zaburzeniami w układzie nerwowym, mięśniowo-szkieletowym i pokarmowym.
Ochrona.
Niewiele wiadomo, jak bardzo wrażliwa jest aretuza na zanieczyszczenie morza i jak reaguje na zmniejszenie zasobów rybnych morza. Obecnie jednak ten gatunek nie jest bezpośrednio zagrożony.

</doc>
<doc id="588658" url="https://pl.wikipedia.org/wiki?curid=588658" title="Click">
Click



</doc>
<doc id="588659" url="https://pl.wikipedia.org/wiki?curid=588659" title="Wacław Depo">
Wacław Depo

Wacław Tomasz Depo (ur. 27 września 1953 w Szydłowcu) – polski duchowny rzymskokatolicki, doktor teologii dogmatycznej, rektor Wyższego Seminarium Duchowego w Radomiu w latach 1990–2006, biskup diecezjalny zamojsko-lubaczowski w latach 2006–2011, arcybiskup metropolita częstochowski od 2012.
Życiorys.
Młodość i wykształcenie.
Urodził się 27 września 1953 w Szydłowcu. W 1972 ukończył tamtejsze Liceum Ogólnokształcące im. Henryka Sienkiewicza.
Studiował w Wyższym Seminarium Duchownym w Sandomierzu. Święceń prezbiteratu udzielił mu 3 czerwca 1978 w katedrze sandomierskiej biskup Piotr Gołębiowski, administrator apostolski w Sandomierzu. Magisterium z teologii dogmatycznej uzyskał w 1980 na Katolickim Uniwersytecie Lubelskim. Na tej uczelni kontynuował studia w zakresie teologii dogmatycznej w latach 1980–1984. W 1982 uzyskał licencjat, a w 1984 doktorat na podstawie dysertacji "Chrystus kerygmatyczny w nauce M. Koehlera".
Prezbiter.
Po otrzymaniu święceń kapłańskich w latach 1978–1980 pracował jako wikariusz w parafii św. Jana Chrzciciela w Stromcu. W latach 1984–1990 był duszpasterzem akademickim w Wyższej Szkole Inżynierskiej w Radomiu.
W diecezji radomskiej pełnił funkcję dyrektora ds. życia konsekrowanego zakonów żeńskich, wszedł również w skład rady kapłańskiej i kolegium konsultorów. Od maja do sierpnia 2006 pełnił funkcję współprzewodniczącego Rady Programowej Radia Maryja ze strony Konferencji Episkopatu Polski.
Został mianowany kanonikiem honorowym kapituły katedralnej sandomierskiej oraz prałatem kustoszem kapituły Matki Bożej Ostrobramskiej w Skarżysku-Kamiennej. W 2004 Jan Paweł II nadał mu godność prałata honorowego Jego Świątobliwości.
Działalność naukowo-dydaktyczna.
W latach 1984–1989 był ojcem duchownym księży diakonów w Radomiu. W 1989 został wicerektorem, a od 1990 do 2006 sprawował urząd rektora Wyższego Seminarium Duchownego w Radomiu. Od 1984 prowadził wykłady z teologii dogmatycznej, teologii ekumenicznej i wstępu do teologii w Wyższym Seminarium Duchownym i Instytucie Teologicznym w Radomiu, a od 1992 z teologii dogmatycznej w Kolegium Teologicznym Diecezji Radomskiej. W latach 2000–2006 pracował jako adiunkt w Katedrze Personalizmu Chrześcijańskiego Uniwersytetu Kardynała Stefana Wyszyńskiego w Warszawie – Instytut Teologiczny w Radomiu, a w 2007 został wykładowcą w Katedrze Personalizmu Chrześcijańskiego Katolickiego Uniwersytetu Lubelskiego Jana Pawła II w Lublinie.
W latach 1995–1999 pełnił funkcję przewodniczącego Metropolitalnego Zespołu ds. II Synodu Plenarnego oraz członka Komisji Rektorów ds. Ratio studiorum. W 1999, 2002 i 2005 był wybierany na przewodniczącego Konferencji Księży Rektorów Wyższych Seminariów Duchownych Diecezjalnych i Zakonnych. W Konferencji Episkopatu Polski w latach 2001–2006 był członkiem konsultorem Komisji ds. Duchowieństwa i Rady Naukowej.
Biskup.
5 sierpnia 2006 po przyjęciu przez papieża Benedykta XVI rezygnacji Jana Śrutwy został mianowany biskupem diecezjalnym diecezji zamojsko-lubaczowskiej. Ingres do katedry Zmartwychwstania Pańskiego i św. Tomasza Apostoła w Zamościu, w trakcie którego otrzymał święcenia biskupie, odbył 9 września 2006. Głównym konsekratorem był Józef Michalik, arcybiskup metropolita przemyski, zaś współkonsekratorami Zygmunt Zimowski, biskup diecezjalny radomski, i Jan Śrutwa, biskup senior diecezji zamojsko-lubaczowskiej. Następnego dnia odbył ingres do konkatedry bł. Jakuba Strzemię w Lubaczowie. Jako zawołanie biskupie przyjął słowa „"Ad Christum Redemptorem hominis"” ("Ku Chrystusowi Odkupicielowi człowieka").
29 grudnia 2011 papież Benedykt XVI mianował go arcybiskupem metropolitą częstochowskim na miejsce Stanisława Nowaka. Ingres do bazyliki archikatedralnej Świętej Rodziny w Częstochowie odbył 2 lutego 2012. 29 czerwca 2012 otrzymał z rąk papieża paliusz.
W ramach Konferencji Episkopatu Polski w latach 2012–2022 był przewodniczącym Rady ds. Środków Społecznego Przekazu, w 2006 objął funkcję asystenta (delegata) przy Krajowej Radzie Katolików Świeckich, a w 2012 delegata ds. Stowarzyszenia Żywego Różańca. W 2022 został członkiem Rady Stałej, ponadto wszedł w skład Komisji Duchowieństwa, Sekcji Nauk Teologicznych Komisji Nauki Wiary, Zespołu ds. Ruchów Intronizacyjnych, Zespołu ds. Wizyty Ojca Świętego w Polsce 2016 r. oraz Ogólnopolskiego Komitetu Organizacyjnego Obchodów 1050. Rocznicy Chrztu Polski w 2016 r. W 2006 został przewodniczącym Komisji Mieszanej: Biskupi – Wyżsi Przełożeni Zakonni.
W 2017 został kapelanem stanowym Rycerzy Kolumba w Polsce.
Konsekrował biskupa pomocniczego częstochowskiego Andrzeja Przybylskiego (2017). Był współkonsekratorem podczas sakr biskupa pomocniczego kaliskiego Łukasza Buzuna (2014) i biskupa pomocniczego radomskiego Piotra Turzyńskiego (2015).
Wyróżnienia.
W 2010 Rada Powiatu w Szydłowcu nadała mu tytuł „Zasłużony dla Powiatu Szydłowieckiego”. W 2007 otrzymał Medal Pamiątkowy „Pro Masovia”.
Przez Stowarzyszenie Wydawców Katolickich został wyróżniony nagrodami Feniks Specjalny (2017) i Feniks Specjalny „Medialny” (2022).
W 2012 został konfratrem zakonu paulinów, a w 2015 członkiem wspólnoty kanoników regularnych laterańskich.

</doc>
<doc id="588661" url="https://pl.wikipedia.org/wiki?curid=588661" title="Falcón">
Falcón

Falcón (hiszp. "Estado Falcón") – jeden z 23 stanów Wenezueli. Stolicą stanu jest miasto Coro.
Stan Falcón zajmuje powierzchnię 24 800 km², w roku 2011 zamieszkiwało go 902 847 osób. Dla porównania, w 1970 było ich 376,1 tys.
Stan położony jest nad Morzem Karaibskim. Na wybrzeżu występują niziny, w części wewnętrznej wyżyny. Na północy znajduje się półwysep Paraguaná. W stanie wydobywa się ropę naftową i fosforyty. Obecna ekstensywna hodowla bydła i kóz, uprawa kukurydzy, trzciny cukrowej, kawy, kakaowców; połów ryb.

</doc>
<doc id="588662" url="https://pl.wikipedia.org/wiki?curid=588662" title="Siedmiu Samurajów Anime">
Siedmiu Samurajów Anime



</doc>
<doc id="588666" url="https://pl.wikipedia.org/wiki?curid=588666" title="Zuchowe formy pracy">
Zuchowe formy pracy

Zuchowe formy pracy – elementy, z których może składać się zbiórka, jest do podstawowa metoda pracy gromad zuchowych w ZHP i ZHR. Należą do nich:

</doc>
<doc id="588671" url="https://pl.wikipedia.org/wiki?curid=588671" title="Alfred Biesiadecki">
Alfred Biesiadecki

Alfred Biesiadecki (ur. 13 marca 1839 w Dukli, zm. 31 marca 1889 we Lwowie) – polski lekarz anatomopatolog, absolwent Uniwersytetu Wiedeńskiego, twórca patomorfologii skóry i pionier polskiej histopatologii, profesor Uniwersytetu Jagiellońskiego i kierownik referatu zdrowia publicznego („protomedyk”) w Namiestnictwie Galicji we Lwowie.
Życiorys.
Wiedeń.
W latach 1856-1857 studiował medycynę na uniw. Wiedniu, gdzie w 1862 roku został doktorem medycyny i chirurgii, a w 1863 magistrem położnictwa. W latach 1863–1865 pracował w szpitalu powszechnym jako sekundariusz. W 1865 roku został asystentem na Wydziale Lekarskim Uniwersytetu Wiedeńskiego. Wydziałem kierował wówczas prof. Karl von Rokitansky, który docenił zdolności naukowe i dydaktyczne A. Biesiadeckiego – po trzech latach asystentury zyskał on opinię najlepszego ucznia profesora. Pod jego kierunkiem wykonywali naukowe prace m.in. Pagenstecher z Heidelbergu, Kessel z Gießen, Worochin z Petersburga, Collins Warren i H. Derby z Bostonu oraz Haight i Young z Nowego Jorku.
Kraków.
Dzięki zdobytej w Wiedniu renomie, mając zaledwie 29 lat – został kierownikiem Katedry Anatomii Patologicznej UJ w Krakowie. Zastąpił na tym stanowisku prof. Ludwika Teichmanna, który objął właśnie Katedrę Anatomii Opisowej (zwolnioną w 1868 roku przez prof. Antoniego Kozubowskiego). 
W latach 1868–1876 był profesorem Uniwersytetu Jagiellońskiego i dziekanem Wydziału Lekarskiego w latach 1875–1876. W 1872 roku został członkiem Akademii Umiejętności. Jest autorem wydanej w tymże roku książki „Untersuchungen aus dem pathologisch-anatomischen Institute in Krakau” (Wiedeń 1872). W pracy "Anatomija patologiczna gruczołów skórnych" (1874) przedstawił klasyczny opis zmian histopatologicznych gruczołów łojowych oraz histopatologiczno-kliniczny opis łojotokowych chorób skóry. Jest uznawany za pioniera polskiej histopatologii i światowej histopatologii skóry. 
Rezygnacja A. Biesiadeckiego ze stanowisk w Uniwersytecie Jagiellońskim była spowodowana odmową rządu na budowę zakładu na poziomie umożliwiającym właściwą realizację zadań. W okresie pracy w UJ wykształcił grono wysoko wyspecjalizowanych następców. Jego następcą w katedrze został Tadeusz Browicz. Drugi z najbliższych uczniów – L. Heigl – został prosektorem szpitala powiatowego we Lwowie, a następnie prof. nadzw. medycyny sądowej Uniwersytetu Lwowskiego. Był owacyjnie żegnany przez krakowską młodzież.
Lwów.
Dodatkową przyczynę porzucenia katedry przez A. Biesiadeckiego i przeniesienia do Lwowa wskazał Leon Wachholz w biografii opracowanej dla PSB z wykorzystaniem wspomnień Adama Czyżewicza („Kronika Uniwersytetu Jagiellońskiego” 1887, „Przegląd Lekarski” 1889):
Objął stanowisko "protomedyka" tj. naczelnego referenta zdrowia publicznego w Namiestnictwie Galicyjskim we Lwowie. Organizował pracę lekarzy powiatowych, podjął starania o podniesienie poziomu higieny publicznej (por. historia i służby sanitarno-epidemiologiczne po 1918 roku), współtworzył Szkołę Wererynaryjną i pierwszy zakład bakteriologiczny. Przyczynił się do utworzenia w Morszynie „Zdroju Wód Gorzkich”. Był przez wiele lat prezesem Galicyjskiego Towarzystwa Lekarskiego we Lwowie. Wspierał bibliotekę tegoż towarzystwa oraz działalność funduszu wsparcia wdów i sierot po lekarzach i założycielach. W 1879 roku przemawiał, w imieniu delegacji lekarzy polskich, w czasie uroczystego jubileuszu Józefa Ignacego Kraszewskiego, wyrażając życzenie, aby „przyszłe pokolenia wiedziały, że społeczność lekarska umie ocenić i uznać ten wzór znakomitego pisarza i obywatela”.
Zyskał szerokie uznanie w latach 1878–1879, w okresie epidemii dżumy w Weltance nad Wołgą. W celu zbadania przebiegu epidemii odbył niebezpieczną wyprawę (wyniki obserwacji przedstawił w naukowym sprawozdaniu). Za bezinteresowne podjęcie się tego zadania otrzymał odznaczenia od rządów Austrii, Niemiec i Rosji. W 1881 odznaczony Orderem Korony Żelaznej III klasy. Został upamiętniony ufundowaniem gipsowego popiersia.
Chorował na niewydolność nerek i różę. Zmarł w 1889 roku.
Publikacje.
Do 1868 roku ogłosił w "Sitzungsberichte der Kaiserlichen Akademie der Wissenschaften" (Wiedeń) kilka prac w języku niemieckim, m.in.:
W czasie pobytu w Krakowie opublikował m.in.:
oraz prace o zatokach otrzewnowych, przepuklinie wewnętrznej, rzadkich wrodzonych wadach serca i inne.
W latach 1870 i 1871 została wydana w Lipsku monografia pt. "Haut, Haare u. Näagel" (Strickera «Gewebelehre»).

</doc>
<doc id="588672" url="https://pl.wikipedia.org/wiki?curid=588672" title="Tenczo Tenew">
Tenczo Tenew

Tenczo Tenew, bułg. Тенчо Тенев (ur. 9 maja 1955 w Płowdiwie) – bułgarski piłkarz i trener piłkarski, pracuje najczęściej z klubami ze swojego rodzinnego miasta.
Był zawodnikiem m.in. Łokomotiwu Płowdiw. Jako szkoleniowiec prowadził reprezentację Bułgarii amatorów, z którą w 2001 roku dotarł do finału towarzyskiego turnieju o Puchar Regionów. W tamtym zespole grał Martin Kamburow, przyszły dwukrotny król strzelców ekstraklasy. Później Tenew był trenerem Botewu Płowdiw, a od lipca 2005 do 2006 roku pracował w drugoligowym Spartaku.

</doc>
<doc id="588679" url="https://pl.wikipedia.org/wiki?curid=588679" title="Oliwiny">
Oliwiny

Oliwiny – grupa minerałów zaliczana do krzemianów. Mają zazwyczaj barwę zieloną w odcieniach, ale też brązową, czarną a wyjątkowo są białe lub bezbarwne.
Ogólny wzór chemiczny oliwinów to (Mg, Fe)2 SiO4.
Właściwości.
Oliwiny są bardzo podatne na przeobrażenia (procesy pomagmowe, wietrzenie, procesy hydrotermalne).
Typowe dla nich procesy przeobrażeń to: 
Są jednymi z głównych składników meteorytów.
Występowanie.
Miejsca występowania: Egipt – kryształy ponad 5 cm; Kenia; Tanzania; Etiopia; USA; Meksyk; Czechy; Rosja – kryształy fajalitu ok. 10 cm (Kołyma), kryształy forsterytu ok. 16cm (Ural);
Polska – na Dolnym Śląsku (w trzeciorzędowych bazaltach – najczęściej jest to chryzolit).
Porównanie forsterytu, oliwinu właściwego i fajalitu.
Dane przedstawione poniżej są opisem składu chemicznego modeli wyidealizowanych. W przyrodzie naturalne "czyste" człony szeregu izomorficznego forsteryt-fajalit nie występują.

</doc>
<doc id="588681" url="https://pl.wikipedia.org/wiki?curid=588681" title="Głowacz pręgopłetwy">
Głowacz pręgopłetwy

Głowacz pręgopłetwy ("Cottus poecilopus") – gatunek drapieżnej, słodkowodnej ryby skorpenokształtnej z rodziny głowaczowatych (Cottidae).
Występowanie.
Zlewiska mórz Czarnego, Bałtyckiego, Północnego i Arktycznego. W Polsce występuje w górnym biegu Wisły i Odry oraz w ich górskich dopływach.
Zamieszkuje szybko płynące potoki z czystą, dobrze natlenioną wodą, czyste rzeki i jeziora z dnem piaszczystym lub żwirowym. Preferuje potoki górskie. Występuje np. w potoku płynącym Doliną Kościeliską w Tatrach i to niemal do samych źródeł. Jeziorowa forma w Polsce występuje w jeziorach Hańcza i Święcajty. W ostatnich latach odkryto liczne populacje tego gatunku w niektórych rzekach i strumieniach dorzecza Łeby. Toleruje wody słonawe.
Cechy morfologiczne.
Osiąga do 15 cm długości. Ciało krępe, lekko grzbietobrzusznie spłaszczone, zwężające się ku tyłowi, nagie (bez łusek). Szeroka głowa z dużym otworem gębowym w położeniu końcowym oraz wysoko osadzonymi oczami. Dwie płetwy grzbietowa, druga większa i dłuższa, szerokie płetwy piersiowe. Płetwy brzuszne wydłużone, sięgające poza otwór odbytowy, ich pierwszy promień jest silnie skrócony.
Na bokach występują ciemne, poprzeczne smugi. Od innych gatunków z rodzaju "Cottus" występujących w Europie różni się posiadaniem kolców o łopatkowatym kształcie oraz pręg na płetwach brzusznych (stąd jego nazwa).
Odżywianie.
Żywi się glonami, wieloszczetami, skorupiakami, ikrą i larwami innych ryb.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="588682" url="https://pl.wikipedia.org/wiki?curid=588682" title="Carl Friedrich Giese">
Carl Friedrich Giese



</doc>
<doc id="588686" url="https://pl.wikipedia.org/wiki?curid=588686" title="Okręg Lower River">
Okręg Lower River

Okręg Lower River - jest jednym z pięciu okręgów w Gambii.
W skład dywizji wchodzi 6 dystryktów:

</doc>
<doc id="588694" url="https://pl.wikipedia.org/wiki?curid=588694" title="Cottus">
Cottus

Cottus – rodzaj ryb skorpenokształtnych z rodziny głowaczowatych (Cottidae).
Klasyfikacja.
Gatunki zaliczane do tego rodzaju:
Gatunki występujące (i chronione) w Polsce – "Cottus gobio" i "Cottus poecilopus".

</doc>
<doc id="588695" url="https://pl.wikipedia.org/wiki?curid=588695" title="Cottus poecilopus">
Cottus poecilopus



</doc>
<doc id="588696" url="https://pl.wikipedia.org/wiki?curid=588696" title="Detox">
Detox

Detox – album studyjny zespołu Dżem, wydany w czerwcu (MC) i lipcu (LP) 1991 roku.
Nagrania zrealizowano w Studio „Giełda” Polskiego Radia w Poznaniu w dniach 13–14, 25–26 kwietnia 1991 roku. Realizatorzy nagrań: Piotr Madziar i Jacek Frączek. Projekt okładki – Agencja Artystyczna Secesja.
Według wielu krytyków i samych twórców jest jedną z najlepszych płyt wydanych przez zespół. Całość została nagrana w ciągu trzydziestu ośmiu godzin.

</doc>
<doc id="588697" url="https://pl.wikipedia.org/wiki?curid=588697" title="Cottus gobio">
Cottus gobio



</doc>
<doc id="588702" url="https://pl.wikipedia.org/wiki?curid=588702" title="Jakub Fontana">
Jakub Fontana

Jakub Fontana (ur. 1710 w Szczuczynie, zm. 13 kwietnia 1773 w Warszawie) – polski budowniczy i architekt pochodzenia włoskiego, przedstawiciel baroku i klasycyzmu, nadworny architekt królów Polski, podpułkownik a następnie pułkownik Armii Koronnej, syn Józefa, brat Jana Kantego i Józefa.
W jego realizacjach widoczne są wpływy saskiego baroku, francuskiego rokoka i wczesnego klasycyzmu.
Życiorys.
Jakub Fontana urodził się jako najstarszy syn Józefa Fontany (zm. 1741) i jego małżonki Barbary z Kellerów. Pierwsze kroki w zawodzie stawiał pod kierunkiem ojca jako jego pomocnik, a potem także współpracownik. Został wysłany za granicę, w latach 1732-1736, gdzie zapoznał się z najwybitniejszymi dziełami Włoch (północnych Włoch i Rzymu) i Francji (Paryż), mógł poznać aktualne kierunki i tendencje w architekturze, przywieźć wzorniki z których już do końca życia czerpał natchnienie.
Okres młodzieńczy przypada na lata 1710-1743. W tym czasie przypisywane jest mu udział w budowie wież kościoła pijarów w Łowiczu od 1729 roku. Jednak ze względu na swój młody wiek nie mógł być on ich autorem. Projekt fasady ostatnio został przypisany przez Olgierda Zagórskiego architektowi Kacprowi Bażance, dlatego po jego śmierci w 1726 roku do pracy zatrudniono dobrego fachowca Józefa Fontane w celu kontynuowaniu i ukończenia budowy. Jakub mógł wykonać szczegółowe rysunki wież i wprowadzić pewne korekty w zakresie detali. Wieże te reprezentują typ rozpowszechniony w Polsce w trzecim dziesięcioleciu XVIII wieku. Wystrój architektoniczny naw bocznych wykonanym w układzie filarowo-kolumnowym można przypisać Jakubowi, które wykonał po przyjeździe z zagranicy w 1737 roku. Natomiast we wcześniejszej budowie mógł być tylko pomocnikiem ojca.
Kolejną realizacją, w której wziął udział Jakub Fontana przy boku ojca jest kościół franciszkanów przy ulicy Zakroczymskiej w Warszawie, konsekrowany w 1737 roku. Budowa kościoła była przygotowana przez Jana Chrzciciela Ceroniego. W 1750 roku kościół otrzymał dopiero fasadę, która jest przypisywana Jakubowi Fontanie (fasada została przebudowana przez Józefa Borettiego w 1788). Po śmierci ojca Józefa w 1741 roku Jakub objął przedsiębiorstwo i wszystkie roboty. Dorobek młodzieńczy przedstawia się dość skromnie i silnie związany był z działalnością budowlaną ojca Józefa. Samodzielną pracę Fontana rozpocznie w 1737 roku po przyjeździe z podróży po północnych Włoszech i Rzymie oraz stolicy Francji i Wiednia.
Na okres dojrzały przypadają lata 1743-1763. Od 1742 roku marszałek wielki koronny Franciszek Bieliński zatrudnia Fontanę przy ważniejszych funkcjach publicznych i prywatnych. Ważne będzie wykonanie pomiarów pod kierunkiem Jakuba Fontany wszystkich nieruchomości miasta Warszawy celem wyznaczenia podatku łokciowego i uporządkowania stolicy.
Od 1743 roku wzrasta liczba zamówień i liczba zleceniodawców ze środowisk magnackich, klasztornych z Warszawy, jak i poza nią. Jest autorem Collegium Nobilium (1743-54), szpitala św. Rocha, kościoła w Surażu.
Jakub Fontana zaliczany był do cenionych i nielicznych polskich architektów reprezentujących orientację francusko-włoską. Na lata pięćdziesiąte przypada szczytowy okres osiągnięć architekta. Rok 1750 jest punktem zwrotnym w karierze Jakuba kiedy to zostaje zatrudniony przez Branickiego do wykonania przebudowy jego pałacu w Białymstoku. W niedługim czasie został zatrudniony przez Eustachego Potockiego przy przebudowie rokokowego pałacu w Radzyniu Podlaskim, potem Mniszchowie Lubomirscy, biskupi Załuscy. Z Fontaną współpracują tacy artyści jak: Jan Jerzy Plersch rzeźbiarz i Bogumił malarz, rzeźbiarz Jan Chryzostom Redler.
Konstytucją sejmową z 1761 r. został uwolniony od scartabellatui miał przyznane 14,000 fl. rocznej pensyi za dozór zamku królewskiego
Po wstąpieniu Stanisława Augusta Poniatowskiego na tron w 1764 r. zostaje mianowany pierwszym architektem króla, zlecając do rozwiązania najpoważniejszych zadań artystycznych dotyczących Zamku oraz innych ważnych budowli państwowych. Wtedy to rozpoczyna się nowy styl w architekturze, klasycystyczny. Następnie w 1765 r. mianowany przez Króla Stanisława Augusta Poniatowskiego podpułkownikiem Wojsk Koronnych, a w rok później pułkownikiem Wojsk Koronnych. 
Życie prywatne.
Poślubił Magdalenę Bartsch vel Barszcz herbu własnego.
Nabył wraz z nią w 1765 r. od Grzybowskiej Chinów, Chinowską Wolę, Pikarty i Przekory, a 1766 r. od Kicińskiego Potycz i Cieniaki. Połowę tych dóbr do niego należących sprzedał 1773 r. Szymanowskiemu. W 1769 r. nabył Kręzel od Humieckiej. 
Umarł 1773 r., nie pozostawiwszy potomstwa, a wdowa po nim wyszła za Teodora Słomińskiego w 1777 r. 

</doc>
<doc id="588707" url="https://pl.wikipedia.org/wiki?curid=588707" title="Delta Airlines">
Delta Airlines



</doc>
<doc id="588708" url="https://pl.wikipedia.org/wiki?curid=588708" title="Okręg Central River">
Okręg Central River

Okręg Central River – jest największym z pięciu okręgów w Gambii. Stolicą okręgu jest Janjanbureh, na wyspie MacCarthy Island. Największym skupiskiem ludności jest Bansang (ok. 8500 mieszkańców).
W skład okręgu wchodzi 10 dystryktów:

</doc>
<doc id="588711" url="https://pl.wikipedia.org/wiki?curid=588711" title="Dobri Wojnikow">
Dobri Wojnikow

Dobri Wojnikow, bułg. Добри Войников (ur. 10 listopada 1833 w Szumenie, zm. 27 marca 1878 w Tyrnowie) – pierwszy bułgarski dramatopisarz i działacz kulturalno-oświatowy w Szumenie. Tworzył podręczniki, wiersze i dialogi. W Braile kontynuował działalność wśród bułgarskich imigrantów, wydawał tygodnik kulturalno-oświatowy „Dunawska zora”, zorganizował stowarzyszenie teatralne. Był autorem wielu dramatów historycznych, m.in. "Wojwoda Stojan" (1866), oraz komedii obyczajowych: "Kriworazbranata ciwilizacija" (1871), "Poewropejczwane na turczina" (1876).

</doc>
<doc id="588715" url="https://pl.wikipedia.org/wiki?curid=588715" title="Centralna Szkoła Prawnicza">
Centralna Szkoła Prawnicza

Centralna Szkoła Prawnicza im. Teodora Duracza w Warszawie ("CSP", pot. "Duraczówka") – stalinowska szkoła prawnicza funkcjonująca w latach 1948–1953, utworzona zarządzeniem ministra sprawiedliwości z dnia 14 maja 1948.
Historia.
Placówka ta zapewniała dalszą edukację absolwentom tzw. średnich szkół prawniczych, które przyuczały do wykonywania zawodów prawniczych osoby cieszące się zaufaniem ówczesnych władz. CSP oraz tzw. średnie szkoły prawnicze miały w szybkim tempie wykształcić nowe kadry dla wymiaru sprawiedliwości.
Uczniami Centralnej Szkoły Prawniczej mogły być osoby skierowane przez zarządy centralne partii politycznych, związków zawodowych lub organizacji społecznych w wieku od 21 do 40 lat, posiadające co najmniej wykształcenie licealne. Od tego ostatniego wymogu kandydatów mógł zwolnić minister sprawiedliwości. W ciągu dwuletniego cyklu nauczania uczniowie, jak stanowił statut szkoły, mieli zdobyć wykształcenie teoretyczne i praktyczne umożliwiające im pełnienie stanowisk sędziowskich i prokuratorskich.
W latach 1948–1953 dyrektorem Centralnej Szkoły Prawniczej im. T. Duracza w Warszawie był Igor Andrejew. Następcą Igora Andrejewa na stanowisku dyrektora został Gustaw Auscaler.
Od 1950 Centralna Szkoła Prawnicza funkcjonowała jako Wyższa Szkoła Prawnicza imienia Teodora Duracza, a następnie od 1953 jako Ośrodek Doskonalenia Kadr Sędziowskich i Prokuratorskich.

</doc>
<doc id="588717" url="https://pl.wikipedia.org/wiki?curid=588717" title="Centralna szkoła prawnicza">
Centralna szkoła prawnicza



</doc>
<doc id="588718" url="https://pl.wikipedia.org/wiki?curid=588718" title="Wanda Riedel">
Wanda Riedel

Wanda Riedel (ur. 1931, zm. 25 lipca 2015) – polska doktor nauk biologicznych, zoolog, trichopterolog, zatrudniona na Wydziale Biologii Uniwersytetu Warszawskiego. Prowadziła badania faunistyczne nad chruścikami różnych regionów Polski: Pojezierza Pomorskiego (okolice Kartuz), Tatr, Bieszczadów, Wyżyny Krakowsko-Częstochowskiej, Roztocza. Opisała kilka gatunków nowych dla fauny Polski.

</doc>
<doc id="588719" url="https://pl.wikipedia.org/wiki?curid=588719" title="Okręg North Bank">
Okręg North Bank

Okręg North Bank – jest jednym z pięciu okręgów Gambii.
W skład okręgu wchodzi 6 dystryktów:

</doc>
<doc id="588720" url="https://pl.wikipedia.org/wiki?curid=588720" title="Myoxocephalus">
Myoxocephalus

Myoxocephalus - rodzaj ryb skorpenokształtnych z rodziny głowaczowatych. Niektóre gatunki występują w Polsce.
Klasyfikacja.
Gatunki zaliczane do tego rodzaju :

</doc>
<doc id="588721" url="https://pl.wikipedia.org/wiki?curid=588721" title="Głos Zabrza i Rudy Śląskiej">
Głos Zabrza i Rudy Śląskiej

Głos Zabrza i Rudy Śląskiej – niezależny tygodnik lokalny, ukazujący się od 2 grudnia 1956 r. (do 1982 r. jako "Głos Zabrza"). Specjalizuje się w materiałach interwencyjnych i śledczych. Zawiera także rozbudowane informacje ze świata lokalnej kultury i sportu oraz społeczne materiały publicystyczne. Redakcja corocznie organizuje plebiscyt sportowy na najlepszych sportowców i trenerów w Zabrzu.

</doc>
<doc id="588723" url="https://pl.wikipedia.org/wiki?curid=588723" title="Okręg Upper River">
Okręg Upper River

Okręg Upper River - jest jednym z pięciu okręgów w Gambii.
W skład okręgu wchodzą 4 dystrykty:

</doc>
<doc id="588724" url="https://pl.wikipedia.org/wiki?curid=588724" title="Psie serce">
Psie serce

Psie serce () – opowiadanie Michaiła Bułhakowa, opublikowane po raz pierwszy w ZSRR w 1987 roku. Początkowo utwór miał znaleźć się w tomie "Diaboliada", wydanym w 1925 roku, jednak włączeniu opowiadania do zbioru sprzeciwił się przewodniczący moskiewskiej rady miejskiej, Lew Kamieniew.
Fabuła.
Bohaterem opowiadania jest profesor Preobrażeński, który przeszczepia psu Szarikowi ludzką przysadkę mózgową i jądra. Zwierzę zmienia się w człowieka, ale tym samym zyskuje najgorsze ludzkie przywary. Utwór w sposób zawoalowany podejmuje krytykę rewolucji proletariackiej.
Ekranizacje.
Opowiadanie zostało zekranizowane przez reżysera włoskiego Alberta Lattuadę w 1976 roku pt. "Cuore di cane" oraz w 1988 roku przez Władimira Bortkę.
Adaptacja sceniczna.
Opowiadanie doczekało się w 2017 roku adaptacji scenicznej pod tytułem "Psie serce" Teatrze Miejskim w Gliwicach. W październiku 2017 roku miała też miejsce premiera inscenizacji w Teatrze Współczesnym w Warszawie.

</doc>
<doc id="588726" url="https://pl.wikipedia.org/wiki?curid=588726" title="Okręg West Coast">
Okręg West Coast

Okręg West Coast (do 2010 Okręg Western) – jest jednym z pięciu okręgów w Gambii.
W skład okręgu wchodzi 9 dystryktów:

</doc>
<doc id="588727" url="https://pl.wikipedia.org/wiki?curid=588727" title="Extreme Sports Channel">
Extreme Sports Channel

Extreme Sports Channel – amerykańska, komercyjna stacja telewizyjna dostępna na platformach cyfrowych Platforma Canal+ i Polsat Box, w sieci kablowej UPC oraz w telewizji PLAY NOW w polskiej wersji językowej. Emituje programy o tematyce sportów ekstremalnych, m.in. o skateboardingu, snowboardzie, BMX, rolkach, MTB, wakeboardingu, surfingu, windsurfingu, motocrossie i wrestlingu. 2 marca 2015 roku kanał rozpoczął nadawanie w formacie obrazu . Od 1 października 2015 roku kanał nadaje w jakości HD.
Seriale.
Backpackers.
Serial telewizyjny emitowany przez stację telewizyjną Extreme Sports Channel. Głównymi bohaterami są Lee, Mick i Jag – trzej podróżnicy z Colac w Australii, którzy nakręcili film ze swojego wyjazdu, podzielony na krótkie odcinki. W większości przypadków nie znali miejscowych języków, w związku z tym zmuszeni byli dogadywać się korzystając ze słowników. Wśród odwiedzonych krajów Europy były m.in.: Anglia, Francja, Hiszpania, Portugalia, Niemcy, Czechy, Włochy, Austria, Szkocja, Irlandia, Szwecja, Andora, Belgia, Słowacja, Holandia.

</doc>
<doc id="588728" url="https://pl.wikipedia.org/wiki?curid=588728" title="Ipsarion">
Ipsarion

Ipsarion albo Psario (gr. "Υψάριον", "Ψαριό") - najwyższy szczyt wyspy Thasos, 1204 m n.p.m. Jego nazwa pochodzi od strumienia wypływającego z jego zboczy.

</doc>
<doc id="588729" url="https://pl.wikipedia.org/wiki?curid=588729" title="Thassos">
Thassos



</doc>
<doc id="588731" url="https://pl.wikipedia.org/wiki?curid=588731" title="Wakeboarding">
Wakeboarding

Wakeboarding – sport wodny polegający na płynięciu po powierzchni wody na desce, trzymając się liny ciągniętej przez łódź lub za pomocą wyciągu. Wakeboarding powstał z połączenia nart wodnych, snowboardingu i surfingu.
Łodzie do wakeboardingu mają specjalną konstrukcję, posiadają odpowiedni kształt kadłuba, napęd śruby Direct-Drive lub V-drive, pylon lub wieżę do mocowania linki, PerfectPass (tempomat) i pomost. Mogą także posiadać fabryczne lub dokładane zbiorniki balastowe w celu uzyskania większej fali.

</doc>
<doc id="588732" url="https://pl.wikipedia.org/wiki?curid=588732" title="Greater Banjul Area">
Greater Banjul Area

Greater Banjul Area jest specjalną jednostką administracyjną w Gambii.

</doc>
<doc id="588734" url="https://pl.wikipedia.org/wiki?curid=588734" title="Plecoptera">
Plecoptera



</doc>
<doc id="588735" url="https://pl.wikipedia.org/wiki?curid=588735" title="Cork City">
Cork City



</doc>
<doc id="588738" url="https://pl.wikipedia.org/wiki?curid=588738" title="Francisco Yeste">
Francisco Yeste

Francisco Javier Yeste Navarro, Yeste (ur. 6 grudnia 1979 w Bilbao) – piłkarz hiszpański narodowości baskijskiej grający na pozycji lewego lub ofensywnego środkowego pomocnika. Wychowanek baskijskiego klubu Athletic Bilbao, gdzie grał w pierwszym zespole od 1998. Od 2012 roku zawodnik Baniyas SC.

</doc>
<doc id="588739" url="https://pl.wikipedia.org/wiki?curid=588739" title="Anton Ferdinand">
Anton Ferdinand

Anton Julian Ferdinand (ur. 18 lutego 1985 w Peckham) – piłkarz angielski grający na pozycji środkowego obrońcy. Jest bratem Rio, byłego zawodnika Queens Park Rangers i Manchesteru United oraz kuzynem Lesa, 17-krotnego reprezentanta kraju.
Kariera klubowa.
Ferdinand urodził się w Peckham, leżącym na przedmieściach Londynu. Do gry w piłkę namówili go brat Rio oraz kuzyn Les. Pierwsze treningi piłkarskie Anton podjął w klubie West Ham United, a w grudniu 2002 trenował już z pierwszą drużyną. 9 sierpnia 2003 zadebiutował w rozgrywkach Division One, w wygranym 2:1 domowym spotkaniu z Preston North End. W całym sezonie rozegrał 26 spotkań, w tym 20 ligowych. Wystąpił także w barażach o awans do Premier League, jednak w finale "Młoty" uległy 0:1 innemu londyńskiemu klubowi, Crystal Palace F.C. W sezonie 2004/2005 był już podstawowym zawodnikiem "The Hammers" i w ostatnim meczu sezonu z Watfordem (2:1) zdobył pierwszego gola w profesjonalnym futbolu. Z West Ham awansował po barażach do Premier League, a w lipcu 2005 przedłużył kontrakt o 3 lata. W najwyższej klasie rozgrywkowej Anglii swoje pierwsze spotkanie rozegrał 13 sierpnia przeciwko Blackburn Rovers (3:1). W styczniu 2006 został uznany graczem miesiąca w Premiership, a na koniec sezonu awansował z West Ham do finału Pucharu Anglii. "The Hammers" podejmowali w nim Liverpool F.C., jednak ulegli po serii rzutów karnych 1:3 (po 120 minutach był remis 3:3), a decydującą jedenastkę spudłował właśnie Anton. W 2007 roku utrzymał się z West Ham w lidze, a w 2008 roku zajął 10. pozycję. Łącznie dla klubu z Upton Park rozegrał 138 ligowych spotkań, w których strzelił 5 goli.
27 sierpnia 2008 roku Ferdinand podpisał kontrakt z Sunderland A.F.C., do którego trafił za sumę około 8 milionów funtów. W nowej drużynie zadebiutował 13 września w zremisowanym 1:1 spotkaniu z Wiganem Athletic. Debiutancki sezon zakończył z 31 ligowymi występami i wraz ze swoim zespołem utrzymał się w lidze.
31 sierpnia 2011 piłkarz przeszedł do Queens Park Rangers. Wiosną 2013 był wypożyczony do Bursasporu. Latem 2013 przeszedł do Antalyasporu. W 2014 roku trafił do tajskiego Police United, jednak nie zadebiutował w nim i niedługo potem odszedł do Reading. W 2016 został zawodnikiem Southend United.
Kariera reprezentacyjna.
W latach 2004–2007 Ferdinand był podstawowym zawodnikiem młodzieżowej reprezentacji Anglii U-21. 17 sierpnia 2004 zadebiutował w niej w wygranym 3:1 spotkaniu z reprezentacją Ukrainy U-21. Łącznie rozegrał w niej 17 spotkań. W 2007 roku wystąpił na Mistrzostwach Europy U-21 w Holandii. Był jednak po kontuzji i rozegrał zaledwie jedno spotkanie jako zmiennik w półfinale z reprezentacją gospodarzy. Mecz zakończył się wynikiem 1:1 po dogrywce, a w konsekwencji wygraną Holendrów 13:12 po serii rzutów karnych. Anton strzelił jednego z nich, a drugiego nie wykorzystał.

</doc>
<doc id="588740" url="https://pl.wikipedia.org/wiki?curid=588740" title="Francisco Javier Yeste">
Francisco Javier Yeste



</doc>
<doc id="588743" url="https://pl.wikipedia.org/wiki?curid=588743" title="Amnestia maturalna">
Amnestia maturalna

Amnestia maturalna – niekonstytucyjna zmiana nieobowiązującego już rozporządzenia w sprawie warunków i sposobu oceniania, klasyfikowania i promowania uczniów i słuchaczy oraz przeprowadzania sprawdzianów i egzaminów w szkołach publicznych w Polsce, zaproponowana w lipcu 2006 przez ministra edukacji narodowej Romana Giertycha. Minister podpisał rozporządzenie wprowadzające zmiany 8 września.
Historia.
W lipcu 2006 minister edukacji narodowej Roman Giertych zaproponował wprowadzenie amnestii, a rozporządzenie wprowadzające zmiany podpisał 8 września. Zmiana polegała na tym, że zdający, który nie spełnił wymogów zdania egzaminu (np. nieuzyskanie progu 30% punktów na egzaminie z trzech przedmiotów obowiązkowych na poziomie podstawowym, tj. język polski, język obcy i wybrany przedmiot oraz dwóch egzaminów ustnych (język polski i język obcy)), zdaje egzamin maturalny pod określonym warunkiem.
Warunkiem otrzymania świadectwa maturalnego na tych zasadach jest uzyskanie ze wszystkich przedmiotów (łącznie z „oblanym”) średniej co najmniej 30% punktów. Nie dotyczy to osób, którym unieważniono egzamin, lub które nie przystąpiły co najmniej do jednego egzaminu z przedmiotu obowiązkowego.
Maturzyści objęci tą zmianą rozporządzenia otrzymali świadectwo dojrzałości we wrześniu 2007 roku oraz tym samym mogli starać się o przyjęcie na studia. Terminy składania dokumentów większości uczelni publicznych (lipiec) wykluczyły udział w rekrutacji lipcowej przez kandydatów mających zostać objętymi amnestią. Główną przyczyną wprowadzenia amnestii maturalnej był niski procent zdawalności matury w 2006 roku oraz planowane na 2010 rok wprowadzenie matematyki jako obowiązkowego przedmiotu zdawanego na maturze.
Proponowana zmiana rozporządzenia wywołała kontrowersje zarówno wśród uczniów, jak i rektorów uczelni. Przewodniczący Konferencji Rektorów Akademickich Szkół Polskich, rektor Politechniki Wrocławskiej prof. Tadeusz Luty, pełniący funkcję przewodniczący Konferencji Rektorów Akademickich Szkół Polskich zapowiedział, że jeśli minister Giertych nie wycofa się z amnestii, to uczelnie mogą ponownie wprowadzić egzaminy wstępne na studia.
2 października 2006 Rzecznik Praw Obywatelskich Janusz Kochanowski zaskarżył nowelizację rozporządzenia do Trybunału Konstytucyjnego jako częściowo niezgodną z konstytucyjną zasadą równości wobec prawa.
16 stycznia 2007 Trybunał Konstytucyjny orzekł, że część przepisów rozporządzenia nowelizującego jest niezgodna z Konstytucją oraz ustawą o systemie oświaty i tracą one moc obowiązującą po upływie 12 miesięcy od dnia ogłoszenia wyroku TK w Dzienniku Ustaw (). Trybunał zdecydował się więc na zachowanie ważności ok. 53 tys. świadectw maturalnych przyznanych w warunkach „amnestii” w 2006 i 2007 roku.

</doc>
<doc id="588748" url="https://pl.wikipedia.org/wiki?curid=588748" title="Głos Zabrza">
Głos Zabrza



</doc>
<doc id="588751" url="https://pl.wikipedia.org/wiki?curid=588751" title="Liczby Cullena">
Liczby Cullena

Liczby Cullena – liczby naturalne postaci formula_1 (oznaczane przez formula_2). Jako pierwszy liczby te badał James Cullen w 1905 roku.
Zostało wykazane, że istnieje nieskończenie wiele złożonych liczb Cullena. Jedyne odkryte dotychczas liczby pierwsze Cullena to liczby formula_2 dla formula_4 = 1, 141, 4713, 5795, 6611, 18496, 32292, 32469, 59656, 90825, 262419, 361275, 481899, 1354828, 6328548, 6679881 (ciąg A005849 w OEIS). Przypuszcza się, że istnieje nieskończenie wiele pierwszych liczb Cullena.
W kwietniu 2005 Mark Rodenkirch odkrył największą znaną liczbę pierwszą Cullena dla formula_5
Liczba Cullena formula_2 dzieli się przez formula_7 jeżeli formula_8 jest liczbą pierwszą postaci formula_9 Co więcej, na podstawie małego twierdzenia Fermata, jeżeli formula_8 jest liczbą pierwszą większą od 2, to formula_8 dzieli formula_12 dla każdego formula_13 (dla formula_14). Pokazano też, że liczba pierwsza formula_8 dzieli formula_16 kiedy symbol Jacobiego formula_17 wynosi –1, oraz że p dzieli formula_18 kiedy symbol Jacobiego formula_17 wynosi +1.
Nie wiadomo, czy istnieje taka liczba pierwsza formula_20 że formula_21 też jest liczbą pierwszą.
Czasami definiuje się uogólnione liczby Cullena jako liczby postaci formula_22 gdzie formula_23 Jeżeli liczbę pierwszą można zapisać w tej postaci, to nazywa się ją uogólnioną liczbą pierwszą Cullena. Liczby Woodalla są czasem nazywane liczbami Cullena drugiego rodzaju.

</doc>
<doc id="588752" url="https://pl.wikipedia.org/wiki?curid=588752" title="Les Escaldes">
Les Escaldes

Les Escaldes – miasto w Andorze, nad rzeką Valira, na wysokości około 1100 m; stolica parafii Escaldes-Engordany; 16 387 mieszkańców (2008). Siedziba parafii Escaldes-Engordany.
Drugie co do wielkości miasto kraju. Ośrodek turystyczny i uzdrowisko z gorącymi źródłami siarkowymi (centrum Caldea z najwyższym budynkiem w kraju); drobny przemysł; w pobliżu największa w kraju hydroelektrownia oraz zbiornik retencyjny Engolasters.

</doc>
<doc id="588756" url="https://pl.wikipedia.org/wiki?curid=588756" title="Elżbieta Czyżewska">
Elżbieta Czyżewska

Elżbieta Justyna Czyżewska (ur. 14 kwietnia lub 14 maja 1938 w Warszawie, zm. 17 czerwca 2010 w Nowym Jorku) – polska aktorka filmowa i teatralna, od 1968 na emigracji w Stanach Zjednoczonych.
Życiorys.
Wczesne lata.
Była córką Jana Czyżewskiego i Jadwigi Gimpel. Jej ojciec zginął podczas II wojny światowej, a matka była z zawodu krawcową. Miała siostrę, Krystynę. Dorastała na warszawskim Powiślu, a z powodu choroby alkoholowej matki część dzieciństwa spędziła również w domu dziecka w Konstancinie.
Za sprawą wychowawców z domu dziecka trafiła do Zespołu Pieśni i Tańca „Skolimów”, z którym wkrótce zadebiutowała na scenie. W czasach licealnych często uczestniczyła w akademiach szkolnych z uwagi na talent do recytacji. Uczęszczała również do kółka dramatycznego, które działało w Pałacu Kultury i Nauki; jednym z jej ówczesnych kolegów był Krzysztof Kowalewski.
W 1959 wyszła za reżysera Jerzego Skolimowskiego. W 1960 ukończyła Państwową Wyższą Szkołę Teatralną w Warszawie. Janusz Głowacki, z którym aktorka była na jednym roku, wspominał, że już wtedy Czyżewska wyróżniała się szczególnym talentem. W trakcie drugiego roku studiów dołączyła do Studenckiego Teatru Satyryków. Była pierwszą wykonawczynią piosenki „Kochankowie z ulicy Kamiennej” (ze spektaklu "Bal maskowy"), która uważana jest za hymn liryczny STS-u.
Kariera teatralna i filmowa.
Po pierwszym roku studiów podczas wakacji przebywała z koleżankami ze szkoły teatralnej na Mazurach, gdzie zadebiutowała przed kamerą, grając w dramacie Jana Łomnickiego dziewczynę przechadzającą się w tle. Na scenie zadebiutowała w 1958 rolą córki Illa w "Wizycie starszej pani" w reżyserii Ludwika René. W latach 1961–1966 była na stałe związana z warszawskim Teatrem Dramatycznym. Do 1961 zagrała Daisy w "Nosorożcu" w reż. Wandy Laskowskiej, rzeźbiarkę Alicję w "Uczcie morderców" w reż. Wydrzyńskiego, czarownicę w "Makbecie", Zinę w "Czasie miłości" i Kuburri w sztuce "Anioł zstąpił do Babilonu" Friedricha Dürrenmatta, poza tym wystąpiła jako Ona w jednoaktówce Zbigniewa Herberta "Drugi pokój" oraz grała w cyklicznej audycji "On i Ona" w duecie z Bogumiłem Kobielą. W 1962 za rolę Soni w "Płatonowie" otrzymała nagrodę II stopnia na Festiwalu Sztuk Rosyjskich i Radzieckich w Katowicach. Współpracowała z Ludwikiem René przy sztuce "Don Juan" (1964), w której grała Mirandę, i przy "Po upadku" według autobiograficznego tekstu Arthura Millera, gdzie wcieliła się w postać Maggie (rola była pastiszem Marilyn Monroe). Na premierze sztuki obecny był sam Miller, który – wracając ze Związku Radzieckiego – wstąpił do Warszawy, aby obejrzeć sztukę, a po przedstawieniu gratulował Czyżewskiej. Do aktorki przylgnął wówczas przydomek „polskiej Marilyn Monroe”.
W filmie zadebiutowała epizodem w "Cafe „Pod Minogą”" (1959). Następnie zagrała postać Renaty w filmie Stanisława Barei "Mąż swojej żony" (1960), w którym jej postać uwodzi Józka (Wiesław Gołas). W 1961 wystąpiła jako porucznik Listek w filmie psychologicznym Tadeusza Konwickiego "Zaduszki", Dorota w "Złocie" Wojciecha Jerzego Hasa oraz Monika w "Zuzannie i chłopcach". Kontynuowała także współpracę z Bareją, realizując komedię "Żona dla Australijczyka" (1963) i "Małżeństwo z rozsądku" (1966).
W 1962 zagrała akrobatkę Teresę Kwaśniakówną w filmie Stanisława Jędryki "Dom bez okien", a na potrzeby roli odbyła kilkutygodniowy trening sztuki cyrkowej. W tym samym roku wystąpiła jako Krystyna w "Dziewczynie z dobrego domu" i Ania, pierwszoplanowa bohaterka "Godziny pąsowej róży". Po głównych rolach w komediach wojennych: "Giuseppe w Warszawie" (1964), w której pojawiła się jako działaczka antyniemieckiego podziemia w Warszawie gromadząca broń dla partyzantów, i w "Gdzie jest generał..." (1963), gdzie wystąpiła jako obowiązkowa i energiczna radziecka służbistka Marusia kierująca ruchem ciężarówek pod Berlinem i przed poważną bitwą postanawia przypilnować piwnicy z winem, Czyżewska stała się jedną z najpopularniejszych aktorek w PRL-u. Występowała w filmie, telewizji i teatrze. Uważana wówczas za „królową polskich komedii”, miała na koncie również znaczące role dramatyczne, dzięki którym zdobyła uznanie krytyków i często była przez nich nazywana „Cybulskim w spódnicy”. U Kazimierza Kutza w "Milczeniu" (1963) zagrała pielęgniarkę Kazię, która jako jedyna potrafiła się przeciwstawić presji środowiska małomiasteczkowego. "Pierwszy dzień wolności" (1964) Aleksandra Forda, gdzie zagrała młodą Niemkę, Luzzi Rhode. U Wojciecha Jerzego Hasa wystąpiła w jego najsłynniejszym obrazie, "Rękopisie znalezionym w Saragossie" (1964), gdzie wcieliła się w postać Frasquetti Salero. Występowała również w filmach Jerzego Skolimowskiego - zagrała w "Rysopisie" (1964), gdzie wcielała się w trzy różne postacie (Teresę, Barbarę i Leszczycę) i w "Walkowerze" (1965), gdzie pojawiła się w epizodycznej roli dziewczyny na dworcu.
W 1964 prowadziła 4. Międzynarodowy Festiwal Piosenki w Sopocie razem z Lucjanem Kydryńskim, z którym wdała się w romans.
Ofiara marca 1968.
W połowie lat 60. do Polski przyjechał korespondent „New York Timesa” David Halberstam (1934-2007), który był wówczas laureatem Pulitzera za artykuł potępiający elitę rządzącą Wietnamem Południowym, kraju – wówczas popieranym przez USA – toczącym krwawą wojnę z komunistycznym Wietnamem Północnym. Publicysta szybko zaskarbił sobie sympatię warszawskiej bohemy artystycznej, budził też zainteresowanie, gdyż był zza „żelaznej kurtyny”. Dziennikarz oczarował Czyżewską, z którą po raz pierwszy spotkał się po premierze sztuki "Po upadku". Pobrali się 13 czerwca 1965, zaledwie cztery miesiące po pierwszym spotkaniu. Aktorka tego samego dnia otrzymała Złotą Maskę dla najpopularniejszej aktorki telewizyjnej. Straciła przychylność władz w 1967 po tym, jak Halberstam w „New York Timesie” opublikował artykuł krytykujący Władysława Gomułkę, przez co stał się "persona non grata" w Polsce i został zmuszony do wyjazdu z kraju. Czyżewska postanowiła zostać w kraju, jednak po wydarzeniach marca 1968 i presji władzy była publicznie krytykowana przez władze. 22 kwietnia 1968 opuściła kraj. 
16 grudnia 1968 wróciła do Polski na zaproszenie Andrzeja Wajdy, aby zagrać w filmie "Wszystko na sprzedaż". Jej powrót był niemile widziany przez władze, które inspirowały protestacyjne „listy otwarte” do reżysera, jednak ten nie ugiął się i Czyżewska wystąpiła w filmie jako Ela, żona Aktora (w domyśle Zbigniewa Cybulskiego, który zginął tragicznie w 1967). Była też krytykowana w prasie; w tygodniku „Walka Młodych” ukazał się artykuł, w którym napisano: „Powstaje pytanie, dlaczego nasza wybitna, polska przecież aktorka, zdradza nasze żywotne, polskie interesy? Czyżby tak ją otumanił zielony kolor amerykańskich banknotów? Jak można nazwać taką kobietę? Aktorkę, która wszystko zawdzięcza Polsce Ludowej, a która tak niegodnie obraża nas wszystkich, Naród polski”. Opuściła kraj jeszcze przed premierą filmu, a gdy pojawiła się na Okęciu, poddano ją rewizji osobistej, która według świadków tego zdarzenia (Jerzego Karaszkiewicza i Janusza Głowackiego) miała na celu upokorzyć aktorkę. 
Z racji swego związku z Dawidem Halberstamem znalazła się w zainteresowaniu Służby Bezpieczeństwa i była rozpracowywana w ramach Sprawy Operacyjnego Rozpracowania o kryptonimie „Lewy”. SB nadała jej pseudonim „Bulwa”. Dokumenty z jej inwigilacji zachowały się w Archiwum Instytutu Pamięci Narodowej pod sygnaturą AIPN 01178/224/CD/2.
Emigracja.
Po opuszczeniu Polski zamieszkała z mężem w Nowym Jorku na 48. ulicy na Manhattanie. Na emigracji brała udział w wielu castingach filmowych, jednak barierą był jej wyraźny wschodni akcent. Od czasu do czasu pojawiała się jednak na małym i dużym ekranie w niewielkich rolach charakterystycznych, m.in. zagrała pokojówkę w filmie Roberta Downeya Sr. "Putney Swope" (1969) i Simoczkę w filmie Aleksandra Forda "Krąg pierwszy" (1971). 
Skupiła się także na rolach w teatrze, tzw. Off-Broadwayu. W 1974 zagrała w przedstawieniu "Biesy" Dostojewskiego w reżyserii Andrzeja Wajdy w teatrze Yale Repertory Theatre. Na scenie grała u boku młodej Meryl Streep, która – zafascynowana grą Polki – poprosiła ją o lekcje; zdobyte umiejętności i wyuczony polski akcent pomogły Streep w budowaniu tytułowej roli w "Wyborze Zofii", za którą otrzymała Oscara.
W 1975 rozpadło się jej małżeństwo z Davidem Halberstamem. Jeszcze przed kryzysem w małżeństwie popadła w uzależnienie od alkoholu, miała także problemy finansowe. Występowała w małych, podrzędnych teatrach i pracowała jako dublerka.
Po „odwilży” sierpnia 1980 odwiedziła Polskę i wystąpiła w "Debiutantce" Barbary Sass oraz w "Limuzynir Daimler-Benz" Filipa Bajona. W 1982 wystąpiła w "Odwecie" Tomasza Zygadły.
Spotkanie z Joanną Pacułą.
W 1982 poznała Joannę Pacułę, która poprosiła ją o schronienie w swoim domu w Nowym Jorku. Pomagała młodej aktorce zarówno finansowo, jak i wspomagała ją w karierze, m.in. umawiała na castingi czy przedstawiała ludziom z branży. W niedługim czasie Pacuła dostała rolę w "Parku Gorkiego" (1984), za którą otrzymała nominację do Złotego Globu. Przyjaźń Czyżewskiej i Pacuły zakończyła się awanturą, po której Pacuła wyjechała do Los Angeles. Obie aktorki nie kontaktowały się więcej i nie chciały odpowiadać na pytania o siebie nawzajem. W 1987 Agnieszka Holland i Jerzy Bogajewicz zrealizowali film "Anna", który inspirowany był relacją Czyżewskiej i Pacuły. Czyżewska miała zagrać tytułową rolę w tej produkcji, jednak nieporozumienia z twórcami wymusiły rezygnację aktorki. W tytułowej roli wystąpiła Sally Kirkland, która za swój występ w filmie dostała Złoty Glob i nominację do Oscara.
Późniejsze życie.
W 1987 zagrała Marię, kierowniczkę prowincjonalnego kina w filmie Piotra Łazarkiewicza "Kocham kino", a za swój występ dostała nagrodę aktorską na Festiwalu Młode Kino Polskie w Gdańsku. Następnie pojawiła się w obrazach "Stracone lata" Sidneya Lumeta i "Niewłaściwe miejsce", w którym wystąpiła w swojej pierwszej roli pierwszoplanowej w filmie od przyjazdu do Ameryki. Pod koniec lat 80. zwalczyła nałóg alkoholowy. W 1990 zagrała w filmie "Pozytywka" Costy-Gavrasa i w epizodycznej roli w "Sprzedawcy cadillaków" Rogera Donaldsona. W następnym roku zagrała epizod w filmie "Pocałunek przed śmiercią".
Kontynuowała również karierę teatralną. W 1990 została nagrodzona nagrodą Obie za rolę w sztuce "Crowbar" Maca Wellmana. W tym samym roku z Olkiem Krupą występowała z powodzeniem w sztuce "Polowanie na karaluchy" Janusza Głowackiego, z którym miał także łączyć ją romans. Prapremiera sztuki odbyła się w Woodstock. Sztuka cieszyła się popularnością i została przeniesiona na Broadway. Jednak reżyser broadwayowskiej wersji, Arthur Penn, główną rolę powierzył aktorce Dianne Wiest. W 1992 wystąpiła w kolejnej sztuce Głowackiego, "Antygona w Nowym Jorku", w której wcielała się w postać tytułową. Występowała w "When We Dead Awaken" Ibsena w American Repertory Theater. Zagrała także w "Big Potato" Arthura Laurentsa na scenie Doris Duke Theater. W 1994 wystąpiła w filmie "Szczur" Jana Łomnickiego. W tym samym roku wróciła na scenę Teatru Dramatycznego, grając Louisę w "Szóstym stopniu oddalenia" w reż. Piotra Cieślaka. Jej występ został jednak chłodno przyjęty przez krytyków i publiczność, dlatego teatr zakończył z nią współpracę wraz z końcem sezonu. Rozczarowana sytuacją, wróciła do Nowego Jorku.
W 1996 wystąpiła u boku Jeanne Moreau w komedii "I Love You, I Love You Not". W 1997 zasiadła w Jury Konkursu Głównego 22. Festiwalu Polskich Filmów Fabularnych w Gdyni. W 1999 wystąpiła jako seksuolożka, dr Shapiro, w jednym z odcinków serialu "Seks w wielkim mieście". Rok później wystąpiła w odcinku serialu "Brygada ratunkowa".
W 2003 odcisnęła dłoń na Promenadzie Gwiazd w Międzyzdrojach oraz zagrała w jednym z odcinków serialu "Prawo i porządek: Zbrodniczy zamiar". 10 lipca 2004 gwiazda 240371 Crux w konstelacji Krzyż Południa, została nazwana jej imieniem. W 2004 grała w sztuce "Hedda Gabler" w New Theatre Workshop. W 2005 został zrealizowany przegląd filmów Czyżewskiej podczas I Nowojorskiego Festiwalu Filmów Polskich, aktorka została odznaczona także Krzyżem za zasługi kulturalne w Polskim Konsulacie Generalnym w Nowym Jorku. W 2006 pojawiła się w roli nieznajomej z Nowego Orleanu w filmie "Samotność w sieci". W 2006 grała w sztuce "Darkling" w The 13th Street Theater. W czerwcu 2007 grała rolę w tej sztuce, wystawianą w Teatrze im. Aleksandra Fredry w Gnieźnie.
W 2007 zmarła siostra Czyżewskiej, Krystyna. W tym samym roku w wypadku samochodowym zginął Halberstam. Czyżewska przeżyła obie śmierci głęboko i popadła w depresję.
Przed śmiercią gościnnie wystąpiła w jednym z odcinków serialu "Układy".
Śmierć.
Zmarła 17 czerwca 2010 w nowojorskim szpitalu New York Presbyterian Hospital na Manhattanie. Chorowała na raka przełyku, który miał przerzuty do pnia mózgu. Była nałogową palaczką, zawsze miała przy sobie papierośnicę i zapalniczkę, co było nieodłącznym elementem jej wizerunku. Czyżewską po śmierci wspomniał „New York Times”, nazywając ją w artykule „królową bez kraju”. Aktorkę pożegnali także aktorzy z Actors Studio.
Pogrzeb aktorki odbył się 18 października 2010 w Warszawie. Została pochowana na Cmentarzu Wojskowym na Powązkach w Warszawie (kwatera 30A-tuje-18). W ostatniej drodze towarzyszyli jej m.in. Daniel Olbrychski, Janusz Głowacki, Ewa Maria Morelle, Andrzej Mitan, Joanna Szczepkowska i Paweł Potoroczyn.
Była inspiracją do jednoaktówki "Elżbieta Erased", będącej częścią spektaklu "Trzy przypadki wygnania". W 2015 do kin trafił film o Czyżewskiej pt. "Aktorka". W serialu biograficznym "Osiecka" zagrała ją Barbara Garstka.
Filmografia.
Filmy fabularne.
Źródło: Internet Movie Database, Internetowa Baza Filmu Polskiego

</doc>
<doc id="588760" url="https://pl.wikipedia.org/wiki?curid=588760" title="Wiadro">
Wiadro

Wiadro (inaczej kubeł) – naczynie w kształcie walca lub odwróconego, ściętego stożka, dawniej najczęściej blaszane, obecnie z tworzywa sztucznego, zaopatrzone w ruchomy, kabłąkowaty uchwyt. Używane jest zazwyczaj jako pojemnik na ciecze lub materiały sypkie, głównie do ich ręcznego transportu.
Pojemność typowego wiadra to około od 10 do 15 litrów, rzadziej spotyka się wiadra o mniejszej i większej pojemności.
Metalowe wiadra wykonywane są z blachy stalowej jako ocynkowane albo emaliowane. Wiadro może mieć na dole pierścień z blachy zwany stopką. Pałąk może być przewleczony przez drewnianą rączkę.
Małe wiaderka o pojemności około 2 litrów są powszechnie stosowaną zabawką dziecięcą do piaskownicy. Plastikowe wiadra i wiaderka (z atestem spożywczym) znajdują zastosowanie w przemyśle spożywczym, gdzie służą do przechowywania i sprzedaży produktów spożywczych. Wyposażone są wtedy w pokrywki oraz często w plomby zabezpieczające.
Kubłem zwane jest też urządzenie do pogłębiania szybów górniczych.

</doc>
<doc id="588762" url="https://pl.wikipedia.org/wiki?curid=588762" title="Eukrenal">
Eukrenal

 
Eukrenal – wypływowa część źródliska, poniżej której znajduje się odpływ (hypokrenal), strefa w podziale wód płynących, część krenalu. Poniżej hypokrenalu znajduje się strefa górnego strumienia – epirhitral. Cechą eukrenalu jest w przypadku źródeł helokrenowych (dominujący typ na nizinach) cienka warstewka wody, w której żyją krenobionty. Z eukrenalem związanych jest wiele owadów wodnych, przystosowanych do konsumpcji jesienego opadu liści.
Zobacz też.
reokren, helokren, limnokren, rhitral, "river continuum".

</doc>
<doc id="588764" url="https://pl.wikipedia.org/wiki?curid=588764" title="The Lincoln Laboratory Near-Earth Asteroid Research Team">
The Lincoln Laboratory Near-Earth Asteroid Research Team



</doc>
<doc id="588768" url="https://pl.wikipedia.org/wiki?curid=588768" title="Kur rogacz">
Kur rogacz

Kur rogacz, kur czterorogi("Myoxocephalus quadricornis") – gatunek ryby skorpenokształtnej z rodziny głowaczowatych.
Występowanie.
Przybrzeżne wody Oceanów Atlantyckiego i Arktycznego oraz połączonych z nimi mórz, na głębokościach do 100 m. Spotykany również w zimnych, głębokich wodach słodkich Ameryki Północnej i w północnej Europie (jeziora w Szwecji oraz Jezioro Onega).
Opis.
Osiąga zwykle 25-30 cm, maksymalnie do 60 cm. Ciało krępe, lekko grzbietobrzusznie spłaszczone, zwężające się ku tyłowi, nagie (bez łusek). Szeroka głowa z dużym otworem gębowym w położeniu końcowym, z wysoko osadzonymi oczami, licznymi naroślami i kolcami. Charakterystyczne cztery kostne narośla na szczycie głowy (nie występują u form słodkowodnych), ostre kolce na wieczku skrzelowym. Dwie płetwy grzbietowe, druga dużo większa i dłuższa, szerokie płetwy piersiowe. 
Odżywianie.
Żywi się małymi skorupiakami i rybami.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="588770" url="https://pl.wikipedia.org/wiki?curid=588770" title="Szkoła (oświata)">
Szkoła (oświata)

Szkoła (, "scola", z , skholē) – instytucja oświatowo-wychowawcza, zajmująca się kształceniem i wychowaniem w państwie, a także siedziba tej instytucji oraz jej uczniowie i personel w tym nauczyciele.
Etymologia wyrazu szkoła.
Polski wyraz "szkoła" pochodzi od starogreckiego rzeczownika σχολή (skʰoˈlɛ:) – spokój, wolny czas przeznaczony na nauki i wywodzi się od łacińskiego wyrazu "schola" – czas wolny, odpoczynek.
Rodzaje szkół w Polsce.
Obecnie w Polsce wyróżnia się następujące typy szkół:
W latach 1959–1972 w Polsce przeprowadzono program budowy blisko 1,5 tys. nowoczesnych szkół-pomników Tysiąclecia Państwa Polskiego, tzw. tysiąclatek.
Oceny szkolne.
Oceny szkolne – system oceniania postępów w nauce w szkołach.
W praktyce szkolnej stosuje się oceny z symbolami + i -, niekiedy też z dwoma minusami: =. Dla przykładu ocena 4- (-4, "słaba czwórka") jest słabsza od całej 4, ale lepsza niż 3+ ("mocna trójka"). Stosuje się ją, kiedy uczeń ma minimalną wiedzę, która jednak wystarcza na daną ocenę, tutaj dobrą. Ocen z "plusami" i "minusami" nie używa się jednak przy ocenianiu końcowym i rocznym, ze względu na to, że oceny te nie są wymienione w rozporządzeniu. Stosowanie ich w ocenianiu śródrocznym uzależnione jest od uregulowań w statucie szkoły, który ustala sposób oceniania bieżącego i śródrocznego.
W przeszłości, do lat 90 XX wieku, w polskich szkołach stosowany był węższy niż dziś system ocen, w którym ocenę niedostateczną oznaczano cyfrą 2, dostateczną jako 3, dobrą jako 4, a bardzo dobrą 5. Podobnie jak dziś stosowało się oceny ze znakami + i -, które nie używano w ocenach rocznych.
Szkoły alternatywne.
Szkoły alternatywne
Szkoła wiejska.
Szkoła na obszarach wiejskich spostrzegana były przez socjologów jako instytucja odrębna od wiejskiej (chłopskiej wówczas) społeczności, zabierająca dzieci z porządku, do jakiego socjalizowała je rodzina i pokazująca inne możliwości, w rzeczywistości dostępne jednak tylko nielicznym. Chałasiński podkreślał, że szkoła nie uwzględnia realiów życia codziennego uczniów, natomiast typowa rodzina chłopska uznawała wymogi i oczekiwania szkoły za wtórne do potrzeb gospodarstwa. Szkoła była i jest instytucją łączącą społeczności wiejskie z państwem, przede wszystkim jest instytucją oddziaływania państwa na wiejskie społeczeństwo. Siła oddziaływania szkoły zależna była i jest od jej powszechności/dostępności, które w przeszłości ulegały znaczącym zmianom. Za zmianami, prowadzącymi do poszerzania instytucjonalizacji edukacji na wsi, kryły się także zmiany roli rodziny w tym procesie: publiczna szkoła „zawłaszczała” proces edukacji, eliminując z niego rodzinę z typowymi dla niej sposobami przekazywania wiedzy. Była dla niej konkurentem, nie tylko zabierając gospodarstwu siłę roboczą (co występowało jeszcze w latach 70.), ale także upowszechniając idee, które przyczyniały się nie tylko do modernizacji wsi, ale i do rozpadu jej tradycyjnych struktur. Ewolucja przebiegała tu od edukacji rodzinno-domowej do edukacji szkolnej. Z kolejnymi reformami zmieniał się zasięg terytorialny szkoły oraz jej struktury organizacyjne. Zmieniały się także postawy mieszkańców wsi wobec szkoły i nauczycieli. Zawsze była ona postrzegana jako ważna dla wsi instytucja, podnosząca jej walory, często integrowała mieszkańców i była ośrodkiem aktywności. Dlatego też z okazji kolejnych reform zawiązywały się ruchy mające na celu nie tylko budowę szkół, ale później – ich zachowanie, sprzeciwiające się ich planowanej likwidacji, powstawały komitety, dzięki którym w wielu wiejskich miejscowościach szkoły podstawowe działają jako jednostki niepubliczne. Badacze wskazują na rosnący w okresie po transformacji, także na wsi, poziom aspiracji edukacyjnych zarówno samych uczniów, jak i ich rodziców. Akceptacja wykształcenia jako szansy na osiągnięcie w przyszłości lepszej pozycji społecznej wiąże się z rosnącymi oczekiwaniami wobec szkoły i nauczycieli jako miejsca i osób, które powinny zapewnić uczniom warunki nauki oraz poziom nauczania pozwalający konkurować z innymi na wyższych poziomach kształcenia.
Obecnie miejsce szkoły i zasady jej formalnego włączenia w funkcjonowanie wiejskich społeczności są pochodną wielu czynników. Szkoła podlega pewnym regulacjom formalnym: z jednej strony właściwemu terytorialnie kuratorium oświaty; z drugiej – lokalnemu samorządowi, czyli w praktyce urzędowi gminy (wiejskiej, miejsko-wiejskiej, miejskiej). Samorząd odpowiedzialny jest za materialne (ekonomiczne) funkcjonowanie szkoły podstawowej. Ale miejsce szkoły w społeczności lokalnej określają także relacje z jej mieszkańcami. Pierwszą ich grupę stanowią uczniowie szkoły, drugą – rodzice uczniów, z którymi kontakty są zwyczajowo uregulowane (tzw. wywiadówki, korespondencja przez dzienniki, kontakty telefoniczne itd.), trzecią – relacje z innymi mieszkańcami wynikające z faktu pracy w danej szkole oraz – najczęściej – zamieszkania na terenie wsi/gminy i z udziału w życiu tej społeczności. Ponadto na szkołę trzeba spojrzeć jako na instytucję mającą własną wewnętrzną formalną i nieformalną strukturę. Tworzą ją dyrekcja szkoły, nauczyciele o różnym stażu – będący lub niebędący mieszkańcami wsi – oraz personel pomocniczy.

</doc>
<doc id="588771" url="https://pl.wikipedia.org/wiki?curid=588771" title="Myoxocephalus quadricornis">
Myoxocephalus quadricornis



</doc>
<doc id="588772" url="https://pl.wikipedia.org/wiki?curid=588772" title="Munchen">
Munchen



</doc>
<doc id="588774" url="https://pl.wikipedia.org/wiki?curid=588774" title="Lituanistyka">
Lituanistyka

Lituanistyka – nauka o języku, literaturze, kulturze i dziejach Litwinów oraz Żmudzinów. Jako poddyscyplina zaliczana jest do bałtystyki.
Ośrodki naukowe w Polsce, w których można studiować lituanistykę to Zakład Bałtologii Uniwersytetu im. Adama Mickiewicza w Poznaniu (filologia, specjalność bałtologia – filologia litewska), Katedra Językoznawstwa Ogólnego, Wschodnioazjatyckiego Porównawczego i Bałtystyki na Uniwersytecie Warszawskim (filologia bałtycka, specjalność lituanistyka i letonistyka). Jednostki te utrzymują szerokie kontakty z Uniwersytetem Wileńskim.

</doc>
<doc id="588775" url="https://pl.wikipedia.org/wiki?curid=588775" title="Paragliding">
Paragliding



</doc>
<doc id="588777" url="https://pl.wikipedia.org/wiki?curid=588777" title="Podróż apostolska Jana Pawła II do Chorwacji (1994)">
Podróż apostolska Jana Pawła II do Chorwacji (1994)

62. podróż apostolska Jana Pawła II – odbyła się 10–11 września 1994 roku. Papież odwiedził Chorwację.
Głównym celem wizyty w Chorwacji były obchody 900. rocznicy archidiecezji zagrzebskiej oraz przesłanie pokoju dla stron wojny w Bośni i Hercegowinie.
Zgodnie z ogłoszonymi w styczniu 1994 planami podczas pielgrzymki Jan Paweł II miał odwiedzić Sarajewo w Bośni i Hercegowinie, Belgrad w Serbii oraz Zagrzeb w Chorwacji. Wizyta w Belgradzie nie doszła do skutku ze względu na sprzeciw Serbskiego Kościoła Prawosławnego. Bezpośrednio przed jej rozpoczęciem odwołano pierwszy etap, który miał rozpocząć się 8 września w Sarajewie, ze względu na odmowę zapewnienia bezpieczeństwa przez władze Republiki Serbskiej, sprzeciw władz Bośni i Hercegowiny oraz nasilenie walk w mieście.
Program pielgrzymki.
Przebieg pielgrzymki był następujący:

</doc>
<doc id="588778" url="https://pl.wikipedia.org/wiki?curid=588778" title="Mohammad Reza Szach">
Mohammad Reza Szach



</doc>
<doc id="588780" url="https://pl.wikipedia.org/wiki?curid=588780" title="Filologia litewska">
Filologia litewska



</doc>
<doc id="588781" url="https://pl.wikipedia.org/wiki?curid=588781" title="Albanistyka">
Albanistyka

Albanistyka, albanologia – nauka o języku, literaturze, kulturze, historii i dziejach Albanii. Jest częścią katedry bałkanistyki, czasami jej zajęcia zdarzają się z grupami łączonymi z kroatystyką czy macedonistyką.
Jedyny zakład albanistyki w Polsce działa na Uniwersytecie Mikołaja Kopernika w Toruniu, pod kierunkiem prof. Ireny Sawickiej. Studia z zakresu filologii albańskiej, na których albanologia stanowi główny kierunek kształcenia zostały uruchomione w Toruniu w roku 2000. Oprócz języka albańskiego studenci albanistyki uczą się jednego z języków słowiańskich: bułgarskiego lub serbskiego. Kadrę stanowią pracownicy Instytutu Filologii Słowiańskiej, a języka uczy lektor z Albanii.

</doc>
<doc id="588782" url="https://pl.wikipedia.org/wiki?curid=588782" title="Katastrofa kolejowa pod Chorzewem">
Katastrofa kolejowa pod Chorzewem

Katastrofa kolejowa pod Chorzewem miała miejsce 1 września 1975 o godzinie 2:08 na szlaku kolejowym pomiędzy Działoszynem a stacją Chorzew-Siemkowice (linia kolejowa nr 131 Chorzów Batory – Tczew, w okolicach Zduńskiej Woli).
Doszło wówczas do najechania pociągu osobowego dalekobieżnego (nr 4513, rel. Katowice – Gdynia Główna Osobowa), na zatrzymany przed wskazującym sygnał „stój” semaforem pociąg towarowy nr 45297. Na skutek najechania zginęło 6 osób (w tym trzech pracowników wagonu pocztowego i kierownik pociągu osobowego), 19 zostało rannych. Rozbita została lokomotywa pociągu osobowego (elektrowóz EU07-194) i kilka wagonów towarowych.

</doc>
<doc id="588783" url="https://pl.wikipedia.org/wiki?curid=588783" title="Adam Wielomski">
Adam Wielomski

Adam Wielomski (ur. 25 grudnia 1972 w Warszawie) – polski politolog i publicysta, historyk idei, profesor nauk społecznych oraz nauczyciel akademicki.
Życiorys.
Wykształcenie i kariera naukowa.
W 1995 ukończył studia na Wydziale Dziennikarstwa i Nauk Politycznych Uniwersytetu Warszawskiego. 2 lipca 1998 uzyskał stopień doktora w Instytucie Studiów Politycznych Polskiej Akademii Nauk na podstawie pracy pt. "Od grzechu do apokatastasis. Filozofia dziejów Josepha de Maistre'a". Promotorem jego pracy doktorskiej był prof. Ryszard Skarzyński.
Stopień doktora habilitowanego otrzymał 11 marca 2009 na Wydziale Dziennikarstwa i Nauk Politycznych UW na podstawie dorobku naukowego oraz pracy pt. "Nacjonalizm francuski 1886–1940. Geneza, przemiany i istota filozofii politycznej". W 2015 otrzymał tytuł naukowy profesora nauk społecznych.
Wykładał i był zatrudniony m.in. w Szkole Wyższej im. Bogdana Jańskiego w Warszawie, Szkole Wyższej Humanistyczno-Ekonomicznej w Sieradzu oraz w Warszawskiej Szkole Zarządzania. Został także kierownikiem Zakładu Polityki i Systemów Bezpieczeństwa w Instytucie Nauk Społecznych i Bezpieczeństwa Uniwersytetu Przyrodniczo-Humanistycznego w Siedlcach.
Jest profesorem zwyczajnym i kierownikiem Katedry Teorii Stosunków Międzynarodowych Wydziału Prawa i Administracji Uniwersytetu Kardynała Stefana Wyszyńskiego.
Specjalizuje się w historycznej i współczesnej zachodnioeuropejskiej myśli politycznej, szczególnie francuskiej, niemieckiej i hiszpańskiej.
Działalność polityczna.
W latach 1999"–"2001 był doradcą prezesa Rady Ministrów ds. komunikacji społecznej. W 2004 został prezesem Klubu Zachowawczo-Monarchistycznego. Jest stałym współpracownikiem tygodników „Najwyższy Czas!” i „Myśl Polska” oraz redaktorem naczelnym kwartalnika „Pro Fide Rege et Lege”. Był również redaktorem naczelnym portalu konserwatyzm.pl. 1 kwietnia 2012 zrzekł się tej funkcji i został zastępcą redaktora naczelnego. Sprawuje także funkcję prezesa zarządu Towarzystwa Naukowego Myśli Politycznej i Prawnej. Jest członkiem władz Towarzystwa Nauk o Bezpieczeństwie oraz zasiada w zarządzie Fundacji Pro vita bona.
Należał do Zjednoczenia Chrześcijańsko-Narodowego, a następnie do Przymierza Prawicy, jako którego członek bez powodzenia kandydował do Sejmu w wyborach parlamentarnych w 2001 z listy Prawa i Sprawiedliwości (uzyskał 126 głosów). Następnie związał się z Unią Polityki Realnej. Z listy UPR bezskutecznie w 2004 kandydował do Parlamentu Europejskiego (zdobył 269 głosów). W 2005 był przez miesiąc sekretarzem generalnym UPR. Później wystąpił z partii.
W 2014 udzielił poparcia Kongresowi Nowej Prawicy. W czerwcu 2018 jako gość wystąpił na IV kongresie Ruchu Narodowego.
Życie prywatne i poglądy.
Jest tradycjonalistą i monarchistą, choć wątpi w możliwość przywrócenia monarchii, dlatego też popiera wprowadzenie dyktatury podobnej do tej Franco i Pinocheta. Uważa się za przedstawiciela cywilizacji łacińskiej. 
Jego konfesją jest rzymski katolicyzm. Uznaje absolutną nieomylność Kościoła w sprawach doktrynalno-teologicznych i dodaje że: „Ultramontanizm umarł. Reakcjonista może być dziś katolikiem rzymskim, jednak po wycofaniu się na pozycje gallikańskie, uznając nieomylność papieską tylko w kwestiach wiary i moralności, gdyż Rzym począł używać obcego nam – uczniom de Maistre'a i Bonalda – języka”. 
Odrzuca ideowe reperkusje rewolucji francuskiej, jest przeciwnikiem egalitaryzmu i praw człowieka. Odtrąca je na rzecz praw naturalnych. Jest zwolennikiem deregulacji rynku i zmniejszenia opodatkowania, cechuje go sceptycyzm wobec obecności Polski w Unii Europejskiej.
Od 2014 żonaty z Magdaleną Ziętek-Wielomską (ur. 1978).

</doc>
<doc id="588784" url="https://pl.wikipedia.org/wiki?curid=588784" title="Filologia estońska">
Filologia estońska

Filologia estońska – dyscyplina naukowa, która zajmuje się badaniem języka, literatury, kultury i historii Estonii.
Badania naukowe.
Badania naukowe poświęcone filologii estońskiej prowadzone są przede wszystkim na uniwersytetach estońskich, zwłaszcza na uniwersytecie w Tartu, ale również na Uniwersytecie Tallińskim.
W Polsce język estoński nauczany jest w Studium Europy Wschodnich Uniwersytetu Warszawskiego oraz w katedrze hungarystyki UW, jako drugi język ugrofiński.

</doc>
<doc id="588785" url="https://pl.wikipedia.org/wiki?curid=588785" title="Canillo">
Canillo

Canillo – jedna z siedmiu parafii w Andorze, położona na północny wschód od stolicy, w dolinie Riu Valira d’Orient, przy głównej drodze prowadzącej do Francji. W skład parafii wchodzi 14 wsi: Canillo, Soldeu, Bordes d'Envalira, El Tarter, Sant Pere, Ransol, Els Plans, El Vilar, l'Armiana, l'Aldosa, El Forn, Prats, Meritxell i Molleres.
Canillo wymieniane jest jako pierwsza parafia w porządku protokolarnym. Na terenie parafii w Meritxell znajduje się sanktuarium Matki Bożej Patronki Dolin, ogłoszone w 1873 roku sanktuarium narodowym. Święto patronalne obchodzone jest 29 listopada. Tzw. "festa mayor" w trzecią niedzielę lipca.
Demografia.
Liczba ludności w poszczególnych latach:

</doc>
<doc id="588787" url="https://pl.wikipedia.org/wiki?curid=588787" title="Justin Bartha">
Justin Bartha

Justin Lee Bartha, lepiej znany jako Justin Bartha (ur. 21 lipca 1978 w Fort Lauderdale) – amerykański aktor, scenarzysta i producent filmowy, telewizyjny i teatralny.
Życiorys.
Wczesne lata.
Urodził się w Fort Lauderdale na Florydzie jako syn nauczycielki Betty i Stephena Barthy, handlarza nieruchomości. Wychował się w judaizmie reformowanym z bratem Jeffreyem. Kiedy miał 9 lat, jego rodzina przeniosła się do stanu Michigan. Dorastał w Detroit. Marzył, by zostać zawodowym baseballistą lub koszykarzem, ale zniechęcił się ze względu na swój niewielki wzrost. W młodości był również obiecującym tenisistą, lecz po kontuzji nadgarstka zrezygnował z kariery sportowej i postanowił zostać aktorem.
Mając 15 lat udzielał się w szkolnym kółku teatralnym, występując w dziecięcym szpitalu i szkołach podstawowych, m.in. w szekspirowskiej sztuce "Sen nocy letniej". Od 1996, po ukończeniu West Bloomfield High School w Bloomfield, studiował aktorstwo na Uniwersytecie Nowojorskim.
Kariera.
Po udziale w dramacie "Klub 54" ("54", 1998) u boku Ryana Phillippe, Salmy Hayek, Neve Campbell i Mike’a Myersa, pełnił funkcję asystenta producenta komedii kryminalnej "Depresja gangstera" ("Analyze This", 1999) z Robertem De Niro i Billy'em Crystalem i Lisą Kudrow.
Jako aktor debiutował w 8-minutowym filmie "Tag" (1999). Potem wcielił się w postać bardzo wpływowego prokuratora okręgowego i młodszego brata tytułowego bohatera, wyznaczonego przez mafię do porwania w dramacie sensacyjnym "Gigli" (2003) u boku Bena Afflecka i Jennifer Lopez, zagrał młodego naukowca w filmie przygodowym "Skarb narodów" ("National Treasure", 2004) z Nicolasem Cage oraz opartym na faktach dramacie HBO "Rewizja osobista" ("Strip Search", 2004) z Glenn Close i Maggie Gyllenhaal, traktującym o łamaniu praw człowieka w USA po atakach terrorystycznych z 11 września 2001 roku. W komedii romantycznej "Miłość na zamówienie" ("Failure To Launch", 2006) wystąpił jako zatwardziały kawaler i nieudacznik Ace, przyjaciel głównego bohatera (w tej roli Matthew McConaughey) z dzieciństwa, który się wreszcie zakochuje.
Pojawił się także w satyrycznym programie MTV "The Dustin and Justin Show".
Jest autorem scenariusza do filmu krótkometrażowego "Highs and Lows", którego premiera miała miejsce na festiwalu South By Southwest Film Festival w marcu 2003.
W 2006 został zaangażowany do roli młodego angielskiego nauczyciela Jeffa Cahila w 6-odcinkowym sitcomie NBC "Duża przerwa" ("Teachers").
W Matrix Theatre Company w Detroit reżyserował i występował w sztuce Teen Company "Are You Passing?".
Życie prywatne.
4 stycznia 2014 w Oʻahu w archipelagu Hawajów ożenił się z instruktorką fitness Lią Smith. Mają córkę Asę Charlotte (ur. 13 kwietnia 2014).

</doc>
<doc id="588788" url="https://pl.wikipedia.org/wiki?curid=588788" title="Quimbanda">
Quimbanda

Quimbanda (inna nazwa: macumba) – religia afroamerykańska z Brazylii, uznawana czasem za odmianę umbandy. Nazwa pochodzi z języka kimbundu z Angoli i oznacza uzdrowiciela lub wróżbitę.
Pochodzenie.
Quimbanda jest jedną z synkretycznych religii afroamerykańskich, powstała w środowisku niewolników przywiezionych w XVI-XIX wieku głównie z terenu Angoli do wschodnich stanów Brazylii: Rio de Janeiro, Minas Gerais, Maranhão i Pernambuco. Uległa znacznie większym wpływom europejskim, niż inne religie afroamerykańskie: teologii katolickiej i w XIX w. spirytyzmowi. Inną cechą charakterystyczną jest obecność licznych lokalnych wierzeń indiańskich. W XX w. zaczęła zdobywać wielu wiernych wśród osób pochodzenia europejskiego ze społecznej warstwy średniej, a także akcentować swoją odmienność i niezależność od umbandy. 
Quimbanda jest oficjalnie uznaną religią w Brazylii, ale ostatnio stała się obiektem ataków głównie ze strony wiernych konkurencyjnych sekt protestanckich, którzy rozpętali agresywną kampanię przeciwko "pogańskim" wyznawcom religii afroamerykańskich.
Doktryna i rytuały.
W odróżnieniu od umbandy, quimbanda głosi monoteizm na wzór chrześcijański, jednak Bóg nie ma żadnej znaczącej roli w kulcie. Większe znaczenie mają pośrednicy między Bogiem i ludźmi - duchy zmarłych i inne istoty duchowe, zwane Exus i Pomba Giras. Te duchy są przywoływane podczas rytuałów przez kapłana - medium (zwanego "gira"), aby służyły wiernym radą i pomocą w różnych problemach życiowych. Duchy pomagają także we wróżbach oraz wytwarzaniu amuletów i napojów magicznych. "Gira" ubierają się przeważnie w kolory czerwony i czarny, w odróżnieniu od ubranych na biało kapłanów umbandy.

</doc>
<doc id="588789" url="https://pl.wikipedia.org/wiki?curid=588789" title="Filologia łotewska">
Filologia łotewska

Filologia łotewska (letonistyka) – nauka o języku, literaturze, kulturze, historii i dziejach Łotwy. Najważniejsze ośrodki letonistyki w Polsce znajdują się w Poznaniu i Warszawie. Jedyna w Polsce filologia łotewska znajduje się w Poznaniu (w Warszawie - filologia bałtycka). Filologia łotewska w Poznaniu wykładana jest w zakładzie bałtologii (Instytut Językoznawstwa, Wydział Neofilologii). Jako poddyscyplina, zaliczana jest do bałtystyki.

</doc>
<doc id="588790" url="https://pl.wikipedia.org/wiki?curid=588790" title="Encamp">
Encamp

Encamp – jest jedną z 7 parafii (jednostek administracyjnych) w Andorze. Siedzibą parafii jest Encamp. Innymi miejscowościami parafii są Vila, El Pas de la Casa, Grau Roig, el Tremat, la Mosquera i Les Bons. Najwyższy szczyt na terenie parafii to Pic dels Pessons (2865 m n.p.m.). 
Demografia.
Liczba ludności w poszczególnych latach:

</doc>
<doc id="588791" url="https://pl.wikipedia.org/wiki?curid=588791" title="Diagram Hovmöllera">
Diagram Hovmöllera

Diagram Hovmöllera – rysunek stałej wartości (kontury) pewnej wielkości meteorologicznej jako funkcja czasu i pozycji geograficznej (pewnego zakresu szerokości lub długości geograficznej).
Wykres został zaproponowany w 1949 roku przez Ernest Aabo Hovmöllera (1912-2008), meteorologa duńskiego z Nyköbing-Mors, który wyemigrował do Szwecji i pracował w szwedzkim biurze pogody.
Linki zewnętrzne.
Radar Data and Climatological Statistics Associated with Warm Season Precipitation Episodes over the Continental U. S.

</doc>
<doc id="588793" url="https://pl.wikipedia.org/wiki?curid=588793" title="ASEC Mimosas">
ASEC Mimosas

Association Sportive des Employés de Commerce Mimosas to klub będący członkiem federacji piłkarskiej Wybrzeża Kości Słoniowej. Założony został on w 1948 przez ośmiu biznesmenów z Abidżanu. Są znani jako ASEC Mimosas, jednak poza Afryką bardziej popularną nazwą jest ASEC Abidżan, zwłaszcza w międzynarodowych rozgrywkach klubowych.
ASEC Mimosas został założony 1 stycznia 1948 roku przez grupę przedsiębiorców z Zachodniej Afryki, Libanu i Francji.
Akademia.
ASEC posiada akademię młodzieżową, która uważana jest za klejnot koronny afrykańskiego futbolu. Założył ją Jean-Marc Guillou w 1993, umiejscowiwszy ją w kompleksie treningowym ASEC. Uczniowie-sportowcy kształcą się tam jak w normalnej szkole, ucząc się matematyki, historii, geografii, fizyki, francuskiego, angielskiego i hiszpańskiego. Żyją w dormitoriach, a w tygodniu mają dwie sesje treningowe na dzień. W soboty grają mecze, dodatkowo są otoczeni kompleksową opieką medyczną przez wykwalifikowanych medyków.
Na liście absolwentów akademii ASEC są takie nazwiska jak: Kolo Touré, Seydou Doumbia, Romaric, Gervinho, Salomon Kalou, Didier Zokora, Lacina Traoré, Siaka Tiéné, Didier Ya Konan, Yaya Touré Emmanuel Eboué i Adriel Ba Loua.
Zawodnicy ASEC tworzą szkielet narodowej reprezentacji WKS przez wiele lat, zapadli w pamięci świata wygrywając Puchar Narodów Afryki w 1992, dzięki takim zawodnikom jak Abdoulaye Traoré czy Donald-Olivier Sié.
Linki zewnętrzne.
Strona oficjalna ASEC

</doc>
<doc id="588794" url="https://pl.wikipedia.org/wiki?curid=588794" title="Hrabstwo DeKalb (Alabama)">
Hrabstwo DeKalb (Alabama)

Hrabstwo DeKalb – hrabstwo położone amerykańskim stanie Alabama. Stolicą hrabstwa jest Fort Payne.
Powierzchnia hrabstwa zajmuje 2017 km², z czego ląd stanowi 2015 km², a woda 2 km². W 2010 roku populacja wynosiła 71 107 osób, a gęstość zaludnienia – 32 os./km².
W hrabstwie DeKalb są miasta, gdzie wciąż obowiązuje prohibicja.

</doc>
<doc id="588795" url="https://pl.wikipedia.org/wiki?curid=588795" title="Cykl Sotisa">
Cykl Sotisa



</doc>
<doc id="588796" url="https://pl.wikipedia.org/wiki?curid=588796" title="Nietykalni (film 1987)">
Nietykalni (film 1987)

Nietykalni (ang. "The Untouchables") – amerykański film z 1987 roku, w reżyserii Briana De Palmy. Sean Connery za rolę w tym filmie otrzymał Oscara za najlepszą rolę drugoplanową.

</doc>
<doc id="588797" url="https://pl.wikipedia.org/wiki?curid=588797" title="Justin bartha">
Justin bartha



</doc>
<doc id="588799" url="https://pl.wikipedia.org/wiki?curid=588799" title="La Massana">
La Massana

La Massana - jest jedną z 7 parafii w Andorze położoną na północ od stolicy w dolinie Riu d’Arinsal. Graniczy z parafiami: Andorra la Vella, Encamp, Ordino oraz z Hiszpanią i Francją. Znajduje się tutaj najwyżej położony punkt w Andorze – Pic Alt de la Coma Pedrosa o wysokości 2946 m n.p.m.
Demografia.
Liczba ludności w poszczególnych latach:
Współpraca.
Miejscowość partnerska:

</doc>
<doc id="588801" url="https://pl.wikipedia.org/wiki?curid=588801" title="Ordino">
Ordino

Ordino – jest jedną z 7 parafii w Andorze położoną na północ i północny zachód od stolicy Andora, w dolinie Riu Valira del Nord. Graniczy z parafiamii: La Massana, Canillo oraz z Francją.
Demografia.
Liczba ludności w poszczególnych latach:

</doc>
<doc id="588802" url="https://pl.wikipedia.org/wiki?curid=588802" title="The Other Side (album Godsmack)">
The Other Side (album Godsmack)

The Other Side to czwarta studyjna płyta zespołu Godsmack o akustycznym brzmieniu. Płyta zawiera 7 utworów co daje łączny czas 29:56, nie jest więc zaliczana do pełnoprawnych albumów długogrających (LP) ale do rodzaju EP.

</doc>
<doc id="588805" url="https://pl.wikipedia.org/wiki?curid=588805" title="Katastrofa kolejowa w Juliance">
Katastrofa kolejowa w Juliance

Katastrofa kolejowa w Juliance miała miejsce 3 listopada 1976 roku około godziny 2:05 na stacji kolejowej Julianka k. Częstochowy (linia kolejowa nr 61 Kielce – Fosowskie).
W katastrofie brały udział dwa nocne pociągi pospieszne – nr 3503 (z Krakowa na Hel) i nr 2601 (rel. Lublin – Wrocław Główny). Do zdarzenia doszło w warunkach słabej widoczności, spowodowanej zamgleniem.
Na stacji zaplanowano wyprzedzanie pociągu 3503 (który skierowano na tor dodatkowy) przez pociąg 2601 (który przejechał przez Juliankę bez zatrzymania). Przed dojechaniem do kolejnej stacji, Turowa, pociąg 2601 nie zdołał podjechać pod wzniesienie, zatrzymał się, a następnie zaczął staczać się, aż dojechał z powrotem do stacji w Juliance. Nie spowodowało to reakcji maszynisty ani jego pomocnika (maszynista pociągu spał, natomiast prowadzący pociąg pomocnik maszynisty był pod wpływem alkoholu i zasnął zaraz po minięciu stacji Julianka). Mgła była tak gęsta, że nawet kierownik pociągu nie zorientował się, że pociąg zmienił kierunek jazdy.
W tym czasie, na stację Julianka wjechał pociąg 3503, który został zatrzymany przed semaforem wyjazdowym z powodu zajętego szlaku do Turowa przez pociąg 2601. Gdy pociąg 2601 wjechał z powrotem na stację Julianka, przejechał przez rozjazdy ustawione już pod wyjazd pociągu 3503 i znalazł się na torze zajętym przez ten pociąg. Ostatni wagon cofającego się pociągu uderzył w lokomotywę EU07-168 z prędkością 48 km/h.
Tragiczne w skutkach najechanie spowodowało śmierć 26 osób (20 osób zginęło na miejscu, 6 osób zmarło w drodze do szpitala), dalsze 120 osób zostało rannych (z czego 16 osób zostało trwale okaleczonych). Wśród osób poszkodowanych znajdowali się przede wszystkim pasażerowie ostatniego wagonu pociągu do Wrocławia, nic nie stało się natomiast drużynie trakcyjnej z uszkodzonej lokomotywy pociągu 3503 – maszynista i pomocnik uciekli do korytarza elektrowozu, chwilę przed katastrofą.
Wyrokiem Sądu Wojewódzkiego w Częstochowie, maszynista pociągu 2601 oraz jego pomocnik otrzymali karę 11 lat pozbawienia wolności, zaś ich dyspozytor trakcyjny otrzymał karę 2 lat pozbawienia wolności.
Lokomotywa EU07-168 brała udział później w katastrofie kolejowej w Strażowie i została po niej zezłomowana. Pociąg nr 2601 prowadzony był dęblińską lokomotywą EU07-062.

</doc>
<doc id="588806" url="https://pl.wikipedia.org/wiki?curid=588806" title="Hrabstwo Adams (Ohio)">
Hrabstwo Adams (Ohio)

Hrabstwo Adams leży w amerykańskim stanie Ohio. Zostało nazwane na cześć Johna Adamsa. Jego stolicą jest West Union.

</doc>
<doc id="588808" url="https://pl.wikipedia.org/wiki?curid=588808" title="Poli(styren-co-akrylonitryl)">
Poli(styren-co-akrylonitryl)

Poli(styren-"co"-akrylonitryl), SAN (z ) – kopolimer styrenu i akrylonitrylu, stosowany jako termoplastyczne tworzywo sztuczne, np. do produkcji obudów akumulatorów samochodowych.
Tworzywo to jest produkowane przez koncern BASF pod nazwą handlową "Luran". Inne nazwy handlowe to "Tyril", "Kibisan", "Kostil", "Lupos" (producent: LG Chem), "Porene", "Starex". Tworzywo to cechuje umiarkowanie dobra wytrzymałość mechaniczna i odporność chemiczna. W postaci niemodyfikowanej jest ono półprzezroczyste, dlatego stosuje się je do produkcji obudów sprzętu AGD, akcesoriów łazienkowych, opakowań kosmetycznych, uchwytów szczoteczek do zębów, naczyń kuchennych, zapalniczek i długopisów jednorazowych, dozowników, wyposażenia lodówek itd.
W stosunku do pleksiglasu jest ono znacznie mniej przezroczyste, ale jednocześnie bardziej wytrzymałe mechanicznie, zwłaszcza na zarysowanie. W stosunku do ABS wykazuje mniejszą wytrzymałość mechaniczną na zginanie i rozciąganie, ale jego przewagą jest niższa cena i półprzezroczystość.

</doc>
<doc id="588809" url="https://pl.wikipedia.org/wiki?curid=588809" title="Alfabet słowacki">
Alfabet słowacki

Alfabet słowacki () – zmodyfikowany alfabet łaciński służący do zapisywania języka słowackiego. Różnice są w stosowaniu znaku długości (), znaku miękkości () i akcentu przeciągłego (). Alfabet ten składa się z 46 liter:
a á ä b c č d ď dz dž e é f g h ch i í j k l ĺ ľ m n ň o ó ô p q r ŕ s š t ť u ú v w x y ý z ž.
W języku słowackim litery Q, W i X pochodzą z wyrazów obcego pochodzenia. Np.: Walter, watt, Quido.
Używa się trzech dwuznaków: dz, dž i ch.

</doc>
<doc id="588810" url="https://pl.wikipedia.org/wiki?curid=588810" title="Kraj karlowarski">
Kraj karlowarski

Kraj karlowarski () – jednostka administracyjna Czech. Leży w zachodniej części krainy Czechy. Stolicą kraju są Karlowe Wary. Obszar kraju wchodzi w skład okręgu terytorialnego kraj zachodnioczeski.

</doc>
<doc id="588811" url="https://pl.wikipedia.org/wiki?curid=588811" title="Rasiowa">
Rasiowa



</doc>
<doc id="588812" url="https://pl.wikipedia.org/wiki?curid=588812" title="Karabin maszynowy Mendoza RM-2">
Karabin maszynowy Mendoza RM-2



</doc>
<doc id="588813" url="https://pl.wikipedia.org/wiki?curid=588813" title="Cała ona">
Cała ona

Cała ona ("She’s All That") – amerykańska komedia romantyczna nakręcona w 1999 przez Roberta Iscove’a oraz współczesna adaptacja dramatu George’a Bernarda Shawa "Pigmalion".
Opis fabuły.
Piękna Taylor Vaughan (Jodi Lyn O’Keefe) porzuca Zacha Silera (Freddie Prinze Jr.), najlepszego zawodnika szkolnej drużyny, tuż przed zbliżającym się szkolnym balem. Chłopak postanawia się zemścić na byłej dziewczynie. Zakłada się z kolegą, że uczyni ze skromnej Laney Boggs (Rachael Leigh Cook) królową zabawy. Rezultaty metamorfozy zaskakują wszystkich.
Produkcja.
Zdjęcia do filmu kręcono w Torrance oraz Cerritos w stanie Kalifornia.
Odbiór.
Film "Cała ona" spotkał się z negatywną reakcją krytyków. Agregujący recenzje filmowe serwis Rotten Tomatoes, w oparciu o pięćdziesiąt dziewięć omówień, okazał obrazowi 39-procentowe wsparcie (średnia ocena wyniosła 4,9 na 10).

</doc>
<doc id="588814" url="https://pl.wikipedia.org/wiki?curid=588814" title="Spiritual Baptist">
Spiritual Baptist

Spiritual Baptist ("Duchowy Baptyzm"), inna nazwa: Shouter Baptist ("Krzykliwy Baptyzm") – religia afroamerykańska z wysp Trynidadu i Tobago oraz Saint Vincent i Grenadyny; istnieje także na innych wyspach Antyli. 
Wyznawcy uważają siebie za chrześcijan, chociaż ich religia zawiera oprócz protestantyzmu liczne wierzenia animistyczne z Afryki oraz elementy spirytualizmu. Nazwa wyznawcy "Shouter" ("krzykacz") (nadana przez ortodoksyjnych baptystów) jest uważana za obraźliwą i pochodzi od głośnych krzyków wyznawców podczas nabożeństw. 
Pochodzenie i doktryna.
Pierwszymi baptystami na Trynidadzie byli tzw. Merkins, czyli wyzwoleni niewolnicy z USA, którzy zostali zwerbowani przez Wielką Brytanię do walk przeciwko USA w 1812. Po zakończeniu walk w 1814 żołnierze-byli niewolnicy zostali osiedleni w oddalonych regionach Trynidadu, gdzie wytworzyli własną odmianę baptyzmu, stopniowo coraz bardziej oddalającą się od chrześcijaństwa.
Ekstatyczne nabożeństwa koncentrują się na uzyskaniu przez wiernych kontaktu z duchami zmarłych i innymi istotami duchowymi, pośredniczącymi między Bogiem i ludźmi. Wierni wprowadzają się w trans, podczas którego opanowywani są przez duchy i mogą przekazywać wiadomości, wróżby i rady od nich, a także dokonywać "cudownych" uzdrowień.

</doc>
<doc id="588816" url="https://pl.wikipedia.org/wiki?curid=588816" title="Joseph Needham">
Joseph Needham

Joseph Terence Montgomery Needham (ur. 9 grudnia 1900 w Londynie, zm. 24 marca 1995 w Cambridge) – brytyjski biochemik znany przede wszystkim z monumentalnego dzieła "Nauka i cywilizacja w Chinach" ("Science and Civilisation in China"). Jako jego redaktor, Needham jest na Zachodzie uznawany za pioniera w badaniach nad osiągnięciami chińskiej nauki. W Państwie Środka jest znany pod chińskim nazwiskiem Li Yuese.
Wielkie Pytanie Needhama (ang. "Needham’s Grand Question") brzmi: dlaczego Chiny, które w średniowieczu były najnowocześniejszym państwem świata, zatrzymały się w rozwoju i zostały wyprzedzone przez kraje Europy Zachodniej?
Życiorys.
Needham pochodził z osiadłej w Londynie szkockiej rodziny. Jego ojciec był lekarzem, matka – kompozytorem i nauczycielką muzyki. Studiował w Gonville and Caius College na Uniwersytecie Cambridge, gdzie w 1925 roku uzyskał doktorat. Po studiach zajmował się embriologią i morfogenezą.
W 1936 roku Needham trafił do Chin, gdzie zaczął się uczyć klasycznego języka chińskiego, zainteresował się również chińską nauką. Jako szef Chińsko-Brytyjskiego Biura Współpracy Naukowej w Chongqingu (1942-1946) współpracował z chińskim historykiem Wang Lingiem. W tym czasie poznał wielu chińskich uczonych, odwiedził Dunhuang i Junnan. Zebrał również materiały do swoich przyszłych prac.
Po powrocie z Chin był przez dwa lata dyrektorem Wydziału Nauki w UNESCO w Paryżu. Po powrocie do Anglii w 1948 roku rozpoczął wraz z zespołem w Cambridge wydawanie wielotomowej pracy "Science and Civilisation in China", nad którą pracę kontynuował do przejścia na emeryturę w 1990 roku. Do 1966 roku wykładał biochemię. W czasie wojny koreańskiej był inspektorem w latach 1952–1953, poparł wówczas chińskie oskarżenia wobec USA o stosowanie w Korei broni biologicznej.
W 1985 roku otwarto w Cambridge Instytut Needhama (ang. "Needham Research Institute"), zajmujący się m.in. badaniami nad historią chińskiej nauki.

</doc>
<doc id="588817" url="https://pl.wikipedia.org/wiki?curid=588817" title="Ston">
Ston

Ston (wł. "Stagno") – miasto w Chorwacji, w żupanii dubrownicko-neretwiańskiej, siedziba gminy Ston. Leży na półwyspie Pelješac. W 2011 roku liczyło 549 mieszkańców.
Miasto leży w strategicznym miejscu w przesmyku łączącym ląd stały z pozostałą częścią półwyspu, przebiega przez nie droga nr 414 łącząca wszystkie miejscowości półwyspu z ciągnącą się wzdłuż Adriatyku drogą nr 8 i za jej pośrednictwem ze stolicą okręgu – Dubrownikiem. W bezpośrednim sąsiedztwie miasta, kilometr, na północ znajduje się "Stari Ston", a 3 km na południe od miasta – Prapratno, w którym znajduje się przystań promowa Jadroliniji na wyspę Mljet.
Ston otoczony jest 890-metrowymi średniowiecznymi murami miejskimi z czasów Republiki Dubrownickiej, kiedy miasteczko było jej ważnym fortem. Dodatkowe zewnętrzne fortyfikacje obejmują także Mali Ston, mniejszą miejscowość leżącą nad brzegiem zatoki Malostonski zaljev oddzielającej półwysep od lądu stałego; w zatoce tej hodowane są ostrygi i małże. System fortyfikacji, utworzonych wokół Stonu skutecznie zapobiegał zdobyciu miasta przez Turków. Łączna długość murów wynosiła 5,5 km – na fortyfikacje składało się 40 wież i 7 twierdz, z których najważniejsze trzy to "Veliki Kaštio" (urządzono tu spichlerz i zbrojownię; twierdza ta pełniła także funkcje mieszkalne) w miasteczku Ston, "Koruna" ("Mali Ston") oraz twierdza na wzgórzu "Podzvizd". Twierdzę "Koruna" rozpoczęto budować w roku 1347; miała ona pięć wież i port, który służył przez stulecia do eksportu soli, pozyskiwanej w rejonie miasta.
W czasach nowożytnych, kiedy militarna wartość fortyfikacji straciła znaczenie, mury zaczęto rozbierać, a pozyskane kamienne bloki sprzedawano jako budulec. Do dziś zachowały się ruiny trzech wież i fragmenty muru, czasem nazywanego „europejskim chińskim murem”.

</doc>
<doc id="588819" url="https://pl.wikipedia.org/wiki?curid=588819" title="Kraj południowoczeski">
Kraj południowoczeski

Kraj południowoczeski (, do 30 maja 2001 r. "kraj budziejowicki") – jednostka administracyjna Czech. Leży w południowej części krainy Czechy. Stolicą kraju są Czeskie Budziejowice. Jego obszar wchodzi w skład okręgu terytorialnego o tej samej nazwie.

</doc>
<doc id="588821" url="https://pl.wikipedia.org/wiki?curid=588821" title="Józef Zarek">
Józef Zarek

Józef Zarek (ur. 15 stycznia 1949 w Stanisławowie) – historyk literatur zachodniosłowiańskich, profesor Uniwersytetu Śląskiego, slawista-sorabista. Prowadzi badania z zakresu literatury czeskiej, słowackiej i łużyckiej XX wieku. Publikacje książkowe: "Eseistyka Otokara Březiny. W kręgu dylematów symbolisty" (1979), "Poezja i myśl. Problem refleksji w czeskiej poezji międzywojennej" (1993). Ważniejsze prace leksykograficzne (słownik czesko-polski i polsko-czeski) i edytorskie: "Pamiętnik Słowiański" (członek komitetu redakcyjnego od 2001), "Nadzieje i zagrożenia. Slawistyka i komparatystyka u progu nowego tysiąclecia" (2002), "W kręgu Krabata. Szkice o Juriju Brězanie, literaturze, kulturze i językach łużyckich" (2002).

</doc>
<doc id="588823" url="https://pl.wikipedia.org/wiki?curid=588823" title="Generał-gubernator warszawski">
Generał-gubernator warszawski



</doc>
<doc id="588824" url="https://pl.wikipedia.org/wiki?curid=588824" title="Anastasija Wierbicka">
Anastasija Wierbicka

Anastasija Aleksiejewna Wierbicka (ros. "Анастасия Алексеевна Вербицкая", ur. 23 lutego 1861 w Woroneżu – zm. 16 stycznia 1928 w Moskwie) – rosyjska pisarka.
Życiorys.
Pochodziła z rodziny szlacheckiej, uprawiała dziennikarstwo, pisując do lokalnych woroneżskich gazet. Po 1894 poświęciła się wyłącznie działalności pisarskiej, była jedną z przedstawicielek rosyjskiej popularnej prozy kobiecej, m.in. "Kluczi sczastija" (1903), o problemie wolności seksualnej kobiet, powieści: "Oswobodiłaś" (1899), "Istorija odnoj żyzni" (1903).
Pochowana na Cmentarzu Nowodziewiczym w Moskwie. 

</doc>
<doc id="588825" url="https://pl.wikipedia.org/wiki?curid=588825" title="John R. Hind">
John R. Hind



</doc>
<doc id="588826" url="https://pl.wikipedia.org/wiki?curid=588826" title="Hrabstwo Ormsby">
Hrabstwo Ormsby

Hrabstwo Ormsby istniało w latach 1861-1969. Stolicą było Carson City, założone dwa lata wcześniej. Nazwane na cześć Williama M. Ormsby'ego – jednego z pierwszych osadników w tym mieście, zabitego w 1860 roku.
Hrabstwo zostało zlikwidowane, a na jego miejsce wprowadzono Carson City jako miasto o prawach hrabstwa. Innym przykładem stolicy stanowej o takim statusie jest Richmond w Wirginii.

</doc>
<doc id="588827" url="https://pl.wikipedia.org/wiki?curid=588827" title="Francisco Mujika Garmendia">
Francisco Mujika Garmendia

Francisco Mujika Garmendia (alias Pakito; ur. 19 listopada 1953 w Ordizia, Gipuzkoa) - były przywódca ETA w latach 1989-1992
Został aresztowany w 1992 roku w Bidart wspólnie z dwoma innymi przywódcami ETA i wydany rządowi hiszpańskiemu. W Hiszpanii kilkakrotnie postawiono go przed sądem, uznano winnym planowania i przeprowadzania zamachów terrorystycznych i skazano kolejno na 96, 109, 743, 1128 i 2354 lata więzienia. Obecnie jest osadzony w jednym z hiszpańskich zakładów karnych.

</doc>
<doc id="588828" url="https://pl.wikipedia.org/wiki?curid=588828" title="János Lajos Neumann">
János Lajos Neumann



</doc>
<doc id="588829" url="https://pl.wikipedia.org/wiki?curid=588829" title="Wojciech Brzoska">
Wojciech Brzoska

Wojciech Brzoska (ur. 5 kwietnia 1978 w Bytomiu) – polski poeta, wokalista, major Służby Więziennej w stanie spoczynku.
Życiorys.
W 1997 ukończył IV Liceum Ogólnokształcące im. Stanisława Staszica w Sosnowcu. W 2002 ukończył studia kulturoznawstwa na Uniwersytecie Śląskim w Katowicach. Zawodowo od 2002 związany z więziennictwem. Pracował w areszcie śledczym w Katowicach jako wychowawca ds. kulturalno-oświatowych (kaowiec). Był organizatorem wielu spotkań literackich oraz koncertów dla osadzonych. Był pomysłodawcą i organizatorem adresowanego do więźniów Ogólnopolskiego Konkursu Poetyckiego im. Jeana Geneta. W latach 2022–2023 pełnił funkcję rzecznika prasowego aresztu śledczego w Katowicach.
Jako poeta zadebiutował w 1998 kilkoma wierszami, opublikowanymi na łamach czasopisma literackiego „FA-art”. Jest autorem kilkunastu tomików wierszy. Jego wiersze zostały zamieszczone w antologiach polskich i zagranicznych (Stany Zjednoczone, Niemcy, Hiszpania, Serbia, Słowenia, Czechy, Słowacja). Utwory publikował w czasopismach literackich i kulturalnych (m.in. Tygodnik Powszechny, Odra, Twórczość, Przekrój, Czas Kultury, Zeichen &amp; Wunder, Sodobnost, Cordite Poetry Review, Manuskripte). W latach 2003–2005 był redaktorem magazynu literackiego Kursywa. Był również redaktorem działu poezji w internetowym dwutygodniku kulturalnym artPAPIER. Został pierwszym laureatem Nagrody Otoczaka (2007). W 2022 roku nakładem Biblioteki Śląskiej w Katowicach ukazała się monografia: „Poetyka ucha. O wierszach Wojciecha Brzoski”.
W 2011 był współtwórcą i wokalistą zespołu muzycznego Brzoska i Gawroński. Był również współzałożycielem zespołów Brzoska/Marciniak/Markiewicz (Brzoska Kolektyw) oraz Piksele. Z zespołami nagrał kilka płyt, zagrał też wiele koncertów.
Mieszka w Katowicach.

</doc>
<doc id="588830" url="https://pl.wikipedia.org/wiki?curid=588830" title="Janos Lajos Neuman">
Janos Lajos Neuman



</doc>
<doc id="588832" url="https://pl.wikipedia.org/wiki?curid=588832" title="A Republikanska futbołna grupa (1989/1990)">
A Republikanska futbołna grupa (1989/1990)

A Republikanska futbołna grupa (1989/1990) była 66. edycją najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Tytuł obroniła drużyna CSKA Sofia.
Tabela końcowa.
1 Przed rozpoczęciem sezonu drużyny CFKA Sredec Sofia, Witosza Sofia oraz Trakia Płowdiw powróciły do nazw: CSKA Sofia, Lewski Sofia i Botew Płowdiw.
2 Trzy ostatnie zespoły spadły do II ligi, z której awansowały: Minior Pernik, Jantra Gabrowo oraz FK Chaskowo.

</doc>
<doc id="588833" url="https://pl.wikipedia.org/wiki?curid=588833" title="Ibrahima Bakayoko">
Ibrahima Bakayoko

Ibrahima Bakayoko (ur. 31 grudnia 1976 w Segueli) – piłkarz z Wybrzeża Kości Słoniowej, występuje na pozycji napastnika.
Życiorys.
Swoją karierę piłkarską zaczynał w malutkim klubiku – Stade d’Abidjan. Już w wieku 19 lat trafił do Ligue 1, a wypatrzyli go szperacze z Montpellier HSC. Tam pograł przez trzy sezony i został wypożyczony do angielskiego Everton F.C., gdzie przeważnie występował jako wysunięty snajper. Na brak podań nie mógł narzekać, ponieważ za plecami miał tak świetnych piłkarzy, jak Nick Barmby, czy John Collins. Po sezonie zdecydował się na powrót do Montpellier, jednak zbyt długo tam nie pograł i odszedł do Olympique Marsylia. Na Stade Vélodrome stał się prawdziwą gwiazdą oraz idolem kibiców. Miał pewne miejsce w składzie, a partnerzy z boiska mu ufali. Swoją dobrą postawą zwrócił na siebie uwagę hiszpańskiego CA Osasuna, która akurat szukała napastnika i zdecydowała się na sezonowe wypożyczenie zawodnika. Bakayoko, po kilku miesiącach gry w Hiszpanii, poprzez Marsylię, trafił do FC Istres - beniaminka Ligue 1. Od lipca 2005 grał w AS Livorno. Ściągnął go tam Roberto Donadoni, obecny selekcjoner reprezentacji Włoch. Natomiast w styczniu 2007 przeszedł do innego włoskiego pierwszoligowca, Messiny i grał tam przez jeden sezon. Sezon 2007/2008 spędził w greckiej Larisie, a następnie przez rok grał w PAOK-u Saloniki. W 2009 roku przeszedł do PAS Janina.
Piłkarz ten ma za sobą 45 występów i 30 goli w reprezentacji WKS i zakończył już reprezentacyjną karierę.

</doc>
<doc id="588834" url="https://pl.wikipedia.org/wiki?curid=588834" title="John Russell Hind">
John Russell Hind

John Russell Hind (ur. 12 maja 1823 w Nottingham, zm. 23 grudnia 1895 w Twickenham) – brytyjski astronom.
W latach 1840–1844 pracował w Królewskim Obserwatorium Astronomicznym w Greenwich, a w latach 1844–1854 w prywatnym obserwatorium George’a Bishopa. W latach 1853–1891 był superintendentem w Biurze Almanachu Nawigacyjnego Jej Królewskiej Mości. Od 1863 roku był członkiem Royal Society. W latach 1880–1882 był prezydentem Królewskiego Towarzystwa Astronomicznego.
Odkrycia.
Odkrył 10 planetoid, trzy komety oraz cztery obiekty, które znalazły się później w New General Catalogue – mgławicę NGC 1555, galaktykę NGC 4125 oraz gromady kuliste NGC 6535 i NGC 6760.
W roku 1847 Hind odkrył gwiazdę zmienną R Leporis, w 1848 nową klasyczną w gwiazdozbiorze Wężownika (Nova Ophiuchi 1848), w 1852 gwiazdę zmienną T Tauri, a w 1856 pierwszą nową karłowatą, U Geminorum w gwiazdozbiorze Bliźniąt.

</doc>
<doc id="588835" url="https://pl.wikipedia.org/wiki?curid=588835" title="John Hind">
John Hind



</doc>
<doc id="588836" url="https://pl.wikipedia.org/wiki?curid=588836" title="Andrij Klujew">
Andrij Klujew

Andrij Petrowycz Klujew, ukr. Андрій Петрович Клюєв (ur. 12 sierpnia 1964 w Doniecku) – ukraiński polityk, z wykształcenia inżynier górnictwa. Brat Serhija Klujewa.
Życiorys.
Absolwent politechniki donieckiej. Początkowo pracował w górnictwie. Od 1991 zajmował kierownicze stanowiskach w przedsiębiorstwach przemysłowych w Doniecku. W latach 1998–2002 był zastępcą szefa administracji w obwodzie donieckim.
W 2002, 2006, 2007 i 2012 uzyskiwał mandat deputowanego do Rady Najwyższej z rekomendacji Partii Regionów. Od grudnia 2003 do grudnia 2004 i od sierpnia 2006 do grudnia 2007 pełnił funkcje wicepremiera w rządach Wiktora Janukowycza.
W marcu 2010 po raz kolejny wszedł w skład rządu jako pierwszy wicepremier w gabinecie Mykoły Azarowa. Został też ministrem rozwoju gospodarczego i handlu. Odwołano go w lutym 2012, po czym został powołany na urząd sekretarza Rady Bezpieczeństwa Narodowego i Obrony Ukrainy. 24 stycznia 2014 nominowany na szefa Administracji Prezydenta Ukrainy. Odwołany po miesiącu w związku ze zmianą władzy na Ukrainie.

</doc>
<doc id="588838" url="https://pl.wikipedia.org/wiki?curid=588838" title="Góry Omsukczańskie">
Góry Omsukczańskie

Góry Omsukczańskie (ros. Омсукчанский хребет) – pasmo górskie w azjatyckiej części Rosji, w obwodzie magadańskim; najwyższa część Gór Kołymskich.
Leżą pomiędzy rzekami Bałygyczan i Sugoj, prawymi dopływami Kołymy; długość pasma ok. 350 km, wysokość do 1962 m n.p.m.; zbudowane z prekambryjskich skał metamorficznych, piaskowców i łupków; wierzchołki skaliste; w północnej części rzeźba alpejska; w niższych partiach lasy liściaste, w wyższych tundra górska.

</doc>
<doc id="588840" url="https://pl.wikipedia.org/wiki?curid=588840" title="Surowa dieta">
Surowa dieta



</doc>
<doc id="588841" url="https://pl.wikipedia.org/wiki?curid=588841" title="Jurij Bojko">
Jurij Bojko

Jurij Anatolijowycz Bojko (ukr. Юрій Анатолійович Бойко; ur. 9 października 1958 w Gorłówce) – ukraiński polityk i inżynier. W latach 2002–2005 prezes Naftohazu Ukrainy, w latach 2006–2007 minister ds. paliw i energetyki, w latach 2010–2012 minister ds. paliw i przemysłu węglowego, w latach 2012–2014 wicepremier. Deputowany do Rady Najwyższej Ukrainy VI, VIII i IX kadencji. Kandydat na urząd prezydenta Ukrainy w wyborach w 2014 oraz 2019, jeden z liderów Opozycyjnej Platformy – Za Życie. Bohater Ukrainy (2004).
Życiorys.
Z wykształcenia chemik, absolwent moskiewskiego instytutu chemiczno-technologicznego. Pracował w branży chemicznej i przemyśle naftowym, od lat 90. na kierowniczych stanowiskach. W 2001 uzyskał dyplom inżyniera ekonomisty. Od 2002 do 2005 był dyrektorem kompanii Naftohaz Ukrainy. W lipcu 2003 został pierwszym zastępcą ministra paliw i energetyki, którą to funkcję pełnił do stycznia 2005.
W lipcu 2004 znalazł się w komitecie koordynacyjnym spółki RosUkrEnergo. W 2005 założył Republikańską Partię Ukrainy, która jednak nie odegrała żadnej istotnej roli na ukraińskiej scenie politycznej. W tym samym roku Ołeksandr Turczynow, ówczesny szef Służby Bezpieczeństwa Ukrainy, wydał nakaz aresztowania Jurija Bojki, zarzucając mu nadużywanie stanowiska. Postępowanie to zablokował ówczesny prezydent Wiktor Juszczenko.
Podczas wyborów parlamentarnych w 2006 Jurij Bojko bez powodzenia starał się o wejście do parlamentu z listy Opozycyjnego Bloku „Nie Tak!”. W sierpniu 2006 objął stanowisko ministra do spraw paliw i energetyki w rządzie Wiktora Janukowycza. Zajmował je do grudnia 2007. W tym samym roku wstąpił do Partii Regionów i w wyborach parlamentarnych z jej listy został wybrany deputowanym VI kadencji. W marcu 2010 po raz kolejny wszedł w skład rządu jako minister do spraw paliw i przemysłu węglowego w gabinecie Mykoły Azarowa. Od grudnia 2012 do lutego 2014 w drugim rządzie tegoż premiera był wicepremierem.
Jako minister Jurij Bojko był oskarżany o liczne nadużycia władzy, pranie pieniędzy, ustawianie przetargów i wyłudzanie ziemi.
W 2014 kandydował w wyborach prezydenckich, otrzymując w nich 0,2% poparcia (36 tys. głosów). W tym samym roku był jednym z organizatorów Bloku Opozycyjnego, uzyskując w wyborach parlamentarnych z jego listy mandat posła VIII kadencji. W 2016 został współprzewodniczącym tego ugrupowania, jednak w 2018 wykluczono go z partyjnej frakcji.
W listopadzie 2016 w ukraińskim parlamencie uderzył w twarz Ołeha Laszkę, który zarzucił mu konsultowanie się z Moskwą. W styczniu 2018 był jednym z 36 deputowanych, którzy głosowali przeciwko ustawie o uznaniu suwerenności Ukrainy na kontrolowanych przez prorosyjskich separatystów terytoriach obwodów donieckiego i ługańskiego.
W wyborach prezydenckich w 2019 ponownie ubiegał się o urząd prezydenta (jego kandydatura została oficjalnie zarejestrowana 22 stycznia 2019). W I turze otrzymał 2206 tys. głosów (11,7% poparcia), zajmując czwarte miejsce wśród kandydatów. W wyborach parlamentarnych, startując z listy Opozycyjnej Platformy – Za Życie, został wybrany deputowanym do Rady Najwyższej IX kadencji. Był współprzewodniczącym, a w 2022 został samodzielnym przewodniczącym Opozycyjnej Platformy – Za Życie. W marcu 2022, w trakcie inwazji Rosji na Ukrainę, działalność jego partii została zakazana.

</doc>
<doc id="588843" url="https://pl.wikipedia.org/wiki?curid=588843" title="Noc (album)">
Noc (album)

Noc – dziesiąty album studyjny zespołu Budka Suflera, wydany w roku 1995 roku jako CD (nakładem TA Music) oraz jako kaseta (nakładem New Abra).
Płyta została nagrana częściowo na żywo, Tomasz Zeliszewski, Marek Raduli i Mieczysław Jurecki zarejestrowali swoje partie jednocześnie, wokale i instrumenty klawiszowe dograno w studiu.
Lista utworów.
Utwory 1 i 12 ("Taki świat - intro" oraz "Upiór") są instrumentalne.
Autorem tekstów do wszystkich pozostałych utworów jest Tomasz Zeliszewski.

</doc>
<doc id="588845" url="https://pl.wikipedia.org/wiki?curid=588845" title="Wasyl Dżarty">
Wasyl Dżarty

Wasyl Heorhijowycz Dżarty, ukr. Василь Георгійович Джарти (ur. 3 czerwca 1958 w miejscowości Rozdolne w obwodzie donieckim, zm. 17 sierpnia 2011 w Jałcie) – ukraiński polityk i inżynier, deputowany, minister, od 2010 do 2011 premier Autonomicznej Republiki Krymu.
Życiorys.
Z wykształcenia inżynier mechanik, absolwent politechniki donieckiej. Pracował jako mechanik, prowadził własną działalność gospodarczą. Zajmował kierownicze stanowiska w koncernach górniczych. Od 2002 do 2005 pełnił funkcję zastępcy gubernatora. W 2006 i 2007 uzyskiwał mandat deputowanego do Rady Najwyższej z listy Partii Regionów. W drugim rządzie Wiktora Janukowycza zajmował stanowisko ministra ochrony środowiska. W 2010 został premierem Autonomicznej Republiki Krymu. Zmarł w hotelu rządowym, gdzie przechodził rehabilitację po operacji.

</doc>
<doc id="588847" url="https://pl.wikipedia.org/wiki?curid=588847" title="Iwan Tkałenko">
Iwan Tkałenko

Iwan Iwanowycz Tkałenko, ukr. Іван Іванович Ткаленко (ur. 17 kwietnia 1955 w m. Fursy w obwodzie kijowskim) – ukraiński polityk, deputowany, w latach 2006–2007 minister.
Życiorys.
Z wykształcenia inżynier budownictwa, absolwent instytutu inżynierii budownictwa w Odessie (1980). Początkowo pracował jako ślusarz, później w sektorze budowlanym. Od 1990 zajmował kierownicze stanowiska w biznesie. W latach 1998–2002 był deputowanym do Rady Najwyższej. Pełnił funkcje ministerialne w pierwszym rządzie Wiktora Janukowycza. W sierpniu 2006 został powołany na stanowisko ministra ds. kontaktów rządu z parlamentem, które zajmował do grudnia 2007. W kwietniu 2010 powrócił do administracji rządowej jako przedstawiciel rządu przy parlamencie, a w styczniu 2011 został dyrektorem departamentu ds. relacji z Radą Najwyższą i regionami.

</doc>
<doc id="588848" url="https://pl.wikipedia.org/wiki?curid=588848" title="Generał-Gubernatorstwo Warszawskie">
Generał-Gubernatorstwo Warszawskie



</doc>
<doc id="588849" url="https://pl.wikipedia.org/wiki?curid=588849" title="Tykwa">
Tykwa

Tykwa ("Lagenaria" Ser.) – rodzaj jednorocznych, pnących roślin tropikalnych z rodziny dyniowatych. Obejmuje 6 gatunków. Występują one w Afryce środkowej i południowej, włącznie z Madagaskarem. Jako rośliny introdukowane obecne są na wszystkich kontynentach z wyjątkiem Antarktydy.
Systematyka.
Rodzaj z rodziny dyniowatych z rzędu dyniowców, należących do kladu różowych w obrębie okrytonasiennych. W obrębie rodziny: podrodzina "Cucurbitoideae", plemię "Benincaseae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Takht.), nadrząd "Cucurbitanae" Reveal, rząd dyniowce ("Cucurbitales" Dumort.), podrząd "Cucurbitineae" Engl., rodzina dyniowate ("Cucurbitaceae" Juss.), rodzaj tykwa ("Lagenaria" Ser.)
Zastosowanie.
Wykorzystywana jako roślina ozdobna – do celów dekoracyjnych wykorzystywane są owoce. Zrywa się je, gdy są już w pełni dojrzałe, tzn. zaczynają twardnieć i robią się lekkie, co pozwala zapobiec gniciu. Po zbiorze należy przechowywać je w suchym pomieszczeniu aż do całkowitego wysuszenia.
Wysuszone i wydrążone owoce (kalabasy) służą w wielu rejonach świata jako perkusyjne instrumenty muzyczne. W Afryce są to m.in. shekere czy berimbau (także w Brazylii), a w Ameryce Łacińskiej marakasy.
Tykwy bardzo często służą jako pojemnik do picia (np. Yerba mate), naczynia, łyżki i pojemniki. Rzeźbione tykwy pełnią też funkcje dekoracyjne.
Uprawa.
W Polsce nasiona tykwy można wysiać do doniczki na początku kwietnia i po ustąpieniu przymrozków przesadzić do gruntu lub siać bezpośrednio do gruntu w połowie kwietnia, początku maja. Nasiona i młode rośliny potrzebują dużo wody. Tykwy są roślinami ciepłolubnymi, więc powinny rosnąć w nasłonecznionym miejscu.

</doc>
<doc id="588850" url="https://pl.wikipedia.org/wiki?curid=588850" title="Broken/Distrito Federal">
Broken/Distrito Federal



</doc>
<doc id="588852" url="https://pl.wikipedia.org/wiki?curid=588852" title="Distrito Capital">
Distrito Capital



</doc>
<doc id="588854" url="https://pl.wikipedia.org/wiki?curid=588854" title="A Republikanska futbołna grupa (1997/1998)">
A Republikanska futbołna grupa (1997/1998)

A Republikanska futbołna grupa (1997/1998) była 74. edycją najwyższej piłkarskiej klasy rozgrywkowej w Bułgarii. W rozgrywkach brało udział 16 zespołów. Tytułu nie obroniła drużyna CSKA Sofia. Nowym mistrzem Bułgarii został zespół Liteks Łowecz.
Tabela końcowa.
1 Liteks Łowecz zdobył mistrzostwo kraju jako beniaminek ligi.
2 Wyniki meczów 25. (Lewski Kjustendił – Liteks Łowecz 0:0) i 26. kolejki (Liteks Łowecz – Lewski Sofia 1:1) zostały anulowane i w ich miejsce przyznano walkowery odpowiednio 3:0 i 4:0 dla rywali Liteksu, który tym samym został ukarany za wystawienie do gry niezgłoszonego do rozgrywek Radostina Kisziszewa.
3 Przy równej liczbie punktów decydowały wyniki bezpośrednich meczów.
4 Trzy ostatnie zespoły spadły do II ligi, z której awansowały: Septemwri Sofia, Pirin Błagojewgrad i FK Szumen.

</doc>
<doc id="588855" url="https://pl.wikipedia.org/wiki?curid=588855" title="Anatolij Tołstouchow">
Anatolij Tołstouchow

Anatolij Wołodymyrowycz Tołstouchow, ukr. Анатолій Володимирович Толстоухов (ur. 2 stycznia 1956 w Charcysku w obwodzie donieckim) – ukraiński polityk, z wykształcenia historyk.
Życiorys.
W latach 80. był instruktorem wydziału propagandy i agitacji partii komunistycznej. Później pracował jako dziennikarz. W 1990 uzyskał mandat deputowanego do Rady Najwyższej. Od 1995 do 1997 był zastępcą ministra sekretarza Gabinetu Ministrów, następnie do 1999 zajmował stanowisko ministra. Od 2000 do 2001 był zastępcą mera Kijowa. W 2002 po raz drugi został posłem.
W oby rządach Wiktora Janukowycza (2003–2005 i 2006–2007) ponownie był ministrem bez teki. W latach 1996–2006 należał do liderów Partii Ludowo-Demokratycznej, pierwszej odgórnie utworzonej partii władzy, która uległa całkowitej marginalizacji po pomarańczowej rewolucji. W 2007 przystąpił do partii Partii Regionów, z ramienia której w tym samym roku po raz trzeci uzyskał mandat deputowanego. 11 marca 2010 wszedł w skład nowo powołanego gabinetu Mykoły Azarowa. Odwołany został 9 grudnia 2010. W 2011 mianowany specjalnym pełnomocnikiem premiera.

</doc>
<doc id="588856" url="https://pl.wikipedia.org/wiki?curid=588856" title="Naum Szopow">
Naum Szopow

Naum Szopow (ur. 27 lipca 1930 w Starej Zagorze, zm. 18 kwietnia 2012 w Sofii) – bułgarski aktor. Ojciec Christo Szopowa.
Współpracował z teatrami w Płowdiwie (1952 – 1958), Burgasie (1967 – 1968), Sofii (1968 – 1975 Teatr Armii, od 1985 Teatr Narodowy). Występował w przedstawieniach: Lubomira Danieła, Kirkora Azariana, Atanasa Szopowa, Konstantina Spasowa, Iwana Dobczewa. Role w dramatach klasycznych (Hamlet i Poloniusz – "Hamlet" Williama Szekspira, Król – "Życie snem" Pedro Calderóna, Epichodow – "Wiśniowy sad" Antona Czechowa, Edgar – "Taniec śmierci" Augusta Strindberga) i współczesnych (Robespierre – "Sprawa Dantona" Dagny Przybyszewskiej, Drugi Piotr – "Księga carów" Michajło Minkowa, Krapp – "Ostatnia taśma Krappa" Samuela Becketta). Występował w filmie bułgarskim, niekiedy z polskimi aktorami jak np. Beata Tyszkiewicz czy Wojciech Pszoniak.

</doc>
<doc id="588857" url="https://pl.wikipedia.org/wiki?curid=588857" title="Egzorcyzmy Emily Rose">
Egzorcyzmy Emily Rose

Egzorcyzmy Emily Rose – dramat filmowy z 2005 roku w reżyserii Scotta Derricksona. Film powstał na podstawie prawdziwej historii młodej Niemki Anneliese Michel.
Scenariusz filmu napisali Scott Derrickson i Paul Harris Boardman. Oparto go na książce "Egzorcyzmy Anneliese Michel" autorstwa prof. Felicitas D. Goodman, antropolożki kultury, religioznawczyni i językoznawczyni, która badała sprawę tajemniczej śmierci Michel.
Opis fabuły.
Adwokat Erin Bruner (Laura Linney) broni Kościół i księdza, ojca Richarda Moore’a (Tom Wilkinson), który przeprowadził egzorcyzm młodej kobiety, Emily Rose (Jennifer Carpenter), po którym nastąpił zgon. Bruner musi stoczyć walkę zarówno z adwokatem stanowym, jak i z własną samotnością.

</doc>
<doc id="588859" url="https://pl.wikipedia.org/wiki?curid=588859" title="David Robert Joseph Beckham">
David Robert Joseph Beckham



</doc>
<doc id="588860" url="https://pl.wikipedia.org/wiki?curid=588860" title="Beckham">
Beckham

Zobacz też:

</doc>
<doc id="588861" url="https://pl.wikipedia.org/wiki?curid=588861" title="Mihulka">
Mihulka

Mihulka (Wieża Prochowa, czes. "Prašná věž") – cylindryczna wieża kamienna stojąca na północnej stronie jądra Zamku Praskiego będąca częścią jego historycznych fortyfikacji. Na północ od wieży mieści się stroma skarpa nad Jelenim rowem ("Jelení příkop").
Została zbudowana w 1496 przez niemieckiego architekta Benedykta Rejta na zlecenie króla Władysława II Jagiellończyka. Spłonęła w roku 1541, odbudowana z przeznaczeniem na dom i warsztat Tomáša Jaroša, rusznikarza i ludwisarza, który wykonał największy dzwon dla Katedry świętych Wita, Wacława i Wojciecha (18-tonowy dzwon „Zygmunt”). W okresie panowania cesarza Rudolfa II (1576–1612) wieża była pracownią alchemików. W roku 1649, podczas okupacji szwedzkiej, w wieży wybuchnął proch strzelniczy powodując znaczne zniszczenia. Od 1574 służyła jako mieszkania kościelnych z Katedry świętych Wita, Wacława i Wojciecha. Od lat 60. XX wieku w wieży znajduje się muzeum z ekspozycją obejmującą ludwisarnię Tomáša Jaroša i praktyki alchemików.

</doc>
<doc id="588866" url="https://pl.wikipedia.org/wiki?curid=588866" title="Synagoga Piaskower w Białymstoku">
Synagoga Piaskower w Białymstoku

Synagoga Piaskower w Białymstoku – synagoga znajdująca się w Białymstoku przy ul. Pięknej 3. Była główną synagogą dzielnicy Centrum.
Historia.
Synagoga została zbudowana w 1893 roku na miejscu starej bożnicy. W budynku funkcjonowała szkoła religijna "Talmud Tora". Podczas II wojny światowej hitlerowcy zdewastowali synagogę.
Po zakończeniu wojny w synagodze mieścił się ośrodek gminy żydowskiej, następnie od 1948 Towarzystwo Społeczno-Kulturalne Żydów w Polsce. Budynek został opuszczony w 1968 roku. Po remoncie działało w nim Biuro Papierów Akcydensowych i dom kultury. Po pożarze gmachu w 1989 roku odremontowała go firma Wersal Podlaski i umieściła w nim biura. Synagoga jest obecnie siedzibą Białostockiego Towarzystwa Esperantystów i Fundacji Zamenhofa. W 2004 roku została zdjęta tablica pamiątkowa, upamiętniająca wcześniejsze przeznaczenie budynku.
Murowany budynek synagogi wzniesiono na planie prostokąta. Główna sala modlitewna ma kształt zbliżony do kwadratu. Jedyną pozostałością oryginalnego wystroju wnętrz są dwie żeliwne kolumny podtrzymujące galerię oraz wnęka po aron ha-kodesz, obecnie znajdującą się za recepcją.
Współcześnie.
Wygląd po pożarze odtworzono na podstawie zdjęć, jednak nie jest on całkowicie wierny pierwowzorowi – zmieniono dach budowli. Pierwotną formę zachowała bryła budynku, sklepienia, oraz otwory okienne.
Synagoga Piaskower jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku.

</doc>
<doc id="588867" url="https://pl.wikipedia.org/wiki?curid=588867" title="Urraka Kastylijska">
Urraka Kastylijska

Urraka I Kastylijska (ur. ok. 1081, zm. 8 marca 1126) – królowa Kastylii i Leónu w latach 1109-1126, królowa Galicji w latach 1109-1112. Córka króla Alfonsa VI kastylijskiego (1039-1109) i Konstancji burgundzkiej (ok. 1046-ok. 1093).
W 1090 Urrakę jako dziecko poślubiono Rajmundowi burgundzkiemu (ok. 1059-1107), hrabiemu Galicji. Para miała dwoje dzieci:
Owdowiawszy, Urraka została władczynią Galicji. Jako jedyne ślubne dziecko swojego ojca została także następczynią tronu Leonu i Kastylii. Ojciec wybrał jej następnego męża – wybór padł na Alfonsa I Aragońskiego (ok. 1073-1134), króla Aragonii i Nawarry. Alfons VI wierzył, że nowy mąż córki będzie obrońcą jego królestwa. Urraka i Alfons I byli jednak zbyt blisko spokrewnieni i Bernard, arcybiskup Toledo nie chciał udzielić im ślubu, mimo to para pobrała się w październiku 1109 w Monzón. Małżeństwo nie należało do udanych, Urraka i Alfons nie mogli też spłodzić potomka. Małżeństwo rozwiązano w 1114. Urraka już nigdy nie wyszła za mąż, ale miała kilku kochanków, m.in. hrabiego Gómeza Gonzáleza.
Okres rządów Urraki nie należał do spokojnych – wybuchł bunt możnych, potem jej ziemie najechał były mąż z aragońską armią. Szwagier Urraki – Henryk, hrabia Portugalii – mąż jej młodszej siostry przyrodniej Teresy z Leonu – najpierw sprzymierzył się z Aragonią przeciw Kastylii, potem zdradził Aragonię. Zmarł w 1112, a wdowa po nim zakwestionowała władzę Urraki. Resztę życia Urraka rządziła krajem z pomocą swojego syna Alfonsa. Według "Chronicon Compostellanum", Urraka zmarła w połogu. Ojcem dziecka był jej kochanek – hrabia Pedro González de Lara (zm. 1130), z którym już wcześniej miała jednego nieślubnego syna:

</doc>
<doc id="588869" url="https://pl.wikipedia.org/wiki?curid=588869" title="Chazan">
Chazan

Chazan ( "chazzan", "chazn"; inaczej kantor) – w judaizmie osoba prowadząca nabożeństwo z mniejszego pulpitu przed aron ha-kodeszem. W judaizmie ortodoksyjnym funkcję tę pełnią tylko mężczyźni, natomiast w judaizmie reformowanym dopuszcza się do niej kobiety, tzw. "chazanit".

</doc>
<doc id="588870" url="https://pl.wikipedia.org/wiki?curid=588870" title="Guarico">
Guarico



</doc>
<doc id="588871" url="https://pl.wikipedia.org/wiki?curid=588871" title="Anzoátegui">
Anzoátegui

Anzoátegui (hiszp. "Estado Anzoátegui") – jest jednym z 23 stanów Wenezueli. Leży w północno-wschodniej części kraju. Stolicą Anzoátegui jest miasto Barcelona.
Historia.
Nazwa stanu została mu nadana na cześć bohatera walk o niepodległość Wenezueli, José Antonio Anzoátegui (1789-1819).
Miasto Barcelona, będące obecnie stolicą stanu, zostało założone w 1677 roku. Niegdyś Anzoátegui było częścią Prowincji Cumaná. Oddzieliło się od niej w 1810 roku. Jednakże dopiero w roku 1909 uzyskało status stanu, który zachowuje do dziś.
Geografia.
Anzoátegui jest położone w północno-wschodniej części Wenezueli i graniczy ze stanami Monagas i Sucre od wschodu, Bolívar od południa, Guárico od zachodu, a północną granicę stanowi Morze Karaibskie.
Ludność.
Stan Anzoátegui według szacunków z 2011 roku liczy 1 469 747 mieszkańców. Dla porównania, w roku 1970 stan liczył 485,8 tys. mieszkańców.
Gospodarka.
Gospodarka stanu Anzoátegui jest oparta głównie na dominującej w całej wenezuelskiej gospodarce gałęzi naftowej; wydobywa się również gaz ziemny (stan na lata 70. XX w.). Stan jest siedzibą "Complejo Petroquímico de Jose", jednej z największych firm petrochemicznych w Ameryce Południowej. Występuje hodowla bydła, uprawia się kukurydzę, bawełnę, kakaowiec i trzcinę cukrową.

</doc>
<doc id="588872" url="https://pl.wikipedia.org/wiki?curid=588872" title="Bonczo Genczew">
Bonczo Genczew

Bonczo Genczew (ur. 7 lipca 1964 w m. Generał Toszewo) – bułgarski piłkarz, grający na pozycji ofensywnego pomocnika lub napastnika.
Z reprezentacją Bułgarii zajął IV miejsce na Mundialu 1994 oraz brał udział w Euro 1996. Jest wychowankiem Dobrudży Dobricz. Następnie grał w Osamie Łowecz, Łokomotiwie Gorna Orjachowica i Etyrze Wielkie Tyrnowo, z którym w sezonie 1990–1991 wygrał rozgrywki ligowe. Później grał w Sportingu, Ipswich Town, Luton Town i w klubach z niższych lig Anglii. Do Bułgarii powrócił jeszcze w 1997 roku i przez dwa lata był zawodnikiem CSKA Sofia. W sezonie 1997–1998, w wieku 34 lat, wywalczył koronę króla strzelców ekstraklasy.

</doc>
<doc id="588873" url="https://pl.wikipedia.org/wiki?curid=588873" title="Anzoategui">
Anzoategui



</doc>
<doc id="588876" url="https://pl.wikipedia.org/wiki?curid=588876" title="Mgła (ujednoznacznienie)">
Mgła (ujednoznacznienie)



</doc>
<doc id="588877" url="https://pl.wikipedia.org/wiki?curid=588877" title="Auguste Perret">
Auguste Perret

Auguste Perret (ur. 12 lutego 1874 w Ixelles, zm. 25 lutego 1954 w Paryżu) – francuski architekt i przedsiębiorca. 
Życiorys.
Uczył się w École des Beaux Arts w Paryżu pod kierunkiem Juliena Guadeta. Pracę zawodową rozpoczął jako przedsiębiorca budowlany wspólnie z bratem Gustawem Perret, głównie na terenie Paryża. Pierwszą pracą braci Perret był wzniesiony w 1898 r. wielki biurowiec przy rue Faubourg Poissonière.
Perret należy do tej grupy architektów, którzy podjęli poszukiwania w dziedzinie inżynieryjnej w celu zastosowania konstrukcji żelazobetonowych w budownictwie. Perreta uznano za "ojca żelbetu", jeden z pierwszych bowiem zaczął stosować w budownictwie żelazobeton widząc w nim cenny materiał nie tylko konstrukcyjny, lecz także umożliwiający kształtowanie nowych form. Perret poszukując najwłaściwszej metody zastosowania nowego materiału stworzył system konstrukcji szkieletowej, co pozwalało projektantowi na całkowicie dowolny podział wewnętrzne przestrzeni budynku zgodnie z potrzebami funkcjonalnymi.
Perret był jednocześnie kontynuatorem tradycji szkoły francuskiej. Podobnie jak poprzednicy jego, zawdzięcza swoją inspirację świetnej znajomości materiału i doskonałemu wyczuciu roli konstrukcji w dziele architektonicznym. Perret wykazywał dużą wiedzę z dziedziny architektury klasycznej, której kanony stosował w nowym materiale w sposób żywy i elastyczny. O Perrecie można powiedzieć, że wykorzystał możliwości żelbetu jak Henri Labrouste wykorzystał możliwości żelaza. Perret należał do tej grupy architektów, którzy położyli fundament pod rozwój nowoczesnej architektury. W swojej publikacji określił on rolę nowoczesnego, architekta następującymi słowami: "L'architecte est un poète qui pense et parle en construction". Następne generacje architektów z Le Corbusierem na czele (który w latach 1909–1910 pracował w jego atelier) opierając się na twórczości Perreta osiągnęły coraz śmielsze rozwiązania konstrukcyjne.
Twórczość Perreta można podzielić na dwa okresy: pierwszy wyraźnie przełomowy, zgodnie z panującymi wówczas kierunkami artystycznymi, nacechowany poszukiwaniem możliwości wykorzystania konstrukcji żelbetowej jako nowych metod kształtowania budowli – oraz drugi, o wszelkich, znamionach klasycznej doskonałości, silnie tkwiący swoimi korzeniami w tradycji szkoły francuskiej.
Do najbardziej charakterystycznych przykładów pierwszego okresu należy zaliczyć wybudowany w 1903 r. przy rue Franklin w Paryżu blok mieszkalny. Nowoczesność koncepcji tego projektu polega na tym, że jest to pierwszy dom wykonany w konstrukcji żelbetowej szkieletowej, całkowicie uwidocznionej na zewnątrz. Wypełnienie konstrukcji stanowi cegła i materiały izolacyjne. Fasada licowana jest płytkami ceramicznymi. Dzięki zastosowaniu konstrukcji szkieletowej Perret uzyskał pełnię elastyczności planu: ścianki działowe umieszczone są z pełną swobodą między słupami żelbetowymi, każde zaś piętro jest zaprojektowane jako niezależna jednostka. Płaski dach zastosowany jako taras, dostępny dla mieszkańców – jest jeszcze jednym z elementów nowoczesnej koncepcji wprowadzonej w życie przez Perreta w pierwszych latach XX wieku. Zrealizowany w 1905 r. garaż przy rue Ponthieu w Paryżu należy do tej grupy, koncepcji architektonicznych, w której szkielet żelbetowy określa charakter fasady. Konstrukcja betonowa jest całkowicie widoczna, wypełnienie jej stanowi szkło. Budynek ten uważany jest powszechnie za pierwszy przykład "architektury żelbetu". Perret nazwał tę pracę próbą "estetycznego żelbetu".
Dalsze prace Perreta wykazują coraz lepsze opanowanie nowego tworzywa – żelazobetonu i przynoszą takie rozwiązanie, jak Théâtre des Champs Élysées w Paryżu (1911–1914). Jest to pierwsze większe dzieło architektoniczne wykonane całkowicie w betonie. Pola uwidocznionego na zewnątrz szkieletu wypełnione są płaskorzeźbami Antoine'a Bourdelle'a.
Dla drugiego okresu twórczości Perreta charakterystyczne są przede wszystkim dwa kościoły – w Le Raincy (1922–1923) i w Montmagny (1924–1925) koło Paryża, w których logicznie pomyślana konstrukcyjna oraz prześwietlona koronka witrażowych ścian stanowią szczytowe osiągnięcie konstruktywistycznej koncepcji Perreta. Od tego momentu Perret stał się klasykiem pod każdym względem. W operowaniu szkieletową konstrukcją sięgał on do wielkich tradycji francuskiej szkoły architektonicznej, interpretując myśl architektoniczną zgodnie z potrzebami nowych czasów. Wykonany w 1934 r. tym systemem budynek muzealny pod nazwą Garde du Meubles w Paryżu jest jedną z najlepszych jego prac. Wybudowane w 1937 r. Musée des Travaux Publics w Paryżu o wyraźnych tendencjach uniezależnienia od płaszczyzn ścian zamykających wnętrze należy do najpoważniejszych osiągnięć plastycznych.
W 1946 r. został powołany na stanowisko głównego projektanta odbudowy Hawru. Dziełem jego jest cała dzielnica o całkowicie nowoczesnym układzie urbanistycznym. Na czoło wysuwają się ratusz i Kościół św. Józefa – jako wyraz konsekwentnej myśli konstruktywistycznej autora władającego po mistrzowsku żelbetem.
Działalność Perreta bardzo szybko znalazła uznanie w środowiskach fachowych, mimo że jego nowatorskie tendencje nie zawsze, odpowiadały, mieszczańskiemu gustowi Francuzów.
Pod koniec życia w 1943 r. został powołany na członka Académie des beaux-arts w Paryżu. W 1948 otrzymał Złoty Medal Królewskiego Instytutu Architektów Brytyjskich (RIBA), a w 1952 r. Złoty Medal Instytutu Architektów Amerykańskich. W tymże roku ukazała się praca Perreta "Contribution à une theorie de l'architecture".
Wykaz ważniejszych prac architektonicznych Perreta:

</doc>
<doc id="588879" url="https://pl.wikipedia.org/wiki?curid=588879" title="Sojusz zaczepno-odporny">
Sojusz zaczepno-odporny

Sojusz zaczepno-odporny, sojusz obronny (ang. "military alliance") – traktat, w którym strony gwarantują sobie wzajemnie przyjście z pomocą w razie agresji ze strony państwa lub państw trzecich.
Umowa taka może być wymierzona przeciwko niektórym państwom lub grupom państw. Często w tego rodzaju traktacie określane są szczegółowe warunki pomocy zbrojnej.
Przykłady historyczne.
Dwuprzymierze (1879). Według art. 1 Cesarstwo Niemieckie i Austro-Węgry były zobowiązane do udzielenia nawzajem pomocy "całą swą potęgą wojskową" w razie ataku Imperium Rosyjskiego na któreś z nich. Wspólnie też zawrzeć miały traktat pokojowy. Art. 2 gwarantował, że gdyby jedna ze stron miała zostać napadniętą przez inne mocarstwo, druga strona zobowiązana była zachowywać wobec napadniętej "życzliwą neutralność". W razie otrzymania przez napastnika poparcia od Rosji, w formie "aktywnej współpracy" lub "w drodze poczynienia zagrażających napadniętemu zarządzeń wojskowych", zastosowanie miał art. 1. „Życzliwa neutralność” i „aktywna współpraca” nie zostały bliżej określone, były zapewne odpowiednikiem późniejszego pojęcia państwa niewalczącego.
Trójprzymierze (1882). Art. 2 zobowiązywał Włochy do pomocy Niemcom i oba cesarstwa do takiej samej pomocy Włochom, w obu wypadkach w razie "niesprowokowanej agresji" ze strony Francji. Art. 3 gdyby przynajmniej jedna ze trzech stron sojuszu, "pomimo braku dania bezpośredniego powodu do wojny", została zaatakowana i znalazła się w stanie wojny z przynajmniej dwoma mocarstwami niebędącymi sygnatariuszami sojuszu, obowiązek udzielenia pomocy powstawał jednocześnie dla pozostałych stron sojuszu. Art. 4 w razie "zagrożenia bezpieczeństwa" którejś ze stron sojuszu przez inne mocarstwo któremu zagrożona strona poczułaby się zmuszoną wydać wojnę, dwie pozostałe strony zobowiązane były zachowywać w stosunku do niej "życzliwą neutralność", każda zastrzegała sobie prawo przyłączenia się do wojny po jej stronie.
Sojusz francusko-rosyjski (1892). Art. 1 zobowiązywał każdą ze stron do uderzenia na Niemcy w razie ich ataku na stronę drugą.
Polsko-francuski traktat gwarancyjny (1925) w art. 1 zobowiązywał zgodnie z art. 15 ust. 7 Paktu Ligi Narodów każdą ze stron do "bezzwłocznej pomocy i poparcia" (fr. "immédiatement aide et assistance"), gdyby druga z nich została napadnięta "bez prowokacji ze swej strony" ("attaquée sans l'avoir provoque"). Podobnie brzmiał zawarty równocześnie gwarancyjny traktat francusko-czechosłowacki.
Polsko-brytyjski układ sojuszniczy (1939). Art. 1: w wypadku nawiązania jednej ze stron działań wojennych (ang. "hostilities") z jakimś państwem europejskim w wyniku jego agresji, druga strona udzielić miała natychmiast ofierze napadu wszelkiej pomocy i poparcia "w miarę swych możliwości" ("in its power"). Art. 2 rozciągał to zobowiązanie także na inną niż agresja akcję europejskiego państwa, która by pośrednio lub bezpośrednio wyraźnie zagroziła niepodległości ("independence") jednej ze stron do tego stopnia, ze jej odparcie uznałaby ta strona za konieczne przy użyciu sił zbrojnych. Dotyczyło to również działań wojennych w stosunku do jednego z państw europejskich na skutek akcji tego ostatniego, zagrażającej niepodległości lub neutralności jednego z trzecich państw europejskich w ten sposób, że stanowiłaby wyraźną groźbę dla bezpieczeństwa którejś strony sojuszu. Art. 6 nakazywał by obie strony powiadamiały się wzajemnie o zamiarach zawarcia z państwem trzecim przymierza przeciw agresji, gwarantując, że umowy te nie mogą ograniczyć obowiązków wynikających z układu, ani umniejszyć praw drugiej z umawiających się stron. Art. 7 zabraniał zawarcia separatystycznego pokoju lub rozejmu. Szczegółową interpretację i wynikające z niej ograniczenia zawierała tajna część układu.

</doc>
<doc id="588880" url="https://pl.wikipedia.org/wiki?curid=588880" title="Szatan Serduszko">
Szatan Serduszko



</doc>
<doc id="588882" url="https://pl.wikipedia.org/wiki?curid=588882" title="Piccolo (Dragon Ball)">
Piccolo (Dragon Ball)



</doc>
<doc id="588884" url="https://pl.wikipedia.org/wiki?curid=588884" title="Filip III (król Nawarry)">
Filip III (król Nawarry)

Filip III z Nawarry, Filip z Évreux fr. "Philip III de Navarre", "Philip d’Évreux" (ur. 27 marca 1306, zm. 16 września 1343 w Jerez de la Frontera) – francuski arystokrata, najstarszy syn hrabiego Ludwika d’Évreux 1276–1319) i Małgorzaty d'Artois (1285–1311). Wnuk króla Francji – Filipa III Śmiałego i Marii Brabanckiej, po wymarciu dynastii Kapetyngów był jednym z następców tronu francuskiego.
Był starszym bratem Joanny d’Évreux – królowej Francji. W 1319 odziedziczył hrabstwo Évreux, w Normandii, a 10 lat później został królem Nawarry jako "Filip III". Nawarrą rządziła jego żona królowa Joanna II z Nawarry, ale oboje oni mieli duży wpływ również na losy Francji. Mieli 8 dzieci. Filip umarł podczas Rekonkwisty, w1343 został śmiertelnie ranny i zmarł w Jerez de la Frontera.

</doc>
<doc id="588885" url="https://pl.wikipedia.org/wiki?curid=588885" title="Kalebasa">
Kalebasa



</doc>
<doc id="588888" url="https://pl.wikipedia.org/wiki?curid=588888" title="Dystrykt Berea">
Dystrykt Berea

Dystrykt Berea – jest jednym z 10 dystryktów w Lesotho.

</doc>
<doc id="588890" url="https://pl.wikipedia.org/wiki?curid=588890" title="Mgła (film 2005)">
Mgła (film 2005)

Mgła (ang. "The Fog") – amerykański horror z 2005 roku wyreżyserowany przez Ruperta Wainwrighta. Jest to remake filmu "Mgła" z 1980 roku w reżyserii Johna Carpentera. Oryginalną ścieżkę dźwiękową nagrał Graeme Revell.
Fabuła.
Amerykańskie miasteczko Antonio Bay zostaje nawiedzone przez duchy ofiar umyślnie zatopionego sto lat wcześniej statku przewożącego trędowatych. Duchy przybywają z zaświatów, by zemścić się na potomkach sprawców ograbienia i utopienia pasażerów.
Obsada.
i inni.

</doc>
<doc id="588893" url="https://pl.wikipedia.org/wiki?curid=588893" title="Alan Bates">
Alan Bates

Sir Alan Arthur Bates (ur. 17 lutego 1934 w Allestree, zm. 27 grudnia 2003 w Westminster) – brytyjski aktor teatralny, telewizyjny i filmowy. Dwukrotny zwycięzca Tony Award (1973, 2002) i Nagrody Gildii Aktorów Ekranowych (2001), nominowany Oscara dla najlepszego aktora pierwszoplanowego (1968), czterokrotnie nominowany do Złotego Globu – dla najbardziej obiecującego nowego gwiazdora (1967), dla najlepszego aktora w filmie komediowym lub musicalu (1967) i dwukrotnie dla najlepszego aktora w filmie dramatycznym (1968, 1969) oraz trzykrotnie nominowany do Nagrody BAFTA (1969, 1970, 1992) i Nagrody Telewizyjnej Akademii Brytyjskiej (1975)
Życiorys.
Wczesne lata.
Urodził się w Queen Mary Nursing Home w Allestree dzielnica miasta Derby, w Derbyshire jako najstarszy z trzech synów pianistki Florence Mary (z domu Wheatcroft) i Harolda Arthura Batesa, brokera ubezpieczeniowego i biotechnologa. Jego rodzina na krótko przeprowadziła się do Mickleover, po czym wróciła do Allestree. Jego rodzice zajmowali się amatorsko muzyką i zachęcali go do wykonywania muzyki. Jednak młody Bates w wieku 11 lat ustalił kurs swego życia jako aktor, a więc rodzice wysłali na treningi aktorskie. Chętnie oglądał też spektakle w Derby’s Little Theatre. Uczył się w Herbert Strutt Grammar School w Derby Road w Belper, a później zdobył stypendium do Royal Academy of Dramatic Art w Londynie, gdzie studiował z Albertem Finneyem i Peterem O’Toole. Przez dwa lata służył w Royal Air Force.
Kariera.
W 1955 roku zadebiutował w sztuce "You and Your Wife" na scenie w Coventry. Rok potem (1956) trafił na West End w roli Cliffa Lewisa w przedstawieniu Johna Osborne’a "Miłość i gniew" ("Look Back in Anger") w Royal Court Theatre. Grał również na scenach teatrów broadwayowskich. W 1973 za kreację Bena Butleya w spektaklu "Butley" w reżyserii Harolda Pintera otrzymał Drama Desk Award i Tony Award, a w 2002 jako Vassily Semyonitch Kuzowkin w komedii "Na łaskawym chlebie" ("Fortune’s Fool") Iwana Turgieniewa zdobył Drama Desk Award i Tony Award.
W kinie debiutował pod koniec lat 50. Uznanie krytyki zdobył rolą u boku Laurence’a Oliviera w "Music Hallu" Tony’ego Richardsona, międzynarodową sławę przyniosły mu pierwszoplanowe role w "Greku Zorbie", "Zakochanych kobietach" (1969) i "Posłańcu" (1971). W roku 1968 nominowano go do Oscara za główną rolę w dramacie "Żyd Jakow", adaptacji powieści Bernarda Malamuda.
W 1996 został Komandorem Orderu Imperium Brytyjskiego, a w 2003 otrzymał tytuł szlachecki.
Życie prywatne.
Był osobą biseksualną. W latach 1956–1966 był związany z aktorem i piosenkarzem Peterem Wyngarde. Spotykał się z reżyserem Johnem Dexterem (1954), Joanną Pettet (1964), Yardeną Harari (1965), Paulem Taylorem (1967-70) i Rockiem Hudsonem (1968). W 1969 poznał Victorię Ward, z którą się ożenił rok później. W 1971 urodziło się dwóch synów-bliźniaków: Benedick i Tristan, który zmarł w 1990 wskutek ostrego ataku astmy. Bates romansował także z aktorem Nickolasem Grace (1973), łyżwiarzem figurowym Johnem Curry (1980-82), Gerardem Hastingsem (1982-1991) i walijską aktorką Angharad Rees (1999-2002).
Zmarł 27 grudnia 2003 w szpitalu w Westminster na raka trzustki w wieku 69. lat.

</doc>
<doc id="588910" url="https://pl.wikipedia.org/wiki?curid=588910" title="Flaga gminy Chojnów">
Flaga gminy Chojnów



</doc>
<doc id="588911" url="https://pl.wikipedia.org/wiki?curid=588911" title="Formeterol">
Formeterol



</doc>
<doc id="588912" url="https://pl.wikipedia.org/wiki?curid=588912" title="Emmy Sonneman">
Emmy Sonneman



</doc>
<doc id="588913" url="https://pl.wikipedia.org/wiki?curid=588913" title="W krwawym polu">
W krwawym polu

W krwawym polu (znana również pod tytułami Pobudka, Sygnał, Pieśń z obozu Jeziorańskiego, Poszli w boje, Niechaj Polska zna) – pieśń powstania styczniowego autorstwa Wincentego Pola. Muzykę skomponował Alfred Bojarski.
Prawdopodobnie utwór został napisany przez Wincentego Pola w końcu lutego 1863 roku we Lwowie jako forma pożegnania przyjaciół, którzy wyruszali do oddziałów partyzanckich w powstaniu styczniowym. Inspiracją dla poety miała być ponoć melodia grana na gitarze przez Alfreda Bojarskiego. Nazwa "Pieśń z obozu Jeziorańskiego" jest związana z tym, że początkowo utwór był śpiewany przez powstańców z oddziału Antoniego Jeziorańskiego. Wincenty Pol jest najprawdopodobniej autorem tylko dwóch pierwszych zwrotek utworu znanych pod tytułem "Kilka kart", pozostałe zaś są dziełem anonimowym.

</doc>
<doc id="588914" url="https://pl.wikipedia.org/wiki?curid=588914" title="Copa Libertadores 1980">
Copa Libertadores 1980

W dwudziestej pierwszej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu paragwajskiego klubu Club Olimpia, który awansował do półfinału bez gry.
Olimpia nie tylko nie zdołała obronić tytułu, ale nie awansowała nawet do finału, przegrywając rywalizację z urugwajskim klubem Club Nacional de Football. W finale Nacional zmierzył się z brazylijską drużyną Internacional Porto Alegre, a o ostatecznym triumfie drużyny z Urugwaju zadecydowała tylko jedna bramka.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansowała broniąca tytułu Olimpia.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
W tej edycji Pucharu Wyzwolicieli z bardzo dobrej strony pokazał się kolumbijski klub América Cali. Wyjątkowo słabo wypadły za to kluby argentyńskie, a wenezuelski klub Táchira San Cristóbal nie zdołał zdobyć ani punktu, ani bramki.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="588915" url="https://pl.wikipedia.org/wiki?curid=588915" title="Auxiliary power unit">
Auxiliary power unit

APU (od ang. "Auxiliary power unit" - pomocnicza jednostka zasilająca) – mały, niezależny generator używany do uruchamiania głównych silników samolotów, statków czy dużych pojazdów zazwyczaj przy pomocy sprężonego powietrza, zapewnienia energii elektrycznej, ciśnienia w układach hydraulicznych, oraz klimatyzacji wnętrza podczas postoju na lotnisku. W niektórych samolotach jednostka APU dostarcza energii elektrycznej także podczas lotu.
Opis.
Pierwszym urządzeniem APU zastosowanym w lotnictwie był napędzany silnikiem tłokowym generator energii zainstalowany na pokładzie samolotu z 1916 roku Pemberton-Billing P.B.31 Night Hawk Scout. Pierwszym samolotem transportowym wyposażonym w 1963 roku w APU napędzane turbiną gazową był Boeing 727. Zastosowanie APU umożliwiło operowanie samolotu także z mniejszych, regionalnych portów lotniczych niezależnie od urządzeń lotniskowych.
Obecnie urządzenia APU są instalowane powszechnie w samolotach transportowych w tylnej części ich kadłuba.
Najczęściej jednostka APU jest napędzana małą turbiną gazową napędzającą kompresory powietrza. Planuje się także zastosowanie do roli jednostek napędowych APU silników Wankla, które są lżejsze niż silniki tłokowe i zużywają mniej paliwa niż turbiny.
Jednostki APU zainstalowane w cywilnych dwusilnikowych samolotach transportowych standardu ETOPS stanowią bardzo ważny element bezpieczeństwa systemu napędowego, zapewniając energię elektryczną i sprężone powietrze w przypadku awarii jednego z silników głównych, odciążając drugi z nich. APU tego typu muszą posiadać zdolność włączania się bez względu na pułap lotu. Współcześnie stosowane APU są zdolne włączać się do pułapu 14 300 metrów w warunkach całkowitego zawilgocenia lub oblodzenia.
Urządzenia APU stanowią również bardzo ważny system wahadłowców kosmicznych napędzając układy hydrauliczne, a nie elektryczne jak w samolotach. Trzy niezależne jednostki APU napędzane hydrazyną zapewniają energię do napędzania powierzchni sterowych wahadłowca oraz stabilizowania dysz silników podczas startu. Podczas lądowania zapewniają również zasilanie hamulców aerodynamicznych. Lądowanie może się zakończyć także z jednym działającym systemem APU, tak jak miało to miejsce podczas misji STS-9 wahadłowca Columbia, gdy zapaliły się dwa z trzech urządzeń APU, a mimo to lądowanie zakończyło się sukcesem.
Wprowadzony do eksploatacji w 2011 samolot transportowy Boeing 787 posiada jednostkę APU, która zapewnia tylko energię elektryczną. Rezygnacja z systemów hydraulicznych w tej maszynie spowodowała zmniejszenie stopnia jej komplikacji, ale konieczność zastąpienia ich urządzeniami elektrycznymi wymaga zastosowania APU o dużo większej mocy i z dużo większym i cięższym generatorem elektrycznym.
Poza samolotami APU jest używane także w niektórych czołgach do zapewnienia zasilania energią elektryczną systemów pojazdu bez konieczności uruchamiania głównych silników charakteryzujących się dużo większym zużyciem paliwa.
Głównymi producentami jednostek APU są firmy Honeywell International Inc i United Technologies Corporation, której udziałowcami są Hamilton Sundstrand i Pratt &amp; Whitney Canada.

</doc>
<doc id="588917" url="https://pl.wikipedia.org/wiki?curid=588917" title="Robert III">
Robert III



</doc>
<doc id="588926" url="https://pl.wikipedia.org/wiki?curid=588926" title="Carl Bernstein">
Carl Bernstein

Carl Bernstein (ur. 14 lutego 1944 w Waszyngtonie) – amerykański dziennikarz, pochodzenia żydowskiego, który wraz z Bobem Woodwardem pisał dla gazety The Washington Post artykuły na temat afery Watergate, co w konsekwencji doprowadziło do dymisji prezydenta Stanów Zjednoczonych Richarda Nixona. Za swój wkład w wykrycie skandalu Bernstein otrzymał wiele nagród; dzięki jego pracy Post otrzymał nagrodę Pulitzera w 1973 roku.
Życiorys.
Bernstein ukończył Montgomery Blair High School w Silver Spring (Maryland).
Bernstein opuścił The Washington Post w 1976 roku. Pracował jako korespondent dla stacji ABC, uczył na Uniwersytecie Nowojorskim i pracował dla Time'a. W 1982 wrócił do Posta, gdzie zajął się prowadzeniem śledztw dziennikarskich, pracując na stanowisku zastępcy redaktora naczelnego.
Publikacje.
Bernstein jest autorem dwóch książek napisanych wspólnie z Bobem Woodwardem: "Wszyscy ludzie prezydenta", szczegółowo opisującej sukcesy i porażki podczas ich dziennikarskiego śledztwa odsłaniające kulisy ukrywanego skandalu, oraz „Ostatnie dni”, opisująca ostatnie miesiące prezydentury Nixona. Jest również współautorem książki „Jego Świątobliwość: Jan Paweł II i historia naszych czasów” napisanej z Marco Politim. Po tym jak w maju 2005 roku wyszły na jaw informacje o tożsamości „Głębokiego Gardła” - tajemniczego informatora Woodwarda, Bernstein zaczął współpracować z Woodwardem nad książką „Tajemniczy człowiek” - opowiadającą o współpracy Woodwarda z Markiem Feltem.
W kwietniu 2006 Bernstein opublikował artykuł w magazynie Vanity Fair, wzywający Senat Stanów Zjednoczonych do przeprowadzenia śledztwa w sprawie prezydentury George’a W. Busha.
W kulturze.
Drugą żona Carla Bernsteina była Nora Ephron; postać z jej książki i filmu pt. „Heartburn” to dokładny portret Bernsteina. Postać jego osoby została również ukazana w filmie "Wszyscy ludzie prezydenta", Bernsteina zagrał Dustin Hoffman.

</doc>
<doc id="588927" url="https://pl.wikipedia.org/wiki?curid=588927" title="Grayson McCouch">
Grayson McCouch

Grayson Jonathan McCouch (ur. 29 października 1968 w Nowym Jorku) – amerykański aktor. Nominowany do nagrody Emmy 2006 dla najlepszego aktora drugoplanowego w serialu dramatycznym za rolę Dustina „Dusty’ego” Donovana w operze mydlanej CBS "As the World Turns" (2003–2010).
Życiorys.
Urodził się w Nowym Jorku jako syn Riny (Plotnik), artystki muzyka, i Donalda McCoucha, bankiera. Jego matka pochodziła z Izraela i służyła w Siłach Obronnych Izraela. Jego siostra Hannah jest pisarką. Dorastał na północnych przedmieściach Nowego Jorku. Uzyskał stopień Bachelor of Arts (z wyróżnieniem) w Hamilton College, a później studiował na British American Drama Academy, gdzie realizowany był program Uniwersytetu Oksfordzkiego i Uniwersytetu Yale.
Spędził cztery sezony na Festiwalu Teatralnym Williamstown w Massachusetts, występując w takich sztukach jak "Kariera Arturo Ui" ("Arturo Ui") Bertolta Brechta, "Wizyta" ("The Visit"), "Opera za trzy grosze", "Sen nocy letniej", "Kto sieje wiatr" ("Inherit the Wind") i "Księżycowy kamień" ("The Moon Stone"). Podczas pobytu w Londynie zagrał także w sztuce "Electra" na scenie Almeida Theater oraz w przedstawieniu "Kobieta strzeże się kobiety" ("Women Beware Women") w Royal Court.
Po powrocie do Nowego Jorku swoją karierę na szklanym ekranie rozpoczął od roli doktora Morgana Winthropa w operze mydlanej NBC "Inny świat" ("Another World", 1993-1996). Wystąpił w serialach: "Beverly Hills, 90210" (1997), "Dziedzictwo" ("Legacy", 1998), "Forbidden Island" (1999) i "Całe dusze" ("All Souls", 2001). Na kinowym ekranie zadebiutował rolą konsultanta misji, porucznika Grubera w katastroficznym deszczowcu fantastycznonaukowym Michaela Baya "Armageddon" (1998).
Od 18 lutego 2003 do 17 września 2010 znalazł się w obsadzie opery mydlanej CBS "As the World Turns", gdzie zastąpił Briana Blooma, wcielając się w postać Dustina Donovana, pierwszą miłość Lily Snyder.
Założył Graystone Acting Studio na Manhattanie. Swój wolny czas poświęca na gry sportowe, jazdę konną i podróżowanie.

</doc>
<doc id="588930" url="https://pl.wikipedia.org/wiki?curid=588930" title="Reprezentacja Gwinei w piłce nożnej mężczyzn">
Reprezentacja Gwinei w piłce nożnej mężczyzn

Reprezentacja Gwinei – kadra Gwinei w piłce nożnej mężczyzn.
Jest reprezentacją narodową założoną w 1960 roku. "Syli Nationale" nigdy nie zakwalifikowali się do Finałów Mistrzostw Świata. W Finałach Pucharu Narodów Afryki grali dwanaście razy (1970, 1974, 1976, 1980, 1994, 1998, 2000, 2004, 2006, 2008, 2012, 2015), na ogół kończąc swój udział na rundzie grupowej. Największy sukces odniosła w 1976 roku zajmując II miejsce. Wysokie miejsca zajęli także w 2004, 2006, 2008 i 2015 roku dochodząc do ćwierćfinałów. W 2023 roku Gwinea będzie gospodarzem tej imprezy.
Większość reprezentantów Gwinei gra w klubach ligi francuskiej.
Obecnym selekcjonerem kadry Gwinei jest Kanfory Lappe Bangoura

</doc>
<doc id="588931" url="https://pl.wikipedia.org/wiki?curid=588931" title="Zasłona (koszykówka)">
Zasłona (koszykówka)

Zasłona – w koszykówce powszechna nazwa na ustawienie się zawodnika drużyny atakującej nieposiadającego piłki (najczęściej wysokiego i masywnego) w taki sposób, że obrońca, który kryje zawodnika z piłką, biegnąc za nim zatrzyma się na zawodniku stawiającym zasłonę. W rzeczywistości nie tylko zatrzymanie zawodnika poprzez fizyczny kontakt nazywa się w koszykówce zasłoną, lecz także każda próba opóźnienia lub zatrzymania w dowolny sposób (np. poprzez przebiegnięcie blisko przed nim) zawodnika bez piłki, tak by nie mógł osiągnąć pożądanej przez niego pozycji na boisku.
W praktyce tradycyjna (klasyczna) zasłona wygląda tak: zawodnik bez piłki podchodzi blisko obrońcy i staje mocno na nogach. W tym momencie zawodnik posiadający piłkę biegnie pod kosz, omijając przeciwnika tą stroną, z której jest zasłona. Tym samym masywny zawodnik odcina drogę obrońcy – inny gracz musi przejąć krycie atakującego.
Obrońca trafiony zasłoną może jednak przecisnąć się przez zasłonę, poprzez zastosowanie tzw. "walki na szczycie zasłony".
Zasłona jest często wykorzystywana w formie pick'n'roll.
Zasłona jest wykonana prawidłowo (jest legalna), jeśli zasłaniający zawodnik w momencie zasłonienia przeciwnika, gdy nastąpi kontakt stał nieruchomo wewnątrz swojego cylindra, mając obie nogi na boisku.
Zasłona jest błędem (jest nielegalna), gdy:
Rodzaje klasycznej zasłony:
Oprócz tradycyjnej zasłony, można wykonać ją na inne sposoby, np. przebiegając między zawodnikiem z piłką a obrońcą.
Jeśli zasłona została postawiona legalnie i doszło do nielegalnego kontaktu między zawodnikami, odpowiedzialnym za ten kontakt jest zawodnik trafiony zasłoną i on ponosi tego konsekwencje (faul).

</doc>
<doc id="588936" url="https://pl.wikipedia.org/wiki?curid=588936" title="Albert Memmi">
Albert Memmi

Albert Memmi (ur. 15 grudnia 1920 w Tunisie, zm. 22 maja 2020 w Paryżu) – francuski pisarz i eseista.
Memmi urodził się w rodzinie sefaradyjskich Żydów, jego pierwszym językiem jest arabski. Otrzymawszy jednak francuskojęzyczną edukację w skolonizowanych Tunezji i Algierii, Memmi zdecydował się na ukończenie swych studiów filozoficznych na paryskiej Sorbonie. 
Memmi wspierał tunezyjski ruch wyzwoleńczy, jednak nie potrafił znaleźć swego miejsca we wreszcie wolnym państwie, gdzie znacznie wzrosła rola islamu. Zdecydował się tedy na pozostanie we Francji, gdzie wykładał, m.in., w École pratique des hautes études, Hautes études commerciales i na uniwersytecie w Nanterre. Opis dzieciństwa autora znajduje się w powieści "Słup soli" ("La statue de sel"), do której przedmowę napisał Albert Camus. 

</doc>
<doc id="588939" url="https://pl.wikipedia.org/wiki?curid=588939" title="Dystrykt Butha-Buthe">
Dystrykt Butha-Buthe

Dystrykt Butha-Buthe – jest jednym z 10 dystryktów w Lesotho o powierzchni 1767 km2, zamieszkiwany przez 109,6 tys. osób (dane z 2006 r.). Stolica dystryktu znajduje się w mieście Butha-Buthe.

</doc>
<doc id="588941" url="https://pl.wikipedia.org/wiki?curid=588941" title="Herb Królestwa Polskiego (kongresowego)">
Herb Królestwa Polskiego (kongresowego)

Herb Królestwa Polskiego przedstawiał .
Herb ten w modyfikowanych wersjach rysunkowych z lat 1815, 1842 i 1858 obowiązywał do roku 1869. Rozporządzeniem z 14 (26) lutego 1870, zamiast herbu Królestwa Polskiego, wprowadzono mały herb Cesarstwa Rosyjskiego.
Orzeł Biały występował też na skrzydłach orła dwugłowego w różnych wersjach herbu Rosji.
Zobacz też.
Zbliżone wyglądem i symboliką:

</doc>
<doc id="588942" url="https://pl.wikipedia.org/wiki?curid=588942" title="Dystrykt Leribe">
Dystrykt Leribe

Dystrykt Leribe – jest jednym z 10 dystryktów w Lesotho.

</doc>
<doc id="588943" url="https://pl.wikipedia.org/wiki?curid=588943" title="Dystrykt Mafeteng">
Dystrykt Mafeteng

Dystrykt Mafeteng – jest jednym z 10 dystryktów w Lesotho.

</doc>
<doc id="588944" url="https://pl.wikipedia.org/wiki?curid=588944" title="Dystrykt Maseru">
Dystrykt Maseru

Dystrykt Maseru – jest jednym z 10 dystryktów w Lesotho.

</doc>
<doc id="588946" url="https://pl.wikipedia.org/wiki?curid=588946" title="Herb Wielkiego Księstwa Poznańskiego">
Herb Wielkiego Księstwa Poznańskiego

Herb Wielkiego Księstwa Poznańskiego – jeden z symboli Wielkiego Księstwa Poznańskiego, autonomicznego księstwa, wchodzącego w skład Prus. 
Historia i symbolika.
W formie małej przedstawiał na tarczy herbu srebrnego pruskiego czarnego orła, na którego piersiach w polu czerwonym znajdował się srebrny orzeł w złotej koronie, z takimiż łapami, czerwonym językiem, na tarczy zwieńczonej koroną. Symbolizował, że Księstwo było integralną częścią Królestwa Prus, a zarazem posiadało (do 1848) autonomię.
W formie wielkiej dodatkowo tarczę herbową podtrzymują dziki mąż oraz rycerz. Trzymacze heraldyczne, korona i hełm były też używane we wszystkich prowincjach pruskich.
Herb Wielkiego Księstwa Poznańskiego (od 1848 roku Prowincji Poznańskiej) który zwał się niem. "Der Königlich-Preußische Großherzoglich Posensche Adler"/pol. "Królewsko-Pruski Wielkoksiążęcy Orzeł Poznański", umieszczony był też na tarczy wielkiego i średniego herbu Królestwa Prus do czasów I wojny światowej.

</doc>
<doc id="588948" url="https://pl.wikipedia.org/wiki?curid=588948" title="Dystrykt Mohale’s Hoek">
Dystrykt Mohale’s Hoek

Dystrykt Mohale’s Hoek – jest jednym z 10 dystryktów w Lesotho.

</doc>
<doc id="588950" url="https://pl.wikipedia.org/wiki?curid=588950" title="Dystrykt Mokhotlong">
Dystrykt Mokhotlong

Dystrykt Mokhotlong – jest jednym z 10 dystryktów w Lesotho. Jedynym miastem, będącym również stolicą dystryktu jest Mokhotlong. Na terenie dystryktu znajduje się najwyższy szczyt Południowej Afryki – Thabana Ntlenyana (3482 m n.p.m.).

</doc>
<doc id="588951" url="https://pl.wikipedia.org/wiki?curid=588951" title="Dystrykt Qacha’s Nek">
Dystrykt Qacha’s Nek

Dystrykt Qacha’s Nek – jest jednym z 10 dystryktów w Lesotho.

</doc>
<doc id="588952" url="https://pl.wikipedia.org/wiki?curid=588952" title="Kościół św. Józefa w Krakowie (ul. Poselska)">
Kościół św. Józefa w Krakowie (ul. Poselska)

Kościół św. Józefa – rzymskokatolicki kościół konwentualny bernardynek znajdujący się w Krakowie przy ul. Poselskiej 21 na Starym Mieście.
Historia.
Obecna świątynia pochodzi z lat 1694-1703. Została ona zbudowana przy pomocy finansowej Michała Warszyckiego, wojewody sandomierskiego, w miejscu zburzonego pałacu Tęczyńskich, darowanego zgromadzeniu zakonnemu przez Stanisława z Bnina Opalińskiego. Kościół konsekrował biskup krakowski Kazimierz Łubieński. W 1850 podczas pożaru miasta został on częściowo spalony, wnętrze jednak szczęśliwie ocalało. W 2006 rozpoczęto kompleksowy remont konserwatorski kościoła, finansowany między innymi przez Społeczny Komitet Odnowy Zabytków Krakowa.
Architektura.
Kościół jest barokowy, jednonawowy, sklepiony kolebkowo. Od północnej strony do bryły kościoła przylega klasztorna kaplica, z prowadzącym doń późnobarokowym drewnianym portalem.
Wyposażenie wnętrza.
Polichromia zdobiąca wnętrze jest dziełem Jana Bukowskiego z 1913, odnawiana w 1930. Ołtarz główny i cztery ołtarze boczne oraz ambona powstały w warsztacie krakowskiego snycerza Jerzego Hankisa w latach 1697-1699. W ołtarzu głównym znajduje się obraz św. Józefa z Chrystusem w wieku chłopięcym, namalowany we Włoszech w pierwszej połowie XVII wieku. Według tradycji klasztornej obraz ten został przywieziony z Rzymu przez biskupa krakowskiego Jakuba Zadzika, który otrzymał go od papieża Urbana VIII w 1627. Biskup podarował ten wizerunek swojej siostrze Teresie Zadzikównie, która była współzałożycielką i pierwszą przełożoną tutejszego konwentu. Od 1879 przed wizerunkiem św. Józefa w tutejszym kościele odbywają się obchody patronalne, a obraz cieszy się ogromnym kultem wśród mieszkańców Krakowa.
Od 1884 odbywa się tutaj także wieczysta adoracja Najświętszego Sakramentu.
W ołtarzu bocznym po lewej stronie znajduje się figurka przebranego w kolorowe szatki maleńkiego Jezusa. Pochodzi ona ze zburzonej w 1823 kaplicy Koletek sióstr Bernardynek na Stradomiu. Od pierwotnego miejsca figurkę, również cieszącą się sporym kultem wśród wiernych, nazywa się Dzieciątkiem Koletańskim.
W przedsionku kościelnym znajduje się barokowy krucyfiks z przełomu XVII i XVIII wieku.
Z epitafiów na uwagę zasługuje wykonane z marmuru dębnickiego epitafium Franciszki Cughii (Zucchi) zm. 1753 i Katarzyny Placidi zm. 1756, teściowej i żony architekta Franciszka Placidiego.
Otoczenie kościoła.
Dziedziniec przed kościołem od ulicy zamknięty jest neorenesansowym murem, dekorowanym boniowaniem z trzema bramkami i zaprojektowanym przez Tomasza Majewskiego w 1840. Na dziedzińcu znajduje się loggia arkadowo-kolumnowa, wzniesiona w miejscu kapelanii z XVIII wieku, zburzonej w latach 1935-1936 oraz figura Matki Boskiej, umieszczona na kolumnie.
Klasztor.
Klasztor założyła Teresa Zadzikówna w 1646. Mieścił się on pierwotnie w dawnym dworze Lanckorońskich, zakupionym dla potrzeb konwentu za pośrednictwem Doroty Sułkowskiej, wojewodziny rawskiej. Za klauzurą we wschodniej części klasztoru do dziś zachował się renesansowy krużganek arkadowy dawnego dworu Lanckorońskich.
Klasztor zniszczony w czasie potopu szwedzkiego odbudowano i powiększono o kolejne zabudowania dworów Tarłów i Pieniążków. Zabudowania w jednolitą całość połączyli tworząc obecny klasztor Kacper Bażanka i Franciszek Placidi.

</doc>
<doc id="588953" url="https://pl.wikipedia.org/wiki?curid=588953" title="Podkowiec duży">
Podkowiec duży

Podkowiec duży ("Rhinolophus ferrumequinum") – gatunek ssaka latającego z rodziny podkowcowatych (Rhinolophidae). Maksymalna długość życia tego zwierzęcia wynosi 30 lat i 5 miesięcy.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1774 roku niemiexki przyrodnik Johann Christian Daniel von Schreber nadając mu nazwę "Vespertilio ferrum-equinum". Holotyp pochodził z Francji. Podgatunek "proximus" po raz pierwszy zgodnie z zasadami nazewnictwa binominalnego opisał w 1905 roku duński chiropterolog Knud Andersen nadając mu nazwę "Rhinolophus ferrum-equinum proximus". Holotyp pochodził z Gilgit, w Kaszmirze. 
"Rhinolophus ferrumequinum" należy do grupy gatunkowej "ferrumequinum", która należy do afro-palarktycznego kladu "Rhinolophus", blisko grup gatunkowych "maclaudi", "fumigatus" i "xinanzhongguoensis". Dokładna granica zasięgu między "R. ferrumequinum "i "R. nippon" jest obecnie niepewna ze względu na brak danych genetycznych z okazów z południowo-wschodniej Azji. Podgatunek "creticum" jest obecnie uważany za synonim podgatunku nominatywnego, a podgatunek "irani" jest obecnie synonimem podgatunku "proximus". Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Podkowiec duży występuje w południowo-zachodniej Eurazji zamieszkując w zależności od podgatunku:
Morfologia.
Długość ciała (bez ogona) 54–71 mm, długość ogona 31–44 mm, długość ucha 19–25 mm, długość tylnej stopy 10–14 mm, długość przedramienia 51–61 mm; masa ciała 13–44 g. Futerko szaro- do czerwonobrązowego, brzuch kremowy; skórzasta narośl na nosie w kształcie podkowy; uszy duże, spiczaste bez koziołka; skrzydła szerokie. Wzór zębowy jest zmienny: I formula_1 C formula_2 P formula_3 M formula_4 = 30; I formula_1 C formula_2 P formula_1 M formula_4 = 28; I formula_1 C formula_2 P formula_11 M formula_4 = 32; I formula_1 C formula_2 P formula_15 M formula_4 = 30.
Ekologia.
Środowisko.
Zasiedla tereny otwarte z pasami zakrzewień i zadrzewień, a także lasy. Kryjówki letnie znajduje w jaskiniach, przede wszystkim tych, których wejścia znajdują się po cieplejszej stronie oraz dziuplach, szczelinach skalnych i szparach.
Tryb życia.
Podkowce aktywne są w nocy. Samice tworzą wiosną i latem kolonie rozrodcze (tzw. porodówki), w których rodzą, karmią i wychowują młode. Gatunek owadożerny, zimą zapada w sen zimowy. Latają na wysokości 0,5-3m.
Pokarm.
Pokarm stanowią duże owady latające, głównie ćmy.
Rozmnażanie i rozwój.
Okres godowy trwa jesienią i zimą. Długość ciąży wynosi ok. 90 dni. Samica rodzi jedno młode. Młode po tygodniu otwiera oczy, a w 3-4 tygodniu życia jest zdolne do lotu. Ssie 6-8 tygodni, po czym jest samodzielne. Maksymalna długość życia podkowca wynosi 30 lat i 5 miesięcy.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce jest objęty ścisłą ochroną gatunkową, wymagający ochrony czynnej. Dodatkowo obowiązuje zakaz umyślnego płoszenia lub niepokojenia, jak również fotografowania, filmowania lub obserwacji, mogących powodować płoszenie lub niepokojenie.

</doc>
<doc id="588954" url="https://pl.wikipedia.org/wiki?curid=588954" title="Dystrykt Quthing">
Dystrykt Quthing

Dystrykt Quthing – jest jednym z 10 dystryktów w Lesotho.

</doc>
<doc id="588955" url="https://pl.wikipedia.org/wiki?curid=588955" title="Dystrykt Thaba-Tseka">
Dystrykt Thaba-Tseka

Dystrykt Thaba-Tseka – jest jednym z 10 dystryktów w Lesotho.

</doc>
<doc id="588958" url="https://pl.wikipedia.org/wiki?curid=588958" title="Józef Czech (drukarz)">
Józef Czech (drukarz)

Józef Czech (ur. 8 czerwca 1806 w Krzemieńcu, zm. 10 lutego 1876) – polski księgarz, drukarz. Od 1826 r. prowadził drukarnię w Krakowie, w której wydawał dzieła naukowe, literackie i kalendarze m.in. „Kalendarz Krakowski”.
Jego dziad, Jan, przybył do Polski z Granu (Ostrzyhomia) i ożenił się z siostrą generała Sowińskiego. Po śmierci w roku 1810 ojca Józefa, pierwszego dyrektora Gimnazjum Wołyńskiego, jego wdowa, Apolonia z Mączyńskich powróciła w roku 1811 z dwoma synami: Józefem i Tomaszem (ur. 1810) do Krakowa, z którego patrycjatem łączyły ją liczne więzy pokrewieństwa. W następnym roku po powrocie wyszła za mąż za Józefa Mateckiego, również patrycjusza krakowskiego, który po swojej pierwszej żonie, Tekli z Raciborskich Greblowej, odziedziczył jedną z największych ówczesnych księgarni i drukarni krakowskich, istniejącą od 1771 roku. Matecki zmarł w 1819 roku, pozostawiając żonie księgarnię, w której po ukończeniu liceum św. Anny i wydziału filozoficznego Uniwersytetu Jagiellońskiego od 1820 roku praktykował jego pasierb, Józef. Od 1824 roku pomagał matce w zarządzie, w roku 1826 objął firmę w samodzielne posiadanie.
Księgarnia, która pod zarządem Mateckiego zaczęła się chylić do upadku, stała się jedną z poważniejszych firm nakładowych w Polsce. Tu wychodziły pisma najwybitniejszych krakowskich literatów i uczonych, jak J.S. Bandtkiego, Ambrożego Grabowskiego, Józefa Muczkowskiego, Żegoty Paulego oraz wielu innych. Tu drukował Józef Mączyński, brat żony Czecha, swoją "Pamiątkę z Krakowa" i inne utwory, popularyzujące podania i legendy krakowskie. Jednak najbardziej księgarnia była znana z kalendarza krakowskiego, sięgającego korzeniami XVI wieku. Czech wydał „Kalendarz gospodarsko-astronomiczny na rok Pański 1830… podług układu Franciszka Ksawerego Ryszkowskiego na południk krakowski, opracowany przez A. Z.”, ale dopiero od 1832 roku zaczął pojawiać się stale „Nowy kalendarz astronomiczno-gospodarski i domowy…” itd. W latach 1835-1848 nosił on prócz tego jeszcze tytuł: „Kalendarz Wolnego Miasta Krakowa”. Oprócz zwykłych wiadomości kalendarzowych mieściły się tu popularno-historyczne wiadomości, odnoszące się do przeszłości i zabytków Krakowa, którego Czech był gorącym miłośnikiem. Początkowo drukowano starymi czcionkami, czcionkami wieku XVIII, ale już w kalendarzu na rok 1841 pojawiły się nowe, gdyż w 1838 roku sprowadził Czech z Niemiec żelazną udoskonaloną prasę drukarską.
Księgarnia spełniała poniekąd także funkcje salony literackiego, gdyż w godzinach południowych chętnie gromadzili się w niej chętnie przedstawiciele świata naukowego naukowego literackiego Krakowa. Właściciel jej, ożeniony z Marianną Mączyńską, bardzo towarzyski i gościnny, prowadził też dom otwarty, zwłaszcza odkąd dorosły dwie córki, uchodzące za piękności krakowskie.
Wielkim ciosem dla Czecha stał się pożar Krakowa w 1850 roku. Księgarnia wtedy prawie doszczętnie spłonęła i już nie wróciła nigdy do dawnej świetności. Drukarnia nie została ponownie otwarta. Wychodził jeszcze wprawdzie kalendarz, ale już w innej drukarni, a ostatecznie w drukarni „Czasu”. W latach 1904-1918 kalendarz wychodził pod redakcją Towarzystwa Miłośników historii i zabytków miasta Krakowa, nosząc stale w tytule nazwisko jego pierwszego wydawcy.
Czech, przygnębiony niepowodzeniem, usuwał się coraz bardziej od świata; nieszczęśliwe małżeństwo jednej z córek i śmierć drugiej złamały go ostatecznie. Umarł na atak serca 10 lutego 1876 roku. Pochowany na Cmentarzu Rakowickim w Krakowie.
Spadkobierczynie, żona i córka, zamknęły księgarnię, sprzedając inwentarz za bezcen. Pierwszy szyld, jeszcze Greblowskiej księgarni i odznakę jej jako „uprzywilejowanej J.K. Mości” którą przechowywał Czech z pietyzmem z księgarni, ofiarowały gabinetowi archeologicznemu Uniwersytetu Jagiellońskiego. Bratanica Czecha, Aleksandra, zanotowała w pamiętniku w roku 1885, że stryj pozostawił rękopiśmienne Wspomnienia, które czytała z ciekawością i rozrzewnieniem, prawdopodobnie jednak zaginęły one po śmierci córki.
W Archiwum Narodowym w Krakowie znajduje się jego manuskrypt: Notaty historyczne dotyczące Krakowa.

</doc>
<doc id="588960" url="https://pl.wikipedia.org/wiki?curid=588960" title="Michelangelo Palloni">
Michelangelo Palloni

Michelangelo Palloni, Michał Anioł Palloni (ur. 1637 w Campi Bisenzio, zm. 1712 w Węgrowie) – polski malarz pochodzenia włoskiego, przedstawiciel baroku, nadworny malarz Jana III Sobieskiego.
Życiorys.
Michelangelo Palloni pochodził z Toskanii. Początkowo pracował we Florencji i Rzymie, następnie w Turynie.
Sprowadzony w 1674 roku przez magnacką rodzinę Paców do Rzeczypospolitej Obojga Narodów wykonywał freski w kościołach fundowanych przez jego mecenasów na terenie Wielkiego Księstwa Litewskiego.
W 1684 roku przeprowadził się do Warszawy i wstąpił na służbę Jana Dobrogosta Krasińskiego, dla którego dekorował pałac Krasińskich w Warszawie. W 1688 roku został malarzem nadwornym króla polskiego Jana III Sobieskiego. W tym czasie wykonywał różne zlecenia.
Na zamówienie króla udekorował Galerię Otwartą i Galerię Zamkniętą pałacu w Wilanowie. Dla Leszczyńskich wykonał malowidła ścienne na zamku w Rydzynie. W 1692 roku namalował polichromię w kaplicy katedralnej św. Kazimierza w Wilnie, wkrótce potem freski w zakrystii kościoła kamedułów na Bielanach pod Warszawą i dekorację kopuły kaplicy misjonarzy w Łowiczu oraz wnętrz łowickiego kościoła pijarów.
Ostatnie lata życia spędził na służbie Krasińskich w Węgrowie, gdzie namalował freski w kościele farnym oraz reformackim. Zmarł w 1712 roku w Węgrowie. Pochowany został w podziemiach kościoła farnego w Węgrowie.
Ożenił się z Marią z Lanzanich. Jego jedyna córka Katarzyna Magdalena była żoną włoskiego sztukatora Giovanniego Pietro Perti.

</doc>
<doc id="588961" url="https://pl.wikipedia.org/wiki?curid=588961" title="Jarosław (stacja kolejowa)">
Jarosław (stacja kolejowa)

Jarosław – stacja kolejowa w Jarosławiu w Polsce, położona w województwie podkarpackim. Według klasyfikacji PKP ma kategorię dworca regionalnego. Przez stację przechodzi linia kolejowa Kraków Główny – Medyka
Pasażerowie.
W roku 2017 wymiana pasażerska wyniosła 694 tys. osób (1,9 tys. dziennie).
W roku 2018 stacja obsługiwała 2 tys. pasażerów na dobę (łącznie 730 tys. osób).
W roku 2019 wymiana pasażerska wyniosła 803 tys. osób (2,2 tys. dziennie).
W roku 2020 wymiana pasażerska wyniosła 439 tys. osób (1,2 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Historia.
Jarosław uzyskał połączenie kolejowe w 1860 roku, w ramach kolei galicyjskiej im. Karola Ludwika z Krakowa. Zbudowano wówczas piętrowy dworzec i rampę ładunkową. Pierwszy pociąg wjechał do Jarosławia 4 listopada 1860 roku. Dalej zbudowano trasę przez Przemyśl do Lwowa (1861). 6 lipca 1884 roku otwarto drugą linię kolejową z Jarosławia do Sokala. Zbudowano wówczas także jednostanowiskową parowozownię pomocniczą i ekspedycję towarową. Podczas I wojny światowej dworzec został częściowo zniszczony, po czym odbudowany w latach 20 z wysokim, dwubryłowym dachem. Podczas kolejnej wojny, latem 1944 roku dworzec został wysadzony w powietrze podczas odwrotu niemieckiego i jego funkcje przejął budynek ekspedycji. W 1964 roku linię zelektryfikowano. 7 maja 1977 roku oddano do użytku nowy gmach dworca.
Modernizacja.
W styczniu 2015 firma SKB Development na zlecenie PKP rozpoczęła generalny remont budynku dworca. 18 marca 2016 wyremontowany dworzec został ponownie otwarty dla podróżnych. Po remoncie górna część budynku została zajęta przez władze samorządowe, SOK i PKS, a na dole zlokalizowano część związana z obsługą pasażerów kolejowych i autobusowych

</doc>
<doc id="588962" url="https://pl.wikipedia.org/wiki?curid=588962" title="Kinkażu żółty">
Kinkażu żółty

Kinkażu żółty, wikławiec, chwytacz ("Potos flavus") – gatunek drapieżnego ssaka z rodziny szopowatych (Procyonidae).
Systematyka.
Takson po raz pierwszy opisany przez Johanna Schrebera w 1774 roku pod nazwą "Lemur flavus". Jako miejsce typowe autor wskazał góry Jamajki, zmienione przez Oldfielda Thomasa na Surinam. Jedyny przedstawiciel rodzaju "Potos" utworzonego przez Étienne Geoffroy Saint-Hilaire’a i Frédérica Cuviera w 1795 roku.
Wygląd.
Ubarwienie futerka jest żółte lub brązowo-szare z szarym podkładem. Ma duże oczy i małe uszy. Krótkie nogi mają po 5 palców każda. Każdy palec zakończony jest ostrym pazurem.
Występowanie.
Kinkażu występuje od wschodniej i południowej części gór Sierra Madre w Meksyku przez Amerykę Centralną po Peru, Boliwię i Brazylię. Występuje na wysokościach do 2500 m n.p.m. Ssaki te mieszkają w zamkniętych baldachimach lasów tropikalnych, od terenów nizinnych do lasów regla i lasu wtórnego.
Tryb życia.
Prowadzi nadrzewny tryb życia. Kinkażu to nocne zwierzęta, szczyt ich aktywności przypada zwykle na godziny 19 – 24 oraz na godzinę przed świtem. W dzień śpią w dziuplach lub w zacienionych splotach liści. Unikają bezpośredniego kontaktu ze światłem słonecznym. Występuje samotnie, parami lub w małych grupkach. Zjada owoce, miód, nektar, jaja i pisklęta. Owoce stanowią główny składnik ich diety (ok. 90%). Spośród 78 zjadanych gatunków największy udział mają figowce ("Ficus") z rodziny morwowatych (Moraceae).
Podobnie jak szopy, mają niezwykłe zdolności manipulatorskie. Mają krótkie włosy i w pełni chwytny ogon, którego używają jako piątej ręki w czasie wspinaczki po drzewach. Ogona nie używają do chwytania jedzenia. Mają gruczoły zapachowe w pobliżu ust, w gardle, na brzuchu pozwalają na oznaczenie terytorium i trasy podróży.
Status.
IUCN klasyfikuje kinkażu żółtego jako gatunek najmniejszej troski (LC – "Least Concern"). Trend liczebności populacji oceniany jest jako spadkowy. Do potencjalnych zagrożeń dla gatunku należą wylesianie, chwytanie osobników w celu ich sprzedaży oraz polowania dla mięsa i futra.
Podgatunki.
Wyróżnia się siedem podgatunków kinkażu:

</doc>
<doc id="588964" url="https://pl.wikipedia.org/wiki?curid=588964" title="Wanda Grodzieńska">
Wanda Grodzieńska

Wanda Grodzieńska (ur. 3 sierpnia 1906, zm. 3 lipca 1966) – polska poetka, prozaik, krytyk literatury dla dzieci, tłumaczka. 
W latach 1945-55 była redaktorką "Świerszczyka". Również w latach późniejszych publikowała tam opowiadania, wiersze i bajki swojego autorstwa lub tłumaczenia (co najmniej w 1958-1964).
Jest autorką wielu zbiorów wierszy dla dzieci (m.in. "Najprawdziwsza bajka", "Były sobie koty dwa", "O ślimaku, co szukał wiosny"), a także książki z opowieściami biograficznymi o Mickiewiczu.
Była żoną poety i tłumacza Seweryna Pollaka i matką poetki Joanny Pollakówny.
Została pochowana na cmentarzu ewangelicko-augsburskim w Warszawie (aleja 38, grób 14a).

</doc>
<doc id="588969" url="https://pl.wikipedia.org/wiki?curid=588969" title="Cisza (album Budki Suflera)">
Cisza (album Budki Suflera)

Cisza – album studyjny polskiego zespołu rockowego Budka Suflera, wydany w 1993 roku jako kaseta (nakładem wytwórni New Abra) oraz CD (nakładem TA Music).
Zespół nagrał album w składzie: Krzysztof Cugowski (wokal), Romuald Lipko (instrumenty klawiszowe), Tomasz Zeliszewski (perkusja), Mieczysław Jurecki (gitara basowa), Marek Raduli (gitara elektryczna). Dodatkowo w sesjach nagraniowych wystąpili: Piotr Maciąg (saksofon), Arkadiusz Smyk (gitara), Andrzej Warda (gitara) i Luiza Es. (wokal w „Młodych lwach”). Muzykę do większości utworów skomponowali Romuald Lipko i Krzysztof Cugowski (oprócz „Ragtime” i „Kolędy rozterek”, które są dziełem samego Lipko). Teksty zostały napisane przede wszystkim przez Andrzeja Mogielnickiego, z wyjątkiem utworów „Kolęda rozterek” (Adam Sikorski), „Czas wielkiej wody” (Bogdan Olewicz) i „Młode lwy” (Marek Dutkiewicz, na płycie błędnie podaje się jako autora Andrzeja Mogielnickiego). Inna wersja „Czasu wielkiej wody” znalazła się na wcześniejszym albumie "Ratujmy co się da!!".
"Cisza" to płyta rockowa, gdzie znajduje się jedna z najbardziej „ostrych” i rockowych piosenek grupy „Młode lwy”. Reszta utworów albo zachowuje dynamiczny, rockowy charakter („Ragtime”, „Geniusz blues”), albo stanowi przerywnik w postaci spokojnych ballad („Cisza”, „Czas wielkiej wody”, „Kolęda rozterek”). Album osiągnął status Złotej Płyty, z wynikiem ponad 220 tys. sprzedanych egzemplarzy.

</doc>
<doc id="588971" url="https://pl.wikipedia.org/wiki?curid=588971" title="Adam Wajrak">
Adam Wajrak

Adam Jerzy Wajrak (ur. 3 lipca 1972) – polski działacz na rzecz ochrony przyrody i dziennikarz związany z „Gazetą Wyborczą”. Autor artykułów i książek o tematyce przyrodniczej.
Życiorys.
Syn Teresy Wajrak. Wychowywał się na warszawskim Żoliborzu. Jego rodzina mieszkała na jednym podwórku z Jackiem Kuroniem, któremu Wajrak pomagał w kilku kampaniach wyborczych. W dzieciństwie i młodości zajmował się leczeniem chorych zwierząt, głównie ptaków, którym udzielał pomocy w domu.
Posiada wykształcenie średnie, ukończył LX Liceum Ogólnokształcące im. Wojciecha Górskiego, maturę zdał za drugim podejściem. W 1997 roku przeniósł się do Puszczy Białowieskiej. Obecnie mieszka w miejscowości Teremiski, wiosce położonej w Puszczy Białowieskiej, skąd pochodzą jego liczne korespondencje przyrodnicze.
Kontrowersje.
W lutym 2010 roku miesięcznik „Press” poinformował, że Adam Wajrak był autorem dwóch tzw. artykułów sponsorowanych, na temat Puszczy Białowieskiej, opublikowanych jako artykuły redakcyjne w „Gazecie Wyborczej” i jej dodatku „Dużym Formacie” w ramach cyklu „Puszcza na dziko z Wajrakiem”. Publikacja obydwu artykułów sfinansowana została przez Ministerstwo Środowiska i kosztowała ponad 60 tysięcy złotych.
W artykułach Adama Wajraka ówczesny minister środowiska, prof. Maciej Nowicki przedstawiony został w bardzo korzystnym świetle. Dziennikarz ocenił, że „Minister Maciej Nowicki jest odważnym człowiekiem.”, zaś sekcję dotyczącą listów ministra do mieszkańców puszczy opatrzył tytułem „Trzeba mieć odwagę”. Adam Wajrak potwierdził te informacje, podkreślając jednak, że artykuły pisał zgodnie ze swoim sumieniem.
W wyniku doniesień medialnych na temat korzystnych dla ministra Nowickiego artykułów autorstwa Adama Wajraka, Jarosław Kurski zastępca redaktora naczelnego Gazety Wyborczej wydał oświadczenie, w którym zadeklarował, że wedle obowiązujących w gazecie zasad, nie wydaje ona artykułów na zlecenie i zapowiedział zwrot całości wypłaconej kwoty Ministerstwu Środowiska.
Publikacje.
Jest autorem lub współautorem następujących książek:
Nagrody i wyróżnienia.
Jest laureatem wielu nagród, otrzymał m.in.:

</doc>
<doc id="588972" url="https://pl.wikipedia.org/wiki?curid=588972" title="Kanguroszczur myszaty">
Kanguroszczur myszaty

Kanguroszczur myszaty, poturu, kanguroszczur właściwy ("Potorous tridactylus") – gatunek ssaka z rodziny kanguroszczurowatych (Potoroidae).
Zasięg występowania.
Kanguroszczur myszaty występuje w zależności od podgatunku:
Taksonomia.
Gatunek po raz pierwszy naukowo opisał w 1792 roku brytyjski przyrodnik Robert Kerr nadając mu nazwę "Didelphis tridactyla". Jako miejsce typowe odłowu Holotypu wskazał Zatokę Botanicznej w Sydney w Nowej Południowej Walii w Australii.
We wcześniejszych opracowaniach "P. tridactylus" był traktowany jako podgatunek "P. gilberti", ale został przywrócony jako odrębny gatunek w 1996 roku. Rozpoznano trzy podgatunki.
Opis.
Długość ciała (bez ogona) 25,9–41 cm, długość ogona 18,9–26,2 cm; masa ciała 0,66–1,7 kg. Częściowo chwytny ogon. Pysk wydłużony. Ubarwienie popielate lub brunatne z szarym lub białym spodem. Dobrze rozwinięta torba lęgowa osłania 4 sutki, otwiera się do przodu.
Tryb życia.
Poturu jest samotnikiem o nocnym trybie życia. Zjada grzyby, korzonki, larwy i trawy. Zamieszkuje lasy i zarośla. Dojrzałość płciową osiągają ok. 12 miesiąca życia. Po ciąży trwającej 33-42 dni samica rodzi jedno młode. Długość życia wynosi 7 lat.

</doc>
<doc id="588974" url="https://pl.wikipedia.org/wiki?curid=588974" title="Centrum Progresywnego Chrześcijaństwa">
Centrum Progresywnego Chrześcijaństwa

Centrum Progresywnego Chrześcijaństwa ("The Center for Progressive Christianity") – organizacja skupiająca wspólnoty tradycji protestanckiej i katolickiej z całego świata, domagające się tzw. drugiej reformacji.

</doc>
<doc id="588975" url="https://pl.wikipedia.org/wiki?curid=588975" title="Hilfsfreiwilliger">
Hilfsfreiwilliger



</doc>
<doc id="588976" url="https://pl.wikipedia.org/wiki?curid=588976" title="Hiwi">
Hiwi



</doc>
<doc id="588977" url="https://pl.wikipedia.org/wiki?curid=588977" title="Plewa">
Plewa

Plewa (łac. "glumae") – u roślin, głównie u gatunków z rodziny wiechlinowatych, niewielki, łódeczkowatego kształtu, zielony lub bezzieleniowy liść (podsadka) wyrastający u podstawy kłosków. Przeważnie występują dwie plewy: plewa dolna (łac. "gluma interior") i plewa górna ("gluma superior"), rzadziej jedna (np. u życicy) lub więcej niż dwie (np. 4 u mozgi). U niektórych gatunków plewy są większe od plewek i obejmują kłosek (np. owies), u innych są mniejsze od plewek i tylko podpierają kłoski (np. żyto).

</doc>
<doc id="588983" url="https://pl.wikipedia.org/wiki?curid=588983" title="Guanczowie">
Guanczowie

Guanczowie (berber. "Igwanciyen") – pierwsi znani mieszkańcy Wysp Kanaryjskich. Ludność o pochodzeniu berberyjskim. Zamieszkiwali głównie jaskinie skalne i posługiwali się własnym językiem. Ich kultura zanikła pod koniec XV wieku. Ludność współczesna wysp na różnych wyspach ma udział od 0% (El Hierro) do 55,5% (La Gomera) przodków w linii żeńskiej pochodzących z tej ludności.
Historia.
Według Núñeza de la Peña, hiszpańska nazwa "Guanches" ma pochodzić od przeinaczonego "Guanchinet" – nazwy tubylczej oznaczającej człowieka (Guan) z Teneryfy (Chinet). Wynika stąd, że nazwa „Guanczowie” pierwotnie odnosiła się tylko do mieszkańców tej wyspy; dopiero później zaczęto określać nią całą tubylczą ludność archipelagu.
Guanczowie, którzy wyginęli jako ludność, według badań ich szczątków kostnych wykazywać mieli znaczne podobieństwo do człowieka z Crô-Magnon. Niewątpliwie stanowili jednak odgałęzienie Berberów, którzy ok. 3 tysiące lat temu opanowali północną Afrykę od Egiptu do Oceanu Atlantyckiego. Na Wyspy Kanaryjskie przybyli w dwóch falach ok. 2,5 tysiąca lat temu i później w czasach rzymskich.
Pliniusz Starszy ("Historia Naturalna" 6, 37, 205) przekazał, że według króla Mauretanii Juby II wyprawa mauretańska na wyspy około 50 r. p.n.e. wykryła ruiny dużych budowli (łac. "vestigia aedificiorum"), w opisie brak wzmianek o ludności. Wyciągano stąd wniosek, że Guanczowie nie byli pierwszymi mieszkańcami, bądź też ekspedycja nie zbadała dokładnie wszystkich wysp. Brak jakichkolwiek śladów wpływów islamu wśród ludności żyjącej w czasie przybycia Hiszpanów, pozwala przypuszczać, że była to najdalej na zachód sięgająca migracja Berberów, jaka nastąpiła pomiędzy epoką Pliniusza Starszego a podbojem Afryki Północnej przez muzułmanów.
Wielu Guanczów zginęło podczas zbrojnego oporu stawianego hiszpańskiemu najeźdźcy, wielu sprzedano jako niewolników, nieliczni przyjęli katolicyzm i połączyli się w związkach małżeńskich z przybyszami.
Język.
Przetrwały ślady języka Guanczów – nieliczne wyrażenia i imiona wodzów zachowane w noszonych obecnie nazwiskach; świadectwa te pozwalają łączyć go z językami berberyjskimi. Na większości wysp odnaleziono ryty naskalne. Domingo Vandewalle, gubernator wojskowy La Palmy, był pierwszym, który zaczął je badać w 1752. Dzięki wytrwałości Aquilino Padrana, księdza z La Palmy, zidentyfikowane i skatalogowane zostały inskrypcje na wyspie Hierro. W 1878 René Verneau odkrył w wąwozach Los Balos inskrypcje bardzo zbliżone do libijskich. Wszystkie te ryty naskalne są bez wyjątku pochodzenia numidyjskiego. Na Teneryfie i Gomerze – dwu wyspach, gdzie Guanczowie zachowali największą jednolitość etniczną, nie odnaleziono żadnej takiej inskrypcji. Pozwala to sądzić, że właściwi Guanczowie nie znali pisma. Zidentyfikowano ślady obecności semickiej na innych wyspach, lecz na żadnej z nich nie było inskrypcji naskalnych. Dość wiarygodna jest więc hipoteza, że Numidyjczycy z rejonu Kartaginy zmieszani z dominującymi w tej kolonii fenickiej Semitami przybyli na Wyspy Kanaryjskie i że to od nich pochodzą inskrypcje naskalne na Hierro i Gran Canarii.
Guanczowie stworzyli również "el silbo" – język gwizdów, pozwalający porozumiewać się na większe odległości i będący wciąż w użyciu na La Gomerze przez tzw. "silbadorów".
Organizacja społeczna i polityczna.
Organizacja społeczna i polityczna Guanczów różniła się w zależności od wyspy. Na niektórych panowała dziedziczna autokracja, na innych władze były wybierane. Na Teneryfie wszystkie ziemie należały do wodzów, którzy je dzierżawili swoim poddanym. Na Gran Canarii samobójstwo uważano za honorowe i podczas uroczystości obejmowania władzy przez nowego wodza jeden z poddanych (ochotnik) dla uhonorowania go rzucał się w przepaść. Na niektórych wyspach praktykowano poliandrię, na innych małżeństwa były monogamiczne. Wszędzie jednak szacunkiem darzono kobiety, a obrażenie którejkolwiek z nich przez uzbrojonego mężczyznę karane było jako przestępstwo.
Sposób życia.
Guanczowie nosili odzież ze skór kozich oraz z tkanin, których przykłady odkryto w grobowcach na Gran Canarii. Cenili ozdoby, naszyjniki z drewna, kamieni lub muszelek wyrabiane według wielu wzorów. Używali przede wszystkim ceramicznych paciorków o różnym kształcie, gładkich i polerowanych, zwykle w kolorze czarnym lub czerwonym. Malowali również ciała. Tzw. "pintaderas", przedmioty z terakoty przypominające pieczęcie, prawdopodobnie służyły do zdobienia ciała różnymi barwami. Guanczowie wyrabiali prostą ceramikę, zwykle pozbawioną ornamentów, lecz niekiedy dekorowaną odciskami paznokci. Broń Guanczów nie różniła się od broni starożytnych ludów południa Europy. Na Gran Canarii używano przede wszystkim siekier z kamienia gładzonego, na Teneryfie raczej były w użyciu siekiery ciosane z kamienia lub obsydianu. Używano również włóczni, maczug, niekiedy zaopatrzonych w kamienne ostrza, jak również oszczepów. Wydaje się, że znano też tarcze.
Guanczowie zamieszkiwali naturalne i sztuczne jaskinie usytuowane w rejonach górskich. Tam gdzie niemożliwe było wydrążenie jaskini, budowali okrągłe domy oraz (według świadectw Hiszpanów) prymitywne fortyfikacje.
Rytuały pogrzebowe.
Na La Palma starcy byli pozostawiani w odosobnieniu, aby umarli, jeśli wyrazili takie życzenie. Po pożegnaniu z bliskimi prowadzono ich do jaskini grobowej i zostawiano tam jedynie z miską mleka. Guanczowie mumifikowali swoich zmarłych i odnaleziono wiele takich mumii w stanie całkowitego wysuszenia, nie ważących więcej niż 3–4 kg. Dwie jaskinie, znajdujące się w prawie niedostępnej urwistej ścianie skalnej, blisko wybrzeża, 5 km od Santa Cruz (Teneryfa), zawierały także ludzkie szkielety. Istniało wiele sposobów mumifikacji. Na Teneryfie i Gran Canarii zwłoki tylko zawijano w skóry kóz lub owiec, podczas gdy na innych wyspach ciała konserwowano przy pomocy substancji żywicznej i umieszczano następnie w trudno dostępnej jaskini lub grzebano pod kopcem. Czynności związane z mumifikacją należały do określonej klasy społecznej, przy czym balsamowanie kobiet wykonywały kobiety, a mężczyzn – mężczyźni. Zwyczaj balsamowania zwłok nie był powszechny i czasem chowano je po prostu w grotach albo grzebano w ziemi.
Religia.
Niewiele wiadomo o pierwotnych wierzeniach Guanczów. Wiadomo, iż wierzyli w Byt Najwyższy, zwany Akoran na Gran Canarii, Aczihuran na Teneryfie, Eraoranhan na Hierro i Abora na La Palma. Kobiety z Hierro czciły boginię, zwaną Moneiba. Tradycyjnie wierzono, że bogowie i boginie żyli na szczytach gór, skąd schodzili, aby wysłuchać modlitw wiernych. Na innych wyspach mieszkańcy czcili Słońce, Księżyc, Ziemię i gwiazdy. Rozpowszechniona była wiara w demony. Demon z Teneryfy nazywał się Guayota i żył na szczycie wulkanu Teide, który uważano za piekło, zwane Echeyde. W czasach niepokoju i zagrożenia Guanczowie prowadzili swe stada na święte pastwiska, gdzie oddzielano jagnięta od matek w nadziei, że ich rozpaczliwe beczenie wzbudzi litość w Wielkim Duchu. Podczas świąt religijnych spory i wojny były zawieszane.
Wygląd i pochodzenie.
Wczesne świadectwa hiszpańskie wskazują na istnienie przynajmniej trzech (współcześnie wymarłych) grup zamieszkujących osobne wyspy. Stare kroniki opisują jedną z tych grup jako „wysokich, jasnowłosych, niebieskookich” ludzi, druga grupa opisana była jako lud średniego wzrostu, o śniadej cerze. Trzecia grupa miała być najniższa wzrostem, o drobnej posturze. Guanczowie o jasnych włosach zamieszkiwali według tych informacji Teneryfę.
W jedenastym wydaniu "Encyclopaedia Britannica" podano, że Guanczowie byli ludem o szarych lub niebieskich oczach z włosami w różnych odcieniach blond, przypominającymi typ antropologiczny ludzi z Cro-Magnon. Te informacje sprawiły, że rozpoczęto badania nad pochodzeniem Guanczów. Niektórzy naukowcy sugerowali, że Guanczowie są potomkami jakiegoś odgałęzienia Celtów lub innej grupy europejskiego pochodzenia. Jest bowiem faktem, że Celtowie i plemiona germańskie odbywały odległe podróże jeszcze przed erą rzymską i kolonizowali niektóre regiony Półwyspu Iberyjskiego.
Wyspy były odwiedzane wielokrotnie przez podróżników z różnych starożytnych krajów, w tym Numidyjczyków, Fenicjan, Kartagińczyków. Istnieją przypuszczenia, że inwazja germańskich Wandalów na północne wybrzeża Afryki, jaka nastąpiła w V i VI wieku n.e., mogła sięgnąć aż na wyspy Kanaryjskie – jednakże kultura Wandalów stała na dużo wyższym poziomie niż neolityczna kultura Guanczów, a ta pozostawała niezmieniona przez tysiąclecia.
Obecnie najczęściej porównuje się kulturę Guanczów do kultury starożytnych Berberów, których język wykazuje duże podobieństwo do języka Guanczów. Drugim dowodem jest ich wygląd – dotychczas Berberowie, którzy nie krzyżują się z arabskimi lub czarnymi afrykańskimi plemionami, zachowali cechy wskazujące na ich bardzo starożytne pochodzenie – niebieskie lub zielone oczy albo jaśniejsze włosy (człowiek z Cro-Magnon). Guanczowie mogą być zatem potomkami berberyjskich emigrantów z ok. 6000 p.n.e. Także współczesne badania genetyczne wskazują na berberyjskie pochodzenie Guanczów.

</doc>
<doc id="588984" url="https://pl.wikipedia.org/wiki?curid=588984" title="Tar himalajski">
Tar himalajski

Tar himalajski ("Hemitragus jemlahicus") – ssak z rodziny wołowatych, jedyny gatunek rodzaju "Hemitragus" (tar).
Cechy.
Długość głowy i tułowia 1,3-1,7 m; ogona 10-20 cm; wysokość w kłębie 60-100 cm. Sierść brązowa, na szyi i kłębie długa srebrzystobiała grzywa. Rogi u obu płci masywne, spłaszczone i łukowato wygięte ku tyłowi.
Występowanie.
Himalaje od Kaszmiru po Sikkim oraz wschodni Tybet. Wprowadzony również do Afryki Południowej i Nowej Zelandii. Gatunek narażony.
Środowisko.
Lesiste i trawiaste, skaliste, strome górskie stoki.
Tryb życia.
Tworzy stada liczące zwykle 30-40 zwierząt, dorosłe samce często żyją pojedynczo. Ze względu na bardzo trudno dostępny teren, w jakim żyje, niewiele wiadomo o jego zachowaniach terytorialnych i społecznych.
Rozród.
Po ciąży trwającej 6-8 miesięcy samica rodzi jedno lub dwa młode. 
Pokarm.
Trawy i inne rośliny zielne, liście oraz owoce krzewów górskich.

</doc>
<doc id="588985" url="https://pl.wikipedia.org/wiki?curid=588985" title="Kur diabeł">
Kur diabeł

Kur diabeł ("Myoxocephalus scorpius") – gatunek ryby skorpenokształtnej z rodziny głowaczowatych. Spotykany w akwariach publicznych.
Zasięg występowania.
Przybrzeżne wody wschodniego i zachodniego Oceanu Atlantyckiego oraz połączonych z nim mórz, również w Bałtyku, także Ocean Arktyczny, na głębokościach od kilku do 250 m. Wpływa do wód słonawych.
Opis.
Ciało nagie (bez łusek). Ubarwienie zmienne. Głowa duża, uzbrojona w trzy pary kolców oraz ostre wyrostki.
Jeden z większych przedstawicieli rodziny. Dorasta maksymalnie do 90 cm długości, zwykle do 60 cm. Żywi się rybami i dużymi skorupiakami. Bardzo żarłoczny. Wyjęty z wody wydaje burczące dźwięki. Tarło odbywa jesienią i zimą. Samce opiekują się ikrą. Larwy początkowo pelagiczne, później opadają na dno.

</doc>
<doc id="588986" url="https://pl.wikipedia.org/wiki?curid=588986" title="Myoxocephalus scorpius">
Myoxocephalus scorpius



</doc>
<doc id="588988" url="https://pl.wikipedia.org/wiki?curid=588988" title="Stefania Górska">
Stefania Górska

Stefania Górska, znana jako Stefcia Górska właściwie Stefania Górska-Zadrozińska (ur. 6 stycznia 1907 w Warszawie, zm. 3 sierpnia 1986 w Warszawie) – polska aktorka, piosenkarka, tancerka i kompozytorka.
Życiorys.
Młodość.
W 1928 ukończyła Szkołę Umuzykalniania i Tańca Scenicznego Tacjanny i Stefana Wysockich w Warszawie. W tym samym roku zadebiutowała jako śpiewająca tancerka w teatrzyku Qui Pro Quo. Później śpiewała solo i w tercecie w wielu warszawskich kabaretach i teatrzykach rewiowych. W okresie dwudziestolecia międzywojennego występowała kolejno w:
Nagrywanie płyt.
Nagrywała również płyty dla Syreny Rekord. Komponowała piosenki ("Niech nikt o tym nie wie"), także do tekstów Juliana Tuwima "Dziewczynka z zapałkami", "Głos z daleka", "Nasza jest noc" (rewia "Maj za pasem", Qui pro quo, 1930) i "Rozstanie".
Jej największymi przebojami były piosenki:
Role filmowe.
Była również aktorką filmową. Karierę w filmie rozpoczęła w 1933 rolą w "Zabawce", wystąpiła także m.in. w filmach "Papa się żeni", "Córka generała Pankratowa". Po wojnie grała w filmach "Inspekcja pana Anatola" i "Cafe pod Minogą".
Działalność po wojnie.
Podczas okupacji przebywała w Warszawie.
Od 1948 roku związała się z warszawskim Teatrem Syrena. Brała również udział w koncertach estradowych. W 1974 wystąpiła z zespołem Hagaw na festiwalu Old Jazz Meeting.
Śmierć i pogrzeb.
Zmarła 3 sierpnia 1986 i została pochowana wraz z mężem Wacławem Zadrozińskim na cmentarzu komunalnym Północnym na Wólce Węglowej w Warszawie (kw. W-XVII-3-6-10).

</doc>
<doc id="588990" url="https://pl.wikipedia.org/wiki?curid=588990" title="Tango samobójców">
Tango samobójców



</doc>
<doc id="588993" url="https://pl.wikipedia.org/wiki?curid=588993" title="Manual">
Manual

Manual – trik wykonywany na rowerze (najczęściej typu BMX) lub deskorolce. Polega na jeździe z uniesionym przednim kołem bez pedałowania, czym różni się od podobnego triku – wheelie. Istnieje też nose manual, wykonywany na przednim kole, a unoszone jest koło tylne.
Trik ten wykonywany jest poprzez podciągnięcie przedniego koła do góry z ugiętymi kolanami, następnie przy prostowaniu kolan tylne koło roweru wypychane jest do przodu a ciężar ciała przenoszony jest za rower. Utrzymanie roweru w tej pozycji wymaga balansowania ciałem i hamulcem (w odmianie brakeless nie stosuje się hamulców).

</doc>
<doc id="588994" url="https://pl.wikipedia.org/wiki?curid=588994" title="Nadmiar enancjomeryczny">
Nadmiar enancjomeryczny

Nadmiar enancjomeryczny (ee, z ang. "enantiomeric excess") – stosunek różnicy zawartości poszczególnych enancjomerów do sumy ich zawartości w określonej mieszaninie wyrażony w procentach.
Wzór na wartość "ee" przyjmuje postać:
gdzie formula_2 formula_3 to masa, liczba moli lub stężenie molowe w mieszaninie, odpowiednio izomeru "R" i "S".
W bardziej zwięzły sposób można nadmiar enancjomeryczny wyrazić w procentach, przez pomnożenie przez 100% modułu różnicy ułamków molowych lub masowych enancjomerów:
gdzie formula_5 to ułamki molowe lub masowe enancjomerów.
W reakcjach chemicznych, w których mogą powstawać enancjomery, "ee" może przyjąć wartość od 0% (gdy w wyniku reakcji otrzymuje się racemat) do 100% (gdy powstaje jeden, czysty enancjomer).
Nadmiar enancjomeryczny można oznaczyć następującymi technikami analitycznymi:
Pokrewnym określeniem dotyczącym diastereoizomerów jest "nadmiar diastereoizomeryczny" ("de"). Jego stosowanie ma sens jedynie w wypadku, gdy opisy konfiguracji dotyczą wyłącznie jednego centrum stereogenicznego.
Termin „nadmiar enancjomeryczny” został wprowadzony w 1971 roku przez Jamesa Morrisona i Harry’ego Moshera jako bezpośrednie odzwierciedlenie czystości optycznej ("op") zmierzonej polarymetrycznie: "ee" = "op" = αobs/αmax (gdzie α to skręcalność właściwa). W rzeczywistości równoważność ta w wielu przypadkach nie jest spełniona, gdyż zależność codice_1 może wykazywać odchylenia od liniowości, a "op" może silnie zmieniać się wraz ze stężeniem lub w obecności achiralnych zanieczyszczeń. Współcześnie dostępne są metody umożliwiające precyzyjne określenie składu enancjometrycznego mieszaniny, dla których odniesienie do "ee" ma już tylko kontekst zwyczajowy (np. chromatografia z chiralną fazą stacjonarną lub NMR). Stosowanie "ee" w równaniach kinetycznych nie jest wygodne, gdyż mają one bardziej złożone postaci, niż gdy wprowadza się do nich stosunek enancjomeryczny lub diastereoizomeryczny wyrażony jako ułamek molowy jednego stereoizomeru.

</doc>
<doc id="588995" url="https://pl.wikipedia.org/wiki?curid=588995" title="Kur głowacz">
Kur głowacz

Kur głowacz ("Taurulus bubalis") – gatunek ryby skorpenokształtnej z rodziny głowaczowatych (Cottidae), jedyny przedstawiciel rodzaju "Taurulus". Spotykana w akwariach publicznych.
Występowanie.
Przybrzeżne wody północno-wschodniego Oceanu Atlantyckiego, zachodnia część Bałtyku i północne rejony Morza Śródziemnego, na głębokościach do 100 m, wśród kamieni i traw morskich.
Opis.
Budowa typowa dla głowaczowatych, przypomina kura diabła. Dorasta do 17 cm długości. Żywi się wieloszczetami, dziesięcionogami, mięczakami i małymi rybami. Znosi słabe zasolenie, ale do Bałtyku zagląda rzadko.
Tarło w marcu–kwietniu. Ikra jest przyklejana do kamieni.

</doc>
<doc id="589000" url="https://pl.wikipedia.org/wiki?curid=589000" title="Sucre (stan)">
Sucre (stan)

Sucre (hiszp. "Estado Sucre") – to jeden z 23 stanów Wenezueli. Stolicą stanu jest miasto Cumaná.
Stan Sucre zajmuje powierzchnię 11 800 km². W roku 2006 zamieszkiwało go 902 703 mieszkańców, w 2011 już 896 291. Dla porównania w roku 1971 zamieszkiwało go 469 tys. mieszkańców. Większą część stanu zajmuje pasmo Sierra de Cumaná. Na wschodzie, nad zatoką Paria, mieści się zabagniona nizina.
W stanie Sucre (stan na lata 70. XX w.) uprawiany jest kakaowiec, trzcina cukrowa, kawa, kukurydza, tytoń, bananowiec, palma kokosowa; w stanie hodowana jest trzoda chlewna, kozy, bydło. Niewielkie wydobycie asfaltu naturalnego, soli kamiennej. Rozwinięty przemysł spożywczy i włókienniczy.

</doc>
<doc id="589008" url="https://pl.wikipedia.org/wiki?curid=589008" title="Rocha (departament)">
Rocha (departament)

Rocha – urugwajski departament położony w południowo-wschodniej części kraju, nad Atlantykiem. Graniczy z następującymi departamentami: na zachodzie z Maldonado, Lavalleja, na północy z Treinta y Tres. Na północnym wschodzie sąsiaduje z brazylijskim stanem Rio Grande do Sul. Od południa i wschodu Rocha oblewają wody Atlantyku. 
Ośrodkiem administracyjnym oraz największym miastem tego powstałego w 1880 r. departamentu jest Rocha.
Powierzchnia departamentu wynosi 10 551 km². W 2004 r. Rocha zamieszkiwało 69 937 osób, co dawało gęstość zaludnienia 6,6 mieszk./km².

</doc>
<doc id="589013" url="https://pl.wikipedia.org/wiki?curid=589013" title="Kurkowate">
Kurkowate

Kurkowate, kurki (Triglidae) – rodzina morskich ryb skorpenokształtnych (Scorpaeniformes).
Występowanie.
Wszystkie morza strefy tropikalnej i umiarkowanej, na szelfie. W Polsce występuje kurek czerwony i kurek szary.
Cechy charakterystyczne.
Duża, masywna głowa z szerokim otworem gębowym, bez wąsików. Od płetwy piersiowej oddzielone są dwa lub trzy przednie promienie służące dotykaniu i chodzeniu. Kurkowate potrafią wydawać dźwięki. Prowadzą przydenny tryb życia. Dorastają do 1 m długości.
Klasyfikacja.
Rodzaje zaliczane do tej rodziny są zgrupowane w plemionach Prionotini, Pterygotriglini, Triglini:
"Bellator" — "Bovitrigla" — "Chelidonichthys" — "Eutrigla" — "Lepidotrigla" — "Parapterygotrigla" — "Prionotus" — "Pterygotrigla" — "Trigla"

</doc>
<doc id="589014" url="https://pl.wikipedia.org/wiki?curid=589014" title="Hulman czczony">
Hulman czczony

Hulman czczony, hulman, langur hulman, hanuman ("Semnopithecus entellus") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae). Zwierzę stadne. 
Nazewnictwo zwyczajowe.
W polskiej literaturze zoologicznej gatunek "S. entellus" był oznaczany nazwą „hulman”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „hulman czczony”, rezerwując nazwę „hulman” dla rodzaju tych małp.
Zasięg występowania.
Hulman czczony występuje w Indiach, z zasięgiem rozciągającym się na 1900 km z zachodu na wschód, i obejmuje wszystkie populacje z ogonem typu północnego między rzeką Tapti w stanie Gudźarat i rzeką Krishna w stanie Andhra Pradesh do podnóża Himalajów. Introdukowany w południowo-zachodnim Bangladeszu, gdzie tamtejsza populacja mogła powstać z potomków pary przywiezionej przez hinduskich pielgrzymów na brzegach rzeki Jalangi.
Taksonomia.
Gatunek po raz pierwszy naukowo opisał w 1797 roku francuski zoolog Louis Dufresne nadając mu nazwę "Simia entellus". Holotyp pochodził z Bengalu, w Indiach. 
"S. entellus" wykazuje znaczne zróżnicowanie pod względem wielkości i koloru futra w całym swoim zasięgu występowania. Przez wiele lat południowoazjatyckie szare langury były klasyfikowane jako podgatunki "S. entellus", ale badania wykazały, że są taksonami monotypowymi. Szare langury z południowej Azji zostały podzielone na grupę północną i grupę południową opartą na morfologii ogona. "S. entellus" należy do grupy północnej (typ IA), z ogonem zapętlonym do przodu i zwisającym w dół, z czubkiem sięgającym do tyłu, a nawet zwisającym po jednej stronie ciała. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 45,1–78,4 cm, długość ogona 80,3–111,8 cm; masa ciała samic 9,5–16,1 kg, samców 16,9–19,5 kg. Hulman zaliczany jest do małp dużych. Ma silnie zbudowany tułów. Głowa hulmana jest okrągła, pysk krótki, a kończyny smukłe. Pysk, podeszwy stóp i powierzchnia dłoni są czarne. Pozostałe części ciała pokrywa długie futro. Na głowie włosy dłuższe, opadające ku tyłowi. Brwi są krzaczaste. Sierść zmienia barwę w poszczególnych fazach rozwoju. Noworodki są jasnoszare, a starsze małpy brązowe, ciemnobrązowe lub ciemnożółte.
Ekologia.
Hulman wiedzie naziemny tryb życia. Zachowuje aktywność w ciągu dnia. Jest zwierzęciem stadnym. Często zapuszcza się na teren miast i wsi, lecz mimo szkód jakie wyrządza, nie jest przez ludzi zwalczany. Jest bowiem zwierzęciem czczonym. Po ciąży trwającej 196 dni zwykle rodzi się jedno młode. Długość życia w niewoli sięga 10 lat.
Jest roślinożercą. Żywi się liśćmi, owocami, pąkami i korą.

</doc>
<doc id="589021" url="https://pl.wikipedia.org/wiki?curid=589021" title="Henry M. Paulson Jr">
Henry M. Paulson Jr



</doc>
<doc id="589023" url="https://pl.wikipedia.org/wiki?curid=589023" title="Prowincja Adrar">
Prowincja Adrar

Prowincja Adrar (arab. ولاية أدرار) – jedna z 48 prowincji Algierii, znajdująca się w południowo-zachodniej części kraju.
Prowincja ma powierzchnię 464 900 km², jest więc drugą pod względem wielkości prowincją Algierii. W 2008 roku na jej terenach mieszkało niespełna 400 tysięcy ludzi.

</doc>
<doc id="589024" url="https://pl.wikipedia.org/wiki?curid=589024" title="Walter Norman Haworth">
Walter Norman Haworth

Sir Walter Norman Haworth (ur. 19 marca 1883 w Chorley, zm. 19 marca 1950 w Birmingham) – brytyjski chemik, profesor uniwersytetów w Newcastle i Birmingham (od 1925 roku).
Prowadził prace badawcze nad węglowodanami (oznaczenia stopnia polimeryzacji w przypadku polisacharydów, nowy wzór dla glukozy), oraz udowodnieniem struktury piranowej cukrów prostych. Badał witaminę C.
W 1937 roku, wraz z Paulem Karrerem, otrzymał Nagrodę Nobla w dziedzinie chemii.

</doc>
<doc id="589025" url="https://pl.wikipedia.org/wiki?curid=589025" title="Triglidae">
Triglidae



</doc>
<doc id="589027" url="https://pl.wikipedia.org/wiki?curid=589027" title="Arawakowie">
Arawakowie



</doc>
<doc id="589029" url="https://pl.wikipedia.org/wiki?curid=589029" title="Zofia Aleszko">
Zofia Aleszko

Zofia Aleszko (ur. 1940 w Dereczynie w Polsce) – zajmuje się zastosowaniem choreoterapii w leczeniu chorób nerwicowych.
Prowadziła jedne z pierwszych prac w Polsce w Akademii Wychowania Fizycznego w Warszawie dotyczące zastosowania choreoterapii u studentów nerwicowych. W eksperymentach uczestniczyły studentki i studenci z rozpoznaną nerwicą. Do udziału w eksperymencie kierowani byli przez Poradnię Zdrowia Psychicznego dla studentów w Warszawie.
Jest pracownikiem Instytutu Psychiatrii i Neurologii w Warszawie i wykładowcą Akademii Pedagogiki Specjalnej. Zajęcia są do tej pory (2006) kontynuowane w Klinice Nerwic i w Klinikach Psychiatrycznych Instytutu Psychiatrii i Neurologii.

</doc>
<doc id="589030" url="https://pl.wikipedia.org/wiki?curid=589030" title="Świadectwo depozytowe">
Świadectwo depozytowe

Świadectwo depozytowe - imienny dokument wystawiony przez podmiot uprawniony do prowadzenia rachunku papierów wartościowych (np. dom maklerski, bank, Krajowy Depozyt Papierów Wartościowych) na żądanie posiadacza tego rachunku, zawierający informacje o właścicielu rachunku, liczbie posiadanych przez niego walorów oraz celu wystawienia świadectwa. Jest wystawiane oddzielnie dla każdego rodzaju papierów wartościowych. Na żądanie posiadacza rachunku w treści wystawianego świadectwa może zostać wskazana część lub wszystkie papiery wartościowe zapisane na tym rachunku.
Świadectwo depozytowe potwierdza prawa właściciela wynikające z posiadania papierów wartościowych, występujących w formie zdematerializowanej, z wyjątkiem prawa do uczestnictwa w walnym zgromadzeniu spółki. Akcje wyróżnione na świadectwie depozytowym są blokowane na rachunku posiadacza i nie mogą być przedmiotem obrotu od momentu wydania świadectwa do momentu utraty jego ważności lub zwrotu świadectwa wydawcy.

</doc>
<doc id="589031" url="https://pl.wikipedia.org/wiki?curid=589031" title="Prowincja Ajn ad-Dafla">
Prowincja Ajn ad-Dafla

Prowincja Ajn ad-Dafla (arab. ولاية عين الدفلى) – jedna z 48 prowincji Algierii, znajdująca się w północnej części kraju oraz na południe od Algieru.
Prowincja ma powierzchnię 4260 km². W 2008 roku na jej terenach mieszkało ponad 766 tysięcy ludzi. W 1998 roku w prowincji mieszkało ponad 660 tysięcy ludzi, zaś w 1987 ponad 536 tysięcy osób.

</doc>
<doc id="589036" url="https://pl.wikipedia.org/wiki?curid=589036" title="Prowincja Ajn Tumuszanat">
Prowincja Ajn Tumuszanat

Prowincja Ajn Tumuszanat (arab. ولاية عين تموشنت) – jedna z 48 prowincji Algierii, znajdująca się w północno-zachodniej części kraju.
Prowincja ma powierzchnię 2630 km², jest jedną z mniejszych w kraju. W 2008 roku na jej terenach mieszkało ponad 371 tysięcy ludzi. W 1998 roku w prowincji mieszkało ponad 327 tysięcy ludzi, zaś w 1987 ponad 271 tysięcy osób.

</doc>
<doc id="589037" url="https://pl.wikipedia.org/wiki?curid=589037" title="Tomasz Mędrzak">
Tomasz Mędrzak

Tomasz Mędrzak (ur. 18 grudnia 1954 w Łodzi) – polski aktor teatralny i telewizyjny, znany głównie z ról: Stasia Tarkowskiego w pierwszej ekranizacji "W pustyni i w puszczy" (film i serial TVP z 1974 r.) i Leszka Talara w serialu telewizyjnym "Dom". Zajmuje się również reżyserią.
Życiorys.
Po maturze pracował jako fotoreporter w tygodniku „Razem” i w „Świecie Młodych”. Absolwent łódzkiej „filmówki” (1979). Od lat 90. występował przede wszystkim w teatrze, głównie na deskach warszawskiego Teatru Ochoty, którego był wicedyrektorem, a w latach 1996–2008 dyrektorem naczelnym i artystycznym. W 2009 wraz z grupą byłych aktorów tego teatru założył stowarzyszenie teatr tm.
Laureat nagrody czechosłowackiego tygodnika „Kvety” za rolę w filmie "W pustyni i w puszczy".
Rodzina.
Syn Jana i Stefanii (z domu Leszczyńskiej), brat polityka PO w Łodzi, Jana Mędrzaka i Anny Kubisztal (z domu Mędrzak), mąż Marii, ojciec Marty Mędrzak-Conway.
Role teatralne.
Teatr Ochoty w Warszawie:
Teatr tm w Warszawie:
Odznaczenia.
2003: Złoty Krzyż Zasługi

</doc>
<doc id="589038" url="https://pl.wikipedia.org/wiki?curid=589038" title="Trigla">
Trigla



</doc>
<doc id="589041" url="https://pl.wikipedia.org/wiki?curid=589041" title="Plewka">
Plewka

Plewka – niewielki łuseczkowaty listek występujący głównie w kwiatach roślin z rodziny wiechlinowatych. U niektórych gatunków plewki zakończone są długą ością. Najczęściej występują dwie plewki:
Po przekwitnięciu kwiatu plewki zwykle twardnieją. U niektórych gatunków, np. u owsa plewki podczas dojrzewania zrastają się z ziarniakiem, tworząc jego dodatkową okrywę (powstaje tzw. ziarniak oplewiony), u innych, np. u pszenicy czy żyta są związane z ziarniakiem bardzo luźno i łatwo odpadają podczas omłotu zboża lub samorzutnie.
Wymłócone plewki i plewy stanowią paszę objętościową suchą.

</doc>
<doc id="589044" url="https://pl.wikipedia.org/wiki?curid=589044" title="Prowincja Annaba">
Prowincja Annaba

Prowincja Annaba (arab. ولاية عنابة) – jedna z 48 prowincji Algierii, znajdująca się w północno-wschodniej części kraju. 

</doc>
<doc id="589046" url="https://pl.wikipedia.org/wiki?curid=589046" title="Artturi Virtanen">
Artturi Virtanen

Artturi Ilmari Virtanen (ur. 15 stycznia 1895 w Helsinkach, zm. 11 listopada 1973 tamże) – fiński profesor biochemii uniwersytetu w Helsinkach (od roku 1931).
Prowadził prace badawcze nad fosforylowaniem w procesach fermentacji, bilansem azotowym i kwasowością gleby, przerobem mleka, dojrzewaniem serów, konserwacją pasz (przez regulowanie czynności enzymów), katalazami, działaniem insuliny.
W roku 1945 został laureatem Nagrody Nobla w dziedzinie chemii za badania i wynalazki w obszarze agrochemii i chemii odżywiania, a szczególnie za opracowanie metody konserwacji pasz.

</doc>
<doc id="589047" url="https://pl.wikipedia.org/wiki?curid=589047" title="Leon Aleksander Sapieha">
Leon Aleksander Sapieha

Leon Aleksander Sapieha (ur. 19 grudnia 1883 w Krasiczynie, zm. 27 września 1944 w Rzeszowie) – ziemianin, podróżnik, poseł na Sejm, w 1922 roku posiadał majątki ziemskie o powierzchni 10 550 ha.
Życiorys.
Był synem Władysława Leona, bratankiem kardynała Adama Stefana, bratem Józefa, Aleksandra, Adama Zygmunta, Andrzeja Józefa i Stanisława.
Uczył się w gimnazjum we Lwowie, następnie od 1898 w Chyrowie. Nie ukończywszy gimnazjum chyrowskiego wstąpił do trzyletniej austriackiej Akademii Marynarki Wojennej w Rijece. Wystąpił z niej w 1903 powracając do Lwowa, gdzie zdał maturę. Do roku 1907 studiował sukcesywnie w Lipsku, Bernie i Gembloux w Belgii. W 1907 powołany do wojska odbył roczną służbę w Pardubicach. 15 kwietnia 1914 zdał pomyślnie egzamin Międzynarodowej Federacji Aeronautycznej i uzyskał Dyplom Pilota nr 160 wydany przez Austriacki Aeroklub. W annałach Aeroklubu został odnotowany jako poddany brytyjski, zaś w rubryce zawód widnieje wpis „podporucznik rezerwy”.
Po tragicznej śmierci starszego brata Kazimierza został seniorem linii kodeńskiej rodu Sapiehów.
W 1914 roku walczył w szeregach austro-węgierskiej 21 Brygady Kawalerii. W grudniu tego roku został przydzielony do c. i k. Lotnictwa. Latał m.in. jako pilot w k.u.k. Fliegerkompagnie 10 na samolotach Aviatik B.I. Przez krótki okres miał pod swoją kuratelą stawiającego pierwsze lotnicze kroki Stefana Bastyra – późniejszego współtwórcę lotnictwa polskiego. Brał udział w szeregu kampanii, aż do choroby we wrześniu 1916. Po ślubie 22 lipca 1917 wyreklamowany z wojska osiadł w Krasiczynie. W czasie służby w c. i k. Armii awansował na kolejne stopnie w korpusie oficerów rezerwy kawalerii: kadeta (1 stycznia 1909), podporucznika (1 stycznia 1912) i porucznika (1 lipca 1915). Od 1909 do 1918 jego oddziałem macierzystym był Czeski Pułk Dragonów Nr 7.
Walczył także w wojnie polsko-bolszewickiej, za co został odznaczony Krzyżem Walecznych. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 74. lokatą w korpusie oficerów rezerwy kawalerii. Posiadał przydział w rezerwie do 8 Pułku Ułanów w Krakowie.
Przez cały okres międzywojenny zlecał systematyczną restaurację zamku w Krasiczynie, którą kierował Adolf Szyszko-Bohusz.
Wraz z żoną odbył w latach 1922-1933 szereg zagranicznych podróży, m.in. do Algierii, Indii i Cejlonu, Afryki Równikowej, Libii czy Tunezji. Pokłosie tych wypraw zostało opisane w książkach:
W 1935 został wybrany na posła IV kadencji Sejmu. Został członkiem Komisji Prawniczej i Komisji Wojskowej. Występował przeciwko reformie rolnej jako szkodliwej dla rozwoju rolnictwa.
Aresztowany w październiku 1939, zwolniony w czerwcu 1940. Rozpoczął działalność w konspiracji. Zaprzysiężony członek ZWZ, potem AK. Ciężko ranny 23 sierpnia 1944 przy próbie przebicia się do Krakowa. (Istnieje także teoria, że chciał przebić się do rodzinnego Krasiczyna). Zmarł 27 września 1944 w Rzeszowie, został pochowany na cmentarzu w Łętowni koło Przemyśla
Ordery i odznaczenia.
W czasie służby w c. i k. Armii otrzymał:

</doc>
<doc id="589048" url="https://pl.wikipedia.org/wiki?curid=589048" title="Prowincja Batina">
Prowincja Batina

Prowincja Batina (arab. ولاية باتنة) – jedna z 48 prowincji Algierii, znajdująca się w północno-wschodniej części kraju. 

</doc>
<doc id="589049" url="https://pl.wikipedia.org/wiki?curid=589049" title="Kwit depozytowy">
Kwit depozytowy

Kwit depozytowy – papier wartościowy emitowany przez instytucję finansową, będący przedmiotem obrotu na zagranicznych rynkach kapitałowych. Jest to zbywalny dokument prawa własności do jednego lub wielu papierów wartościowych będących bazą kwitu depozytowego (najczęściej są to akcje, ale również obligacje i inne papiery wartościowe). Termin kwit depozytowy jest dosłownym tłumaczeniem "Depositary Receipt".
Dzięki kwitom depozytowym możliwa jest obecność spółki na zagranicznym rynku papierów wartościowych. Prawa nabywców kwitów depozytowych nie różnią się znacznie do uprawnień nabywców akcji spółki – instrumenty te zapewniają ich właścicielom prawa majątkowe i korporacyjne jak w przypadku akcji, realizowane są za pośrednictwem banku depozytowego będącego głównym podmiotem uczestniczącym w programie kwitów depozytowych.
W Polsce definicję kwitu depozytowego zawiera Ustawa o obrocie instrumentami finansowymi (art. 3 pkt 30).

</doc>
<doc id="589050" url="https://pl.wikipedia.org/wiki?curid=589050" title="Eutrigla">
Eutrigla



</doc>
<doc id="589051" url="https://pl.wikipedia.org/wiki?curid=589051" title="Tainowie">
Tainowie

Tainowie (Indianie Taino) – rdzenni, prekolumbijscy mieszkańcy wysp Bahama i wysp Wielkich Antyli, w tym Kuby, Hispanioli (Haiti i Dominikany), Portoryko i Jamajki zamieszkujący te wyspy bezpośrednio przed ich odkryciem przez Kolumba w 1492 r. Nie ma zbyt wielu źródeł informacji dotyczących życia Indian Taino. Prawdopodobnie przybyli na Kubę ok. 1100 r. p.n.e., przemieszczając się z Ameryki Południowej przez Antyle.
Pod koniec XV wieku Tainowie byli stosunkowo wysoko rozwiniętym społeczeństwem rolniczym. Zajmowali się uprawą manioku, jukki, tytoniu i bawełny. Wyrabiali również gliniane naczynia. Mieszkali w małych ośrodkach, wioskach zwanych "bohio" choć w okresie kolonizacji największe osady mogły liczyć nawet ponad 3000 mieszkańców.
Tainowie w okresie kolonizacji europejskiej.
Tainowie byli pierwszym ludem indiańskim, z którym zetknął się Kolumb w 1492 r. Kiedy Santa María, będąca okrętem flagowym jego wyprawy, osiadła na mieliźnie u wybrzeży jednej z wysp, Kolumb zdecydował się na wybudowanie tam osady. Wyspę nazwano Hispaniolą (obecnie nosi nazwę "Haiti"). Załoga wzniesionego fortu, nazwanego La Navidad przetrwała tam zaledwie rok – gdy Kolumb ponownie przypłynął na wyspę z większymi siłami, zastał jedynie zgliszcza. Według późniejszych badań Indianie pozbyli się intruzów, którzy źle traktowali miejscową ludność i przyczynili się do wybuchu epidemii nieznanych wcześniej chorób pochodzenia europejskiego.
W owym czasie, Tainowie na Haiti byli podzieleni na pięć królestw, obejmujących całą wyspę. Hiszpanie z kolejnych wypraw podporządkowali je sobie w ciągu kilku lat, niszcząc ich system społeczno-gospodarczy. W wyniku tych podbojów, a także wskutek braku odporności na przywleczone z Europy choroby, liczebność haitańskiej populacji Tainów gwałtownie spadła.
Tainowie kubańscy zetknęli się z białymi kilkanaście lat po rozpoczęciu kolonizacji Hispanioli przez Hiszpanów. W momencie pierwszych prób kolonizacji podjętych w 1509 r., Tainowie kubańscy ostrzeżeni przez uciekinierów z innych wysp karaibskich byli świadomi powstałego zagrożenia. Wielu z nich podejmowało zbrojny opór. Najbardziej znanym Taino stawiającym opór konkwistadorom był Hatuey. Po początkowych sukcesach Indianie ponieśli klęskę, a ich przywódcy, w tym Hatuey, zostali straceni. Dzisiaj można oglądać pomnik Hatueya wzniesiony w mieście Baracoa na wschodnim wybrzeżu Kuby.
Tainowie do 1570 r. przestali w zasadzie istnieć jako odrębna grupa etniczna, nie licząc kilku izolowanych enklaw, zwłaszcza na Kubie i Portoryko. Jednak, wbrew rozpowszechnionym do niedawna poglądom, obecna populacja wysp karaibskich w dużej mierze wywodzi się właśnie od Tainów.

</doc>
<doc id="589052" url="https://pl.wikipedia.org/wiki?curid=589052" title="Prowincja Baszszar">
Prowincja Baszszar

Prowincja Baszszar (arab. ولاية بشار) – jedna z 48 prowincji Algierii, znajdująca się w zachodniej części kraju. 

</doc>
<doc id="589053" url="https://pl.wikipedia.org/wiki?curid=589053" title="MC Hammer">
MC Hammer

MC Hammer (właśc. Stanley Kirk Burrell; ur. 30 marca 1962 w Oakland, w stanie Kalifornia) – amerykański raper, który zdobył sławę w latach 80. i na początku lat 90. m.in. za sprawą przeboju "U Can’t Touch This" z 1990; w początkowych latach kariery posługiwał się przydomkiem Little Hammer, a wybierając swój pseudonim, inspirował się mianem, jakie nosił wybitny pałkarz drużyny Oakland Athletics Henry „Hammerin' Hank” Aaron.
Życiorys.
Stanley Kirk Burrell usiłował zostać zawodowym baseballistą oraz ukończyć kurs łączności w college’u, ale gdy z tych planów nic nie wyszło, zgłosił się na ochotnika do trzyletniej służby w Marynarce Wojennej w USA. Pieniądze, które pożyczył od Mike’a Davisa i Dwayne’a Murphy’ego (słynnych graczy drużyny Athletics), zainwestował we własną wytwórnię Bustin’ Records. Jako solista zadebiutował singlem "Ring Em". Przedtem występował w grupie The Holy Ghost Boys, która wykonywała hymny religijne zaadaptowane do konwencji rap. W 1987 wydał debiutancki album "Feel My Power", przy którym pomagali mu Tabatha King, Djuana Johnican i Phyllis Charles. Materiałem tym zwrócił uwagę wytwórni Capital Records. W 1988 MC Hammer podpisał z nią kontrakt i otrzymał zaliczkę w wysokości 750 tysięcy dolarów, co wśród artystów rapowych stanowiło precedens. Jeszcze w tym samym roku ukazał się album "Let's Get It Started", który zawierał zarówno utwory z poprzedniej płyty, jak i nowe. Longplay ten odniósł sukces, który został przyćmiony powodzeniem następnego dużego albumu, tym razem trzeciego. Nosił nazwę "Please Hammer, Don't Hurt 'Em" i został on sprzedany w nakładzie 5 milionów egzemplarzy. Dzięki wielkiej reklamie oraz kontraktom z firmami British Knights (obuwie sportowe) i Pepsi Cola, album spędził na szczycie amerykańskich notowań 21 tygodni.
21 grudnia 1985 ożenił się ze Stephanie, z którą ma sześcioro dzieci: A’Keibę (ur. 1987), Jamaris (ur. 1990), Sarah (ur. 1993), Stanleya (ur. 1995), Jeremiasza (ur. 1998) i Samuela (ur. 2005).
Teledysk do piosenki "U Can’t Touch This" był bezustannie nadawany przez stację MTV, a figury taneczne Hammera atrakcyjnością i poziomem dorównywały występom Michaela Jacksona. Podkład instrumentalny do tego utworu został oparty na nagraniu "Super Freak" Ricka Jamesa z 1981, tworząc precedens dla kolejnych utworów – "Have You Seen Her" (na podstawie The Chi-Lites) oraz "Pray" ("When Doves Cry" Prince’a). Rywalizował o pozycję z białym raperem Vanilla Ice’m, który wybił się na piosence "Ice Ice Baby". Ponieważ ona również opierała się na sample’u z lat 80. ("Under Pressure" Queen i Davida Bowiego), krytycy zarzucali obu artystom opieranie swoich sukcesów na plagiatach. Pomimo to Hammer uznawany był za wzór dla murzyńskiej młodzieży, a on sam uhonorowany został „Dniami MC Hammera” w Los Angeles i Fremont. Ponadto otrzymał wiele nagród takich jak Grammys, Bammys i tytuł najlepszej zagranicznej płyty roku i nagroda Juno w Kanadzie. Pierwszym singlem pozbawionym sampli był "Here Comes The Hammer", który jednak wylądował dopiero na 51. miejscu amerykańskich list przebojów mimo bycia wykorzystanym w ścieżce dźwiękowej do filmu "Rocky V" (1990).
Kolejny album – "Too Legit To Quit" – zawierał bezpośrednie wyzwanie: "Wyzywam Michaela Jacksona na pojedynek w duchu współzawodnictwa... Jest okazja, żeby zorganizować największy muzyczny show na świecie... Był kiedyś pojedynek Ali kontra Frazier... Dlaczego by nie Hammer kontra Jackson?". Na wkładce do płyty muzyk wyraził również pragnienie, by czarna młodzież oparła się narkotykowemu nałogowi i poprzez samokształcenie odnowiła swą chrześcijańską moralność. W tym czasie MC Hammer zagościł w popkulturze jako bohater serialu animowanego "Hammerman", wyprodukowano także lalkę Hammer z firmy Mattel, która to postać występowała z przenośnym radiomagnetofonem nazywanym „ghetto-blaster” (ang. "blast" – podmuch, ryk). W późniejszym czasie MC Hammer zrezygnował z rywalizacji z Michaelem Jacksonem twierdząc, że nie jest wokalistą, tylko raperem. Jego popularność osłabła, chociaż nagrał przebój "The Addams Family" do filmu o tym samym tytule.
W 1992 czasopismo „The San Francisco Examiner” podało, że MC Hammer bliski jest finansowej ruiny po tym, jak odbyła się trasa koncertowa promująca album "Too Legit To Quit", w którym widać było wpływy stylistyki rhytm&amp;blues. Frekwencja w trakcie tournee okazała się niewielka. Raper zaprzeczał doniesieniom prasowym, jednak zdecydował się na zmianę wizerunku, prezentując w 1994 swój nowy image. Przestał występować w szarawarach i skórzanych kostiumach, założył natomiast czarne okulary i zapuścił kozią bródkę. Nowy album zrealizowali uznani producenci: G-Bomb z Grand Jury Records, bracia Hinesowie z Detroit, Teddy Riley i członkowie The Dogg Pound. Płyta odnosiła się do brzmienia g-funk w stylu takich wykonawców jak Too Short. Zyski okazały się jednak niewystarczające, by uchronić Hammera przed bankructwem. Przeszedł do wytwórni Death Row, którą rozstał się w 1997. Obecnie Hammer jest pastorem i prowadzi religijny program telewizyjny w ewangelicznej stacji Trinity Broadcasting Network. W jednym z programów stwierdził, że „MC” przed jego pseudonimem artystycznym zyskało nowe znaczenie: „Man of Christ” („człowiek Chrystusa”).
19 grudnia 2001 miał premierę film telewizyjny "MC Hammer: Prawdziwa historia" (ang. "Too Legit: The MC Hammer Story") w reżyserii Artiego Mandelberga. W rolę tytułową wcielili się Robert Bailey Jr. (jako młody MC Hammer) i Romany Malco (jako dorosły). Osoba MC Hammera została sparodiowana w teledysku do "Just Lose It" – singla Eminema z 2004, który naśmiewał się w klipie również z takich gwiazd jak Madonna i Michael Jackson.

</doc>
<doc id="589054" url="https://pl.wikipedia.org/wiki?curid=589054" title="Chelidonichthys">
Chelidonichthys

Chelidonichthys – rodzaj morskich ryb skorpenokształtnych z rodziny kurkowatych (Triglidae).
Klasyfikacja.
Gatunki zaliczane do tego rodzaju (stan na grudzień 2018):

</doc>
<doc id="589056" url="https://pl.wikipedia.org/wiki?curid=589056" title="Prowincja Bidżaja">
Prowincja Bidżaja

Prowincja Bidżaja (arab. ولاية بجاية, berb. "Bgayet", fr. "Béjaïa") – jedna z 48 prowincji Algierii, znajdująca się w północnej części kraju. 

</doc>
<doc id="589057" url="https://pl.wikipedia.org/wiki?curid=589057" title="Rabdomioliza">
Rabdomioliza

Rabdomioliza (gr. ῥάβδος "rhabdos" „prążek”, μῦς "mys" „mięsień”, λύσις "lysis" „rozpad”) – zespół objawów chorobowych wywołanych masywnym rozpadem tkanki mięśniowej poprzecznie prążkowanej, co doprowadza do pojawienia się we krwi wolnej mioglobiny pochodzenia mięśniowego, która następnie jest filtrowana przez kłębuszki nerkowe i powoduje mechaniczną obturację cewek nerkowych i sama bezpośrednio działa nefrotoksycznie, co w konsekwencji może doprowadzić do ich uszkodzenia i rozwoju ostrej niewydolności nerek. Rabdomioliza odpowiednio wcześnie zdiagnozowana i leczona jest stanem odwracalnym.
Objawy chorobowe.
Może nie być żadnych objawów choroby, poza objawami niewydolności nerek, która powstaje w mechanizmie ostrej martwicy cewek nerkowych. Czasami można stwierdzić objawy uszkodzenia pourazowego mięśni, takie jak obrzęk lub też występują uogólnione bóle mięśniowe. Czasami można zaobserwować obecność krwistego moczu.
Etiologia.
Wśród przyczyn rabdomiolizy mogą znajdować się czynniki natury fizycznej, czyli: termiczne lub mechaniczne które powodują zaburzenia w dopływie krwi, ale także i różnorakie niefizyczne. Zazwyczaj występuje kilka czynników, które prowadzą do rozwoju tego zespołu chorobowego.
Leczenie.
Stosuje się leczenie objawowe. Obowiązuje podawanie płynów oraz działania zmierzające do wymuszenia odpowiedniej diurezy, co pozwala na eliminację mioglobiny i ogranicza ryzyko powikłań nerkowych. Konieczne jest monitorowanie i zapobieganie powikłaniom niewydolności nerek: hiperkaliemii, podwyższeniu poziomu kwasu moczowego, kwasicy. W przypadku niemożności farmakologicznego opanowania powyższych zaburzeń konieczna jest dializoterapia.

</doc>
<doc id="589059" url="https://pl.wikipedia.org/wiki?curid=589059" title="Poradnik trików">
Poradnik trików

Poradnik trików (ang. Tricks &amp; Tips) – program emitowany w stacji Extreme Sports Channel. Prezentowane są w nim porady, jak wykonywać rozmaite tricki w różnych sportach ekstremalnych, m.in. skateboardingu, snowboardzie, BMX, rolkach, MTB, wakeboardingu, surfingu, windsurfingu, motocrossie. Trwa on zazwyczaj około 5 minut i jest z reguły emitowany w przerwach między innymi programami.

</doc>
<doc id="589060" url="https://pl.wikipedia.org/wiki?curid=589060" title="Prowincja Biskira">
Prowincja Biskira

Prowincja Biskira (arab. ولاية بسكرة, berb. "Tibeskert", fr. "Biskra") – jedna z 48 prowincji Algierii, znajdująca się w północno-wschodniej części kraju. 

</doc>
<doc id="589061" url="https://pl.wikipedia.org/wiki?curid=589061" title="Kurek czerwony">
Kurek czerwony

Kurek czerwony ("Chelidonichthys lucerna") – gatunek ryby skorpenokształtnej z rodziny kurkowatych (Triglidae). Występuje w północnym Atlantyku, od Norwegii po Gwineę i Sierra Leone (według niektórych źródeł po wybrzeże Ghany), także w morzach Północnym i Bałtyckim, kanale La Manche, morzach Śródziemnym i Czarnym. Na części zasięgu pospolity. Kurek czerwony jest rybą morską. Prowadzi przydenny tryb życia, przy dnie mulistym, piaszczystym, żwirowym lub kamienistym, obserwowany na głębokości do 318 m. Okres godowy w różnym czasie w zależności od lokalizacji. Ikra i larwy są pelagiczne. Młode osobniki przebywają głównie w litoralu, nierzadko w ujściach rzek, starsze obecne także w pelagialu. Żerując, "C. lucerna" przejawia zachowania oportunistyczne. Jego dieta jest zróżnicowana. Żywi się głównie małymi rybami, skorupiakami i mięczakami. Obserwuje się sezonową zmienność diety – zimą przeważają ryby, latem skorupiaki. Osiąga do 75 cm długości całkowitej, zazwyczaj 25–50 cm. Cechą charakterystyczną są trzy pierwsze promienie płetw piersiowych, które są przekształcone w wolne i ruchliwe, palczaste wyrostki pełniące funkcje motoryczną, tzn. ułatwiają rybie poruszanie się po dnie i czuciową, przede wszystkim smakową. Ubarwienie zmienne. Grzbiet od żółtego przez intensywny czerwony do ciemnobrązowego z poprzecznym ciemnym prążkowaniem. Boki od czerwonawych przez pomarańczowe do żółtawych. Brzuch różowy do białawego. Płetwy piersiowe ciemnoniebieskie lub zielonkawe, jasno obrzeżone. Płetwy brzuszne, odbytowa i ogonowa czerwonawe. Poławiany jako ryba konsumpcyjna – gospodarczo i w wędkarstwie, spotykany w akwariach publicznych. Mięso jest uważane za smaczne. Od 2015 IUCN uznaje kurka czerwonego za gatunek najmniejszej troski (LC). Trend populacji jest nieznany.
Taksonomia.
Po raz pierwszy gatunek naukowo opisał Karol Linneusz w 1758, w dziesiątej edycji swojej pracy pt. "Systema Naturae", na podstawie syntypu – skóry o długości standardowej 221 mm, przechowywanego obecnie (2018) w Muzeum Historii Naturalnej w Londynie i skatalogowanego pod numerem BMNH 1857.6.13.96. Jako miejsce typowe Linneusz wskazał Ocean Północny. Nie był to jednak pierwszy opis tego gatunku, a syntyp był częścią serii zbiorów. Wcześniej pisał o nim szwedzki przyrodnik Peter Artedi w swojej pracy pt. "Ichthyologia sive opera omnia de piscibus", wydanej w 1738. Ostatecznie okaz trafił w posiadanie Laurensa Theodoora Gronoviusa, holenderskiego przyrodnika, który jego charakterystykę umieścił w jednym z zeszytów serii "Museum ichthyologicum sistens piscium indigenarum and quorundam exoticorum", publikowanej w latach 1754–1756. To jednak Linneusz jako pierwszy opisał gatunek zgodnie z zasadą naukowego oznaczania nazwy gatunku. W połowie XIX wieku kolekcja Gronoviusa była oferowana na aukcjach Henry’ego Phillipsa przy Bond Street w Londynie. Zbiór nabył J.E. Gray, ówczesny kustosz Departamentu Zoologii Muzeum Brytyjskiego. Obecnie (2018) kurek czerwony jest klasyfikowany w rodzaju "Chelidonichthys", w rodzinie kurkowatych, w rzędzie ryb skorpenokształtnych. W rodzaju "Chelidonichthys" został umieszczony przez W.J. Richardsa w 1968 jako "Chelidonichthys lucernus". Jako "Chelidonichthys lucerna" sklasyfikowany został przez Bilecenoglu i innych w 2002. Kod taksonomiczny według FAO – 1780200302.
Rozmieszczenie i środowisko.
Występuje w północnym Atlantyku, od Norwegii po Gwineę i Sierra Leone (według niektórych źródeł aż po Ghanę), także w morzach Północnym i Bałtyckim, kanale La Manche, morzach Śródziemnym i Czarnym. Zasięg występowania "C. lucerna" (nieuwzględniający Zatoki Gwinejskiej) zamyka się w obszarze 66°N–9°N, 18°W–42°E, obejmując wody Norwegii, Wielkiej Brytanii, Wyspy Man, Jernsey i Guernsey, Irlandii, Francji, Belgii, Holandii, Danii, Szwecji, Niemiec, Polski, Hiszpanii (w tym Wysp Kanaryjskich), Gibraltaru, Portugalii (w tym Madery, nieobecny jednak wokół Azorów), Włoch, Malty, Słowenii, Chorwacji, Bośni i Hercegowiny, Czarnogóry, Albanii, Grecji, Turcji, Bułgarii, Rumunii, Ukrainy, Rosji, Syrii, Libanu, Cypru, Egiptu, Libii, Tunezji, Algierii, Maroka, Sahary Zachodniej, Mauretanii, Senegalu, Gambii, Gwinei-Bissau, Gwinei i Sierra Leone, według niektórych źródeł także Liberii, Wybrzeża Kości Słoniowej i Ghany. Z zachodniej Afryki obserwacji jest niewiele, lecz prawdopodobnie wynika to z braku dostatecznych badań. W podziale na regiony rybołówstwa FAO (ang. "FAO Major Fishing Areas") gatunek notowany w regionach północno-wschodniego Atlantyku (27), środkowo-wschodniego Atlantyku (34) oraz Mórz Śródziemnego i Czarnego (37). W Bałtyku sporadyczny, przy wybrzeżu polskim obserwowany jeszcze rzadziej. Jest jednym z dwóch gatunków kurkowatych, obok kurka szarego ("Eutrigla gurnardus"), pojawiającym się w polskich wodach. Na części zasięgu pospolity. Nie ma dostępnych danych na temat populacji tego gatunku ze środkowo-wschodniego Atlantyku. Globalny trend populacji nieznany (2018).
Kurek czerwony jest rybą morską. Prowadzi przydenny tryb życia, przy dnie mulistym, piaszczystym, żwirowym lub kamienistym, na głębokości od 5 do 300 m (wg innych źródeł od 20 do 318 m; na głębokości 318 m obserwowany był w Morzu Jońskim). Młode osobniki bardzo często bytują w pobliżu brzegów, ze szczególnym uwzględnieniem ujść rzecznych, nierzadko wpływają w strefę wody słodkiej. Mimo że jest rybą denną, bywa spotykany także w wyższych warstwach wody. Starsze osobniki widywane są również poza litoralem, w strefie pelagialnej, gdzie oprócz dużych zdolności pływackich jak na ryby denne, obserwowano ich wyskoki ponad powierzchnię wody. Badania przeprowadzone od maja 2005 do marca 2007 na Morzu Adriatyckim, w wyniku których odłowiono 1114 okazów, potwierdziły tę zależność. Osobniki młodociane w zdecydowanej większości przebywały na głębokości od 10 do 25 m, dojrzałe preferowały większe głębokości, choć w przypadku tych drugich różnica w liczebności w poszczególnych przedziałach głębokości nie była tak wyraźna jak w przypadku młodych. Występuje także zależność pomiędzy porą roku a przebywaniem na określonej głębokości. Wiosną i latem kurek czerwony bytuje w płytkich wodach, zimą przenosi się na większe głębokości. Preferuje wody o temperaturze od 8 do 24 °C.
Morfologia.
Osiąga do 75 cm długości całkowitej, zazwyczaj 25–50 cm. Wymiary przykładowego osobnika w odniesieniu do długości całkowitej: długość standardowa – 83,5%, długość ogonowa – 96,0%, długość przedanalna – 58,6%, długość przedgrzbietowa – 27,0%, długość przedbrzuszna – 17,9%, długość przedpiersiowa – 20,7%, głębokość ciała – 15,8%, długość głowy – 22,4%, średnica oka – 19,4% długości głowy. Ciało wydłużone, stożkowate i bardziej krępe niż u kurka szarego (dawniej klasyfikowany wraz z kurkiem czerwonym w rodzaju "Trigla"). Głowa o profilu lekko wklęsłym, trójkątna, pokryta skostniałymi płytkami skórnymi, z pyskiem również zakończonym dwiema wysuniętymi, krótkimi płytkami, wyższa niż u kurka szarego. Reszta ciała pokryta drobnymi, gładkimi łuskami, z wyjątkiem linii bocznej, którą to tworzy 70 łusek większych od pozostałych. Od 18 do 20 rzędów łusek powyżej linii bocznej i od 37 do 60 rzędów poniżej niej. Dwie blisko siebie położone płetwy grzbietowe – pierwsza z 8–10 promieniami twardymi, druga z 15–18 promieniami miękkimi. Na grzbiecie, wzdłuż nasady płetw grzbietowych, biegnie 24–25 małych kolców kostnych. Na pierwszym łuku skrzelowym od 7 do 11 wyrostków filtracyjnych. Płetwy piersiowe duże, wachlarzowate, sięgające do czwartego promienia płetwy odbytowej. Trzy pierwsze promienie płetw piersiowych są przekształcone w wolne (nie są związane błoną) i ruchliwe, palczaste wyrostki (co jest cechą charakterystyczną dla całej rodziny). Pełnią one funkcję motoryczną, tzn. ułatwiają rybie poruszanie się po dnie, przytrzymują i stabilizują ciało, a także czuciową, przede wszystkim smakową, pozwalając na sprawne wyszukiwanie pożywienia na miękkim podłożu. Warstwa gruczołowa naskórka tych wyrostków jest zbudowana z komórek kubkowatych wrzecionowatych, których cytoplazma wypełniona jest białkową wydzieliną zawartą w pęcherzykach. Płetwa odbytowa z 14–17 promieniami miękkimi. Dzięki dobrze rozwiniętemu pęcherzowi pławnemu kurki te zdolne są do wydawania dźwięków przypominających warczenie. Maksymalna odnotowana masa – 6 kg.
Ubarwienie zmienne. Grzbiet od żółtego przez intensywny czerwony do ciemnobrązowego z poprzecznym ciemnym prążkowaniem. Boki od czerwonawych przez pomarańczowe do żółtawych. Brzuch różowy do białawego. Płetwy piersiowe ciemnoniebieskie lub zielonkawe, jasno obrzeżone, z czarnoniebieską plamą i niebieskimi punktami po stronie wewnętrznej i jasnoniebieskimi punktami po stronie zewnętrznej. Płetwy brzuszne, odbytowa i ogonowa czerwonawe.
Rozród.
Trze się w zależności od położenia geograficznego – w Morzu Śródziemnym w okresie zimowym, w kanale La Manche na początku lata, w Zatoce Kabiskiej od października do maja. Niezależnie od lokalizacji w całym okresie tarłowym obserwuje się wyraźny okres szczytowy. W Zatoce Kabiskiej przypadał na styczeń i luty. Dojrzałość płciową również osiąga zmiennie w zależności od lokalizacji. Osobniki z Zatoki Kabiskiej dojrzewały płciowo przy średniej długości całkowitej 20,4 cm, przy czym u samic było to 21,6 cm, a u samców 19,2 cm. U wybrzeży północno-zachodniej Walii dojrzałość płciową osiągały wraz ze średnią długością całkowitą równą 28,0 cm i wiekiem 2,8 lat dla obu płci, przy czym u samców było to 29,1 cm i 2,8 lata, a u samic 27,7 cm i 2,7 lata. Okrągła, gładka, nielepka ikra, a następnie larwy są pelagiczne. Maksymalny odnotowany wiek kurka czerwonego – 15 lat.
Odżywianie.
Kurek czerwony, żerując, przejawia zachowania oportunistyczne. Jego dieta jest zróżnicowana. Żywi się głównie małymi rybami, skorupiakami i mięczakami. W oparciu o analizę zawartości żołądków kurków czerwonych w ich diecie stwierdzono przedstawicieli ryb wielu rodzin, m.in.: dobijakowatych, dorszowatych – dorsz atlantycki, okowiel, witlinek, piotroszowatych – piotrosz, solowatych – sola zwyczajna, "Buglossidium luteum", lirowatych – lira, lira kalion, "Callionymus reticulatus", "Callionymus risso", wstęgówkowatych – "Cepola macrophthalma", śledziowatych – sardynka europejska, kongerowatych – konger, płastugi z rodziny Citharidae – "Citharus linguatula", ostrobokowatych – ostrobok pospolity, igliczniowatych, ciosankowatych, babkowatych, m.in. z rodzaju "Pomatoschistus", babka wielkołuska, babka złocista, "Deltentosteus quadrimaculatus", flądrowatych – gładzica, niegładzica, zimnica. Wśród skorupiaków obecne były dziesięcionogi – "Alpheus glaber", "Anapagurus levis", "Bathynectes longispina", "Crangon crangon", "Crangon allmanni", "Corystes cassivelanus", "Solenocera membranacea", "Sicyonia carinata", "Processa hemphilli", "Processa canaliculata", "Pontophilus spinosus", "Pontophilus gorei", "Pontophilus fasciatus", z rodzaju "Pontocaris", "Planes minutus" "Philocheras trispinosus", "Philocheras bispinosus", pustelnik bernardyn, z rodzaju "Palaemon", ustonogi – "Squilla mantis", torboraki – "Anchialina agilis", "Pseudocuma longicornis", widłonogi z rodzaju "Caligus". Mięczaki były reprezentowane przez: małże z rodziny sercówkowatych, rogowcowatych, przegrzebkowatych, Corbulidae – "Corbula gibba", Veneridae – "Venus verrucosa", Nuculidae – "Nucula nucleus", głowonogi, m.in. kalmarowate – "Alloteuthis subulata", Sepiolidae – "Sepiola rondeletti", ślimaki – "Turritella comunis", z rodzaju "Rissoa". W diecie kurka czerwonego stwierdzono również glony i wieloszczety, w tym nereidy. Nie występują różnice w odżywianiu między osobnikami męskimi a żeńskimi, natomiast zauważono zmianę preferencji żywieniowych wraz ze wzrostem ciała. W zawartości żołądkowej osobników większych dominowały ryby. Zaobserwowano także sezonową zmienność diety. Zimą przeważają ryby, latem skorupiaki. Kurki czerwone z kolei padają ofiarą innych ryb, np. ostrobokowatych, w tym serioli olbrzymiej. Znane są przypadki kanibalizmu.
Znaczenie gospodarcze i ochrona.
Kurek czerwony jest bardzo ważnym gatunkiem handlowym. Poławiany jako ryba konsumpcyjna – gospodarczo i w wędkarstwie, spotykany w akwariach publicznych. Śnieżnobiałe mięso kurka czerwonego jest uważane za smaczne i wysoko cenione, zwłaszcza w krajach z ciepłym klimatem. W 2011 jednostki belgijskie złowiły 438 ton tej ryby, duńskie – 37 t, francuskie – 868 t, przy czym większość, bo 861 t, pochodziło z regionu północno-wschodniego Atlantyku, holenderskie – 1667 t, portugalskie – 75 t. W połowach realizowanych przez większość wyżej wymienionych krajów w latach 2007–2011 zaobserwować można tendencję spadkową całkowitej masy. W 2007 Holendrzy pozyskali 2088 t, Francuzi – 1353 t, Belgowie – 688 t, Duńczycy – 79 t. Jedynie Portugalczycy zanotowali wzrost, poławiając 28 t więcej niż w 2007. W Turcji w 1984 połowiono 316 t całej rodziny kurkowatych. Do połowu wykorzystuje się najczęściej włoki i haki denne.
Od 2015 IUCN uznaje kurka czerwonego za gatunek najmniejszej troski (LC).

</doc>
<doc id="589062" url="https://pl.wikipedia.org/wiki?curid=589062" title="Chelidonichthys lucernus">
Chelidonichthys lucernus



</doc>
<doc id="589065" url="https://pl.wikipedia.org/wiki?curid=589065" title="Prowincja Al-Bulajda">
Prowincja Al-Bulajda

Prowincja Al-Bulajda (arab. البليدة) – jedna z 48 prowincji Algierii, znajdująca się w północnej części kraju. 
Prowincja ma powierzchnię ponad 1,5 tys. km²; jest trzecia od końca pod względem powierzchni w kraju. W 2008 roku na jej terenach mieszkało ponad milion ludzi. W 1998 roku w prowincji mieszkało ponad 784 tysięcy ludzi, zaś w 1987 – niecałe 705 tysięcy osób.

</doc>
<doc id="589066" url="https://pl.wikipedia.org/wiki?curid=589066" title="Kurek szary">
Kurek szary

Kurek szary ("Eutrigla gurnardus") – gatunek ryby skorpenokształtnej z rodziny kurkowatych (Triglidae), jedyny przedstawiciel rodzaju "Eutrigla". Poławiana jako ryba konsumpcyjna.
Występowanie.
Północno-wschodni Ocean Atlantycki wzdłuż wybrzeży Europy i Afryki, Morze Śródziemne, Czarne i Bałtyckie. Zasiedla najczęściej piaszczyste, rzadziej kamieniste podłoże, od brzegu do głębokości ok. 140 m.
Charakterystyka.
Dorasta do 60 cm długości, zwykle jednak nie przekracza 50 cm. Żywi się skorupiakami i rybami.

</doc>
<doc id="589067" url="https://pl.wikipedia.org/wiki?curid=589067" title="Goethe Link Observatory">
Goethe Link Observatory

Goethe Link Observatory – obserwatorium astronomiczne znajdujące się w Brooklynie w stanie Indiana w USA, należące do Indiana University. Zostało zbudowane z prywatnych funduszy Goethego Linka w latach 1937–1939. Przekazane uniwersytetowi w 1948.
W obserwatorium tym dokonano odkryć wielu planetoid w programie Indiana Asteroid Program. Jedna z nich, (1728) Goethe Link, została nazwana na cześć założyciela placówki.

</doc>
<doc id="589069" url="https://pl.wikipedia.org/wiki?curid=589069" title="Prowincja Burdż Bu Urajridż">
Prowincja Burdż Bu Urajridż

Prowincja Burdż Bu Urajridż (arab. ولاية برج بوعريريج) – jedna z 48 prowincji Algierii, znajdująca się w północnej części kraju.
Prowincja ma powierzchnię 3920 km². W 2008 roku na jej terenach mieszkało 628 475 osób.

</doc>
<doc id="589072" url="https://pl.wikipedia.org/wiki?curid=589072" title="Tortuga (Wenezuela)">
Tortuga (Wenezuela)

Tortuga (hiszp. "Isla La Tortuga") – niezamieszkana wyspa w grupie Wysp Zawietrznych, w archipelagu Małych Antyli, należąca do dependencji federalnych Wenezueli. Należy do grupy wysp obejmującej m.in. także wyspy Tortuguillos i Herradura i mieliznę koralową Palanquines. Główna wyspa zajmuje obszar 155 km² (25 km długości w osi wschód-zachód i 12 km szerokości w osi północ-południe) i jest drugą pod względem powierzchni, po Margaricie wyspą Wenezueli.
Historia.
Na długo przed konkwistą europejską Nowego Świata, Wenezuelska wyspa La Tortuga była odwiedzana przez Indian z pobliskiego lądu, którzy korzystali z jej zasobów naturalnych, między innymi: soli, ryb i żółwi morskich. Nazwa wyspy pochodzi od wielkiej ilości żółwi morskich które przypływają na jej rozlegle i piaszczyste plaże aby składać jaja. Nie należy mylić tej wyspy z inna wyspą Tortuga ("Île de la Tortue") położoną w pobliżu Haiti, która jest znana z literatury opisującej dzieje piractwa na Morzu Karaibskim.
Wenezuelska Tortuga była odwiedzana przez Holendrów w latach 1624–1638, w celu eksploatacji salin położonych we wschodniej części wyspy. Zostali oni jednak wyrzuceni w roku 1638 przez gubernatora Cumaná, Benito Arias Montano, który zniszczył zbudowane przez nich drewniane fortece, a saliny zatopił z pomocą swojego wojska i sprzymierzonych Indian.
Od tej pory wyspa nie ma stałych mieszkańców, a jej ekosystem pozostaje nietknięty przez działalność człowieka, co czyni ją jednym z ostatnich "dziewiczych" miejsc w Wenezueli.

</doc>
<doc id="589076" url="https://pl.wikipedia.org/wiki?curid=589076" title="Prowincja Al-Buwajra">
Prowincja Al-Buwajra

Prowincja Al-Buwajra (arab. ولاية البويرة, berb. "Tubiret", fr. "Bouira") – jedna z 48 prowincji Algierii, znajdująca się w północnej części kraju. 
Prowincja ma powierzchnię ponad 4,5 tys. km². W 2008 roku na jej terenach mieszkało prawie 700 tys. ludzi. W 1998 roku w prowincji mieszkało ponad 647 tysięcy ludzi, zaś w 1987 niecałe 525,5 tysiąca osób.

</doc>
<doc id="589080" url="https://pl.wikipedia.org/wiki?curid=589080" title="Prowincja Bumardas">
Prowincja Bumardas

Prowincja Bumardas albo Bu Mirdas (arab. ولاية بومرداس, berb. "Bumerdas", fr. "Boumerdès") – jedna z 48 prowincji Algierii, znajdująca się w północnej części kraju, niedaleko Algieru.

</doc>
<doc id="589082" url="https://pl.wikipedia.org/wiki?curid=589082" title="Taszowate">
Taszowate

Taszowate (Cyclopteridae) – rodzina morskich ryb skorpenokształtnych, blisko spokrewnionych z dennikowwatymi, z którymi wcześniej zaliczane były do jednej rodziny.
Zasięg występowania.
Ocean Arktyczny, północny Pacyfik i północny Atlantyk, od wód przybrzeżnych do głębokich (nawet do 4000 m p.p.m.). W Bałtyku występuje tasza.
Cechy charakterystyczne.
Ciało krótkie, zaokrąglone, silnie wygrzbiecone, Skóra gruba, bez łusek, u niektórych gatunków pokryta naroślami, często kolczastymi. Liczba, struktura i rozmieszczenie narośli stanowią cechy gatunkowe. Krótkie pokrywy skrzelowe. Dwie pary otworów nosowych. Dwie płetwy grzbietowe. Zmodyfikowane, zrośnięte i przesunięte do przodu płetwy piersiowe tworzą przyssawkę. Płetwa ogonowa duża i zaokrąglona. Linia boczna wyraźna. Brak pęcherza pławnego.
Większość taszowatych składa ikrę w płytkich wodach przybrzeżnych. Ikrą opiekuje się samiec.
Odżywiają się wieloszczetami, skorupiakami i mięczakami.
Klasyfikacja.
Rodzaje zaliczane do tej rodziny :
"Aptocyclus" — "Cyclopsis" — "Cyclopteropsis" — "Cyclopterus" — "Eumicrotremus" — "Lethotremus"

</doc>
<doc id="589084" url="https://pl.wikipedia.org/wiki?curid=589084" title="Prowincja Asz-Szalif">
Prowincja Asz-Szalif

Prowincja Asz-Szalif (arab. ولاية الشلف, fr. "Chlef") – jedna z 48 prowincji Algierii, znajdująca się w północnej części kraju.

</doc>
<doc id="589087" url="https://pl.wikipedia.org/wiki?curid=589087" title="Jaworzyna z miesięcznicą trwałą">
Jaworzyna z miesięcznicą trwałą

 
Jaworzyna z miesięcznicą trwałą (Ass. "Lunario-Aceretum" Grüneberg et Schlüt. 1957) – syntakson w randze zespołu roślinności, rodzaj lasu liściastego, wilgotnego.
Zespół leśny należący do górskich i podgórskich zboczowych lasów wilgotnych. Są to lasy rosnące na stromych stokach z przewagą jawora, z domieszką buka, jodły, jesionu, rzadko lipy szerokolistnej i innych gatunków. Runo ziołoroślowe jest bogate z dużą liczbą gatunków górskich. Miejscami niewielkie płaty tworzą: wietlica samicza, niecierpek pospolity, marzanka wonna, pokrzywa zwyczajna lub kopytnik pospolity. Mniej liczne rosną: żywiec gruczołowaty i żywiec cebulkowy, paprotnik Brauna i paprotnik kolczysty oraz żywokost sercowaty. Szczególnie charakterystyczne dla tego typu lasu jest obfite występowanie miesiącznicy trwałej, która często tworzy niemal jednogatunkowe, rozległe powierzchnie.
Płaty typowej jaworzyny górskiej z miesiącznicą trwałą są chronione m.in. w rezerwacie przyrody „Jaworzyna” nad Doliną Wapienicy w Beskidzie Śląskim, czy w rezerwacie przyrody „Lasek Miejski nad Olzą” w Cieszynie.

</doc>
<doc id="589088" url="https://pl.wikipedia.org/wiki?curid=589088" title="Franciszek Sapieha (1772–1829)">
Franciszek Sapieha (1772–1829)

Franciszek Sapieha herbu Lis (ur. 28 sierpnia 1772 w Warszawie, zm. 30 maja 1829 w Dereczynie) – generał artylerii litewskiej, generał lejtnant i dyrektor bezpłatny dyrekcji biletów skarbowych w insurekcji kościuszkowskiej, marszałek szlachty guberni mińskiej, konsyliarz powiatu słonimskiego w konfederacji targowickiej w 1792 roku.
W 1793 odznaczony Orderem Orła Białego i Orderem Świętego Stanisława.
Życiorys.
Był synem Aleksandra Michała i Magdaleny z Lubomirskich.
Ze względu na pozycję matki na dworze Stanisława Augusta Poniatowskiego (była kochanką króla) przez pewien czas nie był uznawany przez ojca. Wychowywał się w Puławach z młodymi Czartoryskimi.
We wrześniu 1792 złożył przysięgę jako konsyliarz konfederacji targowickiej. Brał udział w poselstwie dziękczynnym do cesarzowej Rosji Katarzyny II, nie odgrywając większej roli.
Franciszek był członkiem sprzysiężenia powstańczego 1794 roku. Po odmowie objęcia dowództwa powstania na Litwie przez dalekiego kuzyna, Kazimierza Nestora Sapiehę Tadeusz Kościuszko wystosował 14 kwietnia 1794 list do Franciszka, prosząc go objęcie tej funkcji. List wpadł w ręce rosyjskie, mimo to polecenie do Franciszka dotarło inną drogą. Mimo to formalnie dowództwa nie przyjął. Świadomy swojej niekompetencji 2 maja poprosił Kościuszkę o zdjęcie z funkcji generała dywizji. Zwolnienie uzyskał 14 maja. Po kilku reorganizacjach dywizji i nieudanych operacjach wojskowych Franciszek, nie pełniący żadnej oficjalnej funkcji, wycofał się z wojska po 8 czerwca. Po upadku powstania złożył 3 grudnia 1794 w Warszawie na ręce rosyjskiego generała von Buxhoevdena zapewnienie, iż przeciw Rosji walczyć nie będzie. Późniejsze kontakty z Nikołajem Repninem doprowadziły do amnestii.
Uczestniczył w koronacji cara Pawła I w roku 1797, po czym odsunął się od życia publicznego. Podróżował wiele po Europie, prowadząc hulaszczy tryb życia, popadając nieustannie w długi. Jednym z jego plenipotentów był w latach 1825–1829 Paweł Edmund Strzelecki, który dopomógł wyratować dobra Franciszka od zlicytowania przez wierzycieli. Na plenipotencji Strzelecki zaoszczędził sumę wystarczającą na studia i przyszłe podróże.
Zmarł 30 maja 1829 w Dereczynie.
Był ojcem Eustachego Kajetana.

</doc>
<doc id="589089" url="https://pl.wikipedia.org/wiki?curid=589089" title="Prowincja Konstantyna">
Prowincja Konstantyna

Prowincja Konstantyna (arab. ولاية قسنطينة) – jedna z 48 prowincji Algierii, znajdująca się w północno-wschodniej części kraju.

</doc>
<doc id="589090" url="https://pl.wikipedia.org/wiki?curid=589090" title="Fryderyk IX Glücksburg">
Fryderyk IX Glücksburg



</doc>
<doc id="589091" url="https://pl.wikipedia.org/wiki?curid=589091" title="Lejla Pahlawi">
Lejla Pahlawi

Lejla Pahlawi, (per. شاهزاده لیلا پهلوی, ur. 27 marca 1970 w Teheranie, zm. 10 czerwca 2001 w Londynie) – była księżniczka Iranu, najmłodsza córka szacha Iranu, Mohammada Rezy Pahlawiego i jego trzeciej żony, Farah Pahlawi. 
Życiorys.
Miała 9 lat, kiedy jej rodzina była zmuszona do opuszczenia Iranu, w następstwie irańskiej rewolucji islamskiej pod dowództwem Ruhollaha Chomejniego.
Ojciec Lejli zmarł w 1980 roku w Egipcie. Wówczas cała rodzina przeniosła się do Stanów Zjednoczonych, gdzie księżniczka została absolwentką dziennej szkoły państwowej w Rye w stanie Nowy Jork. Uczęszczała do państwowej szkoły w Massachusetts, a następnie wybrała się na prywatne studia na uniwersytecie Brown w Providence, które ukończyła w 1992 roku.
Księżniczka Lejla nigdy nie wyszła za mąż. Większość czasu spędzała w podróży pomiędzy domem w Connecticut i Europą. 
Lejla Pahlawi chorowała na anoreksję. 10 czerwca 2001 roku znaleziono ją martwą w jej pokoju w hotelu Leonard w Londynie. Została pochowana na paryskim Cimetière de Passy, obok swojej babki - Faride Ghotbi Diba.
Linki zewnętrzne.
 

</doc>
<doc id="589092" url="https://pl.wikipedia.org/wiki?curid=589092" title="Harald V Glücksburg">
Harald V Glücksburg



</doc>
<doc id="589093" url="https://pl.wikipedia.org/wiki?curid=589093" title="Prowincja Dżilfa">
Prowincja Dżilfa

Prowincja Dżilfa (arab. ولاية الجلفة) – jedna z 48 prowincji Algierii, znajdująca się w północnej części kraju.

</doc>
<doc id="589094" url="https://pl.wikipedia.org/wiki?curid=589094" title="Augustin Cauchy">
Augustin Cauchy



</doc>
<doc id="589096" url="https://pl.wikipedia.org/wiki?curid=589096" title="Prowincja Al-Bajad">
Prowincja Al-Bajad

Prowincja Al-Bajad (arab. ولاية البيض) – jedna z 48 prowincji Algierii, znajdująca się w północno-zachodniej części kraju.
Prowincja ma powierzchnię ponad 70 tysięcy km². W 2008 roku na jej terenach mieszkało niemal 229 tysięcy ludzi. W 1998 roku w prowincji mieszkało niemal 169 tysięcy ludzi, zaś w 1987 ponad 155 tysięcy osób.

</doc>
<doc id="589097" url="https://pl.wikipedia.org/wiki?curid=589097" title="Tasza">
Tasza

Tasza, zając morski ("Cyclopterus lumpus") – gatunek ryby skorpenokształtnej z rodziny taszowatych (Cyclopteridae), jedyny przedstawiciel rodzaju "Cyclopterus". Poławiana jako ryba konsumpcyjna.
Zasięg występowania.
Strefa przybrzeżna wschodniego i zachodniego wybrzeża Oceanu Atlantyckiego, Morze Barentsa i Morze Bałtyckie. Zimą schodzą głębiej (do 400 m p.p.m.). 
Opis.
Ciało krępe, silnie wygrzbiecone, bez łusek. Płetwy brzuszne zrośnięte w przyssawkę. Dwie płetwy grzbietowe, druga przesunięta do tyłu, położona symetrycznie do płetwy odbytowej. Ubarwienie szare, spód jaśniejszy. Osiąga długość maksymalnie 60 cm, osobniki spotykane w Morzu Bałtyckim są mniejsze, do 30 cm.
Dymorfizm płciowy: samiec na czas rozrodu przybiera szatę godową – pomarańczowy brzuch i brązowy grzbiet.
Tryb życia.
Rozród: Tarło odbywa się wczesną wiosną w płytkiej wodzie nad dnem kamienistym i zarośniętym. Samiec pilnuje ikry przyssany do kamienia, samica odpływa na głębsze wody. Młode po urodzeniu przysysają się na pewien czas do ciała samca. Dorosłe osobniki w okresie rozrodu nie pobierają pokarmu.
Odżywianie: skorupiaki, meduzy i małe ryby.
Znaczenie gospodarcze.
Gatunek poławiany gospodarczo. Mięso samic uważane jest za niesmaczne. Barwiona i niebarwiona ikra taszy sprzedawana jest jako imitacja kawioru. 

</doc>
<doc id="589098" url="https://pl.wikipedia.org/wiki?curid=589098" title="Zając morski">
Zając morski



</doc>
<doc id="589099" url="https://pl.wikipedia.org/wiki?curid=589099" title="Cyclopterus lumpus">
Cyclopterus lumpus



</doc>
<doc id="589100" url="https://pl.wikipedia.org/wiki?curid=589100" title="Salto (departament)">
Salto (departament)

Salto – urugwajski departament położony w północno-zachodniej części kraju. Rzeka Urugwaj stanowi zachodnią granicę z argentyńską prowincją Entre Ríos. Ponadto Salto graniczy z następującymi departamentami: od północy z Artigas, na północnym wschodzie z Rivera, na wschodzie z Tacuarembó, a od południa z Paysandú.
Ośrodkiem administracyjnym oraz największym miastem tego powstałego w 1837 r. departamentu jest Salto (drugie co do wielkości miasto w kraju).
Powierzchnia Salto wynosi 14 163 km². W 2004 r. departament zamieszkiwało 123 120 osób, co dawało gęstość zaludnienia 8,7 mieszk./km².

</doc>
<doc id="589101" url="https://pl.wikipedia.org/wiki?curid=589101" title="Prowincja Al-Wadi">
Prowincja Al-Wadi

Prowincja Al-Wadi (arab. ولاية الوادي) – jedna z 48 prowincji Algierii, znajdująca się w zachodniej części kraju.

</doc>
<doc id="589103" url="https://pl.wikipedia.org/wiki?curid=589103" title="Prowincja At-Tarif">
Prowincja At-Tarif

Prowincja At-Tarif, także: At-Tarf (arab. ولاية الطارف, fr. "El-Taref") – jedna z 48 prowincji Algierii, znajdująca się w północno-zachodniej części kraju.

</doc>
<doc id="589104" url="https://pl.wikipedia.org/wiki?curid=589104" title="Granatnik RPG-29">
Granatnik RPG-29

RPG-29 – ręczny granatnik przeciwpancerny, konstrukcji radzieckiej, wprowadzony do użytku w 1989 roku.
Budowa.
Jest to broń bezodrzutowa, gładkolufowa, jednostrzałowa, odpalana z ramienia.
Składa się z dwóch szybko składanych rur o kalibrze 105 mm. Do części tylnej zamocowany jest monopod, a do części przedniej elektroniczny mechanizm spustowy, uchwyt oraz celownik optyczny PGO-7 o powiększniu 2,7 raza lub celownik noktowizyjny 1PN51-2 (wersja 1PN51 z siatką przystosowaną do granatnika).
Pocisk.
Granat PG-29V HEAT posiada głowicę tandemową zdolną przebić pancerz reaktywny ERA o grubości 600 mm lub 1500 mm betonu. W przeciwieństwie do RPG-7 nie ma ładunku miotającego. Silnik rakietowy jest odpalany zaraz po naciśnięciu spustu i wypala się zanim pocisk opuści lufę. Dalszy lot zapewnia mu bezwładność. Zasięg skuteczny wynosi 500 m.

</doc>
<doc id="589105" url="https://pl.wikipedia.org/wiki?curid=589105" title="Prowincja Ghardaja">
Prowincja Ghardaja

Prowincja Ghardaja (arab. ولاية غرداية, berb. "Taγerdayt", fr. "Ghardaïa") – jedna z 48 prowincji Algierii, znajdująca się w centralnej części kraju.

</doc>
<doc id="589106" url="https://pl.wikipedia.org/wiki?curid=589106" title="Cyclopteridae">
Cyclopteridae



</doc>
<doc id="589107" url="https://pl.wikipedia.org/wiki?curid=589107" title="Grzegorz Jurgielewicz">
Grzegorz Jurgielewicz

Grzegorz Jurgielewicz znany jako Anextiomarus lub Karcharoth (ur. 1976 - zm. 30 kwietnia 2004) - blackmetalowy muzyk pochodzący z Wrocławia. Założyciel zespołu Infernum wykonującego black metal, związany również z zespołami Graveland oraz Dagon. 
Z zespołem Infernum nagrał m.in. album "The Curse" wydany w 2006 roku przez Sound Riot Records. Wraz z Renfasem, muzykiem znanym z występów w grupie Thy Worshiper współtworzył projekt Dagon. Jednakże zrealizowane nagrania nie zostały nigdy wydane. Jurgielewicz chorował na schizofrenię. 30 kwietnia 2004 roku popełnił samobójstwo.

</doc>
<doc id="589110" url="https://pl.wikipedia.org/wiki?curid=589110" title="Zgromadzenie Narodowe (Polska)">
Zgromadzenie Narodowe (Polska)

Zgromadzenie Narodowe – organ konstytucyjny składający się z posłów i senatorów obradujących wspólnie. Zgromadzenie Narodowe wywodzi się z II Republiki Francuskiej i zostało potem przejęte, jako instytucja, przez wiele krajów demokratycznych, w tym i Polskę.
Zgromadzeniem Narodowym nie są wspólne posiedzenia Sejmu i Senatu zwoływane w innych przypadkach, np. z okazji wizyt szefów państw czy uczczenia ważnych wydarzeń.
II Rzeczpospolita.
W okresie międzywojennym Zgromadzenie Narodowe zostało ustanowione w konstytucji marcowej z 1921 r. Dokonywało ono wyboru prezydenta Rzeczypospolitej (bezwzględną większością głosów) i przyjmowało od niego przysięgę. Ponadto artykuł 125 Konstytucji przewidywał, że co 25 lat Konstytucja ma być poddana rewizji przez Zgromadzenie Narodowe.
Instytucja Zgromadzenia Narodowego została następnie zniesiona przez konstytucję kwietniową z 1935 r., osłabiającą władzę parlamentu na rzecz władzy wykonawczej, zamieniono ZN na Zgromadzenie Elektorów.
III Rzeczpospolita.
Zgromadzenie Narodowe zostało wprowadzone ponownie do polskiego systemu organów władzy w 1989. W dniu 19 lipca 1989 dokonało wyboru jedynego prezydenta PRL.
Obrady Zgromadzenia Narodowego zwołuje marszałek Sejmu w drodze postanowienia. Obradom przewodniczy marszałek Sejmu, a w jego zastępstwie marszałek Senatu. Parlamentarzyści podczas posiedzenia Zgromadzenia Narodowego są sobie równi (brak rozróżnienia na posłów i senatorów). Zgromadzenie nie ma określonego harmonogramu posiedzeń; działa na podstawie uchwalonego przez siebie regulaminu; jest zwoływane jedynie do wypełnienia którejś z kompetencji określonych w Konstytucji (art. 114 ust. 1 Konstytucji):
Wszystkie obecne kompetencje, poza uchwalaniem regulaminu Zgromadzenia Narodowego, dotyczą urzędu Prezydenta RP, jednak w latach 1992–1997 Zgromadzenie Narodowe miało dodatkowo kompetencję uchwalenia Konstytucji.
Obsługę techniczną i kancelaryjną Zgromadzenia Narodowego zapewnia Kancelaria Sejmu.

</doc>
<doc id="589111" url="https://pl.wikipedia.org/wiki?curid=589111" title="William L. Shirer">
William L. Shirer

William Lawrence Shirer (ur. 23 lutego 1904 w Chicago, zm. 28 grudnia 1993 w Bostonie) – amerykański dziennikarz i historyk, jeden z najbardziej znanych dziennikarzy na świecie. Shirer pracował jako korespondent w Niemczech do chwili przystąpienia Stanów Zjednoczonych do II wojny światowej w grudniu 1941 roku. 
Życiorys.
Urodził się w Chicago. Jego rodzicami byli Seward Smith, prawnik, i Josephine (Tanner) Shirer. W 1925 ukończył Coe College. Współpracował z Paris Tribune. Zasłynął swoimi sprawozdaniami dla rozgłośni CBS nadawanym z Berlina podczas pierwszego roku II wojny światowej. Niemcy opuścił w grudniu 1940. W 1945 relacjonował proces norymberski. Oskarżano go o sympatie prokomunistyczne. Po II wojnie światowej opublikował światowy bestseller "The Rise and Fall of the Third Reich: A History of Nazi Germany" (1960).

</doc>
<doc id="589112" url="https://pl.wikipedia.org/wiki?curid=589112" title="Prowincja Kalima">
Prowincja Kalima

Prowincja Kalima (arab. ولاية قالمة) – jedna z 48 prowincji Algierii, znajdująca się w północno-wschodniej części kraju.

</doc>
<doc id="589114" url="https://pl.wikipedia.org/wiki?curid=589114" title="Ivica Banović">
Ivica Banović

Ivica Banović (ur. 2 sierpnia 1980 w Zagrzebiu) piłkarz chorwacki grający na pozycji środkowego pomocnika.
Banović pochodzi ze stołecznego Zagrzebia i tam też zaczynał piłkarską karierę w klubie NK Zagreb. W premierowym sezonie (1997/1998) zagrał w 11 meczach głównie jako rezerwowy, a z drużyną NK zajął 3. miejsce w lidze. W kolejnym sezonie Banović grał już częściej w pierwszym składzie – 2-krotnie więcej jak w pierwszym sezonie, ale NK tym razem zawiodło swoich kibiców i zajęło dopiero 9. miejsce w lidze. Sezon 1999/2000 był bodaj najlepszym dla Ivicy w jego karierze w ojczyźnie. Zdobył aż 8 bramek w lidze, był jednym z najskuteczniejszych pomocników Prva HNL. Jedynie niepocieszony mógł być faktem, że NK zajęło znów niezbyt dobre 8. miejsce. Za to Ivicą zainteresował się dyrektor sportowy Werderu Brema odpowiedzialny za transfery, Klaus Allofs i latem 2000 za 1,9 miliona euro Banović został sprzedany do klubu z Weserstadion. Wydawało się, że po tak dobrym w sezonie w Chorwacji, Banović poradzi sobie i w Werderze. Jednak Banović musiał walczyć o miejsce na środku pomocy z takimi zawodnikami jak: Andreas Herzog, Torsten Frings, Tim Borowski czy Johan Micoud i przez 4 sezony na boisku pojawił się zaledwie 52 razy w dużej większości jako rezerwowy zawodnik. W sezonie 2003/2004 Banović został nawet mistrzem Niemiec, ale miał bardzo mały wkład, bo tylko 3-krotnie pojawił się na boisku w końcówkach meczów. W tym sezoni Werder ustrzelił dublet i Banović może czuć się także zdobywcą Pucharu Niemiec. Po sezonie, w lipcu 2004 Ivica zdecydował się opuścić Werder i podpisał kontrakt z innym zespołem Bundesligi 1. FC Nürnberg. Co prawda drużyna z Norymbergi rok w rok broni się przed spadkiem, ale do Banovicia nie można mieć większych pretensji i wreszcie, gdy tylko zdrowie mu dopisuje, znów gra w pierwszym składzie.
W reprezentacji Chorwacji Banović zadebiutował 18 sierpnia 2004 roku w wygranym 1:0 meczu z reprezentacją Izraela, kiedy to w 60 minucie zmienił Niko Kranjčara. Jednak w reprezentacji Banović nie sprawdził się i na kolejną szansę będzie musiał trochę poczekać. W reprezentacji zagrał jak na razie tylko dwukrotnie (stan na 5 sierpnia 2006). W 2011 roku w zimowym okienku został wypożyczony został do MSV Duisburg. Latem 2011 odszedł do Energie Cottbus.

</doc>
<doc id="589117" url="https://pl.wikipedia.org/wiki?curid=589117" title="Prowincja Illizi">
Prowincja Illizi

Prowincja Illizi (arab. ولاية اليزي) – jedna z 48 prowincji Algierii, znajdująca się we wschodniej części kraju.

</doc>
<doc id="589123" url="https://pl.wikipedia.org/wiki?curid=589123" title="Kościół św. Piotra i Pawła na Antokolu w Wilnie">
Kościół św. Piotra i Pawła na Antokolu w Wilnie

Kościół św. Piotra i Pawła na Antokolu w Wilnie – barokowy kościół położony na Antokolu, w dzisiejszej dzielnicy Wilna.
Historia.
Pierwszy drewniany kościół zbudowano w miejscu obecnego za panowania Władysława Jagiełły, spłonął on jednak w 1594 roku. Został odbudowany w latach 1609-1616 i oddany pod opiekę sprowadzonym z Krakowa księżom-kanonikom laterańskim; ponownie zniszczony w 1655 roku podczas najazdu rosyjskiego.
Obecny kościół wraz z klasztorem kanoników regularnych laterańskich ufundował Michał Kazimierz Pac, hetman wielki litewski i najbardziej znaczący magnat litewski drugiej połowy XVII wieku. Jedna z hipotez ślubowania wzniesienia świątyni mówi, iż wybudowano ją jako wotum za pomyślne zakończenie wojny z Moskwą i oswobodzenie Wilna z rąk okupanta. Budowę rozpoczęto w 1668 roku, po poświęceniu kamienia węgielnego (przywiezionego z Krakowa) przez biskupa wileńskiego Aleksandra Kazimierza Sapiehę. Kościół został zbudowany według projektu krakowskiego architekta Jana Zaora, jednak kierował on pracami do roku 1672, kiedy zastąpił go najprawdopodobniej Giovanni Battista Frediani. Około 1675 zakończono budowę bryły kościoła, odprawiono w nim pierwsze nabożeństwo. Wówczas też rozpoczęły się prace dekoratorskie, których efektem były wyjątkowe sztukaterie autorstwa Pietro Perettiego oraz Giovanniego Gallego (ukończone ostatecznie w 1684), a także malowidła iluzjonistyczne Michelangelo Palloniego. W 1682 zmarł niedoczekawszy zakończenia prac Michał Kazimierz Pac, zgodnie z jego wolą został pochowany pod progiem, a na płycie nagrobnej wykuto napis "Hic iacet peccator" (Tu leży grzesznik). Pierwszy remont świątyni miał miejsce w latach 1801-1804 zgodnie z projektem pochodzących z Mediolanu Giovanniego Borettiego i Nicolae Pianiego, powstała wówczas rokokowa ambona. W dwudziestoleciu przed kościołem co roku w dniu 29 czerwca odbywał się jeden z największych wileńskich kiermaszy odpustowych.
W latach 1953-1989 w miejscu ołtarza głównego stał sarkofag z relikwiami św. Kazimierza.
Architektura.
Architektura kościoła nie jest wyjątkowa – jego twórca wzorował się na kościele w Tarłowie niedaleko Opatowa. Jest to trójnawowa bazylika z transeptem zbudowana na planie łacińskiego krzyża, zwieńczona kopułą nad skrzyżowaniem naw. O szczególnym miejscu świątyni w historii sztuki polskiej decyduje jednak nie jego architektura, ale wystrój, który niemal w całości stanowią wyjątkowej klasy sztukaterie. Wnętrze świątyni zdobi ponad 2 tysiące rzeźb stiukowych o tematyce biblijnej, mitologicznej i historycznej. Jednym z ciekawszych elementów wystroju wnętrza jest przepiękny kryształowy żyrandol w kształcie łodzi (jest pamiątką zatonięcia podczas transportu ołtarza głównego o kryształowych kolumnach zamówionego przez Paca we Włoszech). Oryginalnym elementem jest również, umieszczony w kruchcie, wielki bęben litewski (litaur) przywieziony przez hetmana Paca spod Chocimia po bitwie w 1673.
W kościele nie ma głównego ołtarza, w jego miejscu znajduje się obraz pędzla Franciszka Smuglewicza przedstawiający pożegnanie św. św. Piotra i Pawła, obok widoczne są cztery rzeźby proroków: Daniela, Jeremiasza, Izajasza i Eliasza, dłuta Kazimierza Jelskiego.
W prezbiterium kościoła umieszczono portret oraz popiersie fundatora jako triumfatora z wieńcem laurowym na głowie. Nawiązaniem do jego zwycięstw nad Moskwą są też egida poniżej popiersia, symbolizująca obronę przezeń Rzeczypospolitej, oraz dwie odcięte głowy orła moskiewskiego na jednej z tarcz. Aluzję do nazwiska ambitnego fundatora, który został pochowany pod progiem kościoła, zawiera również napis na fasadzie: "Regina pacis funda nos in pace". W połowie XVIII wieku doczesne szczątki fundatora przeniesiono do podziemi świątyni.
Plan kościoła.
1. Kaplica Jezusa Ukrzyżowanego
2. Chrzcielnica
3. Kaplica św. Żołnierzy
4. Kaplica św. Królowych
5. Kaplica św. Urszuli
6. Kaplica św. Augustyna
7. Ołtarz Pięciu Ran Chrystusowych
8. Ołtarz NMP Łaskawej
9. Ołtarz Jezusa Nazareńskiego
10. Prezbiterium

</doc>
<doc id="589127" url="https://pl.wikipedia.org/wiki?curid=589127" title="RPG-29">
RPG-29



</doc>
<doc id="589131" url="https://pl.wikipedia.org/wiki?curid=589131" title="Prowincja Dżidżal">
Prowincja Dżidżal

Prowincja Dżidżal (arab. ولاية جيجل) – jedna z 48 prowincji Algierii, znajdująca się w północnej części kraju. 

</doc>
<doc id="589132" url="https://pl.wikipedia.org/wiki?curid=589132" title="Sądejowa Szczelina">
Sądejowa Szczelina

Sądejowa Szczelina – jaskinia krasowa w górnej części doliny Kleśnicy w Masywie Śnieżnika, na zboczu Stromej, na terenie ścisłego rezerwatu.
Opis jaskini.
Jaskinia powstała w wyniku wypłukania skał w soczewie marmuru, która należy do prekambryjskiej serii suprakrystalicznej w metamorfiku Śnieżnika, na szczelinie o charakterze tektonicznym. Otwór wejściowy o średnicy ok. 0,5 m obecnie jest zablokowany głazem. W jaskini brak jest przepływu powietrza. Temperatura powietrza na dnie 5,3 °C (czerwiec 1984 r.). Nie stwierdzono obecności fauny.
Jaskinię odkryła jesienią 1975 r. grupa speleologów w składzie Krzysztof Łukaszewicz, Jakub Sądej i Jan Trumpus. Eksplorowana była w latach 1989–1990. Obecnie niedostępna.

</doc>
<doc id="589133" url="https://pl.wikipedia.org/wiki?curid=589133" title="Prowincja Chanszala">
Prowincja Chanszala

Prowincja Chanszala (arab. ولاية خنشلة) – jedna z 48 prowincji Algierii, znajdująca się w północno-wschodniej części kraju.

</doc>
<doc id="589134" url="https://pl.wikipedia.org/wiki?curid=589134" title="Faris Al-Sultan">
Faris Al-Sultan

Faris Al-Sultan (ur. 21 stycznia 1978 w Monachium) – niemiecki triathlonista. W 2005 roku wygrał Ironman Triathlon w Kailua-Kona na Hawajach.
Jego matka jest Niemką, ojciec Irakijczykiem.
Studiował arabistykę na Uniwersytecie Ludwika i Maksymiliana w Monachium.

</doc>
<doc id="589135" url="https://pl.wikipedia.org/wiki?curid=589135" title="Poliakrylamid">
Poliakrylamid

Poliakrylamid (poliakryloamid, PAM, PAm, ) – polimer z grupy poliakrylanów otrzymywany przez polimeryzację akryloamidu.
Mechanizm polimeryzacji.
Polimeryzacja akrylamidu jest reakcją rodnikową. Może być inicjowana np. za pomocą jodu, nadsiarczanu lub mieszaniny nadsiarczanu i tiosiarczanu ().
W przypadku otrzymywania żeli poliakrylamidowych jako inicjator stosuje się nadsiarczan amonu w tandemie z TEMEDem, który przyspiesza tworzenie rodników. Nadsiarczan tworzy dwa rodzaje rodników efektywnie inicjujących polimeryzację:
Liniowy poliakrylamid jest substancją rozpuszczalną w wodzie. Aby uzyskać produkt w formie żelu, polimeryzację prowadzi się w obecności substancji sieciującej, którą jest bisakrylamid ("N,N"'-metylenobisakrylamid).
Zastosowanie.
Poliakrylamid jest używany w laboratoriach naukowych np. jako podłoże w elektroforezie w żelu poliakrylamidowym (ang. PolyAcrylamide Gel Electrophoresis; elektroforeza typu PAGE). Gdy reakcja ta jest przeprowadzana w wodzie, łatwo jest otrzymać stabilne hydrożele. 
Hydrożele z poliakrylamidu oprócz zastosowania w elektroforezie są także używane jako zagęstnik w przemyśle kosmetycznym oraz do produkcji okładów stosowanych przy leczeniu poparzeń.
Opracowane zostały też preparaty poliakrylamidowe do endoprotetyki miękkich tkanek ludzkich metodą iniekcji podskórnej, wykorzystywane np. do powiększania piersi lub pośladków. Takie stosowanie żeli poliakrylamidowych jest jednak zakazane w USA i Chinach, a od 2020 r. także w Polsce – ze względu na częste poważne powikłania.
Zagrożenia.
Wyjściowy monomer, akrylamid, jest silną neurotoksyną wchłanianą przez skórę. W związku z tym produkcja żeli poliakrylamidowych wymaga stosowania ścisłych zasad BHP. Właściwie wykonane żele poliakryloamidowe są bezpieczne w użyciu. 

</doc>
<doc id="589138" url="https://pl.wikipedia.org/wiki?curid=589138" title="Prowincja Al-Aghwat">
Prowincja Al-Aghwat

Prowincja Al-Aghwat (arab. ولاية الأغواط) – jedna z 48 prowincji Algierii.
Prowincja ma powierzchnię ponad 25 tysięcy km². W 2008 roku na jej terenach mieszkało niemal 456 tysięcy ludzi. W 1998 roku w prowincji mieszkało ponad 317 tysięcy ludzi, zaś w 1987 ponad 215 tysięcy osób.

</doc>
<doc id="589141" url="https://pl.wikipedia.org/wiki?curid=589141" title="Prowincja Al-Madijja">
Prowincja Al-Madijja

Prowincja Al-Madijja (arab. ولاية المدية; fr. "Province de Médéa") – jedna z 48 prowincji Algierii, znajdująca się w północnej części kraju.

</doc>
<doc id="589142" url="https://pl.wikipedia.org/wiki?curid=589142" title="Technika low-key">
Technika low-key

Low key (ang. niska tonacja) – technika wykonywania fotografii polegająca na dobraniu odpowiednich tematów o przewadze nasyconych, ciemnych tonów. W tej technice skala zaczernień pozytywu ogranicza się do odcieni szarości i głębokiej czerni. Do wywoływania zdjęć używa się papieru twardego (lub ekstra twardego) i błyszczącego.
Technikę tę stosuje się przede wszystkim wobec fotografii przedmiotów ciemnych, np. osób ciemnej karnacji, zwierząt o czarnym futrze lub przy zamiarach ukazania posępnego nastroju. Przy jej użyciu mogą jednak być obrazowane również krajobrazy i architektura. Ważnym w tej technice jest dobranie oświetlenia i czasu ekspozycji, tak by naświetlenie było nieznaczne, a mimo to wystarczające, by czarne elementy przedmiotu spowodowały wystarczające naświetlenie negatywu.
Często można się spotkać (nawet w literaturze) z błędnym tłumaczeniem nazwy: „niski klucz”, które jest wynikiem niechlujnego przełożenia terminu "key", bez uwzględnienia jego różnych znaczeń i kontekstu.

</doc>
<doc id="589143" url="https://pl.wikipedia.org/wiki?curid=589143" title="Prowincja Mila">
Prowincja Mila

Prowincja Mila (arab. ولاية ميلة) – jedna z 48 prowincji Algierii, znajdująca się w północnej części kraju. Centrum administracyjne: miasto Mila.

</doc>
<doc id="589144" url="https://pl.wikipedia.org/wiki?curid=589144" title="Elasmozaury">
Elasmozaury

Elasmozaury (Elasmosauridae) – rodzina wyspecjalizowanych plezjozaurów. Charakteryzowały się najdłuższymi szyjami wśród plezjozaurów. Najwcześniejsze elasmozaury osiągały do ok. 3 m długości. Pod koniec kredy urosły do 14 m (rodzaj "Elasmosaurus"). Przedstawiciele rodziny mają między 32 a 76 kręgów szyjnych ("Elasmosaurus platyurus"), najwięcej ze wszystkich znanych zwierząt w historii życia na Ziemi.
O'Keefe (2001) zdefiniował Elasmosauridae jako klad obejmujący rodzaje "Brancasaurus" i "Styxosaurus", ich ostatniego wspólnego przodka i wszystkich jego potomków. Druckenmiller i Russell (2008) zdefiniowali Elasmosauridae jako klad obejmujący ostatniego wspólnego przodka gatunków "Callawayasaurus colombiensis" i "Elasmosaurus platyurus" oraz wszystkich jego potomków, zaś Ketchum i Benson (2010) zdefiniowali tę rodzinę jako klad obejmujący "Elasmosaurus platyurus" i wszystkie taksony bliżej spokrewnione z nim niż z "Cryptoclidus eurymerus", "Leptocleidus superstes", "Plesiosaurus dolichodeirus" lub "Polycotylus latipinnis".
Nie jest pewne, jakie rodzaje plezjozaurów można zaliczyć do rodziny Elasmosauridae. Z analizy Ketchum i Bensona (2010) wynika przynależność do Elasmosauridae jedynie rodzajów "Elasmosaurus", "Libonectes", "Terminonatator", "Hydrotherosaurus", "Aristonectes", "Eromangasaurus", "Callawayasaurus", "Thalassomedon" i "Styxosaurus". Z analizy tej wynika zatem, że Elasmosauridae żyły jedynie w okresie kredowym, a ich najstarszym (choć nie najbardziej bazalnym) znanym przedstawicielem jest żyjący w apcie "Callawayasaurus". Z wcześniejszych analiz kladystycznych wynikała też przynależność innych taksonów do Elasmosauridae; z analizy O’Keefe'a (2001) wynikało, że najbardziej bazalnym przedstawicielem rodziny był żyjący w walanżynie "Brancasaurus". Według analizy Druckenmillera i Russella (2008) taksonem siostrzanym do Elasmosauridae "sensu" Druckenmiller i Russell 2008, a jednocześnie najbardziej bazalnym przedstawicielem Elasmosauridae "sensu" Ketchum i Benson 2010, był środkowojurajski (kelowej) "Muraenosaurus". Inni autorzy zaliczali też do Elasmosauridae rodzaje "Tuarangisaurus", "Hydralmosaurus", "Leptocleidus", "Microcleidus", "Hydrorion" i "Occitanosaurus"; zaliczenie trzech ostatnich rodzajów do Elasmosauridae oznaczałoby, że rodzina istniała już we wczesnej jurze. Z analizy kladystycznej Ketchum i Bensona (2010) wynika jednak, że "Leptocleidus" i "Brancasaurus" należały do osobnej rodziny Leptocleididae, bliżej spokrewnionej z rodziną Polycotylidae niż z Elasmosauridae; natomiast "Hydrorion", "Microcleidus" i "Occitanosaurus" były przedstawicielami rodziny Plesiosauridae. "Muraenosaurus" według tej analizy był blisko spokrewniony z rodzajem "Cryptoclidus"; autorzy nie wykluczyli jednak całkowicie, że mógł on być bazalnym przedstawicielem Elasmosauridae. Sennikow i Archangielski (2010) zaliczyli do Elasmosauridae żyjący w późnym triasie (wczesny lub środkowy noryk) rodzaj "Alexeyisaurus"; autorzy nie przeprowadzili jednak analizy kladystycznej, która mogłaby potwierdzić przynależność rodzaju do tej rodziny.

</doc>
<doc id="589145" url="https://pl.wikipedia.org/wiki?curid=589145" title="Pracownicy sądów i prokuratury">
Pracownicy sądów i prokuratury

Pracownicy sądów i prokuratury – urzędnicy oraz inni pracownicy sądów powszechnych i wojskowych, powszechnych jednostek organizacyjnych prokuratury oraz Biura Służby Prawnej Trybunału Konstytucyjnego. 
Grupa ta obejmuje osoby inne niż:
Do asystentów sędziów sądów powszechnych i wojskowych, asystentów prokuratorów powszechnych jednostek organizacyjnych prokuratury oraz do pracowników Krajowej Szkoły Sądownictwa i Prokuratury innych niż dyrektor i wykładowcy — przepisy o pracownikach sądów i prokuratury stosuje się częściowo.
Charakterystyka ogólna.
Uregulowania dotyczące pracowników sądów powszechnych i wojskowych, powszechnych jednostek organizacyjnych prokuratury oraz Biura Służby Prawnej Trybunału Konstytucyjnego zawarte są w ustawie z dnia 18 grudnia 1998 r. o pracownikach sądów i prokuratury.
Do asystentów sędziów ww. sądów oraz asystentów prokuratorów ww. jednostek prokuratury przepisy ustawy o pracownikach urzędów państwowych stosuje się częściowo. Dla odmiany, pracownicy Sądu Najwyższego, sądów administracyjnych oraz pionów śledczego i lustracyjnego Instytutu Pamięci Narodowej, również ci zatrudniani obecnie, objęci są przepisami ustawy o pracownikach urzędów państwowych. 
Stosunek pracy nawiązuje i rozwiązuje odpowiednio w:
Każdy pracownik sądów powszechnych i wojskowych, powszechnych jednostek organizacyjnych prokuratury oraz Biura Służby Prawnej Trybunału Konstytucyjnego jest obowiązany:
Korpus urzędników.
Współcześnie zatrudniani urzędnicy sądów powszechnych i wojskowych, powszechnych jednostek organizacyjnych prokuratury oraz Biura Służby Prawnej Trybunału Konstytucyjnego nie należą do korpusu służby cywilnej ani korpusu urzędników urzędów państwowych, toteż stosunek pracy z nimi nawiązuje się na podstawie umowy o pracę na czas nieokreślony. 
Urzędnikami sądów powszechnych i wojskowych, powszechnych jednostek organizacyjnych prokuratury oraz Biura Służby Prawnej Trybunału Konstytucyjnego mogą być osoby, które:
Odrębne uregulowania dotyczą na zasadzie praw nabytych niektórych urzędników sądów powszechnych i wojskowych oraz powszechnych jednostek organizacyjnych prokuratury, którzy zatrudnieni zostali przed 1999 r. w drodze mianowania i pozostają objęci przepisami o korpusie urzędników państwowych. 
Z kolei urzędnicy Sądu Najwyższego, sądów administracyjnych oraz pionów śledczego i lustracyjnego Instytutu Pamięci Narodowej, również ci zatrudniani obecnie, należą w całości do korpusu urzędników państwowych.

</doc>
<doc id="589146" url="https://pl.wikipedia.org/wiki?curid=589146" title="Elasmosauridae">
Elasmosauridae



</doc>
<doc id="589147" url="https://pl.wikipedia.org/wiki?curid=589147" title="Low key">
Low key



</doc>
<doc id="589148" url="https://pl.wikipedia.org/wiki?curid=589148" title="Biżuteria">
Biżuteria

Biżuteria (fr. "bijouterie", od "bijou" – klejnot) – drobny przedmiot złotniczy i jubilerski służący do ozdoby ciała i stroju, zazwyczaj z metali i kamieni szlachetnych i ozdobnych.
Biżuteria odznacza się przede wszystkim artystycznym wykonaniem - i dzięki tej kategorii do biżuterii można zaliczyć ozdoby ludów pierwotnych. Formy artystyczne kształtowały się zgodnie z ogólnymi trendami mody.
Historia.
Potrzeba ozdabiania ciała biżuterią pojawiła się prawdopodobnie u zarania dziejów współczesnego człowieka – liczące około 100 000 lat znaleziska przedziurawionych muszli są pierwszą zachowaną biżuterią.
Biżuteria miała różne funkcje, z których można wyodrębnić trzy podstawowe:
Biżuteria stosowana była jako oznaka władzy, prestiżu, zamożności czy też przynależności klasowej.
Współcześnie biżuteria stosowana jest głównie przez kobiety, łatwo dostępna dzięki masowej produkcji fabrycznej oraz różnorodnych, niekoniecznie kosztownych materiałów dekoracyjnych (tzw. biżuteria sztuczna).

</doc>
<doc id="589151" url="https://pl.wikipedia.org/wiki?curid=589151" title="Prowincja Mustaghanim">
Prowincja Mustaghanim

Prowincja Mustaghanim (arab. ولاية مستغانم) – jedna z 48 prowincji Algierii, znajdująca się w północnej części kraju. 

</doc>
<doc id="589152" url="https://pl.wikipedia.org/wiki?curid=589152" title="Aki Kaurismäki">
Aki Kaurismäki

Aki Kaurismäki (ur. 4 kwietnia 1957 w Orimattila) – fiński reżyser, scenarzysta, montażysta i producent filmowy, brat Miki Kaurismäkiego.
Życiorys.
Wspólnie z bratem założył firmę producencko-dystrybucyjną Vilealfa. Jego debiutem fabularnym był film "Zbrodnia i kara" (1983). Laureat wielu prestiżowych nagród filmowych, m.in. Grand Prix na 55. MFF w Cannes za film "Człowiek bez przeszłości" (2002) oraz Srebrnego Niedżwiedzia za najlepszą reżyserię na 67. MFF w Berlinie za film "Po tamtej stronie" (2017).

</doc>
<doc id="589153" url="https://pl.wikipedia.org/wiki?curid=589153" title="John Schlesinger">
John Schlesinger

John Richard Schlesinger (ur. 16 lutego 1926 w Londynie, zm. 25 lipca 2003 w Palm Springs) – brytyjski reżyser filmowy, pracujący również z powodzeniem w USA. Laureat Oscara za najlepszą reżyserię za film "Nocny kowboj" (1969). W 1970 został uhonorowany Orderem Imperium Brytyjskiego.
Życiorys.
Debiutował wysoko cenionymi filmami dokumentalnymi. Dzięki swym pierwszym fabułom, w których podejmował ważne tematy psychologiczno-społeczne, został uznany za czołowego przedstawiciela „młodych gniewnych” w brytyjskim kinie. "Rodzaj miłości" (1962) przyniósł reżyserowi Złotego Niedźwiedzia na MFF w Berlinie. Jego pozycję ugruntowały komedia "Billy kłamca" (1963) oraz dramaty "Darling" (1965) i "Z dala od zgiełku" (1967). Był odkrywcą i mentorem aktorki Julie Christie, która wystąpiła w każdym z trzech ww. filmów, a za kreację w "Darling" zdobyła Oscara.
Pod koniec lat 60. przeniósł się do Stanów Zjednoczonych. Jego pierwszy amerykański film, "Nocny kowboj" (1969) z Dustinem Hoffmanem i Jonem Voightem w rolach głównych, podejmował kontrowersyjny temat męskiej prostytucji. Pomimo swej obrazoburczości obraz ten odniósł wielki sukces i zdobył Oscara dla najlepszego filmu roku, a Schlesinger odebrał statuetkę dla najlepszego reżysera.
Inne znaczące filmy Schlesingera to rozgrywający się w Hollywood lat 30. "Dzień szarańczy" (1975) oraz sensacyjny "Maratończyk" (1976), podejmujący problematykę rozliczenia nazistowskich zbrodniarzy wojennych.
John Schlesinger był homoseksualistą. W 1966 poznał fotografa Michaela Childersa, który został jego życiowym partnerem. Rozdzieliła ich dopiero śmierć Johna, który zmarł w wieku 77 lat.

</doc>
<doc id="589155" url="https://pl.wikipedia.org/wiki?curid=589155" title="Koszyczek zanętowy">
Koszyczek zanętowy

Koszyczek zanętowy - (inaczej "karmnik") jedno z akcesoriów służące do łowienia na feeder (szczególna metoda gruntowa). Koszyczek montuje się najczęściej w odległości około 30 - 45 cm od haczyka. W przypadku połowu ryb szczególnie ostrożnych lub słabego żerowania koszyczek może być umieszczony w odległości dochodzącej do 1.5 metra. Koszyczek wypełniany jest wyrobioną zanętą ukierunkowaną na wybrane gatunki ryb, na haczyk zakłada się przynętę. Po zarzuceniu koszyk opada na dno i rozprowadza zanętę, dzięki czemu powierzchnia, na której łowimy zostaje zanęcona, co ułatwia zauważenie przynęty przez ryby. Odpowiednio dobrana zanęta przyciąga ryby w łowisko z większego obszaru i utrzymuje na dłużej.
Koszyczki zanętowe wykonuje się zazwyczaj z metalu (ale i również z plastiku) o odpowiednio dobranej wadze podanej w gramach i kształcie, aby pasowały do warunków panujących na łowisku (np. rodzaj akwenu, odległość rzutu). Kształty mogą być o przekroju kwadratu, prostokąta, koła lub trójkąta. Płaskie ścianki zapobiegają przesuwaniu koszyczka przez nurt rzeczny co pozwala utrzymać ryby na małym obszarze. Koszyczki o przekroju koła używane są najczęściej w wodach stojących.
Koszyczki zanętowe w zależności od rodzaju podawanej zanęty mogą być jedno lub obustronnie zamknięte. Jednostronnie zamknięte używane są w silnym nurcie rzecznym żeby zapobiec szybkiemu wypłukiwaniu zanęty. Koszyczki obustronnie zamknięte służą do zanęcania przy pomocy białych robaków, dno i wieczko spowalniają uwalnianie robaków.

</doc>
<doc id="589158" url="https://pl.wikipedia.org/wiki?curid=589158" title="Komunikant">
Komunikant

Komunikant (łac. "communicans" – dzielący się z kimś) – w chrześcijaństwie mała hostia; wypiekany jest z mąki i wody. Po konsekracji staje się Komunią Świętą. 
W Kościele katolickim po przeistoczeniu, jako postacie eucharystyczne, komunikanty przechowywane są w puszkach (cyboriach) w tabernakulum, aby zanosić komunię chorym do domów i adorować Najświętszy Sakrament w kościele.
W Kościele ewangelicko-augsburskim komunikant uważany jest za ciało Chrystusa pod postacią chleba wyłącznie podczas udzielania Sakramentu Wieczerzy Pańskiej.

</doc>
<doc id="589160" url="https://pl.wikipedia.org/wiki?curid=589160" title="Jasmin Agić">
Jasmin Agić

Jasmin Agić (ur. 26 grudnia 1974 w Puli) – piłkarz chorwacki grający na pozycji defensywnego pomocnika.
Życiorys.
Karierę rozpoczął w NK Rijeka. Do pierwszej drużyny trafił w 1994 roku. W 2000 roku został piłkarzem Dinama Zagrzeb. W sezonie 2002/2003 wraz z tym klubem zdobył mistrzostwo kraju. Latem 2005 roku odszedł do południowokoreańskiego Incheon United FC. Po 1,5 sezonu gry w Korei Południowej wrócił do Dinama. W 2006 roku trafił do austriackiego SV Pasching. Karierę zakończył w 2010 roku w NK Croatia Sesvete.

</doc>
<doc id="589162" url="https://pl.wikipedia.org/wiki?curid=589162" title="Prowincja Al-Masila">
Prowincja Al-Masila

Prowincja Al-Masila (arab. ولاية المسيلة, fr. "Wilaya de M'Sila") – jedna z 48 prowincji Algierii, znajdująca się w północnej części kraju. 

</doc>
<doc id="589164" url="https://pl.wikipedia.org/wiki?curid=589164" title="Wojskowy prokurator okręgowy">
Wojskowy prokurator okręgowy



</doc>
<doc id="589165" url="https://pl.wikipedia.org/wiki?curid=589165" title="Prowincja Mu’askar">
Prowincja Mu’askar

Prowincja Mu’askar (arab. ولاية معسكر) – jedna z 48 prowincji Algierii, znajdująca się w północno-zachodniej części kraju. 

</doc>
<doc id="589166" url="https://pl.wikipedia.org/wiki?curid=589166" title="Wojskowy prokurator garnizonowy">
Wojskowy prokurator garnizonowy



</doc>
<doc id="589167" url="https://pl.wikipedia.org/wiki?curid=589167" title="Rezerwat przyrody Jaskinia Niedźwiedzia">
Rezerwat przyrody Jaskinia Niedźwiedzia

Rezerwat przyrody „Jaskinia Niedźwiedzia” – rezerwat przyrody nieożywionej w południowo-zachodniej Polsce, w Masywie Śnieżnika, w Sudetach Wschodnich, w województwie dolnośląskim. Utworzony został wokół Jaskini Niedźwiedziej dla ochrony samej jaskini oraz występujących w jej sąsiedztwie zjawisk krasowych.
Położenie.
Rezerwat położony jest w Sudetach Wschodnich, w północno-zachodniej części Masywu Śnieżnika, na zachodnim i północno-zachodnim zboczu wzniesienia Stroma i górnej części doliny Kleśnicy, na terenie Śnieżnickiego Parku Krajobrazowego, w gminie Stronie Śląskie, około 2,5 km na południe od miejscowości Kletno.
Charakterystyka.
Jest to rezerwat geologiczny, objęty ochroną czynną, położony na wysokości od 725 do 1025 m n.p.m., granicami obejmuje dolną część zachodniego i północno-zachodniego zbocza Stromej, oraz górną część doliny Kleśnicy.
Rezerwat został utworzony w 1977 roku Zarządzeniem Ministra Leśnictwa i Przemysłu Drzewnego, na powierzchni 89,05 ha. Został utworzony dla zachowania i ochrony Jaskini Niedźwiedziej z bogatą szatą naciekową i znaleziskami kostnymi zwierząt plejstoceńskich, zjawisk krasowych występujących w pobliżu oraz ochrony ciekawych i rzadkich gatunków chronionych oraz naturalnych zbiorowisk roślinnych – m.in. drzewostanu bukowego i świerkowego z interesującymi gatunkami roślin runa leśnego i rzadkimi gatunkami roślin wokół jaskini.
Obszar rezerwatu obejmuje najciekawszą w całych Sudetach Wschodnich partię Masywu Śnieżnika, gdzie występują zjawiska krasowe z najcenniejszą częścią jaką jest Jaskinia Niedźwiedzia we wnętrzu wzniesienia Stroma, oraz wyrobiska nieczynnych kamieniołomów marmuru. Podłoże rezerwatu tworzą skały metamorficzne, łupki łyszczykowe, które występują w Masywie Śnieżnika, oraz zmetamorfizowane należące do metamorfiku Lądka i Śnieżnika – marmury kalcytowe i dolomitowe, występujące w postaci soczew oraz łupków łyszczykowych. W dolinie Kleśnicy w skałach wapiennych zachodzą zjawiska krasowe, w wyniku których powstały jaskinie i szczeliny. Przykładem jest Jaskinia Niedźwiedzia z dobrze rozwiniętą szatą naciekową. Ze względu na brak przemysłu, zanik rolnictwa i ograniczenie gospodarki leśnej, następuje naturalne zalesienie, które w niektórych fragmentach rezerwatu może być postrzegane jako „dzikie”. Warunki w niezniszczonym krajobrazie stwarzają możliwość występowania wielu gatunków roślin i zwierząt, co jeszcze bardziej podkreśla walory rezerwatu.
Flora.
Powierzchnię leśną rezerwatu tworzy głównie dolnoreglowy bór świerkowy z udziałem jodły, modrzewia, buka i jawora, zakwalifikowany do boru wysokogórskiego. Lasów tego typu zachowało się w Sudetach bardzo niewiele. Oprócz lasów świerkowych zachowały się tu dwie odmiany buczyny: żyzna buczyna sudecka i kwaśna buczyna górska.
Flora obszaru rezerwatu jest niezwykle bogata i interesująca. W runie występują m.in. rośliny wapieniolubne, jak tojad sudecki (smukły), ostróżka wyniosła, driakiew lśniąca, sesleria tatrzańska i inne. W podszycie z ciekawszych roślin chronionych występuje, kwitnący wczesną wiosną wawrzynek wilczełyko, bluszcz pospolity, barwinek pospolity, marzanka wonna, widłak jałowcowaty, widłak wroniec. W dolinie Kleśnicy dominują monokultury świerkowe.
Rezerwat odznacza się dużym bogactwem roślin z rodziny storczykowatych. Na terenie rezerwatu oraz wokół niego występuje jedna z największych populacji kukułki Fuchsa w regionie, liczącej setki kwitnących osobników. Oprócz niej występuje tu: kruszczyk szerokolistny, kruszczyk rdzawoczerwony (jedyne stanowisko na terenie parku krajobrazowego), buławnik wielkokwiatowy, kukułka szerokolistna. W bezpośredniej okolicy swoje jedyne sudeckie i dolnośląskie stanowiska ma storczyk kukawka i wyblin jednolistny.
Flora grzybów jest stosunkowo słabo zbadana, jednak na terenie żyznej buczyny stwierdzono występowanie rzadkiej i chronionej soplówki bukowej.
Fauna.
Fauna rezerwatu jest stosunkowo bogata. Zaznacza się tutaj udział wielu gatunków sudeckich, jak i karpackich, a także mezoalpejskich. Do najcenniejszych należą endemity i relikty bezkręgowców, szczególnie przedstawicieli fauny jaskiniowej. W czystych wodach Kleśnicy żyje pstrąg potokowy, minóg strumieniowy i głowacz. Na stokach górskich występuje żmija zygzakowata, zaskroniec, padalec. Z ptaków występuje bocian czarny, jarząbek, cietrzew, głuszec, puchacz, dzięcioł trójpalczasty, czeczotka, pluszcz. Ze ssaków występuje: borsuk, gronostaj, lis, sarna, wiele gatunków nietoperzy, popielica, orzesznica, koszatka leśna, dzik, muflon. W ostatnich latach okresowo pojawia się niedźwiedź brunatny. Dużą atrakcję stanowi stado kozic, które zimą można obserwować w okolicach Jaskini Niedźwiedziej. Jaskinia Niedźwiedzia stanowi naturalne zimowe schronienie dla licznych gatunków nietoperzy, w tym podkowca małego, nocka dużego, nocka orzęsionego i mopka zachodniego.
Turystyka.
Przez rezerwatu prowadzi szlak turystyczny

</doc>
<doc id="589168" url="https://pl.wikipedia.org/wiki?curid=589168" title="Masakatsu Hachisuka">
Masakatsu Hachisuka

 – samuraj, szeroko znany jako , był członkiem świty Hideyoshiego Toyotomi. 
Masakatsu urodził się w prowincji Mino. Ｗ roku 1556 Masakatsu przyłączył się do Nobunagi Oda. Walczył w wielu bitwach takich jak np. bitwa nad rzeką Anegawa bitwa o Anegawę. po śmierci Nobunagi w roku 1582 otrzymał 10.000 koku za ślubowanie lojalności Hideyoshiemu Toyotomi.
Legenda głosi, że w 1567 Masakatsu wsparł Hideyoshiego w konstrukcji "Zamku Jednej Nocy" w Sunomacie.

</doc>
<doc id="589169" url="https://pl.wikipedia.org/wiki?curid=589169" title="Prowincja An-Na’ama">
Prowincja An-Na’ama

Prowincja An-Na’ama (arab. ولاية النعامة) – jedna z 48 prowincji Algierii, znajdująca się w zachodniej części kraju. 

</doc>
<doc id="589171" url="https://pl.wikipedia.org/wiki?curid=589171" title="Republika Jukatanu">
Republika Jukatanu

Republika Jukatanu – historyczne państwo na Półwyspie Jukatan, powstałe w wyniku secesji meksykańskiego stanu Jukatan.
Po centralizacji władzy w Meksyku w 1835 r. w kraju doszło do zamieszek w dotychczas autonomicznych terytoriach. W 1838 r. w Tizimín rebelianci ogłosili niepodległość Jukatanu. W 1840 r. zebrał się lokalny kongres, który uchwalił odłączenie się od Meksyku. W 1841 r. prezydent Meksyku Antonio López de Santa Anna wysłał emisariusza do Jukatanu, w celu porozumienia w sprawie powrotu Jukatanu pod władzę Meksyku. Santa Anna nie zgodził się jednak na ustępstwa w sprawie autonomii, wskutek czego Republika Jukatanu uchwaliła własną konstytucję.
W 1843 r. Santa Anna ogłosił blokadę morską Jukatanu, a następnie wysłał wojska na półwysep. Ostatecznie zawarto porozumienie, na mocy którego Jukatan powrócił w skład Meksyku na prawach samorządnej prowincji.
W 1845 r. rząd meksykański zniósł autonomię stanu, wobec czego 1 stycznia 1846 r. Jukatan ponownie ogłosił niepodległość. W 1847 r. doszło także do rewolty Majów przeciwko ludności latynoskiej zamieszkującej półwysep. W 1848 sytuacja była na tyle dramatyczna, że gubernator republiki wysłał prośby o pomoc do USA, Hiszpanii i Wielkiej Brytanii oferując przekazanie kraju pod rządy tego z państw, które zdusi rewoltę Majów. Ostatecznie zwrócono się o pomoc do rządu meksykańskiego. 17 sierpnia 1848 r. Republika Jukatanu powróciła w skład Meksyku.
Rewoltę Majów stłumiono dopiero w 1901 r., choć niektóre grupy utrzymały się do 1910 r.

</doc>
<doc id="589173" url="https://pl.wikipedia.org/wiki?curid=589173" title="Prowincja Oran">
Prowincja Oran

Prowincja Oran (arab. ولاية وهران) – jedna z 48 prowincji Algierii, znajdująca się w północnej części kraju. 

</doc>
<doc id="589174" url="https://pl.wikipedia.org/wiki?curid=589174" title="Dreamfall">
Dreamfall



</doc>
<doc id="589176" url="https://pl.wikipedia.org/wiki?curid=589176" title="Mureksyna">
Mureksyna

Mureksyna (ester cholinowy kwasu imidazolo-4-akrylowego) – toksyna zwierzęca. Występuje w organizmach morskich ślimaków z gatunku "Muricidae". Może być otrzymywana syntetycznie. Już w niewielkich dawkach działa paraliżująco na włókna nerwowe, powodując paraliż mięśni szkieletowych i oddechowych.

</doc>
<doc id="589178" url="https://pl.wikipedia.org/wiki?curid=589178" title="Prowincja Warkala">
Prowincja Warkala

Prowincja Warkala (arab. ولاية ورقلة) – jedna z 48 prowincji Algierii, znajdująca się we wschodniej części kraju.

</doc>
<doc id="589180" url="https://pl.wikipedia.org/wiki?curid=589180" title="Prowincja Umm al-Bawaki">
Prowincja Umm al-Bawaki

Prowincja Umm al-Bawaki (arab. ولاية أم البواقي, fr. "Oum el-Bouaghi") – jedna z 48 prowincji Algierii, znajdująca się w północno-wschodniej części kraju. 

</doc>
<doc id="589181" url="https://pl.wikipedia.org/wiki?curid=589181" title="Michał Kubiak (siatkarz)">
Michał Kubiak (siatkarz)

Michał Jarosław Kubiak (ur. 23 lutego 1988 w Wałczu) – polski siatkarz grający na pozycji przyjmującego, reprezentant Polski. Złoty medalista Mistrzostw Świata 2014 i 2018.
Kariera.
Przed rozpoczęciem kariery w piłce siatkowej na hali grał w siatkówkę plażową. Wraz ze Zbigniewem Bartmanem zajął 1. miejsce w mistrzostwach Europy oraz 2. pozycję w mistrzostwach świata U-18.
Karierę w Polskiej Lidze Siatkówki rozpoczął w zespole Jokera Piła. W sezonie 2005/2006 zadebiutował w tych rozgrywkach, biorąc udział w 16 spotkaniach. Potem był graczem PZU AZS Olsztyn. W sezonie 2007/2008 roku grał w I-ligowym KS-ie Poznań. Dobre występy w Memoriale Huberta Jerzego Wagnera w 2009 roku z kadrą Polski B zaowocowały transferem do włoskiego klubu występującego w Serie A2 Volley Padwa. Następnie wrócił do ligi polskiej: w sezonie 2010/2011 grał w AZS Politechnika Warszawska a potem w Jastrzębskim Węglu, gdzie występował trzy sezony. Od sezonu 2014/2015 był zawodnikiem tureckiego klubu Halkbank Ankara, z którym wywalczył pierwszy w karierze klubowy tytuł mistrzowski w 2016 roku. W obliczu narastającego zagrożenia terrorystycznego w Ankarze w tym samym roku rozwiązał obowiązujący jeszcze rok kontrakt z Halkbankiem Ankara za porozumieniem stron i przeniósł się do japońskiego klubu Panasonic Panthers.
21 września 2014, wraz z reprezentacją Polski, wywalczył złoty medal Mistrzostw Świata 2014. Od 2015 roku pełni funkcję kapitana reprezentacji Polski.
W 2014 został odznaczony Złotym Krzyżem Zasługi. W 2015 zajął piąte miejsce w 81. Plebiscycie Przeglądu Sportowego na najlepszych sportowców Polski. W 2018 roku w plebiscycie Przeglądu Sportowego był 3.
W latach 2015-2021 był kapitanem reprezentacji Polski. Pod koniec marca 2022 roku postanowił zakończyć karierę reprezentacyjną.
Osiągnięcia.
Sukcesy w siatkówce plażowej.
Mistrzostwa Europy w siatkówce plażowej:
Mistrzostwa Świata w siatkówce plażowej do lat 18:
Sukcesy klubowe.
Liga polska:
Klubowe Mistrzostwa Świata:
Liga Mistrzów:
Superpuchar Turcji:
Puchar Turcji:
Liga turecka:
Puchar Cesarza:
Liga japońska:
Liga chińska:
Turniej Kurowashiki:
Klubowe Mistrzostwa Azji:
Sukcesy reprezentacyjne.
Mistrzostwa Świata:
Puchar Świata:
Liga Światowa:
Mistrzostwa Europy:
Memoriał Huberta Jerzego Wagnera:
Liga Narodów:
Życie prywatne.
Michał Kubiak jest w związku małżeńskim z Moniką Kubiak. Para ma dwie córki - Polę (ur. 2014) oraz Zoję (ur. 2017).

</doc>
<doc id="589183" url="https://pl.wikipedia.org/wiki?curid=589183" title="Prowincja Ghulajzan">
Prowincja Ghulajzan

Prowincja Ghulajzan albo Ghalizan (arab. ولاية غليزان, fr. "Province de Relizane") – jedna z 48 prowincji Algierii, znajdująca się w północnej części kraju. 

</doc>
<doc id="589184" url="https://pl.wikipedia.org/wiki?curid=589184" title="Prowincja Sa’ida">
Prowincja Sa’ida

Prowincja Sa’ida (arab. ولاية سعيدة) – jedna z 48 prowincji Algierii, znajdująca się w północno-zachodniej części kraju.

</doc>
<doc id="589185" url="https://pl.wikipedia.org/wiki?curid=589185" title="Paulina Kuczalska-Reinschmit">
Paulina Kuczalska-Reinschmit

Paulina Kuczalska-Reinschmit (z domu "Kuczalska"; ur. 15 stycznia 1859 w Warszawie, zm. 13 września 1921 tamże) – polska działaczka społeczna, wydawczyni i publicystka, feministka nazywana "Wodzem", "Hetmanką", "Sterniczką".
Życie i działalność.
Paulina Kuczalska pochodziła z rodziny ziemiańskiej, do której należały majątki Smolne i Bereźniaki w powiecie czerkaskim. Była córką Eweliny z Jastrzębiec-Porczyńskich, która należała do grupy Entuzjastek Narcyzy Żmichowskiej. Jej dziadek, Edward Porczyński, był legionistą walczącym pod Samosierrą.
W 1879 roku zawarła związek małżeński ze Stanisławem Reinschmitem, wysokim urzędnikiem Towarzystwa Kredytowego Ziemskiego. Mąż zaraził ją chorobą weneryczną, w wyniku której straciła oko. W 1885 roku rozstała się z mężem, który objął opiekę nad ich synem Leonem Reinschmitem.
Działalność publicystyczną rozpoczęła w 1881 roku publikacją na łamach „Echa”. Publikowała m. in. w Tygodniku Illustrowanym, Kurierze Warszawskim, Kurierze Codziennym, Ogniwie i Nowej Gazecie. W 1889 roku wraz z Marią Szeligą wzięła udział w międzynarodowym kongresie organizacji kobiecych w Paryżu.
W latach 1885–1889 studiowała nauki ścisłe w Genewie i Brukseli.
Bodaj jako pierwsza sformułowała postulaty kobiece odrębnie od kwestii narodowowyzwoleńczych. Stanowisko to zaprezentowała m. in. podczas warszawskiego wiecu Demokracji Postępowej w 1906 roku. Polemizowała z Elizą Orzeszkową, która proponowała samopoświęcenie kobiet – Kuczalska-Reinschmit wskazywała na konieczność wywalczenia praw kobiet nawet przed zdobyciem niepodległości Polski. Współtworzyła wiele organizacji i instytucji edukacyjnych, zawodowych, charytatywnych, politycznych. W 1894 roku stworzyła Delegację Pracy Kobiet przy Towarzystwie Popierania Przemysłu i Handlu, której głównymi zadaniami była walka o pełny dostęp kobiet do cechów rzemieślniczych oraz prowadzenie kursów zawodowych dla kobiet. Jej bliską współpracownicą była Józefa Bojanowska.
W latach 1905-1907 działaczka Związku Polskiego Równouprawnienia Kobiet. W 1907 roku stworzyła Związek Równouprawnienia Kobiet Polskich, którego głównym celem miała być "akcja dla uzyskania powszechnego, równego prawa wyborczego bez różnicy płci, narodowości i wyznań, przy bezpośrednim i tajnym głosowaniu". Kuczalska do śmierci była prezeską Związku. Założycielka gazety „Ster”, pierwszego polskiego pisma poświęconego prawom kobiet, wydawanego we Lwowie (1895–1897), a następnie w Warszawie (1907–1914). Współpracowały z nią i bywały w prowadzonym przez nią salonie przy ul. Marszałkowskiej najważniejsze feministki epoki: Janina Baudouin de Courtenay, Justyna Budzińska-Tylicka, Kazimiera Bujwidowa, Maria Dulębianka, Maria Konopnicka, Iza Moszczeńska, Eliza Orzeszkowa, Józefa Sawicka, Cecylia Walewska. W „Sterze” publikowali też mężczyźni tacy jak m. in. Piotr Chmielowski, Stefan Żeromski i Piotr Włast.
Kuczalska-Reinschmit zorganizowała uroczyste obchody dwudziestopięciolecia twórczości Elizy Orzeszkowej, podczas których zebrała fundusze na prace naukowe kobiet. W 1911 roku odbył się jubileusz samej Kuczalskiej-Reinschmit w Resursie Obywatelskiej, w którym wzięły udział członkinie szesnastu stowarzyszeń kobiecych, zarówno polskich, jak i zagranicznych.
Kuczalska-Reinschmit była poliglotką – władała francuskim, niemieckim, włoskim i angielskim. Cecylia Walewska, kronikarka polskiego ruchu feministycznego, nazwała ją "pierwszą niezmordowaną rzeczniczką pełnych, bezkompromisowych praw kobiety".
Pochowana została na cmentarzu Powązkowskim w Warszawie (kwatera 329-2-3).
Od 2017 roku na Wydziale Prawa i Administracji UW działa koło naukowe, którego patronką jest Paulina Kuczalska-Reinschmit. Przedmiotem zainteresowania koła są m.in. prawa człowieka, prawo konstytucyjne, prawa mniejszości, prawo migracyjne oraz prawo ochrony środowiska. Opiekunem koła jest Jakub Urbanik, honorową opiekę nad organizacją sprawuje natomiast Hanna Machińska, zastępczyni Rzecznika Praw Obywatelskich 

</doc>
<doc id="589186" url="https://pl.wikipedia.org/wiki?curid=589186" title="Prowincja Satif">
Prowincja Satif

Prowincja Satif (arab. ولاية سطيف) – jedna z 48 prowincji Algierii, znajdująca się w północnej części kraju.

</doc>
<doc id="589187" url="https://pl.wikipedia.org/wiki?curid=589187" title="Boży Grób">
Boży Grób



</doc>
<doc id="589188" url="https://pl.wikipedia.org/wiki?curid=589188" title="Prodiż">
Prodiż

Prodiż (fr. "prodige") – sprzęt kuchenny, składający się z metalowego naczynia oraz z pokrywy wyposażonej w wizjer, zasilany i ogrzewany prądem lub rzadziej gazem, służący do pieczenia ciasta i mięsa. W Polsce popularne były przed rozpowszechnieniem się piekarników elektrycznych.
Najczęściej spotykane są prodiże elektryczne. Ze względu na dobrą przewodność cieplną, wykonane są z blachy aluminiowej. Mają postać naczynia okrągłego, lub rzadziej prostokątnego o pojemności około 3,5 litra. Grzałka elektryczna o mocy od 400 do 650 W umieszczona jest w pokrywie. Są również prodiże dwuczęściowe, które dodatkowo posiadają ogrzewaną podstawę. Moc grzałki w podstawie najczęściej wynosi 200 W. Ogrzewana podstawa może służyć również do podgrzewania potraw w innych naczyniach. W pokrywie prodiża umieszczony jest wizjer umożliwiający obserwację pieczonych potraw. Wizjer wykonany jest ze szkła hartowanego grubości ok. 6 mm. W pokrywie, zwykle w nitach łączących części pokrywy, znajduje się kilka otworów o średnicy 1,5 mm, które umożliwiają ujście gromadzącej się wewnątrz w czasie pieczenia pary wodnej.

</doc>
<doc id="589189" url="https://pl.wikipedia.org/wiki?curid=589189" title="Prowincja Sidi Bu-l-Abbas">
Prowincja Sidi Bu-l-Abbas

Prowincja Sidi Bu-l-Abbas (arab. ولاية سيدي بلعباس) – jedna z 48 prowincji Algierii, znajdująca się w północno-zachodniej części kraju. Prowincja dzieli się na 15 prefektur (fr. "daïra", arab. دائرة) i 52 gminy (fr. "commune", arab. بلديات).

</doc>
<doc id="589190" url="https://pl.wikipedia.org/wiki?curid=589190" title="William Giauque">
William Giauque

William Francis Giauque (ur. 12 maja 1895 w Niagara Falls, zm. 28 marca 1982 w Berkeley) – amerykański profesor chemii Uniwersytetu Kalifornijskiego (od roku 1927).
Był uczniem George'a Ernesta Gibsona (1884–1959) i Gilberta Lewisa. Doktorat uzyskał w roku 1922, w roku 1927 został mianowany na stanowisko "assistant professor", w 1930 "associate professor", a w roku 1934 "full professor". Prowadził prace badawcze w obszarze najniższych temperatur. Odkrył izotopy tlenu 17O i 18O, wykazując, że naturalny tlen nie jest czystym izotopem 16O, jak przyjmowano wcześniej (ta domniemana czystość izotopowa była powodem, dla którego tlen uważany był za idealny wzorzec masy atomowej). Był autorem ok. 75 publikacji naukowych. W roku 1949 został Laureatem Nagrody Nobla w dziedzinie chemii za badania w dziedzinie termodynamiki chemicznej, zwłaszcza dotyczącej zachowania się substancji w krańcowo niskich temperaturach.
Był członkiem National Academy of Sciences (1936) i American Philosophical Society (1940).

</doc>
<doc id="589191" url="https://pl.wikipedia.org/wiki?curid=589191" title="Eric Walter Elst">
Eric Walter Elst

Eric Walter Elst (ur. 30 listopada 1936 w Mortsel, zm. 2 stycznia 2022 w Antwerpii) – belgijski astronom pracujący w Observatoire Royal de Belgique w Uccle. Odkrył 3868 planetoid (3760 samodzielnie oraz 108 wspólnie z innymi astronomami), co daje mu drugie miejsce wśród odkrywców indywidualnych. Najważniejsze odkrycia to: (4486) Mithra (z grupy Apollo), (7968) Elst-Pizarro (zaliczana również do komet, jako 133P/Elst-Pizarro) i ponad 25 trojańczyków. Planetoida (3936) Elst została nazwana jego nazwiskiem.

</doc>
<doc id="589192" url="https://pl.wikipedia.org/wiki?curid=589192" title="E. W. Elst">
E. W. Elst



</doc>
<doc id="589193" url="https://pl.wikipedia.org/wiki?curid=589193" title="Prowincja Sukajkida">
Prowincja Sukajkida

Prowincja Sukajkida albo Sakikda (arab. ولاية سكيكدة) – jedna z 48 prowincji Algierii, znajdująca się w północnej części kraju.

</doc>
<doc id="589194" url="https://pl.wikipedia.org/wiki?curid=589194" title="Kolczyki">
Kolczyki



</doc>
<doc id="589197" url="https://pl.wikipedia.org/wiki?curid=589197" title="Prowincja Suk Ahras">
Prowincja Suk Ahras

Prowincja Suk Ahras (arab. ولاية سوق أهراس) – jedna z 48 prowincji Algierii, znajdująca się w północno-wschodniej części kraju.

</doc>
<doc id="589198" url="https://pl.wikipedia.org/wiki?curid=589198" title="Prowincja Tamanrasset">
Prowincja Tamanrasset

Prowincja Tamanrasset (arab. ولاية تمنراست) – jedna z 48 prowincji Algierii, znajdująca się w południowej części kraju. Ma powierzchnię 557 906 km², jest największa w Algierii.
Graniczy m.in. (od strony południowej) z Nigrem i Mali; na terenie prowincji znajduje się szczyt Tahat (najwyższy w Algierii, 3303 m n.p.m.). 
W całej prowincji pod uprawy przeznaczone jest niespełna 250 tys. hektarów ziemi, z czego 187 tys. w wyniku nawadniania i kultywacji. W całej prowincji znajduje się 368 źródeł wody, zbudowanych jest 80 zapór i 6 oczyszczalni.

</doc>
<doc id="589199" url="https://pl.wikipedia.org/wiki?curid=589199" title="James Yancey">
James Yancey

James Dewitt Yancey (ur. 7 lutego 1974 roku, zm. 10 lutego 2006 roku), znany także jako J Dilla lub Jay Dee, był amerykańskim producentem hip-hopowym oraz raperem. Wychował się na jednej z dzielnic Detroit, Conant Garden, gdzie od najmłodszych lat kolegował się z T3 i Baatinem, z którymi później założył grupę Slum Village. Zmarł w wyniku zachorowania na zakrzepową plamicę małopłytkową i toczeń rumieniowaty układowy.
Życiorys.
Wczesne lata.
James Yancey był najstarszym z czwórki rodzeństwa: siostry (Marthy) oraz dwóch braci (Earla i Johna). W późniejszym czasie John rozpoczął tworzenie muzyki jako Illa J. Rodzina Yancey mieszkała we wschodniej części Detroit. James zdobył bardzo szeroką wiedzę muzyczną dzięki swoim rodzicom (jego matka była śpiewaczką operową, natomiast jego ojciec był basistą w zespole jazzowym). W wieku dwóch lat zbierał już płyty winylowe.
Pomimo tak szerokiej wiedzy muzycznej, James pałał miłością do rapu. Został przeniesiony z wyższej szkoły technicznej Davis Aerospace do wyższej szkoły Detroit Pershing poznał T3 i Baatina, z którymi utworzył grupę rapową o nazwie Slum Village. Jako nastolatek wiele czasu spędzał w odosobnieniu, gromadząc w piwnicy coraz to większą kolekcję nagrań.
Wczesna kariera.
W roku 1992 poznał doświadczonego muzyka z Detroit, Amp Fiddler, który był pod wrażeniem umiejętności tworzenia muzyki na tak bardzo ograniczonym sprzęcie. Amp dał Jay Dee swoje MPC. Jay opanował ten instrument w zaskakująco krótkim czasie. W roku 1995 J Dilla i Mc Phat Kat utworzyli grupę 1st Down, która była pierwszą grupą hiphopową z Detroit, która podpisała kontrakt z główną wytwórnią (Payday Records). W tym samym roku Dilla nagrał "Yester Years EP" z 5 Elementz. W roku 1996 powstała grupa Slum Village, stworzona razem z T3 i Baatin. Debiutowy album "Fan-Tas-Tic (Vol. 1)" został nagrany w domowym studio Jamesa, a następnie w RJ Rice Studio. Wydany w 1997 roku album szybko zdobył uznanie fanów hip-hopu z Detroit, a także zwrócił uwagę rapera Q-Tipa (założyciela grupy A Tribe Called Quest), który to okrzyknął nową grupę następcą jego formacji. J Dilla nie był zadowolony z takiego porównania, o czym wspomniał w kilku wywiadach.
W połowie lat 90. Jay Dee był znany głównie z hip-hopu, pomimo kilku pojedynczych projektów i remiksów dla Janet Jackson, Pharcyde, De La Soul, Busta Rhymes, A Tribe Called Quest, solowego albumu Q-Tipa oraz innych. Większość tych produkcji była wypuszczana jako dzieło The Ummah, producencki kolektyw Q-Tip i Ali Shaheed Muhammad z grupy A Tribe Called Quest (nie wymieniano nazwiska Yancey). Pod ich skrzydłami J Dilla stworzył swoje najlepsze produkcje i remiksy piosenek od takich artystów jak Janet Jackson, Busta Rhymes, Brand New Heavies, Something For the People, trip-hopowców Crustation i wielu innych.
Kariera.
W roku 2000 został wydany drugi album grupy Slum Village, "Fantastic, Vol. 2", na którym to Dilla pojawił się nie tylko jako producent, ale także MC. W tym czasie uczestniczył również w innym producenckim kolektywie, The Soulquarians (wraz z Ahmirem "Questlove" Thompsonem, D'Angelo i Jamesem Poyserem), dzięki któremu zyskał jeszcze większą popularność. Pracował również z Erykah Badu, Poe, Talib Kweli oraz Common.
W roku 2001 Dilla wydał swój pierwszy solowy album "Welcome 2 Detroit", który promowany był singlem "Fuck the Police". W tym samym roku James zmienił swój pseudonim artystyczny na "J Dilla" (była to próba odróżnienia się od Jermaine Dupriego, który również nazywał siebie "J.D."). Aby całkowicie skupić się na działalności solowej, Dilla w tym samym roku opuścił grupę Slum Village.
Rok 2002 w całości poświęcony był produkcji Frank n Dank, 48 Hours, a także solowym produkcjom. Niestety, ze względu na dziwne zachowania ze strony MCA Records żadne z tych dzieł nie zostało wydane. Dilla bardzo żałował, że żadna z tych prac nie mogła trafić do jego fanów.
Mimo że J Dilla znany był jako producent, a nie jako MC, zdecydował, że na nowym albumie będzie rapował, a za produkcję będzie odpowiadał jeden z jego ulubionych producentów, takich jak Madlib, Pete Rock, Hi-Tek, Supa Dave West, Kanye West, Nottz, Waajeed, Quebo Kuntry (J.Benjamin) i inni. Ze względu na wewnętrzne zmiany w wytwórni pomysł pozostał niezrealizowany.
Gdy prace z MCA Records stanęły w martwym punkcie, Dilla nawiązał współpracę z niemiecką wytwórnią Groove Attack, dzięki której nagrał album "Ruff Draft". Album został wydany jedynie na krążkach winylowych. Pomimo tego, że album nie zyskał wielkiego rozgłosu, był to pewnego rodzaju zwrot w karierze Jamesa. Od tego czasu jego nagrania były wydawane przez niezależne wytwórnie. Wspomniał o tym w wywiadzie z Groove Attack w 2003 roku:"Wiesz, jeżeli masz wybór... Porzucić główny label i samemu coś wydać, koleś... Zaufaj mi. Powiem to każdemu, że lepiej jest zrobić to po swojemu (...). Teraz jestem w MCA, ale czuję się jakbym był niezrzeszonym artystą. To jest super."
Późniejsze lata i śmierć.
W roku 2003 J Dilla zmienił miejsce zamieszkania z Detroit na Los Angeles, gdzie nawiązał współpracę z MC Madlib i jednym z tamtejszych producentów.
Choroba Jamesa oraz leczenie spowodowały ogromny spadek wagi w roku 2003. W rezultacie w roku 2004 potwierdził spekulacje, że zmaga się z poważną chorobą. Pomimo zwolnienia prac nad płytą uznanie dla jego osoby nie malało wśród jego fanów. Ludzie dzielili się w internecie jego nagraniami z twórczości, gdy był jeszcze w undergroundzie.
Prawdziwa powaga jego choroby wyszła na jaw w listopadzie roku 2005, kiedy to w czasie trasy po Europie występował na wózku. W późniejszym czasie oznajmiono, że James cierpi na zakrzepową plamicę małopłytkową i toczeń rumieniowaty układowy.
J Dilla zmarł 10 lutego 2006 roku, trzy dni po swoich trzydziestych drugich urodzinach i po wydaniu albumu "Donuts", w swoim domu w Los Angeles w stanie Kalifornia.

</doc>
<doc id="589200" url="https://pl.wikipedia.org/wiki?curid=589200" title="Niski klucz">
Niski klucz



</doc>
<doc id="589201" url="https://pl.wikipedia.org/wiki?curid=589201" title="Prowincja Tibissa">
Prowincja Tibissa

Prowincja Tibissa (arab. ولاية تبسة) – jedna z 48 prowincji Algierii, znajdująca się we wschodniej części kraju. 

</doc>
<doc id="589202" url="https://pl.wikipedia.org/wiki?curid=589202" title="Prowincja Tijarat">
Prowincja Tijarat

Prowincja Tijarat (arab. ولاية تيارت) – jedna z 48 prowincji Algierii, znajdująca się w północnej części kraju. 

</doc>
<doc id="589203" url="https://pl.wikipedia.org/wiki?curid=589203" title="Dżurdżeni">
Dżurdżeni

Dżurdżeni () – lud pochodzenia tunguskiego, zamieszkujący Mandżurię od co najmniej XI wieku. Od XVII wieku nazywa się go Mandżurami. Dżurdzeni na terenie północnych Chin utworzyli państwo, tzw. dynastię Jin (1115–1234).
Nazwa "Dżurdżeni" ("Nüzhen") pojawia się na początku X wieku. Jakkolwiek najwcześniejsze wzmianki o tym narodzie pojawiają się jeszcze w czasach przedchrześcijańskich, kiedy w chińskich księgach wymieniano go jako "Sushen" albo "Jusen". Nazwa ta wywodzi się być może od koreańskiej, "Joseon".
Na przełomie XVI i XVII wieku Dżurdżenów zjednoczył Nurhaczy, który zreformował system władzy, tworząc Osiem Chorągwi. Jego syn Hong Taiji kontynuował ekspansję chanatu dżurdżeńskiego, który przemianował na cesarstwo Qing, a Dżurdżenom nadał nową nazwę – Mandżurowie.
Kultura i obyczaje.
Tradycje Dżurdżenów przynależą do zbieracko-łowieckich kultur syberyjskich. Podobnie jak Mongołowie czy Kitanowie wysoko cenili oni siłę, konie, łucznictwo oraz łowiectwo. Ich wierzenia zaliczyć można do szamanizmu, wierzyli w niebiańskiego boga ("abka-i enduri", "abka-i han"). Po ustanowieniu dynastii Jin, Dżurdżeni przejęli od Chińczyków buddyzm i taoizm, niemniej podbitym Chińczykom kazali nosić dżurdżeńskie ubiory i golić czubek głowy, co nazwano po chińsku 禿髮 (tūfǎ). Podobnie postępowali Mandżurowie w czasach dynastii Qing.
W 1120 r. Wanyan Xiyin stworzył pismo dżurdżeńskie, bazując na piśmie chińskim oraz piśmie kitańskim. W sferze kultury Dżurdżeni wiele jednak zawdzięczali Mongołom. Podobnie jak oni wobec swoich przywódców używali tytułu chan, a władzę dziedziczył nie najstarszy syn przywódcy, lecz najlepszy kandydat spośród jego potomków i krewnych.

</doc>
<doc id="589205" url="https://pl.wikipedia.org/wiki?curid=589205" title="Pięć palców">
Pięć palców

Pięć palców (ang. "Five Fingers") – amerykański dramat z 2006 w reżyserii Laurence'a Malkina.
Fabuła.
Akcja filmu rozgrywa się w Nowym Jorku i Maroko. Holenderski pianista jazzowy, Martjin, żyje ze swoją marokańską dziewczyną w Amsterdamie. Zebrawszy pieniądze na przeprowadzenie opracowanego przez siebie "programu żywnościowego" dla marokańskich dzieci udaje się do jej rodzimego kraju, żeby wspierać rozwój tego programu. Towarzyszy mu rozmowny Anglik, Gavin, który ma się też troszczyć o ich bezpieczeństwo na miejscu.
Już na samym początku Martjin i Gavin zostają jednak uprowadzeni podczas wycieczki autobusowej w górach. Z początku, trzymani w kryjówce porywaczy (opuszczona fabryka na pustyni) nie wiedzą ani dlaczego, ani przez kogo zostali porwani. Jednak ich przywódca, Ahmat, szybko uświadamia Martjinowi, ze sytuacja jest poważna kiedy każe zabić Gavina na jego oczach.
Odtąd, na rozkaz Ahmata, Martjin jest brutalnie przesłuchiwany i torturowany. Celem tortur jest zmuszenie Martjina do zdradzenia swoich prawdziwych planów - Ahmat uważa mianowicie, ze Martjin jest agentem CIA. Za każde rzekome albo prawdziwe kłamstwo będzie Martjinowi obcięty jeden palec (stąd też tytuł filmu). I rzeczywiście, podczas gdy Martjin upiera się przy swojej niewinnej historii o programie żywnościowym, porywacze obcinają mu mały palec u prawej ręki. W toku przesłuchania Martjin traci kolejne palce, co uświadamia mu koniec jego kariery jako pianisty.
Podczas przesłuchania okazuje się jednak, że to Martjin jest islamskim terrorystą, który razem ze swoją holenderską grupą Al-Qaida, planuje zamach na sieć fastfoodów (bronią biologiczną w postaci trucizny lub bakterii). Ahmat przekonuje Martjina, że oboje są po tej samej stronie i żeby ostatecznie udowodnić swoją przynależność do siatki terrorystycznej, Martjin ma podać Ahmatowi imiona wszystkich członków swojej grupy w Amsterdamie. Jeśli po porównaniu listy z listą Ahmata imiona okażą się prawdziwe, Martjin będzie miał możliwość odzyskania swoich amputowanych palców.
Ahmat jednak okazuje się agentem CIA. Porwanie zostało zorganizowane przez niego i jego grupę (Gavin też okazuje się członkiem grupy, a jego śmierć była tylko zainscenizowana), aby pozyskać informacje o holenderskiej siatce terrorystycznej i jej lokalizacji. Ponieważ Martjin dał się nabrać na kamuflaż Ahmata i zdradził swoją siatkę, zostaje zastrzelony przez agentów jeszcze w fabryce (która okazuje się być opuszczonym budynkiem w Nowym Jorku). W ten sposób, co prawda, udaje się zapobiec zamachowi, ale film kończy się dosyć dwuznacznym widokiem Statuy Wolności w porcie Nowego Jorku.

</doc>
<doc id="589206" url="https://pl.wikipedia.org/wiki?curid=589206" title="John Howard Northrop">
John Howard Northrop

John Howard Northrop (ur. 5 lipca 1891 w Yonkers, Nowy Jork, zm. 27 maja 1987 w Wickenberg, Arizona) - amerykański biochemik w Instytucie Medycznym Rockefellera w Princeton. Prowadził prace badawcze nad fermentami, mechanizmem trawienia białek za pomocą pepsyny. Wydzielił antytoksyny dyfterytu (1941) jako pierwszego antyciała otrzymanego w stanie krystalicznym. Otrzymał Nagrodę Nobla w zakresie chemii w roku 1946 wraz z Stanleyem i Sumnerem.

</doc>
<doc id="589207" url="https://pl.wikipedia.org/wiki?curid=589207" title="Prowincja Tinduf">
Prowincja Tinduf

Prowincja Tinduf (arab. ولاية تندوف) – jedna z 48 prowincji Algierii, znajdująca się w zachodniej części kraju. 

</doc>
<doc id="589209" url="https://pl.wikipedia.org/wiki?curid=589209" title="Prowincja Tipasa">
Prowincja Tipasa

Prowincja Tipasa (arab. ولاية تيبازة) – jedna z 48 prowincji Algierii, znajdująca się w północnej części kraju. 

</doc>
<doc id="589210" url="https://pl.wikipedia.org/wiki?curid=589210" title="Prowincja Tisamsilt">
Prowincja Tisamsilt

Prowincja Tisamsilt (arab. ولاية تسمسيلت) – jedna z 48 prowincji Algierii, znajdująca się w północnej części kraju. 

</doc>
<doc id="589211" url="https://pl.wikipedia.org/wiki?curid=589211" title="Miesiącznica">
Miesiącznica

Miesiącznica ("Lunaria" ) – rodzaj roślin należący do rodziny kapustowatych. Należą do niego trzy gatunki, czasem włącza się tu także gatunek czwarty "Lunaria elongata" Rośliny te rosną w Europie, miesiącznica roczna introdukowana i zadomowiona została także w Ameryce Północnej i Południowej. Występują w lasach i zaroślach, poza tym często uprawiane są jako rośliny ozdobne. W Polsce dwa gatunki: miesiącznica roczna ("L. annua") i miesiącznica trwała ("L. rediviva").
Systematyka.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), plemię " Lunarieae" Dumort., rodzaj miesiącznica ("Lunaria" L.).

</doc>
<doc id="589212" url="https://pl.wikipedia.org/wiki?curid=589212" title="Prowincja Tizi Wuzu">
Prowincja Tizi Wuzu

Prowincja Tizi Wuzu (arab. ولاية تيزي وزو) – jedna z 48 prowincji Algierii, znajdująca się w północnej części kraju. 

</doc>
<doc id="589214" url="https://pl.wikipedia.org/wiki?curid=589214" title="Zgromadzenie Przyjaciół Konstytucji Rządowej">
Zgromadzenie Przyjaciół Konstytucji Rządowej

Zgromadzenie Przyjaciół Konstytucji Rządowej pełna nazwa „Zgromadzenie Przyjaciół Konstytucji Rządowej "Fiat Lux" (łac. „niech stanie się światłość”; zwane też Klubem Przyjaciół Konstytucji) – polskie stronnictwo polityczne będące równocześnie klubem parlamentarnym, założone 10 maja 1791 (na zebraniu u marszałka sejmu Stanisława Małachowskiego), którego celem było podtrzymywanie uchwalonej kilka dni wcześniej Konstytucji 3 maja i dbanie o nienaruszanie jej postanowień. Doprowadziło do przyjęcia przez Sejm Czteroletni wielu ustaw szczegółowych, sankcjonujących przeprowadzoną zmianę ustroju Rzeczypospolitej.
Przez przeciwników złośliwie nazywane „klopem”.
Skład.
Zgromadzenie Przyjaciół Konstytucji Rządowej liczyło ogółem 213 członków, w tym 14 senatorów i 125 posłów, resztę stanowili arbitrowie sejmowi (publiczność na galerii); na czele stronnictwa nieformalnie stał Hugo Kołłątaj. Zgromadzenie uważane jest za pierwszą polską partię polityczną.
Jego członkami i założycielami byli m.in. podkanclerzy koronny ksiądz Hugo Kołłątaj, książę Adam Kazimierz Czartoryski, książę Józef Poniatowski, Marcin Badeni, Franciszek Barss, Joachim Litawor Chreptowicz, Jan August Cichocki, Ignacy Dembiński, Ignacy Józef Działyński, Ksawery Działyński, Antoni Bazyli Dzieduszycki, Augustyn Gorzeński, Paweł Jerzy Grabowski, Ludwik Szymon Gutakowski, Janusz Stanisław Iliński, Pius Kiciński, Michał Kochanowski, Stanisław Kublicki, Antoni Bartłomiej Ledóchowski, Feliks Franciszek Łubieński, Jan Paweł Łuszczewski, Antoni Józef Madaliński, Józef Andrzej Mikorski, Mikołaj Morawski, Tadeusz Antoni Mostowski, Adam Tadeusz Naruszewicz, Julian Ursyn Niemcewicz, Józef Kajetan Ossoliński, Tomasz Adam Ostrowski, Scipione Piattoli, Grzegorz Piramowicz, Antoni Protazy Potocki, Ignacy Potocki, Stanisław Kostka Potocki, Józef Ignacy Rybiński, Walenty Sobolewski, Stanisław Sołtan, Stanisław Sołtyk, Michał Strasz, Marcin Niemirowicz-Szczytt, Józef Weyssenhoff, Mikołaj Wolski, Michał Zabiełło, Ignacy Wyssogota Zakrzewski.
Posiedzenia klubu, zwane "sesjami", odbywały się w siedzibie loży masońskiej Wielki Wschód Polski w pałacu Radziwiłłów w Warszawie; przynajmniej 50 członków stronnictwa było masonami.
Pierwsze zaprotokołowane posiedzenie odbyło się 21 maja 1791 r. W ciągu ponad pół roku miało miejsce 20 posiedzeń. Ostatnie znane posiedzenie nr 21 nastąpiło 14 grudnia 1791 r.
Statut organizacji.
W Zgromadzeniu obowiązywał statut, podobny do regulaminu sejmowego, o nazwie i treści następującej:
"Ustawy dla zgromadzenia przyjaciół konstytucji rządowej Fiat lux."
"Nigdy bardziej cnotliwa tylu obywatelów gorliwość o dobro publiczne nie potrzebowała silniejszego poparcia jak po świętym i wiekopomnym dziele w dniach 3-m i 5–tym miesiąca Maja roku bieżącego 1791 uskutecznionym. Poparcia zaś tego obiecywać sobie nie można, jak tylko przez porozumienie się wzajemne i konieczną jedność. W zamiarze więc ugruntowania i dokończenia dzieła tak zbawiennego przedsięwzięliśmy sposób najprostszy złączenia się obywatelskiego pod hasłem dobra Ojczyzny i jednomyślności, tej to jednomyślności, bez której próżno byśmy się starali o utwierdzenie szczęścia narodowego to jest bezpieczeństwa wspólnego i swobód wzajemnych. Z tych tedy najczystszych pobudek związkowi i posiedzeniom naszym następujące przepisujemy prawidła."
"1-mo. Zgromadzenia naszego cel najistotniejszy, do którego wszystkie usiłowania i prace nasze stosować się będą, a którzy za trwałą i nigdy niezmienną Zgromadzenia naszego ustawę mieć chcemy, jest ugruntowanie konstytucji gorliwie w dniach 3-m i 5-tym miesiąca maja uchwalonej. Zasady tejże Konstytucji utrzymywać i jak najdzielniej w każdym miejscu popierać najpierwszym składających niniejsze zgromadzenie jest obowiązkiem, dlatego daliśmy związkowi naszemu nazwisko: Zgromadzenie Przyjaciół Konstytucji Rządowej."
"2-do Chociaż liczba fundatorów tegoż Zgromadzenia już jest udeterminowana, jednakże ktokolwiek pragnąć jedności, niepodległości i rządu narodu podług zasad ugruntowanych tąż Konstytucją, życzyłby sobie stać się uczestnikiem tej pracy obywatelskiej, będzie przyjętym do niniejszego Zgromadzenia, byle się obowiązał dochować przepisy onego i te jak najściślej dopełnił."
"3-tio. Każdy w toż Zgromadzenie wchodzący chronić się ma wszelkich sprzeczek, sporów, dawania komukolwiek pochwał obywatelskich w tymże posiedzeniu, bo każda dobra czynność nie ma się uważać za osobna lub do jednaj osoby należącą, ale do całego Zgromadzenia należącą."
"4-tio. Nikt większym, godniejszym w tym Zgromadzeniu nie będzie, ale wszyscy równymi i dlatego żadne dystynkcje używane być nie mają."
"5-to. Na każdym posiedzeniu członki tego Zgromadzenia podług porządku alfabetycznego koleją prezydować będą."
"6-to. Wolno będzie każdemu zdanie swoje otworzyć i te popierać, unikając jednak wszelkiej próżnej wymowy, a dla zachowania porządku nikomu wolno mówić będzie, jak tylko za danym sobie przez prezydującego głosem."
"7-mo. Jedność, będąc twierdzą najistotniejszą ciała politycznego każdej Rzeczypospolitej, gdzież, bardziej oznaczać powinna swą cechą czynności, jak w Zgromadzeniu naszym, ugruntowanym na miłości obywatelskiej, na zaufaniu wzajemnym charakterowi osób toż składających? Potrzeba więc, aby władała umysłem każdego ta prawda, jedynie tylko związek społeczności utrzymać zdolna, że każdy w szczególności wzięty niczym więcej nie jest jak tylko członkiem naturalnie ogółowi poddanym. A zatem po roztrząśnięciu dokładnym każdej materyi do niniejszego Zgromadzenia wniesionej, gdy przyjdzie do decyzji, jeżeli by jednomyślność nie nastąpiła, każdy nawzajem obowiązanym jest nie opierać się uporczywie przy zdaniu, owszem uczynić ofiarę miłości własnej i przystąpić do decyzji większości. Wszakże lękać się żadnej nowości nie może, gdyż wszelkie czynności niniejszego Zgromadzenia jedynie tylko do wydoskonalenia dzieła już ustanowionego, to jest Konstytucyi, dążyć mają. Cokolwiek więc na sesyjach tego Zgromadzenia per unamitatem vel pluralitatem" [jednomyślnie lub większością] "uchwalone zostanie, to służyć ma za prawidło i będzie zdaniem dla wszystkich członków."
"8-vo. Wszystkie decyzyje Zgromadzenia w protokół wciągane być mają, do którego utrzymywania Zgromadzenie trzech spośród siebie na dekretarzów wyznaczy. Opis zaś każdej sesyi podpisem prezydującego w protokole oznaczonym być powinien." 
"9-no. Zgromadzenie wybierze spomiędzy siebie siedm członków, którzy wygotowaniem wczesnym materyi do ciągłej pracy potrzebnych, a to z projektów sobie podanych, zatrudnić się mają."
"10-mo. Komplet każdego posiedzenia, w którym materyje roztrząsane i decydowane być mogą, składa się z najmniejszej liczby osób."[brak liczby]
"11-mo. Dzień i godzina na sesyje Zgromadzenia udeterminowane z największa punktualnością zachowane będą."
"12-mo. Każda osoba do Zgromadzenia przyjęta starać się będzie pomnażać liczbę członków onegoż i rozkrzewiać zasady Zgromadzenia tak użytecznego."
"13-tio. Kto do liczby związku naszego p[przypuszczonym być pragnie, ten zaręczenie mieć powinien najmniej jednej z osób niniejsze zgromadzenie składających, jako jest przekonanym o świętobliwości zamiaru naszego; poczem przyjęcie proponowane większością gałek sekretnych decydowane będzie."
"14-to. Każdy członek, tak z liczby składających Zgromadzenie fundatorskie jako i tych. Którzy one na potem pomnożą, dawszy rękę prawą prezydującemu następująca obowiąże się deklaracyją: „Ja NN zaręczam na miłość Ojczyzny, jej całość i niepodległość, na obowiązki sumienia i honoru, iż zasady Zgromadzenia Przyjaciół Konstytucji Rządowej w każdym miejscu jak najusilniej popierać i utrzymywać będę, przepisy obowiązków tegoż Zgromadzenia ściśle dopełnię, ojczyznę moją wszelkimi podanymi od Zgromadzenia sposobami ratować, w zdaniu moim upornym nie być, ale zawsze do większości członków tegoż zgromadzenia zdanie moje stosować przyrzekam. Co wszystko zaręczam pod obowiązkiem honoru i uczciwości”."
"Akt niniejszy my wszyscy składający Zgromadzenie Przyjaciół Konstytucji Rządowej podpisami naszymi stwierdzamy. W Warszawie"

</doc>
<doc id="589215" url="https://pl.wikipedia.org/wiki?curid=589215" title="Prowincja Tilimsan">
Prowincja Tilimsan

Prowincja Tilimsan (arab. ولاية تلمسان) – jedna z 48 prowincji Algierii, znajdująca się w północno-zachodniej części kraju. Jego stolicą jest Tilimsan. 

</doc>
<doc id="589217" url="https://pl.wikipedia.org/wiki?curid=589217" title="Wendell Meredith Stanley">
Wendell Meredith Stanley

Wendell Meredith Stanley (ur. 16 sierpnia 1904 w Ridgeville, Indiana, USA, zm. 15 czerwca 1971 w Salamance, Hiszpania) - amerykański profesor biochemii Uniwersytetu Kalifornijskiego i w Instytucie Medycznym Rockefellera w Princeton. 
Prowadził prace badawcze nad wirusem choroby mozaikowej tytoniu, które to prace są uważane współcześnie za początek wirusologii. Badał też sterole i olej chaulmugrowy. 
Nagroda Nobla w zakresie chemii w roku 1946 z Northropem i Sumnerem.

</doc>
<doc id="589218" url="https://pl.wikipedia.org/wiki?curid=589218" title="Pismo dżurdżeńskie">
Pismo dżurdżeńskie

Pismo dżurdżeńskie – pismo używane w państwie Jin ustanowionym przez Dżurdżenów (Mandżurów) na północy Chin. W 1120 r. opracował je Wanyan Xiyin, biorąc za wzór pismo Kitanów. Do użycia weszło w 1145 r. 
Według zachowanego słownika chińsko-dżurdżeńskiego składało się ono z 720 znaków, w większości piktofonogramów opartych na znakach pisma chińskiego, lecz na ogół przekształconych i dostosowanych do wymowy języka mandżurskiego (Mandżurami Dżurdżeni nazywają się od XVII wieku, a język dżurdżeński to po prostu staromandżurski). Znaki porządkowano według systemu kluczy podobnych do kluczy pisma chińskiego. 
Pismo Dżurdżenów wyszło z użycia po upadku dynastii Jin. Jego zabytki zachowały się jako inskrypcje w kamieniu, a także w dokumentach z chińsko-dżurdżeńskiej wymiany politycznej.

</doc>
<doc id="589220" url="https://pl.wikipedia.org/wiki?curid=589220" title="Cmentarze żydowskie w Ostrowie Wielkopolskim">
Cmentarze żydowskie w Ostrowie Wielkopolskim

W historii Ostrowa Wielkopolskiego odnotowano dwa cmentarze żydowskie.
Na mocy umowy miasta Ostrów Wielkopolski z gminą żydowską o zagospodarowaniu kirkutów na miejscu cmentarzy pobudowane zostały, z wykorzystaniem zachowanych macew, lapidaria. W roku 2006 rozpoczęto prace ewidencyjne i konserwatorskie nad ocalałymi nagrobkami oraz rozpisano przetarg na budowę lapidariów, które wykonano na początku kwietnia 2007 roku.
Stary cmentarz.
Pierwszy kirkut powstał w centrum dzielnicy żydowskiej (za zachodnią pierzeją Rynku) na początku XVIII wieku. Liczył zaledwie 580 m. kw. i został zamknięty już w 1780 roku. W 1877 r. teren uporządkowano, zazieleniono i nazwano Laskiem Przyjaźni, na pamiątkę pokoju po wojnie francusko-niemieckiej 1870-1871. Podczas II wojny światowej zniszczono prawie całą dzielnice żydowską. Na terenie Placu 23. Stycznia utworzono murek z porozbijanych macew z II cmentarza na alejach słowackiego i obsadzono go zielenią. W czasach PRL w północno-zachodnim krańcu parku postawiono transformator.
Nowy cmentarz.
Nowy kirkut utworzono na ówczesnym północnym przedmieściu Ostrowa (zachodni skraj tzw. Nowej Dzielnicy), w roku zamknięcia starego cmentarza. W 1873 roku wybudowano na nim dom pogrzebowy. Liczył do 2,8 ha. Zlikwidowany został w latach II wojny światowej, a macewy posłużyły jako materiał budowlany. Do roku 1960 funkcjonował w jego miejscu zakład zieleni, a w latach 70. wybudowano tam zespół szkół. Część ziemi wraz ze szczątkami została wówczas wykorzystana przy budowie trasy komunikacyjnej w Śródmieściu Ostrowa.

</doc>
<doc id="589221" url="https://pl.wikipedia.org/wiki?curid=589221" title="Greatest Hits (album Guns N’ Roses)">
Greatest Hits (album Guns N’ Roses)

Greatest Hits – kompilacja największych przebojów hardrockowego zespołu Guns N’ Roses wydana 23 marca 2004 roku przez UM3 / Geffen Records w ramach Universal Music.
Znajdują się tutaj utwory z płyt: "Appetite for Destruction", "Use Your Illusion" I &amp; II, "The Spaghetti Incident?" oraz "G N’ R Lies". Dodatkową atrakcją jest umieszczenie na płycie covera The Rolling Stones „Sympathy for the Devil” pochodzącego z filmu "Wywiad z wampirem".

</doc>
<doc id="589222" url="https://pl.wikipedia.org/wiki?curid=589222" title="Metale lekkie">
Metale lekkie

Metale lekkie – określenie metali o gęstości mniejszej niż 4,5 g/cm3. W związku z tym do tej grupy zaliczają się metale z I i II grupy układu okresowego pierwiastków, czyli metale alkaliczne i metale ziem alkalicznych, oraz takie metale jak skand, tytan, itr i glin.
Metale o gęstości większej niż 4,5 g/cm3 określane są jako metale ciężkie.

</doc>
<doc id="589223" url="https://pl.wikipedia.org/wiki?curid=589223" title="Technika high-key">
Technika high-key

High key (ang. wysoka tonacja) – technika wykonywania fotografii polegająca na dobraniu odpowiednich tematów o przewadze nienasyconych, jasnych tonów. W tej technice skala zaczernień pozytywu jest ograniczona do minimum – w zasadzie unika się czarnych płaszczyzn, starając się dobrać jak najwięcej jasnych plam. Do wywoływania zdjęć używa się papieru normalnego lub specjalnego.
Technikę tę stosuje się przede wszystkim wobec fotografii przedmiotów jasnych, np. osób jasnej karnacji, bielizny, białych kwiatów lub przy zamiarach podkreślenia delikatności przedmiotu, spokoju chwili fotografowania. Przy jej użyciu mogą jednak być obrazowane również krajobrazy i architektura. Ważnym w tej technice jest dobranie oświetlenia i czasu ekspozycji, tak by tło było jasne, przedmiot od niego oddalony na tyle, by cienie były niewidoczne dla aparatu. Oświetlenie powinno być mocne, a zarazem jak najbardziej rozproszone – najlepiej skierowane w zupełnie przeciwną stronę niż obiekt fotografowany. Negatyw powinien mieć dużą gęstość optyczną i zostać obficie naświetlony – niemal do granic prześwietlenia.

</doc>
<doc id="589224" url="https://pl.wikipedia.org/wiki?curid=589224" title="Walentin Bakfark">
Walentin Bakfark



</doc>
<doc id="589226" url="https://pl.wikipedia.org/wiki?curid=589226" title="Steam punk">
Steam punk



</doc>
<doc id="589227" url="https://pl.wikipedia.org/wiki?curid=589227" title="Wysoki klucz">
Wysoki klucz



</doc>
<doc id="589228" url="https://pl.wikipedia.org/wiki?curid=589228" title="Departament Stanu Stanów Zjednoczonych">
Departament Stanu Stanów Zjednoczonych

Departament Stanu Stanów Zjednoczonych () – resort rządu Stanów Zjednoczonych odpowiedzialny za dyplomację, odpowiednik ministerstwa spraw zagranicznych w innych krajach. Na czele Departamentu Stanu stoi sekretarz stanu, co odpowiada stanowisku ministra spraw zagranicznych w innych państwach. 
Historia.
Konstytucja Stanów Zjednoczonych uchwalona w lecie 1787 roku i ratyfikowana w roku następnym przez przedstawicieli stanów, odpowiedzialność za prowadzenie polityki zagranicznej złożyła na barki prezydenta. Rychło okazało się, że musi powstać odpowiedni urząd, który wspierałby prezydenta w tych kwestiach.
Izba Reprezentantów i Senat 21 lipca 1789 roku przyjęły ustawę, na mocy której powstał Departament Spraw Zagranicznych (ang. "Department of Foreign Affairs"), co prezydent George Washington zatwierdził sześć dni później, jako pierwszy urząd federalny powstały w USA. We wrześniu tego samego roku zmieniono nazwę na Departament Stanu, przydając mu sporo obowiązków krajowych. Te obowiązki, to m.in.: sprawowanie kontroli nad Mennicą Państwową ("US Mint"), przechowywanie Wielkiej Pieczęci Stanów Zjednoczonych i przeprowadzanie spisów powszechnych. Większość z nich w ciągu XIX wieku została przejęta przez inne urzędy i agencje rządowe.
29 września 1789 roku prezydent Waszyngton mianował Thomasa Jeffersona – wówczas ministra-ambasadora we Francji – pierwszym sekretarzem stanu.
W dobie Makkartyzmu w latach pięćdziesiątych pod adresem Departamentu Stanu padło wiele oskarżeń. Po zakończeniu zimnej wojny i częściowym otwarciu archiwów w ZSRR potwierdziło się, że wśród pracowników Departamentu Stanu było wielu szpiegów, ale że równie wielu niewinnych straciło wtedy pracę i reputację.
Odpowiedzialność i obowiązki.
Szef Departamentu Stanu – sekretarz stanu – jest głównym doradcą prezydenta w dziedzinie polityki międzynarodowej, jakkolwiek inni politycy mogą mieć większy wpływ na podejmowane przez prezydenta decyzje. W rzeczywistości więc rola Departamentu sprowadza się do wdrażania polityki zagranicznej prezydenta w świecie. Departament wspiera również zagraniczną działalność innych resortów, jak np. Departamentu Handlu (ang. "US Department of Commerce").
W sumie Departament jest odpowiedzialny za wszystko, co wiąże się z kontaktami państwa i jego obywateli za granicą oraz obcokrajowców chcących odwiedzić lub imigrować do Stanów Zjednoczonych.
Główne obowiązki to:
Stany Zjednoczone utrzymują stosunki dyplomatyczne z około 180 krajami świata i 70 organizacjami międzynarodowymi, co stwarza konieczność utrzymywania około 250 placówek dyplomatycznych i łącznikowych na całym świecie. W USA, obsługuje je około 5 tysięcy personelu logistycznego i szeroko rozumianego zaplecza.
Siedziba.
Departament Stanu ma swoją siedzibę w budynku H.S. Trumana w pobliżu Białego Domu, w dzielnicy Foggy Bottom w Waszyngtonie.

</doc>
<doc id="589229" url="https://pl.wikipedia.org/wiki?curid=589229" title="High key">
High key



</doc>
<doc id="589231" url="https://pl.wikipedia.org/wiki?curid=589231" title="Kate Bosworth">
Kate Bosworth

Kate Bosworth, właściwie Catherine Ann Bosworth (ur. 2 stycznia 1983 roku w Los Angeles) – amerykańska aktorka filmowa.
Życiorys.
Jest córką Hala Boswortha (wykonawcy koszul, bluzek i golfów firmy „Talbots”) i gospodyni domowej Patricii Potter. W 1989 roku wraz z rodzicami przeprowadziła się do San Francisco, trzy lata później do Connecticut, a pięć lat potem do Cohasset, w stanie Massachusetts. Pierwszą kinową rolę zagrała, mając 14 lat w dramacie Roberta Redforda "Zaklinacz koni" (1998). Podjęła studia na uniwersytecie Princeton, zanim otrzymała propozycje z Hollywood. Najpierw wystąpiła w serialu "Amerykańskie nastolatki" (2000), a swoje zawodowe początki podsumowuje krótko: „wielka improwizacja”. Po prawdziwej lekcji zawodu u boku Denzela Washingtona w dramacie sportowym "Tytani" (2000), otrzymała rolę ambitnej surferki w melodramacie przygodowym "Błękitna fala" (2002), a następnie Dawn Schiller w biografii aktora filmów porno Johna Holmesa "Wonderland" (2003). Pojawiła się również w teledysku Lenny'ego Kravitza „If I Could Fall in Love” (2002).
Dostawała role zabawnych kumpel i dziewczyn z sąsiedztwa, dlatego po premierze "Żyć szybko, umierać młodo" (2002) postanowiła nadać swojej karierze żywsze tempo. Dobierała z namysłem role, tak by za każdym razem pokazać nowe oblicze. Zagrała w debiutanckim filmie popularnego aktora Kevina Spacey "Wielkie życie" (2004) w roli żony piosenkarza Bobby'ego Darina oraz w ekranizacji przygód o Człowieku ze Stali "Superman: Powrót" (2006) jako Lois Lane, reporterka "Daily Planet" i miłość życia Clarka Kenta (Superman).
Jej oryginalny wygląd (ma jedno oko niebieskie, drugie brązowe) sprawił, że w 2002 roku zaangażowano ją do reklamowania wspólnie z Orlando Bloomem ubrań firmy GAP. W roku 2005 reklamowała tusze do rzęs „Revlon”.
Życie prywatne.
W latach 2002–2005 była związana z aktorem Orlando Bloomem. Później była w związku z reżyserem Michaelem Polishem, za którego wyszła za mąż w 2013.

</doc>
<doc id="589233" url="https://pl.wikipedia.org/wiki?curid=589233" title="Śniegułka">
Śniegułka



</doc>
<doc id="589234" url="https://pl.wikipedia.org/wiki?curid=589234" title="Edwin Mattison McMillan">
Edwin Mattison McMillan

Edwin Mattison McMillan (ur. 18 września 1907 w Redondo Beach, zm. 7 września 1991 w El Cerrito w hrabstwie Contra Costa) – amerykański chemik, profesor Uniwersytetu Kalifornijskiego w Berkeley.
Życiorys.
W 1929 ukończył studia na California Institute of Technology, doktoryzował się w 1932 na Uniwersytet Kalifornijski w Berkeley. Od 1934 wraz z Ernestem Lawrence'em pracował nad badaniem reakcji jądrowych i ich produktów. Brał również udział w pracach nad konstrukcją cyklotronu. Od 1942 członek ekipy badawczej w ramach projektu Manhattan. W 1946 uzyskał tytuł profesora. Po wojnie ponownie podjął pracę na Uniwersytecie w Berkeley. W 1961 został uhonorowany doktoratem honoris causa przez Rensselaer Polytechnic Institute, zaś dwa lata później – Gustavus Adolphus College. W 1951 został wraz z Glennem Seaborgiem wyróżniony Nagrodą Nobla w dziedzinie chemii "za odkrycia w chemii transuranowców".

</doc>
<doc id="589236" url="https://pl.wikipedia.org/wiki?curid=589236" title="Valentin Bakfark">
Valentin Bakfark

Valentinus Greff Bakfark ur. jako Bálint Bakfark [], czasami znany jako "Bachfarrt", "Backvart", "Bekwark"; ur. między sierpniem 1506 a sierpniem 1507 (być może też 1527?) w Braszowie (Siedmiogród); zm. 22 sierpnia 1576 w Padwie) – węgierski kompozytor i wirtuoz-lutnista; lutnista i szpieg pruski na polskim dworze królewskim.
Życiorys.
Bakfark uczył się muzycznego rzemiosła na dworze przyszłego węgierskiego króla, Jana Zápolyi, a następnie przebywał we Włoszech i na dworze we Francji. W latach 1549–1566 był lutnistą na dworze króla polskiego i wielkiego księcia litewskiego Zygmunta II Augusta w Wilnie. W tym czasie też dużo podróżował po Europie (Gdańsk, Augsburg, Lyon, Rzym, Wenecja, Królewiec). W 1559 roku kupił dom w Wilnie. W latach 60. XVI wieku odkryto, że Bakfark donosił o sytuacji na polskim dworze księciu pruskiemu Albrechtowi Hohenzollernowi. Utracił mecenat króla, jego dom w Wilnie zburzono w 1566 roku, a on sam uciekł do Poznania, a później do Wiednia. Następnie do roku 1568 był nadwornym cesarskim lutnistą w Wiedniu, po czym powrócił na krótko do Siedmiogrodu, by ostatecznie osiąść w Wenecji. Zmarł 22 sierpnia 1576 na dżumę w czasie podróży, w Padwie.
Bakfark zyskał sławę poprzez swe zbiory muzyki lutniowej, zawierające intawolacje współczesnych mu madrygałów, chansons, motetów i tańców, jak również swe własne kompozycje, fantazje, odznaczające się wysokim poziomem techniki muzycznej i kunsztowną polifonią.
Jego druga tabulatura, dedykowana Zygmuntowi II Augustowi, była przez długie lata jedyną znaną wydaną w Polsce tabulaturą lutniową.
Jan Kochanowski poświęcił mu fraszkę "", a Jan Lechoń wydał w 1942 roku w Londynie tomik wierszy "Lutnia po Bekwarku".

</doc>
<doc id="589239" url="https://pl.wikipedia.org/wiki?curid=589239" title="Malachor V">
Malachor V



</doc>
<doc id="589242" url="https://pl.wikipedia.org/wiki?curid=589242" title="Olej chaulmugrowy">
Olej chaulmugrowy

Olej chaulmugrowy (olej uśpianowy, olej czaulmugrowy) – jasnożółty lub brunatny olej wyciskany z nasion drzew uśpian różnolistny "Hydnocarpus kurzii" o charakterystycznym, delikatnym, egzotycznym zapachu.

</doc>
<doc id="589243" url="https://pl.wikipedia.org/wiki?curid=589243" title="Diomedes Cato">
Diomedes Cato

Diomedes Cato (ur. między 1560 a 1565 w Serravalle, w pobliżu Treviso, zm. 1627 w Gdańsku) – polski kompozytor i lutnista pochodzenia włoskiego.
Całe twórcze życie (znane daty 1588–1602) spędził w Polsce na dworze króla Zygmunta III Wazy, przyswajając idiom narodowy do tego stopnia, iż był czołowym przedstawicielem lutniowej „szkoły polskiej”.
Był synem pochodzącego z Mediolanu Costantino Cato.
Został pochowany 27 kwietnia 1627 na przykościelnym cmentarzu św. Mikołaja w Gdańsku.

</doc>
<doc id="589244" url="https://pl.wikipedia.org/wiki?curid=589244" title="Parafia św. Maksymiliana Marii Kolbego w Krakowie">
Parafia św. Maksymiliana Marii Kolbego w Krakowie

Parafia św. Maksymiliana Marii Kolbego – parafia rzymskokatolicka należąca do dekanatu Kraków – Mogiła Archidiecezji krakowskiej na Osiedlu Tysiąclecia.
Historia parafii.
22 kwietnia 1976 roku uzyskano pozwolenie na budowę nowego kościoła. Pierwszą Mszę Św. w głównym kościele odprawiono w Wielkanoc 3 kwietnia 1983 r. Konsekracji dokonał osobiście w czasie II pielgrzymki do Ojczyzny papież Jan Paweł II w dniu 22 czerwca 1983 r.
Znamienne słowa: – wypowiedziane wówczas przez papieża umieszczono w prezbiterium głównym kościoła.
Terytorium parafii.
Osiedla: Osiedle Srebrnych Orłów, Osiedle Oświecenia, Osiedle Tysiąclecia, Osiedle Złotego Wieku.

</doc>
<doc id="589245" url="https://pl.wikipedia.org/wiki?curid=589245" title="Karl Wilhelm Reinmuth">
Karl Wilhelm Reinmuth

Karl Wilhelm Reinmuth (ur. 4 kwietnia 1892 w Kohlhof k. Heidelbergu, zm. 6 maja 1979 w Heidelbergu) – niemiecki astronom. Przez całą swoją karierę zawodową pracował w obserwatorium Landessternwarte Heidelberg-Königstuhl w Heidelbergu. W latach 1914–1957 odkrył 395 planetoid, w tym pierwszą z grupy Apolla, (1862) Apollo. Odkrył również dwie komety okresowe 30P/Reinmuth i 44P/Reinmuth. Jedna z odkrytych przez niego planetoid otrzymała nazwę (1111) Reinmuthia.

</doc>
<doc id="589248" url="https://pl.wikipedia.org/wiki?curid=589248" title="Takahe południowy">
Takahe południowy

Takahe południowy (w jęz. maoryskim: "takahe") ("Porphyrio hochstetteri") – gatunek nielotnego ptaka z rodziny chruścieli (Rallidae), zamieszkujący endemicznie Park Narodowy Fiordland na Wyspie Południowej w Nowej Zelandii. Gatunek skrajnie zagrożony wyginięciem – w 2006 roku żyło 313 osobników.
Naukową nazwę takahe nadano na cześć austriackiego geologa Ferdinanda von Hochstettera.
Morfologia.
Takahe jest największym przedstawicielem rodziny chruścielowatych (Rallidae); długość ciała – 52–63 cm; masa ciała – 2,3 – 2,7 kg. Jest to krępy ptak, ze zredukowanymi skrzydłami, silnymi nogami i masywnym dziobem. Dorosłe ptaki są zwykle purpurowo-niebieskie, z zielonkawym tułowiem i skrzydłami. Czerwono-różowy dziób i różowe nogi. Brak wyraźnego dymorfizmu płciowego, samice są nieco mniejsze. Młode mają jasnobrązowe upierzenie.
Wyglądem najbardziej jest zbliżony do spokrewnionego z nim modrzyka ("Porphyrio porphyrio"), również występującego w Nowej Zelandii.
Dzieje odkrycia gatunku.
W 1849 r., w dwa lata po odnalezieniu przez Waltera Mantella na Wyspie Północnej szczątków takahe północnego, na wyspie Resolution, u południowo-zachodnich wybrzeży Wyspy Południowej, łowcy fok odkryli na śniegu ślady jakiegoś dużego ptaka. Wytropili go, zabili i zjedli. Skórę, ze względu na ładne, kolorowe pióra, zabrali i sprzedali. Trafiła ona do rąk Mantella, podobnie jak inna, pochodząca z osobnika upolowanego w 1850 r. przez pewnego Maorysa z wyspy Secretary. Poszukiwania podjęte przez Mantella nie przyniosły jednak rezultatów i gatunek uznano wstępnie za wymarły.
W 1879 r. na południowym krańcu jeziora Te Anau podczas polowania na króliki pies myśliwego schwytał w zaroślach i przyniósł swemu panu dużego, pięknie ubarwionego ptaka, który został rozpoznany jako takahe. Podjęte ponownie szeroko zakrojone poszukiwania doprowadziły jedynie do odnalezienia trzech niekompletnych szkieletów w... kuchennych odpadkach Maorysów. Nadzieje odżyły w 1898 r., kiedy ptaka ponownie wytropił pies nad jeziorem Te Anau. W tym roku znaleziono łącznie 4 osobniki i uznano, że były to rzeczywiście ostatnie żyjące okazy. W roku 1900, około 50 lat po odkryciu gatunku, został on uznany za wymarły.
Minęło kolejne pół wieku, kiedy w kwietniu 1948 r. Geoffrey Orbell odkrył w Alpach Południowych, na wysokości ok. 900 m ponad jeziorem Te Anau, małe, nieznane dotychczas jezioro, a na jego brzegu ptasie tropy, przypominające ślady takahe. W listopadzie tegoż roku Orbell wybrał się tam ponownie, zaopatrzony w sieć i aparat fotograficzny. 20 listopada udało mu się złowić dwa ptaki, które po opisaniu i sfotografowaniu wypuścił na wolność. Kilkuosobowa wyprawa działająca później w tym terenie populację takahe oszacowała wtedy na 250–300 osobników (Heather, Robertson 1997). Jezioro nazwano – na cześć jego odkrywcy – Jeziorem Orbella, zaś dolinę, w której się znajduje – Doliną Takahe (ang. Takahe Valley). Znalezienie żywych takahe przyspieszyło objęcie znacznych terenów Alp Południowych ochroną w powołanym w 1952 r. Parku Narodowym Fiordland.
Populacja i występowanie.
Takahe pierwotnie zamieszkiwał lasy i łąki. Obecnie znajdowany na kępiastych łąkach piętra alpejskiego w Alpach Południowych (Heather, Robertson, 1997). Z odnalezionych szczątków kopalnych wynika, że takahe żył niegdyś również na Wyspie Północnej (obecnie uznawany za odrębny gatunek kopalny takahe północny), lecz w chwili rzeczywistego odkrycia występował jedynie na powierzchni około 650 km² na terenie utworzonego wkrótce (1952) Parku Narodowego Fiordland (Bunin i in., 1997). Zasięg jego występowania drastycznie się skurczył w ciągu kilku zaledwie pokoleń, co jest główną przyczyną największego problemu – chowu wsobnego. Zwiększenie liczebności populacji utrudnia dodatkowo niska płodność żyjących osobników. Analiza genetyczna wykazała, że selekcjonowana hodowla pozwala zachować maksymalną bioróżnorodność.
Część populacji z Parku Narodowego Fiordland została przeniesiona z sukcesem w latach 1984–1991 na cztery przybrzeżne wyspy Nowej Zelandii, pozbawione drapieżników: Tiritiri Matangi, Kapiti, Maud i Manę, gdzie można je podziwiać na wolności, jednak tempo wzrostu populacji na tych wyspach jest niewielkie (Bunin i in., 1997). Dwie populacje trzymane są w niewoli w ośrodkach "Te Anau Wildlife Centre" i "Mt Bruce Wildlife Centre".
W 1948 r. ogólną populację takahe szacowano na 250–300 osobników. Do 1982 r. ich liczba zmniejszyła się do 118 ptaków. W 2006 r., dzięki staraniom licznych organizacji i Ministerstwa Ochrony Nowej Zelandii było już 313 osobników, z czego 130 w Parku Narodowym Fiordland (Department of Conservation). W 2019 populacja przekroczyła liczbę 400 osobników.
Dieta i zwyczaje.
Takahe żywi się różnego rodzaju pokarmem roślinnym, nasionami i łodygami roślin. Pisklęta karmi owadami i innymi bezkręgowcami. Dieta zbliżona do diety modrzyka.
Łączy się w pary do końca życia. Pora lęgowa trwa od października do grudnia. Gniazduje na ziemi – gniazda masywne, budowane wśród krzewów i zarośli typu "scrub" z liści traw i turzyc. Składa 1–2 kremowe, pokryte brązowymi cętkami jaja, ważące po ok. 90 g każde (największe i najcięższe jaja pośród wszystkich chruścieli). Wysiaduje je przez 27–30 dni. Rodzice karmią młode do trzeciego miesiąca życia. Pisklęta osiągają dojrzałość płciową pod koniec pierwszego roku życia. Ptaki te są długowieczne, żyją (przypuszczalnie) od 14 do 20 lat (Heather, Robertson, 1997; Department of Conservation). Wskaźnik przeżywalności piskląt tego gatunku wynosi 73–97%.
Głos takahe brzmi jak ryczenie osła.
Zagrożenia i ochrona.
Takahe południowy jest oficjalnie uznawany przez Międzynarodową Unię Ochrony Przyrody (IUCN) za gatunek zagrożony wyginięciem (EN, "Endangered"). Już po ponownym odkryciu zauważono, że introdukowany w Nowej Zelandii jeleń szlachetny ("Cervus elaphus") (który dobrze się przyjął w tamtejszych warunkach) konkuruje z takahe w walce o pożywienie (Mills, Mark, 1977), jednak od lat 60. XX wieku kontroluje się liczbę jeleni. Na zachwianie się populacji wpływ miały także późniejsze serie wyjątkowo mroźnych zim w Nowej Zelandii. Istnieje także przypuszczenie, że zagrożenie stanowi drapieżny gronostaj ("Mustela erminea"), sprowadzony do Nowej Zelandii w celu kontroli populacji królika (Bunin i in., 1997). Obok gronostaja zagrożeniem są też drapieżne dzikie koty, których znaczna część po sprowadzeniu założyła dzikie populacje, szczur przywleczony do Nowej Zelandii, introdukowana pałanka kuzu ("Trichosurus vulpecula") oraz wszystkożerna, również zagrożona weka ("Gallirallus australis") (Department of Conservation).
W ramach pomocy zagrożonemu wyginięciem takahe prowadzone są różne programy ochrony, m.in. programy ograniczania liczebności drapieżników oraz programy sztucznej hodowli takahe, jednak działania te nie przynoszą spektakularnych efektów.
Utworzone populacje na przybrzeżnych wyspach są stale monitorowane. Prowadzi się tam m.in. dokarmianie, przenoszenie wewnątrz wyspy części osobników (np. dla ograniczenia chowu wsobnego) i kontrolę stanu i liczebności jaj w gniazdach (usuwanie niezapłodnionych jaj w celu wywołania następnego lęgu) (Bunin i in., 1997). Udało się także zwiększyć przeżywalność pierwszego roku życia piskląt trzymanych w niewoli z 50–60% do 90% (Maxwell, Jamieson, 1997).
W czerwcu 2006 roku para takahe została umieszczona w największym w Nowej Zelandii projekcie przywrócenia populacji zagrożonych zwierząt – "Maungatautari Restoration Project", usytuowanym na południe od jeziora Karapiro w regionie Waikato na Wyspie Północnej.
IUCN jako cel główny wyznaczyła przywrócenie samoutrzymującej się populacji liczącej ponad 500 osobników. Dalsza ochrona przewiduje również założenie drugiej stabilnej populacji na którejś z wysp głównych Nowej Zelandii, rozpowszechnienie problemu i edukacja w różnych mediach (Crouchley, 1994).
Systematyka.
Takahe i spokrewniony z nim wymarły takahe północny ("Porphyrio mantelli"), znany tylko z pozostałości szkieletu, były długo uważane za podgatunki "P. mantelli" i umieszczane w rodzaju "Notornis". Różnice pomiędzy rodzajami "Porphyrio" a "Notornis" nie były na tyle wystarczające, by wydzielić osobny rodzaj "Notornis" (takahe włączono do "Porphyrio"). Jednak różnice pomiędzy formami z Wyspy Południowej i Wyspy Północnej – których wygląd zewnętrzny był podobny – uzasadniono faktem, że ich niezdolność do lotu (cecha łącząca) wyewoluowała z różnych przodków (Trewick, 1996), tym samym ustalając, że obie formy są samodzielnymi gatunkami. BirdLife International i IUCN jednoznacznie klasyfikują "P. mantelli" jako gatunek wymarły, a "P. hochstetteri" jako gatunek żyjący.
Szczątki kopalne, które posłużyły do opisania gatunku w 1883 r. (wtedy sądzono, że jest to podgatunek wymarłego takahe północnego) znaleziono w 1879 r. nad jeziorem Te Anau (Wyspa Południowa). Trafiły one do Muzeum Historii Naturalnej w Dreźnie. Później uległy zniszczeniu (Williams, 1960).

</doc>
<doc id="589250" url="https://pl.wikipedia.org/wiki?curid=589250" title="Handmaiden">
Handmaiden



</doc>
<doc id="589251" url="https://pl.wikipedia.org/wiki?curid=589251" title="Bálint Bakfark">
Bálint Bakfark



</doc>
<doc id="589253" url="https://pl.wikipedia.org/wiki?curid=589253" title="Jakub Reys Polak">
Jakub Reys Polak



</doc>
<doc id="589257" url="https://pl.wikipedia.org/wiki?curid=589257" title="Enderun">
Enderun

Enderun – darmowa szkoła z internatem założona w Konstantynopolu przez Murata II. Zapewniała "devsirmom" (porwane chrześcijańskie dzieci z Bałkanów i milletów), a także synom urzędników osmańskich doskonałe wykształcenie literackie, teologiczne, inżynierskie, matematyczne itd., przygotowując ich do służby jako urzędników i janczarów.

</doc>
<doc id="589258" url="https://pl.wikipedia.org/wiki?curid=589258" title="Jerzy Liban z Legnicy">
Jerzy Liban z Legnicy



</doc>
<doc id="589269" url="https://pl.wikipedia.org/wiki?curid=589269" title="Miklós Mészöly">
Miklós Mészöly

Miklós Mészöly (ur. 19 stycznia 1921 w Szekszárdzie, zm. 22 lipca 2001 w Budapeszcie) – węgierski pisarz, eseista, autor sztuk teatralnych i utworów dla dzieci.
Życiorys.
W 1942 r. ukończył studia na wydziale prawa w Budapeszcie. W latach 1943–1944 służył w wojsku, po wojnie pracował w redakcji gazety w swoim rodzinnym mieście, pisał teksty do przedstawień kukiełkowych. Jest uważany za jednego z najważniejszych eksperymentatorów i innowatorów węgierskiej literatury drugiej połowy XX wieku. Bohaterem i narratorem jego bodaj najbardziej cenionego utworu, krótkiej powieści "Saul z Tarsu", jest Święty Paweł. O dwa lata wcześniejsza książka, "Śmierć rekordzisty", stanowi próbę ukazania skomplikowanych relacji uczuciowych panujących w grupie młodych ludzi, wkraczających w dorosłość podczas wojny, a następnie „rzuconych” w komunistyczną rzeczywistość.

</doc>
<doc id="589270" url="https://pl.wikipedia.org/wiki?curid=589270" title="Miklos Meszoly">
Miklos Meszoly



</doc>
<doc id="589272" url="https://pl.wikipedia.org/wiki?curid=589272" title="Nokia 770">
Nokia 770

Nokia 770 Internet Tablet – tablet internetowy opracowany oraz wyprodukowany przez firmę Nokia w 2005 roku. Urządzenie produkowane w Estonii.
Pierwszą zapowiedź o jego istnieniu została ogłoszona na LinuxWorld Summit w Nowym Jorku 25 maja 2005 roku.
Pierwsze urządzenia ukazały się w sprzedaży w listopadzie 2005 roku – najpierw w Europie (3 listopada), następnie w USA (14 listopada).
Oprogramowanie.
Tablet działa pod kontrolą dystrybucji systemu Linux, modyfikacji systemu Maemo o nazwie Internet Tablet OS.
Pierwsze urządzenia miały preinstalowany system Internet Tablet 2005 OS, od 16 maja 2006 roku dostępna jest kolejna wersja systemu – Internet Tablet 2006 OS, w której jedną z największych zmian było wprowadzenie do pakietu standardowego aplikacji Google Talk, jako pierwszej takiej wersji tejże dla systemu Linux.
"Powyższe formaty są dostępne przy standardowej instalacji – w internecie dostępne jest oprogramowanie przekompilowane specjalnie dla architektury ARM użytej w Nokii 770 rozszerzające tę listę."
Dostępne aplikacje (standardowo w wersji 2006 OS):
Interakcja.
Dane można wprowadzać za pomocą pomocą wirtualnej klawiatury pojawiającej się po naciśnięciu na ekran dotykowy dostępnym rysikiem. Ekran dotykowy jest wysokiej jakości. W wersji 2006 wprowadzono udoskonalenie, dzięki któremu system rozpoznaje czy ekran dotknięty został przez rysik czy przez palec – z zależności od tego, co dotknęło ekranu, pojawia się odpowiednia wersja klawiatury – mniejsza lub większa.
Dostępny jest także technologia rozpoznawania pisma.
Ponieważ systemem obsługującym urządzenie jest otwarty system Linux, powstały odpowiednie łatki oraz oprogramowanie pozwalające na korzystanie z klawiatur USB oraz Bluetooth. Przy odpowiedniej konfiguracji można także korzystać z urządzenia zdalnie – m.in. dzięki protokołom SSH i/lub VNC.
Programowanie.
W internecie dostępne są wszelkie narzędzia potrzebne do tworzenia oprogramowania dla Nokii 770 w językach C/C++ (wymagana jest kompilacja dla architektury ARM).
Oprócz tego dostępne są pakiety do doinstalowania, umożliwiające pisanie aplikacji w takich językach jak Python, Ruby, BASIC oraz technologii .NET (dzięki Mono).
Krytyka.
Wielu specjalistów narzekało na stosunkowo niewielką moc urządzenia w dobie kilkugigahercowych komputerów, jak i na stosunkowo niewielkie i trudno dostępne pamięci flash – RS-MMC. Niezadowalającym był też czas pracy na bateriach – ok. 3 h przy ciągłym użytkowaniu oraz korzystaniu z łączności WiFi.
Fani odpierają jednak ataki, twierdząc iż Nokia770 nigdy nie miała zastępować laptopów, a stanowić niewielkie, wielofunkcyjne urządzenie, dające szybki dostęp do internetu.
Kolejnym mankamentem urządzenia jest brak slotu SIM – ten jednak został dodany w kolejnej wersji urządzenia.
Jednym z ogromnych plusów urządzenia jest sam jego system – dzięki zrezygnowaniu z zamkniętej wersji Windowsa CE oraz postawieniu na darmową, wolną dystrybucję systemu GNU/Linux, przez pół roku istnienia urządzenia powstała stosunkowo duża baza aplikacji rozszerzających znacznie funkcjonalność dostępną w standardzie (m.in. także o telefonie VoIP, dzięki projektowi Gizmo, rekompensując brak możliwości podłączenia karty SIM) oraz łatek umożliwiających funkcjonowanie urządzenia w niestandardowych trybach (np. jako tryb host umożliwiający użycie klawiatury czy karta sieciowa pod złącze USB).

</doc>
<doc id="589275" url="https://pl.wikipedia.org/wiki?curid=589275" title="Geokompozycja">
Geokompozycja

Geokompozycja – każda techniczno-estetyczna kompozycja celowo dobranych i właściwie uporządkowanych elementów graficznych, dźwiękowych i tekstowych, jako zmiennych komponentów samoistnych lub współwystępujących ze sobą w różnych konfiguracjach z możliwymi funkcjami interaktywnego modyfikowania treści, a informujących o obiektach, procesach oraz zjawiskach społeczno-przyrodniczych zachodzących w geosferze.
Klasyfikacja geokompozycji jako ujęć wideokompozycji.
Geokompozycja w znaczeniu szczegółowym utożsamiana jest najczęściej z geograficznymi ujęciami jednorodnymi typu mapa, plan, rysunek, film, zdjęcie, fakt.

</doc>
<doc id="589277" url="https://pl.wikipedia.org/wiki?curid=589277" title="Josh Hartnett">
Josh Hartnett

Joshua Daniel Hartnett (ur. 21 lipca 1978 w Saint Paul) – amerykański aktor i producent filmowy.
W 2002 został uhonorowany statuetką Bravo Otto dla najlepszego aktora, przyznaną przez niemiecki dwutygodnik dla młodzieży „Bravo”. Nominowany do nagrody Saturna za najlepszą kreację młodego aktora w horrorze fantastycznonaukowym Roberta Rodrigueza "Oni" (1998). 
Wczesne lata.
Urodził się w Saint Paul w stanie Minnesota jako syn Wendy Anne (z domu Kronstedt) i Daniela Thomasa Hartnetta. Jego rodzina była pochodzenia szwedzkiego, irlandzkiego, niemieckiego i norweskiego. Jego biologiczna matka, po rozwodzie z ojcem, wyprowadziła się z San Francisco. Podobnie jak jego młodsze rodzeństwo – Jessica, Jake i Joey – wychowywany był przez ojca, kierownika budowy, i macochę Molly, artystkę. Dorastał w St. Paul, w stanie Minnesota. Uczęszczał do Katolickiej Szkoły Podstawowej Narodzenia Naszego Pana (Nativity of Our Lord Catholic Grade School). 
Zainteresował się aktorstwem po występie jako Huckleberry Finn w przedstawieniu "Przygody Tomka Sawyera" Marka Twaina w szkole średniej Cretin-Derham Hall High School. W czerwcu 1996 ukończył Minneapolis South High School w Minneapolis, w stanie Minnesota. Gdy doznał poważnej kontuzji kolana, zaniechał planów związanych z footballem i szlifował aktorstwo w Youth Performance Company w Minneapolis. Pracował w wypożyczalni filmów wideo w St. Paul. Przez rok uczył się technik teatralnych na Uniwersytecie Stanowym Nowego Jorku. Kiedy miał 16 lat został przyłapany na rzekomym okradaniu Dairy Queen; w rzeczywistości on i jego przyjaciele kręcili film krótkometrażowy.
Kariera.
W latach 1997–1999 występował jako Michael Fitzgerald w serialu ABC "Cracker". Karierę na dużym ekranie rozpoczął od drugoplanowej roli Johna, syna Laurie Strode (Jamie Lee Curtis) w horrorze Steve’a Minera "" ("Halloween H20: 20 Years Later", 1998), za którą był nominowany do MTV Movie Award w kategorii najlepsza rola przełomowa.
W 1999 wybrano go jako jednego z „21 najgorętszych gwiazd poniżej 21 roku życia” magazynu „Teen People”, a w 2002 był jednym z 25. najgorętszych gwiazd poniżej 25 roku życia magazynu „Teen People”. Wystąpił w teledyskach: „Playground Love” (1999) zespołu Air i „There You’ll Be” (2001) Faith Hill. Jako Jasper Arnold w melodramacie "Miejsce na Ziemi" ("Here on Earth", 2000) zdobył nominację do Teen Choice Awards. Był przesłuchiwany do filmu "Tytani" (2000).
Za kreację pilota kapitana Danny’ego Walkera w melodramacie wojennym Michaela Baya "Pearl Harbor" (2001) otrzymał nominację do MTV Movie Award w kategorii najlepszy występ. Potem zagrał w takich filmach akcji jak "Helikopter w ogniu" ("Black Hawk Down", 2001) i komedii "40 dni i 40 nocy" ("40 Days and 40 Nights", 2002). 
Był na okładkach „GQ”, „Entertainment Weekly”, „Vanity Fair”, „People”, „Bravo”, „Vogue” i „Details”.
Życie prywatne.
W szkole średniej spotykał się ze swoją ukochaną Ellen Fenster (ur. 1978), która zajmowała się reżyserią teatralną. W 2011 związał się z Tamsin Egerton, z którą w listopadzie 2021 zawarł związek małżeński. Mają dwie córki – Thisbe (ur. 25 listopada 2015) i Roxanna (ur. 1 lipca 2017) oraz trzecie dziecko urodzone w 2019.

</doc>
<doc id="589279" url="https://pl.wikipedia.org/wiki?curid=589279" title="Annibale de Gasparis">
Annibale de Gasparis

Annibale de Gasparis (ur. 9 listopada 1819 w Bugnarze, zm. 21 marca 1892 w Neapolu) – włoski astronom.
Życiorys.
Dyrektor Obserwatorium astronomicznego Capodimonte w Neapolu w latach 1864–1889. W 1851 otrzymał Złoty Medal Królewskiego Towarzystwa Astronomicznego. W latach 1849–1865 odkrył 9 planetoid.
Jego imieniem nazwano planetoidę (4279) De Gasparis, a także krater na Księżycu.
Odkrycia.
Annibale de Gasparis odkrył wizualnie dziewięć planetoid. Ponadto niezależnie odkrył (14) Irene, której odkrycie zostało jednak przypisane astronomowi z Anglii, Johnowi Russellowi Hindowi.

</doc>
<doc id="589280" url="https://pl.wikipedia.org/wiki?curid=589280" title="De Gasparis">
De Gasparis



</doc>
<doc id="589281" url="https://pl.wikipedia.org/wiki?curid=589281" title="Gasparis">
Gasparis



</doc>
<doc id="589285" url="https://pl.wikipedia.org/wiki?curid=589285" title="Kształtowanie środowiska">
Kształtowanie środowiska

Kształtowanie środowiska – świadome i planowe zmiany w środowisku przyrodniczym, zmierzające do gospodarczego wykorzystania ekosystemów (dla celów np. rolniczych, turystycznych itd.) lub przywracanie ekologicznej funkcji ekosystemów i krajobrazów (renaturyzacja, renaturalizacja). Kształtowanie środowiska może być także zdefiniowane jako celowe i świadome oddziaływanie na środowisko przyrodnicze w celu nadania mu cech korzystnych z punktu widzenia człowieka oraz w celu zwiększenia pojemności środowiska.
W ramach kształtowania środowiska mogą być wykonywane:

</doc>
<doc id="589287" url="https://pl.wikipedia.org/wiki?curid=589287" title="De Gasparis (krater księżycowy)">
De Gasparis (krater księżycowy)

De Gasparis – krater uderzeniowy znajdujący się na południowo-zachodniej stronie Księżyca. Leży na południowy zachód od krateru Cavendish i na południe od krateru Mersenius.
Krawędź krateru de Gasparis jest zniszczona, a wnętrze zostało zalane strumieniem lawy. Ocalała krawędź osiąga wysokość około 800 m.
Ten krater wyróżnia się formacją strumieni, które przecinają jego wnętrze i okoliczną powierzchnię. Ten system rozpadlin w powierzchni został nazwany Rimae de Gasparis i obejmuje obszar o średnicy około 130 kilometrów. Strumienie mogły zostać stworzone w procesach tektonicznych odbywających się głęboko pod powierzchnią. Zostały ukształtowane później niż sam krater, ponieważ przecinają jego wnętrze.
Nazwa pochodzi od włoskiego astronoma Annibala de Gasparisa

</doc>
<doc id="589290" url="https://pl.wikipedia.org/wiki?curid=589290" title="Matthew Wayne Shepard">
Matthew Wayne Shepard



</doc>
<doc id="589291" url="https://pl.wikipedia.org/wiki?curid=589291" title="Alain Bauer">
Alain Bauer

Alain Bauer (ur. 8 maja 1962 w Paryżu) jest francuskim prawnikiem i kryminologiem. W latach 2000-2003 był najmłodszym wielkim mistrzem Wielkiego Wschodu Francji. Jest wykładowcą Sorbony. Napisał kilka książek na temat masonerii i kryminologii. Od 1988 do 1990 roku był doradcą do spraw bezpieczeństwa socjalistycznego premiera Francji Michela Rocarda.

</doc>
<doc id="589295" url="https://pl.wikipedia.org/wiki?curid=589295" title="Socket 5">
Socket 5

Socket 5 – pierwsze gniazdo przeznaczone dla II. generacji procesorów Pentium. Jest jednak kompatybilne tylko z pierwszymi Pentium II generacji (75–133MHz) oraz Pentium OverDrive. Szybsze procesory Pentium tejże generacji oraz procesory MMX nie są już kompatybilne z gniazdem Socket 5, ponieważ mają dodatkową nóżkę (pin) przystosowaną do pracy w gnieździe Socket 7.
Gniazdo Socket 5 było następcą gniazda Socket 4 przeznaczonego dla pierwszej generacji procesorów Pentium, a zostało dość szybko zastąpione gniazdem Socket 7 – wprowadzono w nim dodatkowy pin oraz dodano nowe napięcie zasilające 2,5 V. W wyniku zachowania kompatybilności wstecznej procesory przeznaczone na Socket 5 można było umieszczać w gnieździe Socket 7, jednak procesorów na Socket 7 nie można już było umieszczać w gnieździe Socket 5.

</doc>
<doc id="589300" url="https://pl.wikipedia.org/wiki?curid=589300" title="Bertrand Delanoë">
Bertrand Delanoë

Bertrand Delanoë (wym. ; ur. 30 maja 1950 w Tunisie) – francuski polityk, były parlamentarzysta, w latach 2001–2014 mer Paryża.
Życiorys.
Przyjechał do Francji w młodym wieku, jego rodzina zamieszkała w Paryżu. Ukończył studia w dziedzinie ekonomii. W 1971 wstąpił do Partii Socjalistycznej. W 1977 został wybrany na radnego Paryża w 18. okręgu. W latach 1981–1983 był rzecznikiem Partii Socjalistycznej. W latach 1981–1986 sprawował mandat deputowanego do Zgromadzenia Narodowego (przewodniczył grupie parlamentarnej Ligi Obrony Praw Człowieka), natomiast w latach 1995–2001 zasiadał w Senacie (był sekretarzem komisji spraw zagranicznych, obrony i sił zbrojnych). Od 1993 do 2001 przewodniczył socjalistycznej grupie radnych w paryskiej radzie miasta.
18 marca 2001 wygrał w drugiej turze wyborów na mera Paryża, zdobywając 46,9% głosów. Urząd ten objął 25 marca, zrzekając się mandatu senatora dwa dni później. Został pierwszym lewicowym merem Paryża od czasów Komuny Paryskiej (z 1871). W marcu 2008 ponownie został wybrany na to stanowisko. Uzyskał 57,7% głosów, podczas gdy jego konkurentka z UMP, Françoise de Panafieu, 40% głosów, przy frekwencji wynoszącej 56,25%. W marcu 2014 nie ubiegał się o reelekcję na kolejną kadencję.
W 1998 w wywiadzie w stacji M6 jako jeden z pierwszych znanych francuskich polityków dokonał coming outu, ujawniając, że jest gejem.

</doc>
<doc id="589301" url="https://pl.wikipedia.org/wiki?curid=589301" title="Bertrand Delanoe">
Bertrand Delanoe



</doc>
<doc id="589302" url="https://pl.wikipedia.org/wiki?curid=589302" title="Józef Feldman">
Józef Feldman



</doc>
<doc id="589303" url="https://pl.wikipedia.org/wiki?curid=589303" title="Karl Ludwig Harding">
Karl Ludwig Harding

Karl Ludwig Harding (ur. 30 września 1765 w Lauenburg/Elbe, zm. 31 sierpnia 1834 w Getyndze) – niemiecki astronom, odkrywca planetoidy (3) Juno (1 września 1804). 
Jest uznawany za odkrywcę NGC 7293 – mgławicy planetarnej zwanej również mgławicą Ślimak ("Helix Nebula"), czego dokonał przed 1824. Prócz tego odkrył także 3 komety i opublikował "Atlas novus coelestis" zawierający 120 000 gwiazd.
Był współpracownikiem Carla Gaussa. Jego imieniem nazwano krater na Księżycu oraz planetoidę (2003) Harding. 

</doc>
<doc id="589305" url="https://pl.wikipedia.org/wiki?curid=589305" title="Karl Harding">
Karl Harding



</doc>
<doc id="589306" url="https://pl.wikipedia.org/wiki?curid=589306" title="Józef Feldman (prokurator)">
Józef Feldman (prokurator)

Józef Feldman (ur. 14 stycznia 1913 w Warszawie, zm. 16 stycznia 1972 tamże) – polski prokurator, polityk i żołnierz pochodzenia żydowskiego, pułkownik Wojska Polskiego, zastępca Naczelnego Prokuratora Wojskowego do spraw szczególnej wagi (2 listopada 1950 – 29 lipca 1955), członek PZPR.
Życiorys.
Urodził się 12 lub 14 stycznia 1913. Syn Lwa i Ity z domu Sakiel. W 1934 roku ukończył studia na Wydziale Prawa Uniwersytetu Warszawskiego. Na studiach był członkiem Związku Młodzieży Socjalistycznej „Pochodnia”.
W latach 1934–1935 praktykant-wolontariusz i aplikant w Sądzie Grodzkim w Warszawie, następnie w Sądzie Okręgowym w Warszawie (1935–1937). Aplikant adwokacki w kancelarii Józefa Blocka do września 1939 roku.
W latach 1940–1943 pracował jako ekonomista w Wołkowysku. Po agresji Niemiec na Związek Radziecki znalazł się w ZSRR. 18 grudnia 1943 roku wstąpił do 1 Korpusu Polskich Sił Zbrojnych w ZSRR. 15 stycznia 1944 roku został pisarzem w sztabie 4 pułku piechoty. Od listopada 1944 roku do marca 1945 roku był dowódcą plutonu moździerzy w 36 pułku piechoty, a następnie dowódcą baterii moździerzy w 42 pułku piechoty.
W grudniu 1945 roku został pełniącym obowiązki oficera śledczego w Wojskowej Prokuraturze Okręgowej nr VII w Lublinie. W listopadzie 1946 roku objął funkcję podprokuratora, w marcu 1947 – wiceprokuratora, a w czerwcu 1947 roku – prokuratora Wojskowej Prokuratury Rejonowej w Lublinie, gdzie pracował do listopada 1948 roku. 2 listopada 1948 roku został szefem Wydziału VI Departamentu Sprawiedliwości Ministerstwa Obrony Narodowej, a w maju 1950 roku objął funkcję kierownika pracy organizacyjnej tego departamentu. Odznaczony Srebrnym Krzyżem Zasługi (1946).
2 listopada 1950 roku został mianowany zastępcą Naczelnego Prokuratora Wojskowego. Funkcję pełnił do 29 lipca 1955 roku. W 1953 roku otrzymał awans na stopień pułkownika.
Komisja Mazura w swoim sprawozdaniu z 1957 roku obciążyła Feldmana odpowiedzialnością za wiele czynów związanych z nadużyciem władzy.
Zmarł 16 stycznia 1972. Został pochowany na Cmentarzu Wojskowym na Powązkach w Warszawie (kwatera B-6-173).

</doc>
<doc id="589311" url="https://pl.wikipedia.org/wiki?curid=589311" title="Maskon">
Maskon

Maskon (z ang. "mass concentrations") – skupisko masy, ośrodek o gęstości większej niż przeciętna, znajdujący się względnie płytko pod powierzchnią ciała niebieskiego. Maskony zostały zaobserwowane na Księżycu, Marsie i Merkurym.
Charakterystyka i występowanie.
Średnica maskonów mieści się w granicach 50–200 km. Maskony zostały odkryte w 1966 roku, o ich istnieniu wiadomo dzięki programowi badawczemu Lunar Orbiter. Można je badać dzięki precyzyjnym pomiarom orbit sztucznych satelitów, ponieważ tworzą one nieregularności w polu grawitacyjnym ciała niebieskiego, które powodują zaburzenia ruchu satelity. Na Księżycu występują pod większością kraterów uderzeniowych o średnicy większej niż 200 km. Jeżeli są one wypełnione ciemną lawą, podobnie jak morza księżycowe, występuje dodatnia anomalia pola grawitacyjnego, natomiast kraterom niewypełnionym towarzyszy anomalia ujemna (deficyt masy), związana najprawdopodobniej z wyrzuceniem materii podczas impaktu. Wartość tych anomalii mieści się w granicach +200 do -90 mgal. Powstanie maskonów nie jest do końca wyjaśnione.
10 największych znanych maskonów występuje pod powierzchnią mórz księżycowych. Obecnie uważa się, że maskony wytworzyły się na Księżycu nie później niż miliard lat po jego powstaniu. Na Merkurym również towarzyszą wielkim basenom uderzeniowym, m.in. Caloris Basin.
Choć maskony zostały zaobserwowane pod powierzchnią Księżyca, Marsa i Merkurego, to nie obserwujemy ich pod powierzchnią Wenus.

</doc>
<doc id="589314" url="https://pl.wikipedia.org/wiki?curid=589314" title="Illinois (rzeka)">
Illinois (rzeka)

Illinois (ang. "Illinois River") – jeden z większych dopływów rzeki Missisipi, o długości 439 km i z dorzeczem 104 tys. km². Przepływa skosem przez środkową część stanu Illinois. W dawnych czasach ważna droga wodna Indian i francuskich traperów i handlarzy skórami, jako główny szlak wodny łączący Jezioro Michigan z rzeką Missisipi. Pierwsze osady wzdłuż jej biegu tworzyły tzw. "Kraj Illinois". Po wybudowaniu kanałów Illinois-Michigan i Hennepin w XIX wieku znaczenie żeglugowe rzeki zmalało.
Rzeka Illinois powstaje przez połączenie rzek Kankakee i Des Plaines na obszarze północnego stanu Illinois, ok. 16 km od miasta Joliet. Stamtąd Illinois płynie na zachód, mijając miasteczka Morris i Ottawa, gdzie wpadają do niej dopływy Mazon i Fox (rzeka). W okolicach miasta La Salle wpada do niej dopływ Vermilion, a za Spring Valley, w hrabstwie Bureau, skręca gwałtownie na południe, mijając Peorię, największe miasto w jej biegu.
Na południe od Peorii dołącza do niej rzeka Mackinaw. Potem przepływa przez rezerwat Chautauqua, zbiera jeszcze dopływy rzek Spoon, Sangamon, La Moine i Macoupin Creek, by wpaść do Missisipi w pobliżu miasteczka Grafton, ok. 40 km od St. Louis. W rzeczywistości od Hennepin rzeka płynie starym korytem Missisipi, które przestało istnieć ok. 150 tys. lat temu, gdy rozpoczęła się era lodowcowa. Obecny bieg rzeki uformował się ok. 10 tysięcy lat temu.
W czasach ery nowożytnej bieg rzeki był domeną konfederacji plemion indiańskich znanej jako Illiniwekowie. Francuzi pojawili się tu w roku 1673. Pierwszą europejską osadą była misja jezuicka założona przez o. Marquette w okolicach miejsca znanego jako "Skała głodu" (ang. "Starved Rock", dzisiaj Park Stanowy), później przeniesiona do Creve Coeur w okolicach dzisiejszej Peorii.
W latach 1905-1915 rzeka dostarczała największych (po rzece Kolumbia) ilości ryb słodkowodnych w USA. Dzisiaj, choć jej znaczenie zmalało, to jednak nadal jest jednym ze znaczących dostawców ryb oraz jako droga wodna dla transportu płodów rolnych na południe.

</doc>
<doc id="589320" url="https://pl.wikipedia.org/wiki?curid=589320" title="Mérida (stan)">
Mérida (stan)

Mérida (hiszp.: "Estado Mérida") – stan w Wenezueli ze stolicą w mieście Mérida.
Stan zajmuje powierzchnię 11 300 km², a w roku 2011 zamieszkiwały go 828 592 osoby. Dla porównania, w 1970 było ich 335,4 tys.
Powierzchnia stanu jest górzysta, przebiega przez niego pasmo Cordillera de Mérida. Na terenie stanu wznosi się 76 szczytów o wysokości powyżej 4000 m. W północno-zachodniej części małe niziny. Główną rzeką stanu jest Chama, nad którą leży stolica stanu. Stan jest miejscem uprawy kawy, pszenicy, bananów, ziemniaków oraz hodowli bydła, koni, owiec. Rozwinięty przemysł włókienniczy i drzewny. Przez stan przebiega odgałęzienie Autostrady Panamerykańskiej.

</doc>
<doc id="589321" url="https://pl.wikipedia.org/wiki?curid=589321" title="Trujillo (Wenezuela)">
Trujillo (Wenezuela)

Trujillo – miasto w Wenezueli, stolica stanu Trujillo. Założone w 1557 roku, liczy 38 110 mieszkańców.

</doc>
<doc id="589322" url="https://pl.wikipedia.org/wiki?curid=589322" title="Vargas">
Vargas

Vargas (hiszp. "Estado Vargas") – jest jednym z 23 stanów Wenezueli. Nazwa stanu została mu nadana na cześć doktora José Maríi Vargasa, pierwszego cywilnego prezydenta Wenezueli. Stolicą stanu jest miasto La Guaira. Vargas leży w północnej części kraju i graniczy ze stanem Aragua od zachodu, Miranda od zachodu, Morzem Karaibskim od północy i Dystryktem Federalnym od południa.
Stan Vargas zajmuje powierzchnię 1497 km² i liczy 363 271 mieszkańców (30 czerwca 2014). Dla porównania, w 2001 liczył 320 970 mieszkańców.
Pod koniec 1999 roku stan znacznie ucierpiał w wyniku powodzi. Niemal całe jego terytorium zostało zalane, a tragedia pochłonęła tysiące ofiar.
Gminy i parafie.
W stanie Vargas jest tylko jedna gmina, Vargas. Gmina ta jest podzielona na 11 parafii.

</doc>
<doc id="589323" url="https://pl.wikipedia.org/wiki?curid=589323" title="La Guaira">
La Guaira

La Guaira − miasto w Wenezueli, położone niedaleko miasta Maiquetía, w którym znajduje się główne lotnisko kraju (obsługuje ruch lotniczy stolicy, Caracas). Stolica stanu Vargas.
Miasto gości profesjonalną drużynę baseballową w - . Drużyna wygrała siedem mistrzostw krajowych od 1962 roku (rok założenia drużyny).
Miasto założono w 1577 roku, obecnie liczy 29 404 mieszkańców.

</doc>
<doc id="589325" url="https://pl.wikipedia.org/wiki?curid=589325" title="Lara (Wenezuela)">
Lara (Wenezuela)

Lara (hiszp. "Estado Lara") – jest jednym z 23 stanów Wenezueli. Stolicą stanu Lara jest miasto Barquisimeto.
Stan Lara zajmuje powierzchnię 19 800 km² i liczy 1 774 867 mieszkańców (2011). Dla porównania, w 1970 było ich 578,4 tys.
Powierzchnia stanu pokryta wyżynami i górami. Część upraw sztucznie nawadnianych; do kultywowanych roślin należy kukurydza, agawa sizalowa, trzcina cukrowa, bawełna, rośliny strączkowe, kawowiec, bananowiec; hoduje się bydło, kozy, trzodę chlewną. Przez stan Lara przebiega Autostrada Panamerykańska.

</doc>
<doc id="589326" url="https://pl.wikipedia.org/wiki?curid=589326" title="Mistrzostwa Europy w lekkoatletyce 1971">
Mistrzostwa Europy w lekkoatletyce 1971



</doc>
<doc id="589327" url="https://pl.wikipedia.org/wiki?curid=589327" title="Mistrzostwa Europy w lekkoatletyce 1974">
Mistrzostwa Europy w lekkoatletyce 1974



</doc>
<doc id="589329" url="https://pl.wikipedia.org/wiki?curid=589329" title="Apure">
Apure

Apure (hiszp. "Estado Apure") – jest jednym z 23 stanów Wenezueli. Stolicą stanu Apure jest miasto San Fernando de Apure.
Stan Apure zajmuje powierzchnię 76 500 km² i liczy 459 025 mieszkańców (2011); dla porównania, w roku 1970, mieszkańców było 177,5 tys.
Stan leży na Nizinie Orinoko, przy granicy z Kolumbią. Gęsta sieć rzek (m.in. Apure, Meta - rzeka graniczna). Rozwinięte rybołówstwo i transport wodny (stan na lata 70. XX w.). Ekstensywna hodowla bydła.

</doc>
<doc id="589330" url="https://pl.wikipedia.org/wiki?curid=589330" title="Belona">
Belona

Belona, belona pospolita ("Belone belone") – drapieżny gatunek morskiej ryby belonokształtnej z rodziny belonowatych (Belonidae). Poławiana dla smacznego mięsa.
Występowanie.
Wody pelagialne wschodniego Oceanu Atlantyckiego i mórz przyległych (Morze Śródziemne, Północne, Bałtyckie i Czarne).
Cechy charakterystyczne.
Ciało znacznie wydłużone. Obydwie szczęki długie z licznymi, drobnymi, ostrymi zębami. U młodych osobników górna szczęka jest krótsza od dolnej. Łuski małe, cykloidalne. Linia naboczna przesunięta nisko ku dołowi. W płetwach brak promieni twardych.
Płetwy brzuszne, grzbietowa i odbytowa przesunięte w stronę ogona. Długość ciała najczęściej do 70 cm, maksymalnie do 100 cm. Jest to gatunek jajorodny, ikra ma długie nici czepne, którymi przykleja się do roślin i kamieni.
Z powodu obecności biliwerdyny ości belony mają zielone zabarwienie.
Belony pływają w stadach blisko powierzchni wody. W czasie ucieczki wyskakują ponad wodę. Żywią się małymi rybami i skorupiakami.
Podgatunki.
Znane są trzy podgatunki belony pospolitej:

</doc>
<doc id="589331" url="https://pl.wikipedia.org/wiki?curid=589331" title="San Fernando de Apure">
San Fernando de Apure

San Fernando de Apure – miasto w Wenezueli, nad rzeką Apure, stolica stanu Apure.
W mieście rozwinął się przemysł spożywczy. Funkcjonuje tu port lotniczy Las Flecheras.
Historia.
Założone w 1788 roku. W 1996 liczyło 110 000 mieszkańców (w 1969 było to 19.000). W mieście swoją czasową kwaterę mieli Simón Bolívar i José Antonio Páez (nazywany "Lwem z Apure"). Generał Páez zaatakował ze swą kawalerią i zniszczył hiszpańskie łodzie na Rio Apure, przyczyniając się do sukcesu Bolívara w tym rejonie.
Kultura.
W położonym niedaleko miasta Rancho Candelaria rozgrywa się akcja powieści "Doña Barbara" autorstwa Rómulo Gallegosa.
Przyroda.
Lasy i llanosy wokół miasta bogate są w różne gatunki ptaków, a w wodach występują obficie krokodyle i strętwy, czyli węgorze elektryczne.

</doc>
<doc id="589333" url="https://pl.wikipedia.org/wiki?curid=589333" title="Gregor Schlierenzauer">
Gregor Schlierenzauer

Gregor Schlierenzauer (ur. 7 stycznia 1990 w Rumie) – austriacki skoczek narciarski, reprezentant SV Innsbruck Bergisel. Czterokrotny medalista olimpijski: dwukrotny brązowy w konkursach indywidualnych (2010), a także złoty (2010) i srebrny (2014) w drużynie. Dwunastokrotny medalista mistrzostw świata, w tym indywidualny mistrz świata z konkursu na dużej skoczni w Oslo w 2011 i trzykrotny wicemistrz świata z Liberca (2009), Val di Fiemme (2013) i Falun (2015). Pięciokrotny medalista mistrzostw świata w lotach narciarskich, w tym indywidualnie złoty z Oberstdorfu (2008) i srebrny z Planicy (2010). Indywidualny i drużynowy mistrz świata juniorów z 2006. Dwukrotny zdobywca Pucharu Świata w skokach narciarskich (w sezonach 2008/2009 oraz 2012/2013). Zwycięzca 60. i 61. Turnieju Czterech Skoczni, dwóch edycji Turnieju Nordyckiego (2008 i 2009) oraz Letniego Grand Prix 2008. W 2013 został odznaczony medalem Holmenkollen.
W trakcie kariery poprawił wiele rekordów w PŚ. W sezonie 2008/2009 pobił rekord Janne Ahonena w liczbie zwycięstw w jednym sezonie, wygrywając trzynaście konkursów. Ustanowił też rekord w liczbie miejsc na podium (20) i został pierwszym w historii skoczkiem narciarskim, który w jednym sezonie zdobył ponad 2000 punktów (2083). Rekordy te przetrwały do sezonu 2015/2016, gdy poprawił je Peter Prevc. Od 3 lutego 2013 Schlierenzauer jest rekordzistą w liczbie zwycięstw w konkursach PŚ mężczyzn, gdy poprawił wynik należący od lat 80. XX wieku do Mattiego Nykänena (46). Łącznie w karierze wygrał 53 konkursy PŚ.
Jego rekord życiowy w długości skoku wynosi 243,5 m i został ustanowiony 12 lutego 2011 podczas pierwszej serii konkursu indywidualnego w lotach narciarskich w Vikersund. 22 marca 2018 w Planicy skoczył 253,5 m, jednakże podparł ten skok i nie został uznany przez Międzynarodową Federację Narciarską jako rekord życiowy.
7 stycznia 2016 po zakończeniu startów w Turnieju Czterech Skoczni Schlierenzauer ogłosił zawieszenie kariery na czas nieokreślony. Do rywalizacji powrócił 13 stycznia 2017, zdobywając 19. miejsce w kwalifikacjach do konkursu w Wiśle. 21 września 2021 poinformował o zakończeniu kariery sportowej.
Życie prywatne.
Jest synem Angeliki i Paula Schlierenzauerów. Ma starszą siostrę Glorię i młodszego brata Lucasa. Od urodzenia nie dosłyszy na lewe ucho.
Schlierenzauer jest absolwentem gimnazjum narciarskiego w Stams (niem. "Schigymnasium in Stams"), które ukończyli między innymi: Andreas Goldberger, Andreas Kofler, Martin Koch i Wolfgang Loitzl.
Przebieg kariery.
Pierwszy skok w karierze Schlierenzauer oddał w 1999 roku w Fulpmes. W reprezentacji Austrii występuje od 2004 roku.
2005/2006.
Mistrzostwa świata juniorów – 1. miejsce.
W 2006 wziął udział w mistrzostwach świata juniorów w Kranju. 2 lutego 2006 zdobył złoty medal w konkursie indywidualnym. Dwa dni później zdobył drugi tytuł mistrzowski wraz z reprezentacją. Oprócz niego w drużynie byli: Arthur Pauli, Thomas Thurnbichler i Mario Innauer.
Puchar Świata – 73. miejsce.
W Pucharze Świata zadebiutował 12 marca 2006 podczas zawodów na skoczni Holmenkollen w Oslo. Zajął w tym konkursie 24. miejsce. Zdobyte w ten sposób 7 punktów pozwoliły na zajęcie 73. pozycji w klasyfikacji generalnej sezonu.
Turniej Nordycki – 50. miejsce.
Konkurs w Oslo był zarazem konkursem zaliczanym do Turnieju Nordyckiego. Ponieważ był to jedyny start Schlierenzauera w tym turnieju, został sklasyfikowany na 50. miejscu.
Puchar Kontynentalny – 124. miejsce.
W zawodach zaliczanych do Pucharu Kontynentalnego wystąpił dwukrotnie. Podczas zawodów w Planicy (7–8 stycznia 2006) zajął kolejno 28. i 32. lokatę.
Puchar FIS – 3. miejsce.
Wystąpił w czterech konkursach zaliczanych do Pucharu FIS. 1 stycznia 2006 na skoczni w Seefeld zajął drugą pozycję, przegrywając tylko z Mario Innauerem. 1 marca 2006 uplasował się ponownie na drugim miejscu, tym razem w Zaō. Dzień później był szósty. 4 marca 2006 wygrał zawody w Sapporo.
2006/2007.
Mistrzostwa świata – 8. i 10. miejsce.
Mistrzostwa świata w Sapporo były pierwszymi seniorskimi mistrzostwami w karierze Gregora Schlierenzauera. Po dobrej pierwszej części sezonu, Austriak był wymieniany w gronie faworytów konkursów na Okurayamie i Miyanomori. 24 lutego 2007 zajął 10. miejsce w konkursie na dużej skoczni. Tydzień później na normalnym obiekcie był ósmy. W konkursie drużynowym zdobył wraz z Thomasem Morgensternem, Wolfgangem Loitzlem i Andreasem Koflerem tytuł mistrza świata.
Puchar Świata – 4. miejsce.
Sezon 2006/2007 był pierwszym w karierze Gregora Schlierenzauera, spędzonym głównie na zawodach Pucharu Świata. Skoczka zabrakło na zawodach w Ruce, inaugurujących sezon. Pojawił się tydzień później podczas zawodów w Lillehammer. 2 grudnia 2006 w pierwszym norweskim konkursie, zajął 4. pozycję. Następnego dnia odniósł swoje pierwsze pucharowe zwycięstwo w karierze. Wyczyn ten powtórzył 16 grudnia 2006 na skoczni w Engelbergu. W drugich zawodach w Szwajcarii uplasował się na 3. miejscu. Po Turnieju Czterech Skoczni (w trakcie którego Schlierenzauer był przez pewien czas liderem Pucharu Świata) Austriaka zabrakło na starcie zawodów na mamuciej skoczni w Vikersund. W Zakopanem, w jednoseryjnym konkursie na Wielkiej Krokwi zajął 9. miejsce. Następne zawody w Oberstdorfie zakończył na 4. i 10. miejscu. W Titisee-Neustadt był 8. i 2., a w Klingenthal wygrał kolejny konkurs. Gorszą lokatę zajął w Willingen – siedemnastą. Po Turnieju Nordyckim Schlierenzauera po raz kolejny zabrakło na lotach narciarskich. Alexander Pointner nie wystawił go do kadry na finałowe konkursy w Planicy.
Turniej Czterech Skoczni – 2. miejsce.
Swój debiut na Turnieju Czterech Skoczni rozpoczął od zwycięstwa na Schattenbergschanze w Oberstdorfie. W Garmisch-Partenkirchen Austriakowi nie udało się stanąć na podium. Czwarte miejsce w konkursie pozwoliło mu jednak utrzymać prowadzenie w klasyfikacji turnieju. Szansę na jego zwycięstwo stracił na skoczni w Innsbrucku – 4 stycznia 2007 na Bergisel uplasował się na 11. pozycji. W ostatnim konkursie turnieju, 7 stycznia 2007 w Bischofshofen, Schlierenzauer ponownie zwyciężył. W łącznej klasyfikacji turnieju lepszy od niego był tylko reprezentant Norwegii Anders Jacobsen.
Turniej Nordycki – 24. miejsce.
W zawodach inaugurujących Turniej Nordycki, na skoczni w Lahti nie zakwalifikował się do drugiej serii konkursu Pucharu Świata. 11 marca 2007 na Salpausselkä zajął 38. pozycję. Dwa dni później w Kuopio był dziewiąty. Gorzej wypadły Austriakowi konkursy w Oslo. 17 i 18 marca 2007 zakończył starty w turnieju na 19. i 41. miejscu.
2007/2008.
Mistrzostwa świata w lotach – 1. miejsce.
Mistrzostwa świata w lotach organizowane w Oberstdorfie były debiutem Gregora Schlierenzauera na mamuciej skoczni. Po pierwszym dniu zmagań na Skoczni Heinego Klopfera, 22 lutego 2008, zajmował 2. pozycję, przegrywając z Bjørnem Einarem Romørenem. Następnego dnia pokonał Norwega oraz Martina Kocha, zostając mistrzem świata w lotach narciarskich. Był to pierwszy indywidualny medal w imprezie seniorskiej w karierze Schlierenzauera. Dzień później zdobył drugi złoty medal – w konkursie drużynowym, gdzie startował razem z Kochem Thomasem Morgensternem i Andreasem Koflerem.
Puchar Świata – 2. miejsce.
Sezon PŚ rozpoczął 1 grudnia 2007 od 4. miejsca na skoczni Rukatunturi w Ruce. Tydzień po tych zawodach, zajął 2. i 9. pozycję na skoczni w Trondheim. 13 i 14 grudnia 2007 stawał na podium na skoczni normalnej w Villach, zajmując trzecią i drugą lokatę. Podczas następnych zawodów Pucharu Świata, rozegranych w Engelbergu był czwarty i drugi. Po Turnieju Czterech Skoczni zanotował 18. i 6. pozycję w Predazzo. W zawodach na mamuciej skoczni w Harrachovie Schlierenzauer nie wystartował. W pierwszym konkursie na Wielkiej Krokwi w Zakopanem, 25 stycznia 2008 odniósł swoje drugie pucharowe zwycięstwo w sezonie. Dwa dni później na tej samej skoczni zajął 8. miejsce. Schlierenzauer nie skakał w kolejnych zawodach, które odbyły się w Sapporo. Do rywalizacji powrócił podczas konkursu w Libercu, gdzie zajął dwukrotnie drugie miejsce, przegrywając wpierw z Thomasem Morgensternem, a dzień później z Andersem Jacobsenem. Następny konkurs to 8. pozycja w Willingen. Po zwycięskim dla niego Turnieju Nordyckim, wygrał oba finałowe konkursy w Planicy.
Turniej Czterech Skoczni – 12. miejsce.
Pierwszy konkurs Turnieju Czterech Skoczni, na skoczni w Oberstdorfie ukończył na 2. miejscu. Później wygrał zawody w Ga-Pa, ustanawiając rekord nowo wybudowanej skoczni Große Olympiaschanze. Uzyskał 141 metrów, poprawiając o dwa metry rezultat Janne Ahonena i został liderem turnieju. Konkurs w Innsbrucku, z powodu zbyt silnie wiejącego wiatru, został odwołany i przeniesiony do Bischofshofen. W serii próbnej przed trzecim konkursem TCS, pobił oficjalny rekord obiektu o dwa metry, lądując na 145 metrze. W zawodach Austriak uplasował się na 5. pozycji i stracił prowadzenie w turnieju. W ostatnim z konkursów nie zakwalifikował się do finałowej serii, zajmując 42. lokatę. Wynik ten sprawił, że spadł w klasyfikacji generalnej turnieju z trzeciej na 12. pozycję.
Turniej Nordycki – 1. miejsce.
W pierwszych konkursach Turnieju Skandynawskiego, rozegranych 3 i 4 marca 2008 w Kuopio zajął drugą i czwartą pozycję. Trzy dni później na skoczni w Lillehammer odniósł kolejne zwycięstwo w Pucharze Świata, ustanawiając przed konkursem nowy rekord obiektu (143 metry). W ostatnich zawodach turnieju na skoczni w Oslo, odniósł kolejne zwycięstwo. Wygrana ta pozwoliła Schlierenzauerowi wyprzedzić w klasyfikacji Turnieju Nordyckiego liderującego przed ostatnimi zawodami Janne Happonena.
2008/2009.
Mistrzostwa świata – 2. i 4. miejsce.
Podczas mistrzostw świata w Libercu startował jako aktualny lider Pucharu Świata. W pierwszym konkursie, na normalnej skoczni, Austriak został wicemistrzem świata, przegrywając tylko z Wolfgangiem Loitzlem. W drugim konkursie, na dużej skoczni, zajmował 4. miejsce po pierwszej serii zawodów. Druga seria została odwołana z powodu niekorzystnych warunków atmosferycznych, w wyniku czego rezultat ten był ostatecznym miejscem Schlierenzauera w konkursie. Austriak stanął tuż za podium, przegrywając z Andreasem Küttelem, Martinem Schmittem i Andersem Jacobsenem.
W konkursie drużynowym wraz z Wolfgangiem Loitzlem, Martinem Kochem i Thomasem Morgensternem zdobył złoty medal.
Puchar Świata – 1. miejsce.
Sezon Pucharu Świata rozpoczął od trzeciego miejsca w inaugurujących zawodach w Ruce, rozegranych 29 listopada 2008. Tydzień później wygrał pierwszy konkurs w sezonie, na skoczni w Trondheim. Oprócz zwycięstwa i rekordu skoczni (140 m), został również liderem Pucharu Świata. Następnego dnia był trzeci, tracąc żółty plastron lidera na rzecz Simona Ammanna. W kolejnych zawodach, w Pragelato, uplasował się na 2. i 4. pozycji. 20 i 21 grudnia 2008, podczas konkursów w Engelbergu, zajął 3. i 1. lokatę.
Po Turnieju Czterech Skoczni Schlierenzauer triumfował dwukrotnie w Tauplitz, bijąc rekord skoczni – 215,5 metra. W kolejnych zawodach, na skoczni w Zakopanem był trzeci oraz pierwszy. Podczas przedolimpijskich zawodów w Whistler dwukrotnie był najlepszy, a ponadto ustanowił rekord obiektu (149 m) i ponownie został liderem Pucharu Świata. Kolejne zwycięstwo odniósł w Sapporo. Z minimalnymi przewagami zwyciężył jeszcze w Willingen i Klingenthal. Jako czwarty skoczek w historii, po Jannem Ahonenie, Mattim Hautamäkim i Thomasie Morgensternie, Schlierenzauer wygrał sześć konkursów Pucharu Świata z rzędu. 14 lutego 2009 na mamuciej skoczni w Oberstdorfie Schlierenzauer zajął 8. miejsce.
Podczas Turnieju Nordyckiego Schlierenzauer zapewnił sobie Kryształową Kulę za zwycięstwo w końcowej klasyfikacji Pucharu Świata. W kolejnych zawodach, 20 marca 2009 w Planicy wygrał po raz trzynasty w sezonie i zapewnił sobie również małą Kryształową Kulę za loty narciarskie. W kończących sezon zawodach, 22 marca 2009, zajął piątą pozycję.
Turniej Czterech Skoczni – 3. miejsce.
29 grudnia 2008 w Oberstdorfie w zawodach inaugurujących Turniej Czterech Skoczni 2008/2009, zajął czwartą pozycję. W pierwszej serii konkursu rozgrywanego systemem KO rywalizował z Piotrem Żyłą i został zwycięzcą pary. Podobnie było w drugim konkursie, 1 stycznia 2009 w Garmisch. Trzy dni później na Bergisel Austriak uplasował się na drugim miejscu, a w kończących cykl zawodach w Bischofshofen był czwarty. W klasyfikacji łącznej zdobył 1077,1 punktu i zajął trzecie miejsce.
Turniej Nordycki – 1. miejsce.
8 marca 2009 w Lahti w przeniesionym na skocznię normalną konkursie zajął pierwsze miejsce i objął prowadzenie w klasyfikacji generalnej turnieju. Dwa dni później na skoczni w Kuopio uplasował się na 10. pozycji i stracił prowadzenie w turnieju na rzecz Simona Ammanna. W kolejnym konkursie w Lillehammer Schlierenzauer ponownie był na podium, stając na najniższym jego stopniu. W kończących cykl zawodach na mamuciej skoczni w Vikersund odniósł kolejne zwycięstwo. Dzięki temu wynikowi triumfował również w końcowej klasyfikacji turnieju.
2009/2010.
Igrzyska olimpijskie – 3. i 3. miejsce.
Igrzyska olimpijskie w Vancouver były dla Schlierenzauera debiutem w imprezie tej rangi. Austriak przed igrzyskami był zaliczany do grona faworytów w walce o medale. W pierwszym konkursie na skoczni o punkcie K–95 m w pierwszym skoku uzyskał 101,5 m i zajmował 7. pozycję, tracąc do pozycji medalowej 4,5 pkt. W drugim skoku uzyskał drugą odległość konkursu – 106,5 m, dzięki czemu zdobył brązowy medal. Do złotego medalisty Simona Ammanna stracił 8,5 pkt. Tydzień później odbył się konkurs na skoczni o punkcie K–125 m. Austriak podobnie jak w konkursie na skoczni mniejszej po pierwszej serii zajmował pozycję poza podium. Uzyskał 130,5 m i był piąty. W drugiej serii skoczył na odległość 136 m i udało mu się o 1 pkt wyprzedzić czwartego Andreasa Koflera. Tym razem do złotego medalisty stracił 21,4 pkt. Do dwóch brązowych medali dołożył jeszcze złoto w konkursie drużynowym.
Mistrzostwa świata w lotach – 2. miejsce.
W Planicy wystartował jako obrońca tytułu sprzed dwóch lat. 19 marca 2010, w pierwszej serii mistrzostw świata w lotach, Austriak uzyskał odległość 209,5 metra, co dało mu 4. miejsce. Do prowadzącego Adama Małysza tracił 6,4 pkt. W drugiej serii skoczył 205 metrów w niekorzystnych warunkach i przesunął się na trzecie miejsce. Po pierwszym dniu do wyprzedzających go Małysza i Ammanna tracił odpowiednio 14,4 i 17,2 pkt. W trzeciej serii uzyskał 222,5 metra, dzięki czemu bardzo zbliżył się do Adama Małysza. Ostatni skok Schlierenzauera to 230,5 metra, który dał mu srebrny medal. Do mistrza świata Simona Ammanna stracił 25,5 pkt. W konkursie drużynowym Austriacy ze Schlierenzauerem w składzie zdobyli złoty medal.
Puchar Świata – 2. miejsce.
W inaugurującym sezon 2009/2010 konkursie na skoczni Rukatunturi w Ruce po pierwszej serii zajmował 24. pozycję. W drugiej serii udało mu się przesunąć na 19. miejsce. W kolejnym konkursie na skoczni w Lillehammer po pierwszym skoku był na szóstym miejscu, ale druga próba pozwoliła mu odnieść zwycięstwo. Dzień później uzyskał odległość 150,5 m, co byłoby nowym rekordem skoczni, ale skoku nie zdołał ustać. Mimo to konkurs ukończył na 4. miejscu i został nowym liderem Pucharu Świata. W pierwszym z trzech konkursów w Engelbergu zajął drugie miejsce, przegrywając z Simonem Ammannem o 2,2 pkt. W drugim także stoczył walkę ze Szwajcarem, ale tym razem wygrał o 1 pkt. Najgorszy w jego wykonaniu był trzeci jednoseryjny konkurs, gdyż zajął w nim 6. miejsce i stracił prowadzenie w PŚ.
Po Turnieju Czterech Skoczni nadal zajmował drugą pozycję w klasyfikacji generalnej. Nie udało się odrobić strat w pierwszym konkursie na mamuciej skoczni w Tauplitz, gdzie zajął 5. miejsce, a Simon Ammann był drugi. W następnym konkursie odniósł zwycięstwo, bijąc rekord w liczbie wygranych konkursów na skoczniach mamucich. Nie wziął udziału w konkursach w Japonii, przez co jego strata do lidera PŚ wzrosła. W Zakopanem wygrał oba konkursy, dość wyraźnie pokonując rywali. Podczas kolejnego konkursu skoków na mamuciej skoczni w Oberstdorfie zajął 7. miejsce. Kilka dni później zajął trzecie miejsce podczas konkursu w Klingenthal, przegrywając tylko z Simonem Ammannem i Adamem Małyszem. W Willingen wygrał swój 32. konkurs w karierze. Przed igrzyskami tracił do Ammanna 57 pkt.
Ostatecznie przegrał z Ammannem rywalizację o Kryształową Kulę o 281 pkt. Drugie miejsce zajął również w Pucharze Świata w lotach, gdzie przegrał z Robertem Kranjcem. W całym sezonie wygrał osiem konkursów i jedenaście razy stał na podium.
Turniej Czterech Skoczni – 4. miejsce.
Schlierenzauer podobnie jak w trzech poprzednich sezonach był w gronie faworytów do wygrania Turnieju Czterech Skoczni. Na skoczni w Oberstdorfie oddał skoki na odległość 118 i 123 m. Zajął 9. miejsce i do zwycięzcy konkursu oraz lidera turnieju Andreasa Koflera stracił 36,4 pkt. W Ga–Pa wygrał konkurs po skokach 136,5 i 137,5 m. i zmniejszył stratę do Koflera do 29,6 pkt. Kolejne zwycięstwo odniósł w Innsbrucku, skacząc 130 i 122 m. Ponownie w czołówce był Andreas Kofler i Schlierenzauer przed ostatnim konkursem na skoczni w Bischofshofen tracił do niego 13,6 pkt. W tym konkursie skoczył 128,5 i 134 m, co dało mu 6. miejsce. W klasyfikacji generalnej turnieju zajął 4. miejsce, przegrywając z Koflerem, Ahonenem i Loitzlem. Do zwycięzcy turnieju Andreasa Koflera stracił ostatecznie 16,1 pkt.
Turniej Nordycki – 4. miejsce.
Turniej Nordycki był ostatnim aktem sezonu 2009/2010. Schlierenzauer przystępował do niego z realną szansą na wygranie nie tylko tego turnieju, ale także na zdobycie kryształowej kuli za wygranie klasyfikacji generalnej PŚ. Z powodu choroby nie wziął udziału w konkursie drużynowym w Lahti. Wystąpił za to w niedzielnym konkursie indywidualnym. W pierwszej serii oddał skok na odległość 124 m i zajmował trzecie miejsce, ale miał tylko 0,3 pkt przewagi nad Thomasem Morgensternem. W drugiej serii Morgenstern uzyskał 130 m. Schlierenzauer skoczył trzy metry krócej i nie utrzymał pozycji na podium (zajął 4. miejsce). Po pierwszym konkursie jego strata do lidera turnieju Simona Ammanna wynosiła 19,5 pkt. Podczas konkursu w Kuopio po skoku na odległość 116 m zajmował 11. miejsce po pierwszej serii. W drugiej serii skoczył jeszcze krócej (113 m), ale utrzymał swoje 11. miejsce. Trzeci konkurs turnieju odbył się na skoczni Lysgårdsbakken w Lillehammer. W pierwszej serii skoczył 132 metry i zajmował 3. miejsce ze stratą 3,4 pkt do prowadzącego Adama Małysza. W drugiej serii uzyskał 132,5 metra, co pozwoliło mu na zajęcie drugiego miejsca. Było to jego 52. podium w karierze. Ostatni konkurs Turnieju Nordyckiego i Pucharu Świata odbył się na nowej skoczni Holmenkollbakken w Oslo. W pierwszej serii oddał skok na odległość 125,5 metra i zajmował 9. miejsce. W drugiej uzyskał 119,5 metra i spadł na 12. miejsce. Turniej Nordycki zakończył na czwartym miejscu. Do triumfatora Simona Ammanna stracił ostatecznie 108,6 pkt, a do trzeciego Thomasa Morgensterna 21,4 pkt.
2010/2011.
Puchar Świata – 9. miejsce.
W sezonie 2010/2011 poddał się indywidualnym treningom (poza kadrą reprezentacyjną) pod okiem Markusa Maurbergera. Sezon rozpoczął zajmując miejsca w drugiej dziesiątce podczas pierwszych czterech konkursów Pucharu Świata. Nie wystartował w Engelbergu. W 2011 w Harrachovie na mamuciej skoczni zajął kolejno 5. i 13. miejsce. 21 stycznia 2011 w pierwszym z trzech konkursów PŚ w Zakopanem zajął 6. miejsce i otrzymał nagrodę Man of the Day. W kolejnych konkursach w Zakopanem uzyskał 9. i 19. lokatę. Następnie na niemieckich skoczniach, tj. 23 stycznia 2011 w Willingen i 2 lutego 2011 w Klingenthal dwukrotnie był na 5. miejscu, z czego po konkursie w Klingenthal ponownie został „zawodnikiem dnia”. 5 lutego 2011 na skoczni im. Heiniego Klopfera w Oberstdorfie po raz pierwszy w tym sezonie stanął na podium, zajmując 3. miejsce, dzięki skokom na odległości 198,0 m i 208,5 m. Tego dnia 2. miejsce zdobył Tom Hilde, natomiast zwycięzcą tego konkursu został Martin Koch.
12 lutego 2011 w Vikersund skoczył 243,5 m i 232,5 m i odniósł pierwsze zwycięstwo w sezonie. Następnego dnia również wygrał, skacząc 227,0 m i 237,5 m. W Lahti zajął 8. miejsce. Ponownie wygrał 18 marca 2011 w Planicy, na Letalnicy, dzięki skokom na 219,0 m i 226,0 m. W finałowych zawodach sezonu znalazł się zaraz za podium – na 4. miejscu. Sezon ukończył na 9. pozycji w klasyfikacji generalnej, startując w 19 konkursach, punktując we wszystkich z nich i 11 razy kończąc rywalizację w pierwszej dziesiątce.
Po zakończeniu sezonu Gregor Schlierenzauer wziął jeszcze udział w benefisie polskiego skoczka, Adama Małysza. Wylosował on odległość 120 m. Konkurs skoków do celu został odwołany, jednak Austriak zjechał spod skoczni wraz z innymi skoczkami.
Turniej Czterech Skoczni – 36. miejsce.
Z powodu urazu kolana nie brał udziału w dwóch pierwszych konkursach 59. Turnieju Czterech Skoczni. 3 stycznia 2011 w Innsbrucku zajął 18. miejsce, zaś 6 stycznia w Bischofshofen 23. miejsce. Ostatecznie w Turnieju Czterech Skoczni uplasował się na 36. pozycji.
Mistrzostwa świata – 8. i 1. miejsce.
Rywalizację w mistrzostwach świata 2011 rozpoczął od konkursu indywidualnego na skoczni Midtstubakken, gdzie skoczył 93,5 m i 98,0 m i znalazł się na ósmym miejscu (wygrał Morgenstern). W zawodach drużynowych oddał skoki na odległość 105,0 m i 103,0 m, a austriacka reprezentacja zajęła pierwsze miejsce. 3 marca 2011 w konkursie indywidualnym na dużej skoczni Holmenkollbakken zdobył mistrzostwo świata, skokami na 130,0 m i 134,5 m. W zawodach drużynowych na dużej skoczni Austria, ze Schlierenzauerem w składzie, ponownie zajęła 1. miejsce, tym samym zdobywając wszystkie złote medale mistrzostw świata w skokach narciarskich.
2011/2012.
Puchar Świata – 2. miejsce.
W całym sezonie wygrał 5 konkursów, tyle samo co Andreas Kofler. Średnio oddawał najdłuższe skoki w całym sezonie, przekraczając średnio 130 metry. W klasyfikacji generalnej PŚ zajął 2. miejsce, przegrywając o niecałe 100 punktów z Norwegiem Andreasem Bardalem. Wystąpił w 24 z 26 konkursów.
Turniej Czterech Skoczni – 1. miejsce.
Austriak wygrał ten turniej po raz pierwszy w karierze. Wygrał 2 z 4 konkursów (w Oberstdorfie, Garmisch-Partenkirchen). Wygrana w Oberstdorfie wywołała kontrowersje, bowiem w pierwszej serii oddał bardzo krótki skok i tylko dzięki systemowi KO zakwalifikowałby się do II serii na bardzo dalekim miejscu. Jednak sędziowie po nieudanym skoku Happonena zdecydowali się na powtórzenie I serii.
Puchar Świata.
Gregor Schlierenzauer w swojej karierze zwyciężył w 53 konkursach zaliczanych do klasyfikacji Pucharu Świata. Pod tym względem austriacki skoczek zajmuje pierwsze miejsce w klasyfikacji wszech czasów, wyprzedzając dotychczasowego lidera tej klasyfikacji – Matti Nykänena, który wygrywał 46 razy.
Miejsca na podium w konkursach indywidualnych Pucharu świata chronologicznie.
Gregor Schlierenzauer 88 razy stawał na podium zawodów Pucharu Świata (w klasyfikacji wszech czasów zajmuje pod tym względem 3. pozycję), z czego 53 na najwyższym jego stopniu (1. wynik w historii). Oprócz tego 20 razy był drugi i 15 razy był trzeci.
Turniej Czterech Skoczni.
Gregor Schlierenzauer występował jedenastokrotnie w Turnieju Czterech Skoczni. W sezonie 2006/2007 zwyciężając w Oberstdorfie i zajmując 4. miejsce w Garmisch-Partenkirchen, Austriak był na prowadzeniu turnieju po części niemieckiej. W Austrii był 11. w Innsbrucku oraz zwyciężył w Bischofshofen i ostateczne zajął drugą pozycję w Turnieju Czterech Skoczni. Rok później ponownie po dwóch pierwszych zawodach był liderem cyklu. Turniej przegrał w Bischofshofen, zajmując w ostatnim z konkursów 42. lokatę. Na przełomie lat 2008/2009 Gregor był w konkursach Turnieju Czterech Skoczni trzykrotnie czwarty. Drugie miejsce zajęte w Innsbrucku pozwoliło mu jednak stanąć na najniższym stopniu podium klasyfikacji końcowej cyklu. W sezonie 2009/2010 w pierwszym konkursie Turnieju Czterech skoczni zajął dziewiąte miejsce. W noworocznym konkursie w Garmisch-Partenkirchen był najlepszy. Wynik ten powtórzył również 3 stycznia 2010 na skoczni Bergisel w Innsbrucku.
W 60. Turnieju Czterech Skoczni odniósł swoje pierwsze zwycięstwo w klasyfikacji generalnej tej imprezy, wygrywając dwa konkursy. Rok później odniósł kolejny triumf w tej imprezie zajmując dwukrotnie miejsce drugie podczas niemieckiej części turnieju, a następnie dwukrotnie zwyciężając w części austriackiej. Jego przewaga w klasyfikacji końcowej nad drugim zawodnikiem wyniosła 13 punktów. W kolejnych latach Gregor nie odnosił już takich sukcesów w Turnieju Czterech Skoczni zajmując miejsca poza podium.
Puchar Świata w lotach.
Debiut Gregora Schlierenzauera na mamucim obiekcie miał miejsce podczas mistrzostw świata w lotach narciarskich w 2008 roku, które nie były zaliczane do Pucharu Świata w lotach. W mistrzostwach Austriak zdobył dwa złote medale. Jego pierwszy start w Pucharze Świata w lotach miał miejsce 14 marca 2008 podczas zawodów na Letalnicy w Planicy. Austriak odniósł w nich zwycięstwo. Od tego czasu do 14 lutego 2009 wygrywał wszystkie konkursy PŚ na skoczniach mamucich. Wtedy to, na skoczni im. Heiniego Klopfera w Oberstdorfie zajął ósmą pozycję.
Letnie Grand Prix.
Gregor Schlierenzauer ma w dorobku jedno zwycięstwo w końcowej klasyfikacji Letniego Grand Prix na igelicie. Zwyciężył w sezonie 2008, kiedy w ośmiu swoich startach pięciokrotnie stawał na najwyższym stopniu podium. Schlierenzauer na podium końcowej klasyfikacji cyklu był również w 2007 roku, kiedy to lepsi od niego byli tylko Thomas Morgenstern i Adam Małysz.
2006 – 5. miejsce.
W swoim debiutanckim sezonie w Letniego Grand Prix, Gregor Schlierenzauer zajął w końcowej klasyfikacji piątą pozycję. W pierwszym konkursie, 6 sierpnia na skoczni w Hinterzarten stanął na podium, plasując się na trzecim miejscu. Dwa dni później w Predazzo był 21. 12 sierpnia w Einsiedeln ponownie stanął na podium, zajmując drugą pozycję i przegrywając z Andreasem Koflerem. 14 sierpnia w Courchevel odniósł swoje pierwsze zwycięstwo w letnim cyklu. 26 sierpnia w Zakopanem, stanął na drugim stopniu podium, przegrywając z Adamem Małyszem. W kolejnych konkursach Schlierenzauer nie wystartował.
2007 – 3. miejsce.
W pierwszym z konkursów Letniego Grand Prix 2007, 12 sierpnia 2007 w Hinterzarten Gregor Schlierenzauer zajął trzecie miejsce, przegrywając z Thomasem Morgensternem i Adamem Małyszem. Dwa dni później na skoczni w Courchevel zajął 7. pozycję. 16 sierpnia w Pragelato zwyciężył, ustanawiając nowy letni rekord obiektu – 143,5 metra. Dwa dni później w Einsiedeln był szósty. 24 i 25 sierpnia w zawodach na Wielkiej Krokwi Schlierenzauer zajmował odpowiednio 5. i 7. miejsce. Austriak wystąpił jeszcze tylko w kończących edycję konkursie – 4 października w Klingenthal. Zakończył je zwycięstwem na Vogtland Arena. Mimo że Schlierenzauer nie wystartował w zawodach na skoczniach w Hakubie i Oberhofie, stanął na najniższym stopniu podium klasyfikacji generalnej, przegrywając tylko z Thomasem Morgensternem i Adamem Małyszem.
2008 – 1. miejsce.
W Letniego Grand Prix 2008 reprezentant Austrii zwyciężył w klasyfikacji końcowej, wygrywając pięć konkursów należących do cyklu. W Hinterzarten uplasował się na szóstym miejscu. 1 sierpnia w Einsiedeln zajął drugą pozycję tuż za Andreasem Koflerem. We Courchevel Schlierenzauer uplasował się na czwartej pozycji. W pozostałych swoich występach – w Predazzo, dwukrotnie w Zakopanem oraz w Klingenthal i Libercu zwyciężył.
2009 – 5. miejsce.
Tryumfator sprzed roku wystąpił tylko w trzech konkursach. W Zakopanem zajął pierwsze i drugie miejsce, w Klingenthal pierwsze. 280 punktów dało mu piąte miejsce w klasyfikacji generalnej.
Zwycięstwa w konkursach indywidualnych LGP chronologicznie.
Gregor Schlierenzauer trzynastokrotnie wygrał konkursy zaliczane do Letniego Grand Prix, a całą klasyfikację jednokrotnie. Trzykrotnie zwyciężał w Zakopanem i w Klingenthal, a dwukrotnie w Pragelato i w Hinzenbach.
Miejsca na podium w konkursach indywidualnych LGP chronologicznie.
Oprócz trzynastu zwycięstw, Gregor Schlierenzauer dwunastokrotnie stawał na podium w zawodach o Letnie Grand Prix – ośmiokrotnie na drugim i czterokrotnie na trzecim miejscu.
Turniej Czterech Narodów.
Gregor Schlierenzauer trzykrotnie brał udział w Turnieju Czterech Narodów. Za każdym razem stawał na podium klasyfikacji końcowej. W 2006 i 2007 roku zajmował trzecie pozycje, przegrywając z Andreasem Koflerem (zwycięzca w 2006), Thomasem Morgensternem (zwycięzca w 2007), oraz Adamem Małyszem (drugi w obu edycjach), a w 2008 roku zwyciężył.
Mistrzostwa Austrii w skokach narciarskich.
Gregor Schlierenzauer jest siedmiokrotnym mistrzem swojego kraju – czterokrotnym na dużej, oraz trzykrotnym na normalnej skoczni. Reprezentant Austrii startuje w mistrzostwach seniorów od 2005 roku. W swoim debiucie był na 28. i 27. miejscu. Od następnego roku Gregor Schlierenzauer w każdym swoim starcie zdobywał tytuł mistrzowski. Szansę na medal na normalnej skoczni w Oberstdorfie w 2007 roku odebrała mu kontuzja, której doznał podczas konkursu na dużym obiekcie.
Aktualne rekordy skoczni.
Lista rekordów Gregora Schlierenzauera uszeregowana chronologicznie:
Wyróżnienia.
Gregor Schlierenzauer w plebiscycie na najlepszego sportowca Austrii w 2008 roku zajął trzecie miejsce, przegrywając z innym skoczkiem kadry A – Thomasem Morgensternem oraz wicemistrzem olimpijskim w judo z Pekinu – Ludwigiem Paischerem. Rok później w tym samym plebiscycie zajął drugie miejsce. Przegrał tylko z kolegą z reprezentacji Wolfgangiem Loitzlem.
Sprzęt narciarski.
Gregor Schlierenzauer używa nart firmy Fischer, wiązań firmy Win Air i butów marki Jalas. Należy do teamu Red Bull.

</doc>
<doc id="589334" url="https://pl.wikipedia.org/wiki?curid=589334" title="MP-40">
MP-40



</doc>
<doc id="589336" url="https://pl.wikipedia.org/wiki?curid=589336" title="Adrar (miasto)">
Adrar (miasto)

Adrar (arab. أدرار) – miasto w południowej Algierii, na Saharze, w grupie oaz At-Tuwat. Jest stolicą administracyjną prowincji Adrar.
Adrar to ośrodek handlowy i usługowy regionu rolniczego. Uprawia się pomidory i palmy daktylowej.

</doc>
<doc id="589337" url="https://pl.wikipedia.org/wiki?curid=589337" title="GTA 4">
GTA 4



</doc>
<doc id="589339" url="https://pl.wikipedia.org/wiki?curid=589339" title="Ajn ad-Dafla">
Ajn ad-Dafla

Ajn ad-Dafla (arab. عين الدفلى, fr. "Aïn Defla") – miasto na północny Algierii, stolica administracyjna prowincji Ajn ad-Dafla.

</doc>
<doc id="589341" url="https://pl.wikipedia.org/wiki?curid=589341" title="Ajn Tumuszanat">
Ajn Tumuszanat

Ajn Tumuszanat (arab. عين تموشنت, fr. "Aïn Témouchent") – miasto w północno-zachodniej Algierii, stolica administracyjna prowincji Ajn Tumuszanat.

</doc>
<doc id="589342" url="https://pl.wikipedia.org/wiki?curid=589342" title="Granit rapakiwi">
Granit rapakiwi

Granit rapakiwi (fin. "rapakivi" – zgniły kamień) – regionalna nazwa dla granitoidów pochodzących z Finlandii. Skała magmowa głębinowa, barwy czerwono-brunatnej, o teksturze nierównoziarnistej, jawnokrystalicznej niekiedy zbliżonej do porfirowej.
Składa się z dużych czerwonych lub różowoczerwonych kryształów skaleni potasowych, otoczonych zielonkawą obwódką oligoklazu oraz poprzerastanych wrostkami kwarcu, hornblendy i biotytu. Łatwo podlega procesom wietrzenia. Został opisany w 1891 roku przez fińskiego petrologa Jakoba J. Sederholma.
Granit rapakiwi występuje w największych ilościach w południowo-zachodniej Finlandii, można go też znaleźć w Szwecji, północno-zachodniej Rosji oraz na Wyspach Alandzkich. W Polsce występuje w postaci silnie zwietrzałych głazów narzutowych przywleczonych przez lodowce w okresie plejstocenu.
Wykorzystywano go w średniowieczu na Wyspach Alandzkich do budowy kościołów.

</doc>
<doc id="589353" url="https://pl.wikipedia.org/wiki?curid=589353" title="Batna">
Batna



</doc>
<doc id="589355" url="https://pl.wikipedia.org/wiki?curid=589355" title="Cojedes">
Cojedes

Cojedes (hiszp. "Estado Cojedes") – jest jednym z 23 stanów Wenezueli. Solicą stanu Cojedes jest miasto San Carlos.
Stan Cojedes zajmuje powierzchnię 14 800 km², a zamieszkuje go 323 165 osób (2011). Dla porównania, w roku 1970 mieszkańców było 99,4 tys.
Stan głównie nizinny, leży na Nizinie Orinoko. Hodowane jest bydło, uprawia się ryż (sztucznie nawadniany), kukurydzę, kawowce, trzcinę cukrową, bawełnę i maniok.

</doc>
<doc id="589356" url="https://pl.wikipedia.org/wiki?curid=589356" title="Motela">
Motela

Motela ("Enchelyopus cimbrius") – gatunek morskiej dorszokształtnej ryby z rodziny dorszowatych (Gadidae). Jedyny przedstawiciel rodzaju "Enchelyopus".
Zasięg występowania.
Wschodnie i zachodnie wybrzeża północnej części Oceanu Atlantyckiego, w tym wybrzeża Europy, również w Morzu Bałtyckim.
Charakterystyka.
Ciało niskie, znacznie wydłużone. Cztery wąsiki. Dwie płetwy grzbietowe, w pierwszej znajduje się długi promień, trzykrotnie dłuższy od pozostałych. Druga płetwa grzbietowa oraz płetwa odbytowa bardzo długie, sięgające nasady ogona. Dorasta do 40 cm długości ciała.
Prowadzą przydenny tryb życia. Żywią się małymi rybami i skorupiakami.
Znaczenie gospodarcze.
Ryba o niewielkim znaczeniu użytkowym.

</doc>
<doc id="589358" url="https://pl.wikipedia.org/wiki?curid=589358" title="Enchelyopus">
Enchelyopus



</doc>
<doc id="589361" url="https://pl.wikipedia.org/wiki?curid=589361" title="Béchar">
Béchar



</doc>
<doc id="589363" url="https://pl.wikipedia.org/wiki?curid=589363" title="Granit Rapakivi">
Granit Rapakivi



</doc>
<doc id="589364" url="https://pl.wikipedia.org/wiki?curid=589364" title="GKS BOT Bełchatów">
GKS BOT Bełchatów



</doc>
<doc id="589366" url="https://pl.wikipedia.org/wiki?curid=589366" title="San Carlos (Wenezuela)">
San Carlos (Wenezuela)

San Carlos – miasto w Wenezueli, stolica stanu Cojedes.
Miasto założone w 1678 roku, liczy ok. 108 000 mieszkańców. Ośrodek uniwersytecki.

</doc>
<doc id="589367" url="https://pl.wikipedia.org/wiki?curid=589367" title="Rapakivi">
Rapakivi



</doc>
<doc id="589368" url="https://pl.wikipedia.org/wiki?curid=589368" title="Brendon Urie">
Brendon Urie

Brendon Boyd Urie (ur. 12 kwietnia 1987 w St. George) – amerykański wokalista, autor tekstów i muzyk rockowego zespołu Panic! at the Disco.
Wczesne lata.
Urodził się w St. George w stanie Utah jako najmłodszy z piątki dzieci Grace i Boyda Urie. Dorastał z trzema braćmi i siostrą Karą. Kiedy miał dwa lata, wraz z rodziną przeprowadził się do Las Vegas, gdzie w 2005 ukończył liceum Palo Verde High School. Wywodzi się z konserwatywnej rodziny mormońskiej pochodzenia hawajsko-irlandzkiego, jednak od siedemnastego roku życia nie praktykuje tej wiary. Jego kolega z zespołu, Ryan Ross, powiedział, że Urie już nie jest „takim grzecznym mormonem jakiego kiedyś znaliśmy”. Dorastał w Summerlin na przedmieściach Las Vegas w stanie Nevada. We wczesnych latach życia zdiagnozowano u niego ADHD.
Kariera.
W liceum poznał Brenta Wilsona. Wilson poprosił Brendona o tymczasowe zastąpienie gitarzysty w zespole (później nazwanym Panic! at the Disco), w którym grał na basie razem ze swoimi przyjaciółmi – Ryanem Rossem ówczesnym wokalistą i z perkusistą Spencerem Smithem. Z czasem Brendon zajął stałe miejsce w zespole- na początku jako gitarzysta, jednak po jakimś czasie koledzy z zespołu zachwyceni jego wokalnymi umiejętnościami postanowili, że to właśnie on zostanie wokalistą zespołu.
Urie tak dużo czasu poświęcał zespołowi, że ledwo udało mu się ukończyć liceum.
Po skończeniu szkoły, jego rodzice zachęcali go do pójścia na studia, ale wbrew ich woli wybrał on rozwijanie swoich muzycznych zainteresowań w zespole. Z tego powodu rodzice kazali mu wyprowadzić się z domu. Urie musiał zarabiać na swoje utrzymanie, a także na opłacanie czynszu za salę, w której odbywały się próby jego zespołu.
We wrześniu 2005 zespół Panic! at the Disco wydał swoją pierwszą płytę "A Fever You Can’t Sweat Out". Po ukazaniu się płyty rodzice Brendona zrozumieli, że muzyczna pasja ich syna nie jest tylko kaprysem i Urie uzyskał ich pełne wsparcie. Debiutancki album okazał się ogromnym sukcesem- osiągnął 13 miejsce na liście US Billboard 200 i sprzedał się w ilości ponad 2.2 milionów egzemplarzy w ciągu miesiąca wyłącznie w USA.
25 marca 2008 r. ukazał się nowy album zespołu zatytułowany "Pretty. Odd.". Urie jest autorem tekstów do dwóch piosenek na płycie: "I Have Friends in Holy Spaces" i "Folkin' Around".
Od 26 maja 2017 do 6 sierpnia 2017 zagrał jedną z głównych ról, Charliego Price’a w uhonorowanym nagrodą Tony Award broadwayowskim musicalu Cyndi Lauper i Harveya Fiersteina "Kinky Boots". W 2018 był nominowany do Tony Award w kategorii najlepsza oryginalna ścieżka dźwiękowa napisana dla teatru w musicalu "SpongeBob SquarePants".
Życie prywatne.
We wrześniu 2011 potwierdzono informację, że Brendon zaręczył się z Sarah Orzechowski. 27 kwietnia 2013 para pobrała się. Piosenka „Sarah Smiles” z albumu "Vices &amp; Virtues" została zainspirowana Sarah Orzechowski.
W 2016, w wywiadzie dla „Rolling Stone” Urie stwierdził, że ma synestezję.
W 2013 Urie powiedział, że „eksperymentował” z mężczyznami, ale stwierdził: „Myślę, że gdybym musiał się sklasyfikować, powiedziałbym, że jestem hetero”. W lipcu 2018 Urie określił siebie jako panseksualny i stwierdził: „Myślę, że można powiedzieć, iż jestem panseksualny, ponieważ nie obchodzi mnie to. Jeżeli osoba jest cudowna, to po prostu jest cudowna. (...) To chyba mój panseksualny coming out”. Wspiera społeczności LGBT.
24 stycznia 2023 Brandon Urie ujawnił, że wraz z żoną spodziewają się dziecka i Panic! at the Disco oficjalnie zakończy działalność.

</doc>
<doc id="589369" url="https://pl.wikipedia.org/wiki?curid=589369" title="Rapakiwi">
Rapakiwi



</doc>
<doc id="589372" url="https://pl.wikipedia.org/wiki?curid=589372" title="Bidżaja">
Bidżaja

Bidżaja (arab. بجاية, kab. "Vgaiet", fr. "Béjaïa", "Bougie") – miasto na północy Algierii, nad morzem Śródziemnym. Jest stolicą administracyjną prowincji Bidżaja.

</doc>
<doc id="589376" url="https://pl.wikipedia.org/wiki?curid=589376" title="Witlinek">
Witlinek

Witlinek ("Merlangius merlangus") – gatunek morskiej ryby dorszokształtnej z rodziny dorszowatych (Gadidae). Poławiana gospodarczo na niewielką skalę, spotykana w akwariach publicznych.
Zasięg występowania.
Północno-wschodni Ocean Atlantycki oraz połączone z nim morza, w tym Morze Bałtyckie, rzadko w Morzu Śródziemnym. Najczęściej spotykany na głębokościach od 30–100 m, nad mulistym lub żwirowym dnem.
Cechy charakterystyczne.
Ciało torpedowate, wydłużone, długość maksymalnie do 70 cm, zwykle ok. 40 cm. Mały wąsik, charakterystyczny dla młodych osobników, z wiekiem zanika. Trzy płetwy grzbietowe i dwie odbytowe. Pierwsza płetwa grzbietowa wyraźnie wyższa niż u dorsza atlantyckiego. Za pokrywą skrzelową widoczna czarna plamka.
Żywi się mięczakami, małymi rybami i skorupiakami.

</doc>
<doc id="589377" url="https://pl.wikipedia.org/wiki?curid=589377" title="Norbert Witkowski">
Norbert Witkowski

Norbert Witkowski (ur. 5 sierpnia 1981 w Olsztynie) – polski piłkarz występujący na pozycji bramkarza.
Do tej pory w polskiej najwyższej klasie rozgrywkowej rozegrał 111 spotkań.
Kariera klubowa.
Początki.
Witkowski w początkach swojej kariery reprezentował barwy Stomilu Olsztyn, Polonii Lidzbark Warmiński, Stasiaka Opoczno oraz Drwęcy Nowe Miasto Lubawskie.
Arka Gdynia.
23 czerwca 2005 roku podpisał trzyletni kontrakt z Arką Gdynia.
W barwach gdyńskiej Arki zadebiutował w polskiej Ekstraklasie 15 października 2005 roku w zremisowanym 1:1 meczu z Amicą Wronki.
W lipcu 2009 roku przedłużył umowę z Arką o kolejne dwa lata.
Swój setny mecz w polskiej najwyższej klasie rozgrywkowej rozegrał 19 listopada 2010 roku w przegranym wyjazdowym spotkaniu z Legią Warszawa.
W styczniu 2011 roku rozwiązał za porozumieniem stron kontrakt z gdyńskim klubem.
AÓ Iraklís.
21 stycznia 2011 roku podpisał półtoraroczny kontrakt z AÓ Iraklís z opcją przedłużenia o kolejny rok.
17 kwietnia tego samego roku rozegrał jedyne spotkanie w barwach greckiego klubu. Był to mecz ostatniej kolejki greckiej Ekstraklasy sezonu 2010/2011.
W maju decyzją Greckiego Związku Piłki Nożnej umowa Witkowskiego z powodu problemów finansowych klubu z Salonik została rozwiązana.
Górnik Zabrze.
23 stycznia 2012 podpisał półroczny kontrakt z Górnikiem Zabrze z opcją przedłużenia o kolejne półtora roku
, z której to klauzuli skorzystano 2 lipca tego samego roku.
9 stycznia 2014 roku podpisał nowy kontrakt z zabrzańskim klubem obowiązujący do 30 czerwca tego samego roku z opcją przedłużenia o kolejne dwanaście miesięcy.
W połowie 2014 roku opuścił zabrzańskiego Górnika.

</doc>
<doc id="589378" url="https://pl.wikipedia.org/wiki?curid=589378" title="Maciej Kaczorowski">
Maciej Kaczorowski

Maciej Kaczorowski (ur. 20 czerwca 1980 w Szczecinie) – polski piłkarz występujący na pozycji pomocnika lub napastnika.
Wychowanek Pogoni Szczecin, w barwach której występował w latach 1999-2003 z epizodem w Arce Gdynia wiosną 2003 roku. Następnie zawodnik GKS Bełchatów w latach 2003-2004, Ruchu Chorzów (runda wiosenna sezonu 2004/2005), FSV Optik Rathenow (Niemcy). W rundzie jesiennej sezonu 2006/2007 był zawodnikiem Floty Świnoujście, a od rundy wiosennej tego samego sezonu gra w amatorskim niemieckim klubie FSV Ulstertal Geisa 1866. Obecnie gra w Klubie Pomorzanin Przybiernów.
W I lidze rozegrał 45 spotkań (wszystkie w barwach Pogoni) i zdobył 1 gola w 6 min. meczu przeciwko Śląskowi Wrocław, 18 sierpnia 2001 (2-1).

</doc>
<doc id="589381" url="https://pl.wikipedia.org/wiki?curid=589381" title="Indianie Taino">
Indianie Taino



</doc>
<doc id="589385" url="https://pl.wikipedia.org/wiki?curid=589385" title="Guanahatabey">
Guanahatabey

Guanahatabey – plemię Indian, pierwotnych mieszkańców Kuby przybyłych na wyspę z Ameryki Południowej przez Antyle ok. 3000 r. p.n.e.
Zajmowali się łowiectwem i zbieractwem. Zamieszkiwali jaskinie w rejonie dzisiejszego Pinar del Río na zachodzie Kuby.

</doc>
<doc id="589387" url="https://pl.wikipedia.org/wiki?curid=589387" title="Ciboney">
Ciboney



</doc>
<doc id="589388" url="https://pl.wikipedia.org/wiki?curid=589388" title="Gardasil">
Gardasil



</doc>
<doc id="589391" url="https://pl.wikipedia.org/wiki?curid=589391" title="Cervarix">
Cervarix



</doc>
<doc id="589394" url="https://pl.wikipedia.org/wiki?curid=589394" title="Daihatsu Move">
Daihatsu Move

Daihatsu Move I.
Daihatsu Move – mikrovan produkowany w oparciu o model Daihatsu Cuore przez japońską firmę motoryzacyjną Daihatsu. Model ten, był odpowiedzią na mikrovany typu kei car innych producentów.
Daihatsu Move II.
Daihatsu Move II- jest kolejną generacją modelu Move. Move II jest bliźniaczym modelem Pereoduy Kenari i Suzuki Tall Wagon. Karoseria jest bardzo kanciasta, dzięki czemu w środku jest więcej miejsca, a widoczność jest bardzo dobra. W 2000 roku samochód przeszedł face lifting.
Daihatsu Move III.
Daihatsu Move jest trzecią odsłoną modelu Move. Ten model był produkowany w latach 2002-2006. W 2004 roku przeszedł face lifting. Jak większość kei carów był oferowany z manualną pięciostopniową przekładnią manualną i czterostopniową automatyczną.
Daihatsu Move IV.
Daihatsu Move VI- samochód osobowy typu kei car. Technicznie bazuje na modelu 
Cuore. Występuje z silnikami o mocy od 56 do 64 KM.
Daihatsu Move V.
Daihatsu Move V – samochód osobowy typu kei car produkowany w latach 2010–2014. Jest modelem bliźniaczym z Suzuki Tall Wagon.

</doc>
<doc id="589395" url="https://pl.wikipedia.org/wiki?curid=589395" title="Meteoryt kamienny">
Meteoryt kamienny

Meteoryt kamienny, aerolit – meteoryt, w którego skład wchodzą głównie krzemiany magnezu i żelazo. Wśród tych meteorytów wyróżnia się dwie grupy: chondryty i achondryty.
Nazwa "aerolit" jest nazwą przestarzałą, wychodzi z użycia w meteorytyce i obecnie używa się raczej terminu "meteoryt kamienny".

</doc>
<doc id="589401" url="https://pl.wikipedia.org/wiki?curid=589401" title="Wacław Pawliszak">
Wacław Pawliszak

Wacław Pawliszak (ur. 23 maja 1866 w Warszawie, zm. 19 stycznia 1905 tamże) – polski malarz, rysownik i ilustrator.
Życiorys.
Wacław Pawliszak był synem dyrektora finansowego Towarzystwa Kredytowego Ziemskiego w Warszawie. Lekcje rysunku pobierał początkowo w warszawskiej Klasie Rysunkowej u Wojciecha Gersona. W 1880 roku rozpoczął studia w krakowskiej Szkole Sztuk Pięknych, gdzie był uczniem m.in. Jana Matejki. Szkolił się także przez pewien czas w Monachium (u Józefa Brandta) i w Paryżu. Odbywał wiele podróży, zwłaszcza na Wschód, który go fascynował. Malował obrazy dla sułtana w Konstantynopolu. Przywiózł stamtąd kolekcję wschodniej broni i tkanin. Uwielbiał jeździć konno, był dobrym strzelcem i szermierzem. Wyróżniony został na wystawie światowej w Paryżu w 1900 roku. Chorował na gruźlicę kręgosłupa.
Pod koniec 1904 oddał swój obraz celem wystawienia w Salonie Zachęty. Jurorzy nie przyjęli dzieła z uwagi na fakt, że Pawliszak na oddanym obrazie umieścił innego artystę, L., z którym pozostawał w konflikcie. Celowo powiesili inny jego obraz obok dzieła malarza, z którym Pawliszak był we wrogich stosunkach. Urażony artysta ostentacyjnie zabrał swój obraz w dniu wernisażu i wysłał do członków jury obelżywe listy. Xawery Dunikowski na list odpisał, że jako od niepoczytalnego satysfakcji odeń nie żąda, co bardzo wzburzyło Pawliszaka, który był uważany za gwałtownika. 18 stycznia 1905 Pawliszak usiłował spoliczkować Dunikowskiego, gdy ten jadł obiad z właścicielem salonu sztuki Janem Krywultem w restauracji Lijewskiego przy Krakowskim Przedmieściu 8 w Warszawie. Rzeźbiarz wydobył z kieszeni rewolwer i uprzedzając uderzenie wystrzelił – kula przeszła przez prawy policzek malarza, wysadziła oko, przeszyła mózg i utkwiła w czaszce.
Nie odzyskawszy przytomności zmarł w szpitalu św. Rocha następnego dnia nad ranem. Został pochowany w grobowcu rodzinnym na cmentarzu Powązkowskim (w kwaterze 35-1-18). Osierocił trzyletnią córkę (rok wcześniej owdowiał). Jego żoną była malarka Zofia Rodziewiczówna.

</doc>
<doc id="589404" url="https://pl.wikipedia.org/wiki?curid=589404" title="Sibonejowie">
Sibonejowie

Sibonejowie, Indianie Ciboney – plemię uważane za jedną z pierwszych grup ludzkich zasiedlających wyspy Morza Karaibskiego, a zwłaszcza Kubę. Zajmowali się rybołówstwem i kopieniaczą uprawą ziemi. Z czasem zmarginalizowani przez ekspansję Indian Taino i zepchnięci ku wschodniej części wyspy.
W wyniku kolonizacji hiszpańskiej wyginęli lub wymieszali się z ludnością napływową.

</doc>
<doc id="589405" url="https://pl.wikipedia.org/wiki?curid=589405" title="Radosław Biliński">
Radosław Biliński

Radosław Biliński (ur. 27 września 1972 w Mieszkowicach) - polski piłkarz występujący na pozycji pomocnika. 
Kariera.
Jest wychowankiem klubu Mieszko Mieszkowice. Od sezonu 1991/1992 zawodnik Pogoni Szczecin. Następne dwa sezony spędził w Błękitnych Stargard, by wiosną 1994 roku powrócić do Szczecina. W latach 1994-2001 bronił barw Amiki Wronki, a od sezonu 2002/2003 ponownie w Pogoni, w której grał do końca sezonu 2003/2004. 
Karierę piłkarską kontynuował we Włoszech, gdzie występował w drużynach z niższych lig regionalnych - US Tortoli Calcio 1953, US Castelsardo i ASD Selargius Calcio. 
Od sezonu 2007/2008 ponownie piłkarz Pogoni Szczecin, występującej w rozgrywkach IV ligi.
W ekstraklasie zagrał 189 meczów i zdobył 10 bramek.
Zawodnik mierzy 175 cm i waży 76 kg.

</doc>
<doc id="589406" url="https://pl.wikipedia.org/wiki?curid=589406" title="Bitwa pod Wejami">
Bitwa pod Wejami



</doc>
<doc id="589411" url="https://pl.wikipedia.org/wiki?curid=589411" title="Prowincja Bubanza">
Prowincja Bubanza

Bubanza – jedna z 17 prowincji w Burundi, znajdująca się w zachodniej części kraju.

</doc>
<doc id="589416" url="https://pl.wikipedia.org/wiki?curid=589416" title="Prowincja Miasto Bużumbura">
Prowincja Miasto Bużumbura

Miasto Bużumbura – jedna z 17 prowincji w Burundi, znajdująca się w zachodniej części kraju. Poprzez jezioro Tanganika graniczy z Demokratyczną Republiką Konga. Znajduje się tu największe miasto kraju Bużumbura.

</doc>
<doc id="589417" url="https://pl.wikipedia.org/wiki?curid=589417" title="Prowincja Bużumbura">
Prowincja Bużumbura

Bużumbura (fr. "Bujumbura Rural") - jedna z 17 prowincji w Burundi, znajdująca się w zachodniej części kraju.

</doc>
<doc id="589418" url="https://pl.wikipedia.org/wiki?curid=589418" title="Prowincja Bururi">
Prowincja Bururi

Bururi - jedna z 17 prowincji w Burundi, znajdująca się w południowo-zachodniej części kraju.

</doc>
<doc id="589421" url="https://pl.wikipedia.org/wiki?curid=589421" title="Inspekcja Transportu Drogowego">
Inspekcja Transportu Drogowego

Inspekcja Transportu Drogowego (w skrócie ITD) – wyspecjalizowana, umundurowana i uzbrojona formacja kontrolna, powołana na mocy ustawy z dnia 6 września 2001 r. o transporcie drogowym. Do podstawowych zadań Inspekcji należy między innymi kontrola i zapewnienie przestrzegania następujących przepisów prawnych:
W 2011 roku Inspekcja Transportu Drogowego uzyskała nowe uprawnienia na które składają się:
Historia.
Inspekcja Transportu Drogowego została powołana ustawą z dnia 6 września 2001 r. o transporcie drogowym. Podstawową przesłanką jej utworzenia była konieczność zapewnienia uczciwej konkurencji w transporcie drogowym oraz bezpieczeństwa ruchu drogowego i ochrony środowiska, co stanowiło jeden z wymogów akcesyjnych Unii Europejskiej.
Polska Inspekcja organizowana była w ramach projektu współpracy bliźniaczej (tzw. twinning project) PHARE PL 9908.01 – „Przygotowanie podstaw prawnych i utworzenie Inspekcji Transportu Drogowego”, za pośrednictwem którego, w tworzeniu struktury i podstawy prawnej funkcjonowania formacji udział wzięli eksperci – przedstawiciele Francji i Niemiec.
W lutym 2002 r. w utworzonych 16 Wojewódzkich Inspektoratach Transportu Drogowego rozpoczęto postępowanie rekrutacyjne na stanowisko młodszego inspektora transportu drogowego. Po ukończonym sześciomiesięcznym kursie specjalistycznym z dniem 1 października 2002 r. pierwszych 80 inspektorów ITD rozpoczęło pracę na drogach całej Polski.
Początkowo do zadań Inspekcji należała między innymi kontrola stanu technicznego pojazdów ciężarowych i autobusów poruszających się po polskich drogach oraz dokumentów przewozowych i innych dokumentów związanych z wykonywaniem transportu drogowego. Działania miały na celu wzrost poziomu przestrzegania przepisów obowiązujących w transporcie drogowym, w szczególności w zakresie czasu pracy kierowców i przewozu materiałów niebezpiecznych, co wpływa na poprawę bezpieczeństwa i porządku w ruchu drogowym.
Od powstania Inspekcji jej kompetencje ulegały stopniowemu rozszerzeniu, co w znacznym stopniu wynikało z konieczności zapewnienia wykonywalności nowych regulacji Unii Europejskiej w zakresie transportu drogowego oraz wywiązania się z postanowień umów bilateralnych i multilateralnych, których stroną była Rzeczpospolita Polska. Konsekwentnie już w 2004 r. inspektorzy transportu drogowego uprawnieni byli do kontroli wprowadzanych do obrotu ciśnieniowych urządzeń transportowych, a od roku 2005 również do weryfikacji rodzaju używanego paliwa. W roku 2007 Inspekcja Transportu Drogowego uzyskała natomiast nowe zadania związane z wdrożeniem w Polsce dyrektywy 2006/22/WE Parlamentu Europejskiego i Rady z dnia 15 marca 2006 r. w sprawie minimalnych warunków wykonania rozporządzeń Rady (EWG) nr 3820/85 i 3821/85 dotyczących przepisów socjalnych odnoszących się do działalności w transporcie drogowym oraz uchylającej dyrektywę Rady 88/599/EWG, stając się podstawowym organem realizującym zadania kontrolne przewidziane w niniejszej dyrektywie.
W październiku 2004 r. Inspekcja Transportu Drogowego przystąpiła do Europejskiej Kontroli Drogowej (Euro Contrôle Route) – międzynarodowej organizacji zrzeszającej obecnie 14 państw Unii Europejskiej. ECR stanowi forum współpracy państw europejskich sprzyjające wzajemnej wymianie informacji oraz koordynacji działań kontrolnych, uwzględniające wymianę dobrych praktyk oraz prowadzenie wspólnych szkoleń inspektorów. Organizacja ma na celu zapewnienie koherencji podejmowanych na terenie UE działań kontrolnych, a także poprawę ich efektywności zwiększając skuteczność egzekucji prawa i poziom jego przestrzegania oraz promując zasady uczciwej konkurencji w sektorze transportowym.
Z początkiem 2011 r. Główny Inspektor Transportu Drogowego przejął od Ministra Infrastruktury kompetencje w zakresie wydawania uprawnień w międzynarodowym transporcie drogowym. Jednocześnie na mocy ustawy z dnia 29 października 2010 r. o zmianie ustawy – Prawo o ruchu drogowym ITD uzyskała uprawnienia do kontroli samochodów osobowych. Zgodnie z nową podstawą prawną inspektor transportu drogowego upoważniony jest do przeprowadzenia czynności kontrolnych w razie uzasadnionego podejrzenia, że kierowca jest pod wpływem alkoholu, lub innego środka odurzającego albo w przypadku gdy stwierdzi, iż doszło do rażącego naruszenia przepisów ruchu drogowego lub spowodowania zagrożenia bezpieczeństwa. Mandat karny może zostać nałożony również w sytuacji ujawnienia naruszenia przepisów ruchu drogowego przy użyciu przyrządów kontrolno-pomiarowych lub urządzeń rejestrujących, będących w posiadaniu tej formacji.
W strukturze Głównego Inspektoratu Transportu Drogowego powołane zostało Centrum Automatycznego Nadzoru nad Ruchem Drogowym, do którego należy realizacja nowych zadań związanych z ujawnianiem za pomocą stacjonarnych urządzeń rejestrujących (tzw. fotoradarów) naruszeń przepisów ruchu drogowego polegających na przekraczaniu dozwolonej prędkości oraz niestosowaniu się do sygnałów świetlnych (tzw. rejestratory wjazdu na czerwonym świetle). Utworzono również 10 delegatur terenowych, które niezależnie od wypełniania podstawowych kompetencji Inspekcji, odpowiedzialne są za obsługę i utrzymanie tych urządzeń.
W związku z działającym w Polsce od dnia 1 lipca 2011 r. systemem viaTOLL, który zastąpił pobieranie opłat za przejazd drogami płatnymi za pomocą kart opłaty drogowej (winiet), inspektorzy transportu drogowego zostali dodatkowo uprawnieni do kontroli prawidłowości uiszczenia opłaty elektronicznej (e-myta), w tym kontroli używanego w pojeździe urządzenia (tzw. viaBox) oraz nakładania i pobierania kar pieniężnych, wynikających z ustawy z dnia 21 marca 1985 r. o drogach publicznych. Wyznaczone w ramach systemu elektronicznego poboru opłat drogowych odcinki drogowe zostały objęte nadzorem Biura Elektronicznego Poboru Opłat.
Od początku funkcjonowania Główny Inspektorat Transportu Drogowego aktywnie wspiera wszelkie działania mające na celu zapewnienie bezpieczeństwa ruchu drogowego. Od 2002 r. GITD jest członkiem Krajowej Rady Bezpieczeństwa Ruchu Drogowego (KRBRD) – międzyresortowego organu doradczego i pomocniczego Rady Ministrów. W marcu 2010 r. Zgromadzenie Ogólne Organizacji Narodów Zjednoczonych ogłosiło lata 2011-2020 Dekadą Działania na Rzecz Bezpieczeństwa Ruchu Drogowego.
W 2010 r. za sfinalizowanie projektu zautomatyzowanego systemu radarów w Polsce oraz rokroczną akcję skierowaną do dzieci i młodzieży pod hasłem „Bezpieczny Autokar”, Główny Inspektorat Transportu Drogowego został wybrany przez Stowarzyszenie Partnerstwo dla Bezpieczeństwa Drogowego – Instytucją Publiczną Roku.
Cel działalności Inspekcji.
Inspekcja współdziała z Policją, Strażą Graniczną, Służbą Celną, Strażą Ochrony Kolei, Inspekcją Weterynaryjną, Państwową Inspekcją Pracy, Inspekcją Handlową, a także organami prowadzącymi kontrolę podatkową i zarządcami dróg publicznych.
Organizacja Inspekcji Transportu Drogowego.
Inspekcją Transportu Drogowego kieruje Główny Inspektor Transportu Drogowego, który stanowi centralny organ administracji rządowej, podległy ministrowi do spraw transportu. Głównemu inspektorowi podległych 10 delegatur właściwych w sprawach CANARD i SEPO. CANARD to Automatyczny System Nadzoru nad Ruchem Drogowym – sieć fotoradarów, a w przyszłości odcinkowych mierników prędkości i rejestratorów przejazdu pojazdu przez skrzyżowania na czerwonym świetle. SEPO, inaczej e-Myto, czyli system elektronicznego poboru opłat za przejazd pojazdów lub zespołów pojazdów o DMC pow. 3,5 ton po wybranych odcinkach dróg krajowych. W struktury Inspekcji Transportu Drogowego wchodzi także 16 Wojewódzkich Inspektoratów Transportu Drogowego. Kierują nimi Wojewódzcy Inspektorzy Transportu Drogowego. W całym kraju zatrudnionych jest ok. 500 inspektorów. Wykryte przez nich nieprawidłowości trafiają do Centralnej Ewidencji Naruszeń, którą prowadzi Główny Inspektor Transportu Drogowego.
Struktura organizacyjna Głównego Inspektoratu Transportu Drogowego.
W skład Głównego Inspektoratu Transportu Drogowego wchodzą następujące komórki organizacyjne:
Stanowiska służbowe w Inspekcji Transportu Drogowego.
W Inspekcji Transportu Drogowego wyróżnia się następujące stanowiska służbowe:
Dystynkcje inspektorów Transportu Drogowego.
Dystynkcje inspektorów Transportu Drogowego odpowiadają zajmowanym stanowiskom służbowym. Przed rokiem 2009 dystynkcje noszono na czapkach (na otoku), nad lewą kieszenią na piersi oraz na mankietach rękawów marynarki i bluzy służbowej. Po wprowadzeniu w roku 2009 nowego umundurowania sposób noszenia dystynkcji uległ zmianie. Zamiast dystynkcji na mankietach i na piersi wprowadzono pagony zakładane na naramienniki elementów umundurowania.
Budżet, zatrudnienie i wynagrodzenia.
Wydatki Inspekcji Transportu Drogowego są realizowane w części 39 budżetu państwa – "Transport".
W 2018 wydatki ITD wyniosły 140,73 mln zł, a dochody 63,6 mln zł. Przeciętne zatrudnienie w przeliczeniu na pełne etaty wyniosło 817 osób, a średnie miesięczne wynagrodzenie brutto 5898 zł.
W ustawie budżetowej na 2019 wydatki ITD zaplanowano w wysokości 166,44 mln.
Kontrowersje.
Wraz z przekazaniem Inspekcji nowych uprawnień pojawiły się kontrowersje wokół stosowanych przez nią praktyk. Kontrowersje wywołały praktyki związane z używaniem tzw. fotoradarów, polegające na wykonywaniu zdjęć tyłu pojazdu, co uniemożliwiało identyfikację kierowcy
oraz nieudostępnianie zdjęć wykonanych przez fotoradary na etapie postępowania mandatowego.
Wątpliwości Rzecznika Praw Obywatelskich wzbudziła podstawa na jakiej są gromadzone, przetwarzane, udostępniane i usuwane dane i obrazy.
Rzecznik Praw Obywatelskich stwierdził, że Inspekcja Transportu Drogowego nie ma prawa ścigać wykroczenia polegającego na niewskazaniu kierującego przez właściciela pojazdu, którym popełniono wykroczenie drogowe. Kontrowersje wywołało zapisanie w budżecie 1 mld 200 mln złotych wpływów z mandatów, co miało być możliwe m.in. dzięki działaniom Inspekcji. Podnoszono, że rzeczywistym celem działań jest nie poprawa bezpieczeństwa, a zwiększenie wpływów do budżetu. Skuteczność działań Inspekcji w tym zakresie okazała się niższa od oczekiwanej – na 740 000 wykroczeń zarejestrowanych w okresie od stycznia do września 2012 roku inspekcja wystawiła 60 000 mandatów. Opisywano przypadki, gdy fotoradar ustawiono bez konsultacji z zarządcą drogi i samorządem terytorialnym, a co za tym idzie nielegalnie.
Kontrowersje wzbudził również fakt, że szef Inspekcji Transportu Drogowego, Tomasz Połeć, używał do celów prywatnych samochodu zakupionego do kontroli prędkości.

</doc>
<doc id="589423" url="https://pl.wikipedia.org/wiki?curid=589423" title="Prowincja Cankuzo">
Prowincja Cankuzo

Cankuzo - jedna z 17 prowincji w Burundi, znajdująca się we wschodniej części kraju, wschodnia i północno-wschodnia granica prowincji jest jednocześnie państwową granicą z Tanzanią.

</doc>
<doc id="589424" url="https://pl.wikipedia.org/wiki?curid=589424" title="Chloromycetyna">
Chloromycetyna



</doc>
<doc id="589426" url="https://pl.wikipedia.org/wiki?curid=589426" title="Prowincja Cibitoke">
Prowincja Cibitoke

Cibitoke – jedna z 17 prowincji w Burundi, znajdująca się w północno-zachodniej części kraju. Większość granicy prowincji jest jednocześnie granicą państwową, od północy z Rwandą i od zachodu z Demokratyczną Republiką Konga. 

</doc>
<doc id="589427" url="https://pl.wikipedia.org/wiki?curid=589427" title="Prowincja Gitega">
Prowincja Gitega

Gitega - jedna z 17 prowincji w Burundi, znajdująca się w centralnej części kraju.

</doc>
<doc id="589428" url="https://pl.wikipedia.org/wiki?curid=589428" title="Jan Paweł Aleksander Sapieha">
Jan Paweł Aleksander Sapieha

Jan Paweł Aleksander Sapieha (ur. 18 czerwca 1847 w Paryżu, zm. 25 października 1901 w Biłce Szlacheckiej) – ziemianin, zawodowy wojskowy.
Życiorys.
Był synem Eustachego Kajetana.
Urodził się na emigracji, gdzie przebywał jego ojciec po upadku powstania listopadowego. Był zawodowym wojskowym w Anglii, służąc w 5 pułku dragonów gwardii królewskiej. W roku 1870 został naturalizowanym obywatelem brytyjskim. Z sukcesem brał udział w wyścigach konnych.
Po przyjeździe do kraju osiedlił się w Biłce Szlacheckiej w powiecie Lwowskim. Tam też umarł.
Był ojcem Eustachego Kajetana, Anny (żony Włodzimierza Dzieduszyckiego).

</doc>
<doc id="589429" url="https://pl.wikipedia.org/wiki?curid=589429" title="Prowincja Karuzi">
Prowincja Karuzi

Karuzi – jedna z 17 prowincji w Burundi, znajdująca się w centralnej części kraju.

</doc>
<doc id="589432" url="https://pl.wikipedia.org/wiki?curid=589432" title="Prowincja Kayanza">
Prowincja Kayanza

Kayanza – jedna z 17 prowincji w Burundi, znajdująca się w północnej części kraju. Północna granica prowincji jest jednocześnie granicą państwową z Rwandą. 

</doc>
<doc id="589434" url="https://pl.wikipedia.org/wiki?curid=589434" title="Prowincja Kirundo">
Prowincja Kirundo

Kirundo - jedna z 17 prowincji w Burundi, znajdująca się w północnej części kraju.

</doc>
<doc id="589435" url="https://pl.wikipedia.org/wiki?curid=589435" title="Prowincja Makamba">
Prowincja Makamba

Makamba - jedna z 17 prowincji w Burundi, znajdująca się w południowej części kraju.

</doc>
<doc id="589437" url="https://pl.wikipedia.org/wiki?curid=589437" title="Prowincja Muramvya">
Prowincja Muramvya

Muramvya - jedna z 17 prowincji w Burundi, znajdująca się w centralnej części kraju.

</doc>
<doc id="589438" url="https://pl.wikipedia.org/wiki?curid=589438" title="Prowincja Muyinga">
Prowincja Muyinga

Muyinga - jedna z 17 prowincji w Burundi, znajdująca się w północnej części kraju.

</doc>
<doc id="589440" url="https://pl.wikipedia.org/wiki?curid=589440" title="Prowincja Mwaro">
Prowincja Mwaro

Mwaro – jedna z 17 prowincji w Burundi, znajdująca się w centralnej części kraju.

</doc>
<doc id="589441" url="https://pl.wikipedia.org/wiki?curid=589441" title="Prowincja Ngozi">
Prowincja Ngozi

Ngozi - jedna z 17 prowincji w Burundi, znajdująca się w północnej części kraju. Część granicy prowincji jest jednocześnie granicą państwową z leżącą na północ Rwandą.

</doc>
<doc id="589442" url="https://pl.wikipedia.org/wiki?curid=589442" title="Mistrzostwa Europy w Lekkoatletyce 1994">
Mistrzostwa Europy w Lekkoatletyce 1994

XVI Mistrzostwa Europy w Lekkoatletyce rozgrywane były w dniach 9 - 14 sierpnia 1994 w Helsinkach na Stadionie Olimpijskim.
30 maja 1992 roku Rada Bezpieczeństwa ONZ w rezolucji nr. 757 podjęła decyzję o niedopuszczeniu zespołów reprezentujących Federalną Republikę Jugosławii do rywalizacji na arenie międzynarodowej z powodu wojny w Bośni i Hercegowinie. W związku z powyższym sportowcy z Jugosławii zostali dopuszczeni do rywalizacji pod neutralną flagą jako "Niezależni Uczestnicy Europejscy" ("Independent European Participants"; IEP).

</doc>
<doc id="589443" url="https://pl.wikipedia.org/wiki?curid=589443" title="Faceless">
Faceless

Faceless to trzeci album zespołu Godsmack. "Faceless" został wydany dnia 8 kwietnia 2003 roku. Godsmack wydał także załagodzoną wersję "Faceless", na której nie było już wielu dotyczących religii profanacji w piosenkach. Album ten jest pierwszym albumem zespołu nagranym z byłym perkusistą Ugly Kid Joe, Shannonem Larkinem.

</doc>
<doc id="589446" url="https://pl.wikipedia.org/wiki?curid=589446" title="Prowincja Rutana">
Prowincja Rutana

Rutana - jedna z 17 prowincji w Burundi, znajdująca się we wschodniej części kraju, wschodnia granica prowincji jest jednocześnie państwową granicą z Tanzanią.

</doc>
<doc id="589448" url="https://pl.wikipedia.org/wiki?curid=589448" title="Prowincja Ruyigi">
Prowincja Ruyigi

Ruyigi - jedna z 17 prowincji w Burundi, znajdująca się we wschodniej części kraju, wschodnia granica prowincji jest jednocześnie państwową granicą z Tanzanią.

</doc>
<doc id="589449" url="https://pl.wikipedia.org/wiki?curid=589449" title="Ostrożeń lepki">
Ostrożeń lepki

Ostrożeń lepki ("Cirsium erisithales" (Jacq.) Scop.) – gatunek rośliny wieloletniej należący do rodziny astrowatych. W Polsce występuje głównie w Karpatach. Poza górami ma nieliczne stanowiska koło Krakowa i Będzina. Roślina dość rzadka.
Zmienność.
Tworzy mieszańce z gatunkami: ostrożeń bezłodygowy ("Cirsium acaule"), ostrożeń błotny ("Cirsium palustre"), ostrożeń lancetowaty ("Cirsium vulgare"), ostrożeń pannoński ("Cirsium pannonicum"), ostrożeń polny ("Cirsium arvense"), ostrożeń różnolistny ("Cirsium helenioides"), ostrożeń siwy ("Cirsium canum"), ostrożeń warzywny ("Cirsium oleraceum").

</doc>
<doc id="589453" url="https://pl.wikipedia.org/wiki?curid=589453" title="Awake (album Godsmack)">
Awake (album Godsmack)

Awake to drugi album zespołu Godsmack wydany 31 października 2000 roku. Płyta CD została wydana w technologii Enhanced CD. Album zawiera piosenkę "Goin' Down", która po raz pierwszy ukazała się na albumie "All Wound Up".

</doc>
<doc id="589454" url="https://pl.wikipedia.org/wiki?curid=589454" title="Ján Popluhár">
Ján Popluhár

Ján Popluhár (ur. 12 września 1935 we wsi Čeklís – obecnie Bernolákovo, zm. 6 marca 2011 tamże) – słowacki piłkarz, obrońca. Srebrny medalista mistrzostw świata '62.
Był piłkarzem Rudej Hvezdy Brno, Slovana Bratysława, Olympique Lyonnais i Zbrojovki Brno. W reprezentacji Czechosłowacji wystąpił 62 razy w latach 1958-1967. Podczas MŚ '62 wystąpił w pięciu spotkaniach Czechosłowacji w turnieju. Brał udział w mistrzostwach świata '58, był brązowym medalistą mistrzostw Europy '60.
W 2003 roku uznany za najlepszego słowackiego piłkarza pięćdziesięciolecia przez słowacki związek piłkarski.

</doc>
<doc id="589455" url="https://pl.wikipedia.org/wiki?curid=589455" title="Pandora.com">
Pandora.com



</doc>
<doc id="589458" url="https://pl.wikipedia.org/wiki?curid=589458" title="Michał Ksawery Sapieha">
Michał Ksawery Sapieha

Michał Ksawery Sapieha herbu Lis (ur. 3 grudnia 1735 w Wysokiem, zm. 24 listopada 1766 w Białymstoku) – generał major wojsk litewskich, krajczy wielki litewski, starosta puński.
Życiorys.
Był synem Kazimierza Leona i Karoliny z Radziwiłłów, bratankiem biskupa Józefa Stanisława i Michała Antoniego, bratem Aleksandra Michała i Anny.
Osierocony przez ojca w wieku trzech lat miał pozostać przy stryju Józefie Stanisławie i matce. Uciekłszy od matki do drugiego stryja Michała Antoniego, zostaje przez niego oddany na wychowanie Michałowi F. Czartoryskiemu. 
Jako pułkownik buławy polnej otrzymuje 12 kwietnia 1756 patent na generała majora. W 1758 posłuje na sejm. Dzięki zbliżeniu stryja Michała Antoniego do Michała Kazimierza Radziwiłła uzyskuje 20 września 1759 nominację na krajczego wielkiego litewskiego, a 3 sierpnia tegoż roku Order Orła Białego. Po burdzie wywołanej na sali sądowej w Mińsku 1 lutego 1760 na jego rozkaz stracono znanego warchoła i najbliższego przyjaciela Karola Radziwiłła „Panie Kochanku”, Michała Wołodkowicza.
Poseł na sejm nadzwyczajny 1761 roku z powiatu starodubowskiego. W latach 1761-1764 związał się ze stronnictwem przeciwników Familii, w szczególności z hetmanem Janem Klemensem Branickim. Jako poseł z powiatu słonimskiego na sejm konwokacyjny 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny.
Po wyborze Stanisława Augusta Poniatowskiego uzyskał od Michałowi F. Czartoryskiego obietnicę przebaczenia poprzedniej postawy w zamian za poparcie elekcji odpowiednich posłów (luty 1766). 
Rodziny nie założył.
Zmarł 24 listopada 1766 w Białymstoku.

</doc>
<doc id="589462" url="https://pl.wikipedia.org/wiki?curid=589462" title="Paroksetyna">
Paroksetyna

Paroksetyna – lek przeciwdepresyjny z grupy selektywnych inhibitorów wychwytu zwrotnego serotoniny (SSRI).
Wprowadzona na rynek w 1990 przez koncern farmaceutyczny SmithKline Beecham.
Mechanizm działania.
Według modelu biologicznego objawy depresji mogą być spowodowane obniżeniem poziomu monoamin biogenicznych (głównie noradrenaliny) lub zmianą czułości receptorów noradrenaliny i serotoniny. Paroksetyna jest jednym z najsilniejszych i najbardziej wybiórczych inhibitorów wychwytu zwrotnego serotoniny (5-hydroksytryptaminy). Wydłuża ona czas działania serotoniny w szczelinie synaptycznej, nasila i przedłuża efekty pobudzenia przez nią postsynaptycznych receptorów serotoninergicznych 5-HT2A, 5-HT2C, 5-HT3 i 5-HT4. Efektem zwiększenia pobudliwości w układzie serotoninergicznym jest ogólna poprawa nastroju, która pojawia się po kilkunastu dniach stosowania leku.
Wskazania.
Lek stosowany w leczeniu: zaburzeń depresyjnych, depresyjno-lękowych, obsesyjno-kompulsyjnych, zespołu lęku panicznego z agorafobią lub bez agorafobii, fobii społecznej, zespołu lęku uogólnionego. Paroksetyna znajduje zastosowanie także w podtrzymywaniu remisji tych schorzeń.
Paroksetyna jest stosowana w leczeniu zaburzeń depresyjnych o średnim nasileniu i ciężkim nasileniu, także z objawami lęku. Jest lekiem bezpiecznym stosowanym w depresji u ludzi w wieku podeszłym.
Działania niepożądane.
Nudności, osłabienie libido, spłycenie snu, wymioty, suchość w ustach, nadmierna potliwość, brak apetytu, senność, bóle głowy, obniżenie progu drgawkowego, lęki, pobudzenie, niekiedy podwyższenie poziomu prolaktyny.
Możliwe jest również wystąpienie przetrwałych zaburzeń seksualnych (PSSD).
Interakcje.
Jednoczesne podawanie paroksetyny i leków serotoninergicznych (w tym inhibitorów MAO, L-tryptofanu, tryptanów, tramadolu, linezolidu, leków z grupy SSRI, soli litu i preparatów zawierających ziele lub ekstrakty dziurawca) może prowadzić do wystąpienia objawów związanych z zespołem serotoninowym. Wymagana jest ścisła kontrola i zachowanie ostrożności podczas skojarzonego leczenia paroksetyną i tymi lekami.
Farmakokinetyka i metabolizm paroksetyny mogą być zaburzone przez indukcję lub hamowanie aktywności enzymów metabolizujących leki. W przypadku podawania paroksetyny w skojarzeniu ze środkami hamującymi aktywność enzymów metabolizujących leki, należy pamiętać aby zalecane dawki paroksetyny mieściły się w dolnym zakresie dawkowania. Nie ma potrzeby modyfikowania początkowej dawki paroksetyny w przypadku jednoczesnego podawania z lekami indukującymi enzymy metabolizujące leki (np. karbamazepina, ryfampicyna, fenobarbital, fenytoina); późniejsze zmiany dawki paroksetyny powinny być dokonywane na podstawie oceny jego skuteczności i tolerancji przez pacjenta.
Leczenie paroksetyną powoduje znaczne zwiększenie stężenia procyklidyny we krwi. Jeśli dojdzie do wystąpienia objawów przeciwcholinergicznych, dawkę procyklidyny należy zmniejszyć. U pacjentów z padaczką leczonych karbamazepiną, fenytoiną lub walproinianem, jednoczesne podawanie paroksetyny nie wpływało na parametry farmakokinetyczne i farmakodynamiczne leków przeciwpadaczkowych.
Paroksetyna wyraźnie hamuje aktywność izoenzymu CYP2D6, co może prowadzić do zwiększenia stężenia we krwi innych jednocześnie podawanych leków, metabolizowanych przez ten izoenzym, np. trójpierścieniowych leków przeciwdepresyjnych (np. klomipramina, nortryptylina i dezypramina), neuroleptyków z grupy pochodnych fenotiazyny (np. perfenazyna, tiorydazyna), rysperydonu, leków przeciwarytmicznych z grupy 1c (np. propafenon, flekainid) i metoprololu.
Nie zaleca się jednoczesnego stosowania paroksetyny i metoprololu podawanego w niewydolności serca ze względu na jego wąski indeks terapeutyczny w tym wskazaniu. Jednoczesne stosowanie paroksetyny i doustnych leków przeciwzakrzepowych może prowadzić do zwiększenia działania przeciwzakrzepowego i ryzyka krwawienia – należy zachować szczególną ostrożność podczas jednoczesnego stosowania. Jednoczesne stosowanie paroksetyny i NLPZ lub kwasu acetylosalicylowego może prowadzić do zwiększenia ryzyka krwawienia.
Zalecana jest ostrożność u pacjentów stosujących leki z grupy SSRI z doustnymi lekami przeciwzakrzepowymi, lekami wpływającymi na czynność płytek krwi lub zwiększającymi ryzyko krwawienia (np. atypowe leki przeciwpsychotyczne – klozapina, fenotiazyny, większość trójpierścieniowych leków przeciwdepresyjnych, kwas acetylosalicylowy, NLPZ, inhibitory COX-2).
Przeciwwskazania.
Nadwrażliwość na paroksetynę lub pozostałe składniki preparatu. Paroksetyna jest przeciwwskazana do jednoczesnego stosowania z inhibitorami MAO. Leczenie paroksetyną może być rozpoczęte po 2 tygodniach od zakończenia stosowania nieodwracalnych inhibitorów MAO, lub co najmniej po 24 godzinach od zakończenia stosowania odwracalnych inhibitorów MAO, np. moklobemidu. Nie należy rozpoczynać leczenia inhibitorami MAO przed upływem co najmniej 1 tygodnia od przerwania leczenia paroksetyną. Nie należy stosować paroksetyny jednocześnie z tiorydazyną.
Środki ostrożności.
Paroksetyny nie należy stosować w leczeniu dzieci i młodzieży poniżej 18 lat z powodu obserwowanego w badaniach klinicznych zwiększonego ryzyka zachowań samobójczych i wrogości podczas stosowania leku w tej grupie wiekowej. Depresja jest związana ze zwiększonym ryzykiem wystąpienia myśli samobójczych, samouszkodzeń i samobójstwa, ryzyko to utrzymuje się do czasu wystąpienia wyraźnej remisji – w przypadku braku poprawy w pierwszych lub następnych tygodniach leczenia, pacjent powinien pozostawać pod ścisłą kontrolą aż do czasu, kiedy wystąpi poprawa.
Podczas leczenia pacjentów z innymi niż depresja zaburzeniami psychicznymi, należy zachować podobne środki ostrożności jak w przypadku leczenia pacjentów z epizodem depresji. Pacjenci z dużym ryzykiem wystąpienia myśli i prób samobójczych, z zachowaniami lub myślami samobójczymi w wywiadzie, lub ci, którzy przed rozpoczęciem terapii wykazywali znacznego stopnia nasilenie myśli samobójczych, powinni podczas leczenia pozostawać pod ścisłą kontrolą.
Wśród młodych dorosłych pacjentów w wieku 18-29 lat występuje możliwość zwiększonego ryzyka zachowań związanych z samobójstwem – osoby te podczas leczenia powinny pozostawać pod ścisłą kontrolą. Z powodu ryzyka wystąpienia zespołu serotoninowego nie należy stosować paroksetyny w leczeniu skojarzonym z prekursorami serotoniny (np. L-tryptofan, oksytryptan). Należy zachować ostrożność podczas stosowania paroksetyny u pacjentów z manią w wywiadzie. Należy przerwać leczenie preparatem w przypadku wystąpienia epizodu manii.
Zalecana jest ostrożność u pacjentów z ciężką niewydolnością nerek lub niewydolnością wątroby, z cukrzycą, padaczką, z jaskrą z wąskim kątem przesączania lub jaskrą w wywiadzie, z zaburzeniami serca, u pacjentów z ryzykiem wystąpienia hiponatremii, np. z powodu jednocześnie stosowanych leków i marskości.
Doświadczenie kliniczne dotyczące równoczesnego stosowania preparatu i leczenia elektrowstrząsami jest bardzo małe. Należy zachować ostrożność podczas jednoczesnego stosowania leków z grupy SSRI z doustnymi lekami przeciwzakrzepowymi, lekami wpływającymi na czynność płytek krwi lub innymi lekami zwiększającymi ryzyko krwawienia (np. atypowe leki przeciwpsychotyczne – klozapina, fenotiazyny, większość trójpierścieniowych leków przeciwdepresyjnych, kwas acetylosalicylowy, NLPZ, inhibitory COX-2), jak również u pacjentów z krwawieniami w wywiadzie lub stanami, które predysponują do wystąpienia krwawienia.
Uwagi.
Leku nie należy odstawiać nagle – zaleca się stopniowe zmniejszanie dawek lub wydłużanie odstępu między nimi. W przeprowadzonych badaniach klinicznych stosowano schemat stopniowego odstawiania leku, w którym zmniejszano dobową dawkę leku co tydzień o 10 mg. Wystąpienie niektórych z objawów ubocznych podczas stosowania leku stwarza niebezpieczeństwo w związku z prowadzeniem i używaniem urządzeń mechanicznych. Podczas stosowania leku nie należy spożywać alkoholu.
Z początkiem roku 2007 pojawiły się doniesienia o manipulacjach producenta leku, które miały potwierdzić jego skuteczność, mimo udokumentowanych związków między przyjmowaniem leków a skłonnościami do aktów samobójczych.

</doc>
<doc id="589463" url="https://pl.wikipedia.org/wiki?curid=589463" title="Czako">
Czako

Czako (z węg. "csako") – rodzaj wysokiej czapy wojskowej używanej od końca XVIII do początków XX wieku. Współcześnie w niektórych państwach wykorzystywane jeszcze w oddziałach reprezentacyjnych.
Charakterystyka.
Czako ma płaskie denko i występuje zazwyczaj z daszkiem, niekiedy dodatkowo zwęża lub rozszerza się ku górze. Wykonywane ze skóry i sukna. Początkowo miało około 40 cm. wysokości, a ok. 1850 r. uległo skróceniu. Zdobione były często kitami, kokardami, pomponami (kulistymi i pędzelkowymi), pióropuszami lub tzw. cierlicami (niskimi kitami barwionymi kolorem pąsowym nad dole i białym na górze w kształcie szyszki świerkowej bądź owalu). W piechocie Cesarstwa Austriackiego do czaka mocowano także pęk kilku liści dębu.
Czako górnicze.
Nazwę czako noszą także czapki górnicze. Czako górnicze nie posiada daszka, wykonywane jest z tektury, ma wysokość 12,5 cm. Obciągnięte jest czarną krepą. Z przodu zaopatrzone jest w godło górnicze, na które składa się pyrlik (młotek) i żelazko (krótki kilof). Narzędzia te służyły górnikom do rozbijania, urabiania węgla i drążenia szybów. Miotełka do czyszczenia otworów strzałowych, którą górnik trzymał zatkniętą za taśmę na kapeluszu, zamieniła się w zamocowany z lewej strony pióropusz z kogucich piór.
Obowiązujące kolory pióropuszy (w Polsce):

</doc>
<doc id="589464" url="https://pl.wikipedia.org/wiki?curid=589464" title="Chronologia sotisowa">
Chronologia sotisowa



</doc>
<doc id="589465" url="https://pl.wikipedia.org/wiki?curid=589465" title="Taino (miasto)">
Taino (miasto)

Taino – miejscowość i gmina we Włoszech, w regionie Lombardia, w prowincji Varese.
Według danych na rok 2004 gminę zamieszkiwało 3185 osób, 455 os./km².

</doc>
<doc id="589469" url="https://pl.wikipedia.org/wiki?curid=589469" title="FVWM-Crystal">
FVWM-Crystal

FVWM-Crystal – nakładka (temat) na FVWM, ułatwiająca korzystanie z tego środowiska. Posiada zestaw domyślnych stylów i recept. Dużą część opcji konfiguracyjnych można edytować z poziomu menu.
Wygląd FVWM-Crystal charakteryzuje się dużą przezroczystością. Ogólny schemat wyglądu można wybrać spośród wielu dostępnych recept. W zależności od wybranej receptury menu główne lub menu aplikacji może znajdować się na panelu na pulpicie, lub można je aktywować (zwykle lewym przyciskiem myszy). Prawy przycisk myszy służy domyślnie do uruchamiania okna terminalu tekstowego.
FVWM-Crystal wymaga do działania FVWM jako "bazy". Może wykorzystywać również Rox Filera lub Nautilusa jako menedżer plików (trzyma ikony na pulpicie), xterm, aterm, mrxvt lub urxvt jako emulator terminala, MPD, XMMS, XMMS2 albo Quod Libet jako odtwarzacze multimedialne (posiada wbudowane narzędzia do kontrolowania tych programów). FVWM-Crystal zachowuje przy tym niskie zużycie zasobów systemowych.
Projekt został zainicjowany przez Macieja Delmanowskiego.

</doc>
<doc id="589470" url="https://pl.wikipedia.org/wiki?curid=589470" title="Fvwm">
Fvwm



</doc>
<doc id="589472" url="https://pl.wikipedia.org/wiki?curid=589472" title="Dragan Džajić">
Dragan Džajić

Dragan Džajić (ur. 30 maja 1946 w Ubie) – jugosłowiański piłkarz grający na pozycji lewego skrzydłowego.
Kariera.
Karierę piłkarską rozpoczynał w klubie Jedinstvo Bijelo Pole, a następnie do 1977 występował w FK Crvena zvezda. Jako zawodnik "Czerwonej Gwiazdy" rozegrał 590 meczów, w których strzelił aż 287 goli. W reprezentacji Jugosławii grał 83 razy w latach 1964–1977, zdobywając 23 bramki. Srebrny medalista ME w 1968, uczestnik MŚ w 1974. Pięciokrotnie powoływany był do reprezentacji świata. Do teraz uznawany jest za jednego z najlepszych zawodników w historii grających na swojej pozycji.
W reprezentacji Jugosławii zadebiutował w 1964 w spotkaniu z reprezentacją Rumunii (1:1). Liczne sukcesy klubowe i setki rozegranych spotkań uczyniły z niego gwiazdę piłkarskich boisk. Doskonale dyrygował drużyną, co potwierdził podczas ME w 1968, gdzie reprezentacja Jugosławii stoczyła ciężkie pojedynki z Anglią (1:0) i Włochami (1:1, a w powtórzonym meczu 0:2). W pierwszym meczu Džajić popisał się precyzyjnym lobem w 86 minucie spotkania, strzelając bramkę decydującą o zwycięstwie, a w finale uzyskał prowadzenie dla "plavich". Ten najwybitniejszy piłkarz ówczesnej Jugosławii, o którego ubiegały się wówczas najsłynniejsze piłkarskie potęgi – Real Madryt, Atlético Madryt czy Bayern Monachium, wybrał jednak francuską Bastię, gdzie zdołał strzelić 31 bramek w 80 spotkaniach. Został powołany do kadry na ME w 1976. Upływ czasu nie tylko nie zaważył na jego umiejętnościach, ale też ugruntował pozycję jako wybitnego zawodnika.
W listopadzie 2003 został wybrany w plebiscycie z okazji 50-lecia UEFA "Złotym zawodnikiem" Jugosławii, czyli najlepszym piłkarzem grającym w okresie od powstania UEFA do tego momentu. Należy dodać, że piłkarze byli wybierani we wszystkich państwach Europy przez federacje piłkarskie swoich krajów. Sam Pelé powiedział kiedyś o nim: „Džajić jest bałkańskim cudem – prawdziwym czarodziejem. Dziwne, że nie jest Brazylijczykiem, bo nigdy w życiu nie widziałem tak naturalnego piłkarza.”, co może mówić samo za siebie o jego nieprzeciętnych umiejętnościach.

</doc>
<doc id="589475" url="https://pl.wikipedia.org/wiki?curid=589475" title="Flądrowate">
Flądrowate

Flądrowate, (Pleuronectidae) – rodzina ryb flądrokształtnych. Większość gatunków morskich, niektóre wpływają do wód słonawych, rzadko spotykane w wodach słodkich. Mają duże znaczenie gospodarcze ze względu na smaczne mięso.
Występowanie.
Ocean Arktyczny, Indyjski, Spokojny i Atlantycki. W Bałtyku występuje gładzica, niegładzica, stornia i zimnica.
Opis.
Cechuje je asymetryczna budowa ciała. Większość ma oczy położone po prawej stronie (stąd nazwa flądry prawooczne). Długa płetwa grzbietowa zachodzi na głowę. Prowadzą przydenny tryb życia odpoczywając na lewym boku. Mniejsze gatunki żywią się przydennymi bezkręgowcami, natomiast większe zjadają również ryby. Osiągają przeciętnie 30-40 cm długości. Największy przedstawiciel rodziny: halibut biały ("Hippoglossus hippoglossus") osiąga 2,4 m długości i maksymalną wagę 320 kg.
Ikra składana jest w wodach pelagialnych.
Klasyfikacja.
Rodzaje zaliczane do tej rodziny są zgrupowane w podrodzinach Paralichthodinae, Pleuronectinae, Poecilopsettinae, Rhombosoleinae:
"Acanthopsetta" — "Ammotretis" — "Atheresthes" — "Azygopus" — "Cleisthenes" — "Clidoderma" — "Colistium" — "Dexistes" — "Embassichthys" — "Eopsetta" — "Glyptocephalus" — "Hippoglossoides" — "Hippoglossus" — "Hypsopsetta" — "Isopsetta" — "Hypsopsetta" — "Lepidopsetta" — "Limanda" — "Liopsetta" — "Lyopsetta" — "Marleyella" — "Microstomus" — "Nematops" — "Oncopterus" — "Paralichthodes" — "Parophrys" — "Pelotretis" — "Peltorhamphus" — "Platichthys" — "Pleuronectes" — "Pleuronichthys" — "Poecilopsetta" — "Psammodiscus" — "Psettichthys" — "Pseudopleuronectes" — "Reinhardtius" — "Rhombosolea" — "Tanakius" — "Taratretis" — "Verasper"

</doc>
<doc id="589479" url="https://pl.wikipedia.org/wiki?curid=589479" title="Pleuronectidae">
Pleuronectidae



</doc>
<doc id="589491" url="https://pl.wikipedia.org/wiki?curid=589491" title="Lista najwyższych budowli w Polsce">
Lista najwyższych budowli w Polsce

Lista najwyższych budowli w Polsce zgodnie z danymi z serwisu "skyscraper.com", uzupełniona o inne konstrukcje.
Wysokość wieżowców jest mierzona do najwyższego integralnego punktu budynku, a zazwyczaj jest to iglica. Najwyższe budowle w Polsce w różnych kategoriach według wysokości:

</doc>
<doc id="589492" url="https://pl.wikipedia.org/wiki?curid=589492" title="Z ust do ust">
Z ust do ust

Z ust do ust – amerykański, komediowy film fabularny z 2005 roku, w reżyserii Roba Reinera z Jennifer Aniston i Kevinem Costnerem w rolach głównych.
Opis fabuły.
Sarah (Jennifer Aniston) dopiero co przyjęła oświadczyny swego chłopaka Jeffa (Mark Ruffalo), a już do ślubu szykuje się jej młodsza siostra Annie (Mena Suvari). Dziewczyna dzieli się swoimi wątpliwościami z ekscentryczną babką Katherine (Shirley MacLaine), która nieopatrznie wspomina, że 30 lat temu nieżyjąca już matka Sarah uciekła do Meksyku przed samym ślubem i miała romans z innym mężczyzną. Dzieckiem z przelotnego romansu miała być właśnie Sarah. Po przyjęciu zaręczynowym Amy, Sarah dla upewnienia się odwiedza ciotkę, która potwierdza wersję babci Sary. Dziewczyna odkrywa, że historia jej rodziny posłużyła jako podstawa powieści "Absolwent" Charlesa Webba. Poszukuje kochanka matki, by upewnić się, czy jest jego córką, jednak on wyklucza tę możliwość. Spędzają wspólnie namiętną noc, następnie kochanek zaprasza ją na bal, na którym nakrywa ich narzeczony Sary i zrywa zaręczyny. Sara próbuje wyjaśnić mu całą sytuację.

</doc>
<doc id="589494" url="https://pl.wikipedia.org/wiki?curid=589494" title="Papirusy z Elefantyny">
Papirusy z Elefantyny

Papirusy z Elefantyny – dokumenty spisywane przez wspólnotę żydowską na wyspie Elefantyna na przestrzeni setek lat począwszy od V wieku p.n.e.
Podwójnie datowane dokumenty, V wiek p.n.e..
Papirusy z początków istnienia kolonii są szczególnie istotne dla historyków, gdyż potwierdzają istnienie cyklu Sotisa oraz umożliwiają precyzyjne określenie lat panowania królów Persji w V wieku przed Chrystusem.
Legenda tabeli:
Uwagi:
Dane zamieszczone w tabeli zostały opracowane w oparciu o:
Kalendarz żydowski z Elefantyny.
Powyższa tabela ukazuje, iż kalendarz wspólnoty żydowskiej na Elefantynie opierał się na kalendarzu babilońskim, jeżeli chodzi o nazwy miesięcy oraz początek roku w okresie równonocy wiosennej. Z drugiej zaś strony można zauważyć, iż (inaczej niż u Babilończyków) żydowski rok kalendarzowy mógł się rozpocząć kilka dni przed równonocą, czego przykładem jest dokument z 6. roku Artakserksesa I, który wskazuje na początek roku kalendarzowego dnia 19 marca 459 p.n.e. (w V wieku przed Chrystusem równonoc wiosenna przypadała na 25 lub 26 marca w kalendarzu juliańskim). Tym niemniej, wszystkie pozostałe dokumenty z V wieku p.n.e. wskazują na początek roku kalendarzowego w dniu równonocy wiosennej lub później (24 marca – 23 kwietnia). Drobna niezgodność kalendarza żydowskiego z kalendarzem babilońskim mogła wynikać z innych podstaw dla wyznaczania początku roku kalendarzowego. Dla Babilończyków punktem odniesienia był dzień równonocy wiosennej, zaś dla Izraelitów okres dojrzewania jęczmienia, który pozwalał na ofiarowanie pierwszych kłosów na Paschę (stąd starożytna hebrajska nazwa miesiąca Nisan brzmiała Abib, czyli ‘kłosy’). Czasami jęczmień dojrzewał wcześniej niż zwykle i wówczas żydowski rok kalendarzowy mógł się rozpocząć przed równonocą wiosenną.
Zgodność z datowaniem sotisowym.
Analiza danych przedstawionych w tabeli nie tylko dowodzi istnienia cyklu sotisowego, lecz także potwierdza jego przydatność dla datowania wydarzeń z I tysiąclecia przed Chrystusem. Jedynie w dokumencie z 19. roku rządów Artakserksesa I (18-19 listopada 446 p.n.e.) egipski rok kalendarzowy rozpoczął się 1 lub 2 dni później niż wskazywałoby na to datowanie sotisowe. We wszystkich pozostałych 15. przypadkach (zakładając, iż w dokumencie z 9. roku Artakserksesa I przeoczono dni epagomenalne) daty na dokumentach pokrywają się z przewidywaniami opartymi na założeniach:
Założenie b wydaje się bardziej prawdopodobne, gdyż wskazuje na zaledwie 1 dzień błędu w przypadku problematycznej daty z 19. roku Artakserksesa I oraz bardziej pokrywa się z informacjami Censorinusa niż założenie a (patrz datowanie sotisowe). Taka interpretacja sugerowałaby, iż w roku 139 n.e. nastąpiło zakończenie cyklu sotisowego w tym sensie, że obchodzono wówczas po raz ostatni początek roku astronomicznego w ostatnim dniu roku kalendarzowego, zaś nowy cykl rozpoczął się w roku 140 n.e. Oznaczałoby to także, iż zarówno w V wieku p.n.e., jak i w II wieku n.e. Egipcjanie świętowali wschód Sopdet 19 lipca według kalendarza juliańskiego.

</doc>
<doc id="589498" url="https://pl.wikipedia.org/wiki?curid=589498" title="Hatuey">
Hatuey

Hatuey – wódz Indian Taino zamieszkujący Hispaniolę (Haiti i Dominikanę) na początku XVI wieku. Zdobył sławę jako przywódca pierwszych prób oporu przeciwko kolonializmowi.
Hatuey przypłynął na Kubę ok. 1509 r., szukając ucieczki przed kolonizacją Hispanioli. Wraz z nim na kanu przypłynęło 400 mieszkańców Hispanioli, którzy ostrzegli Tainów mieszkających na Kubie przed zagrożeniem jakie niosą kolonizacja i Hiszpanie. Większość mieszkańców Kuby nie uwierzyła w ostrzeżenie Hatueya, ale część przyłączyła się do niego, gdy w 1511 r. stawił on opór misji kolonizacyjnej Diego Velazqueza de Cuéllara. Początkowo Tainowie odnosili sukcesy w walce, ale ostatecznie zwyciężyli Hiszpanie, a Hatuey został pojmany. 
Hatuey został spalony żywcem 2 lutego 1512 r. Przed spaleniem zaproponowano mu nawrócenie na chrześcijaństwo, by mógł pójść do nieba. Odpowiedział, że jeśli w niebie są tacy chrześcijanie jak konkwistadorzy, to nie chce mieć nic do czynienia z Bogiem, który pozwala na czynienie takiego okrucieństwa w jego imieniu.
Hatuey jest określany jako "pierwszy kubański bohater narodowy". Dzisiaj można oglądać pomnik Hatueya wzniesiony w mieście Baracoa na wschodnim wybrzeżu Kuby.

</doc>
<doc id="589499" url="https://pl.wikipedia.org/wiki?curid=589499" title="Prezydent Raciborza">
Prezydent Raciborza



</doc>
<doc id="589502" url="https://pl.wikipedia.org/wiki?curid=589502" title="Dependencje Federalne">
Dependencje Federalne

Dependencje Federalne – terytorium wchodzące w skład Wenezueli, niestanowiące jednak stanu i zarządzane bezpośrednio ze stolicy – Caracas przez burmistrza ("Mayor") tego miasta. Obejmuje wyspy położone na Morzu Karaibskim oraz w Zatoce Wenezuelskiej, z wyjątkiem należących do stanu Nueva Esparta. Łączna powierzchnia tych wysp wynosi 342 km². Wyspy są słabo zaludnione, a wiele z nich w ogóle nie ma stałych mieszkańców. Według źródeł wenezuelskich, liczba stałych mieszkańców Dependencji Federalnych wynosi 2245 osób (2005), oprócz tego około stu osób przebywa tu sezonowo w swoich "drugich domach".
Geografia.
Dependencje Federalne składają się z 600 wysp i wysepek, wiele z nich to po prostu wystające z morza skały o powierzchni poniżej 1 ha. Największa wyspa, Tortuga, stanowi niemal połowę powierzchni Dependencji.

</doc>
<doc id="589503" url="https://pl.wikipedia.org/wiki?curid=589503" title="Chloroaceton">
Chloroaceton

Chloroaceton, chloropropanon, CH3COCH2Cl – organiczny związek chemiczny z grupy ketonów, chlorowa pochodna acetonu, silnie trujący lakrymator (stosowany podczas I wojny światowej jako bojowy środek trujący).
Właściwości.
Jest bezbarwną cieczą o przykrym, drażniącym zapachu. Pod wpływem światła zmienia barwę na żółtą lub bursztynową. Jest rozpuszczalny w alkoholu, eterze i chloroformie. W podwyższonej temperaturze hydrolizuje pod wpływem wody. Roztwory siarczku sodu rozkładają chloroaceton na nietoksyczne produkty.
Historia.
Jako gaz bojowy został po raz pierwszy użyty, pod nazwą "Tonite", przez Francję w czasie I wojny światowej w listopadzie 1914. Następnie był stosowany, pod nazwą "Martonite", przez to samo państwo jako składnik mieszanki z bromoacetonu i chloroacetonu (w stosunku 4:1).
Zastosowanie.
Chloroaceton może być stosowany:
Chloroaceton reaguje z arylowymi związkami Grignarda, tworząc stylbeny. Jest także proponowanym katalizatorem w produkcji tetraetyloołowiu. Wykorzystuje się go w syntezie furanów metodą Feista-Benariego:
Wykazano także działanie przeciwnowotworowe w leczeniu mięsakoraka Walkera 256 u szczurów, białaczki limfatycznej p-388 i czerniaka b-16 u myszy.
Toksykologia.
Chloroaceton wykazuje silnie działanie drażniące dla błon śluzowych, oczu, skóry i górnych dróg oddechowych. Jest wchłaniany z dróg oddechowych i przez nieuszkodzoną skórę. Kontakt ciekłego chloroacetonu ze skórą wywołuje bolesne owrzodzenia, a z oczami może powodować trwałe uszkodzenia. W stężeniu 5-8 ppm powoduje łzawienie. Stężenie 26 ppm jest niemożliwe do wytrzymania już po 1 minucie ekspozycji z powodu nasilenia się podrażnień błon śluzowych. Przy użyciu chloroacetonu jako gazu bojowego, stężenie 605 ppm jest śmiertelne po 10 minutach ekspozycji.
Objawami chwilowej ekspozycji na działanie chloroacetonu są: łzawienie, kaszel, zaczerwienienie skóry (możliwe pęcherze i owrzodzenie).
U szczurów narażonych na średnie stężenie 15 ppm chloroacetonu przez 11 dni wykazano podczas autopsji uszkodzenia płuc, serca, nerek, wątroby i śledziony. W badaniu "in vivo" wykazano, że chloroaceton jest mutagenny, jednak testy na pięciu szczepach "Salmonella" dały wyniki negatywne.
BHP.
NDSP dla chloroacetonu wynosi 4 mg/m3. W Polsce nie ma ustalonej wartości NDS. W 2003 roku Amerykańska Konferencja Rządowych Higienistów Przemysłowych (ACGIH) ustaliła ją na 1 ppm (3,8 mg/m3) i oznakowało oznaczeniem "Skin", co oznacza absorpcję substancji poprzez skórę.

</doc>
<doc id="589506" url="https://pl.wikipedia.org/wiki?curid=589506" title="Jan Osuchowski">
Jan Osuchowski

Jan Władysław Osuchowski (ur. 22 sierpnia 1937 w Kluwińcach, zm. 18 maja 2015) – polski polityk, samorządowiec, w latach 1982–1990 oraz 2002–2006 prezydent Raciborza.
Życiorys.
Syn Władysława i Eugenii. 22 grudnia 1960 wstąpił do Polskiej Zjednoczonej Partii Robotniczej. Uzyskał wykształcenie wyższe administracyjno-prawne, był absolwentem Uniwersytetu Śląskiego w Katowicach. Od 17 października 1980 do 13 czerwca 1981 był I sekretarzem komitetu miejskiego PZPR w Raciborzu. Od 1981 do 1982 pełnił również wysokie funkcje w katowickim komitecie wojewódzkim tej partii. W latach 1982–1990 był dyrektorem Miejskiego Przedsiębiorstwa Gospodarki Komunalnej i Mieszkaniowej oraz prezydentem Raciborza. Natomiast w latach 1994–2002 pełnił mandat radnego miasta. Od 1 lutego 1995 do 31 marca 1998 zajmował stanowisko kierownika urzędu rejonowego. W wyniku pierwszych bezpośrednich wyborów w 2002 ponownie objął urząd prezydenta tegoż miasta (z ramienia SLD). Nie kandydował w wyborach w 2006, zaś w 2010 bez powodzenia startował do rady miasta.

</doc>
<doc id="589512" url="https://pl.wikipedia.org/wiki?curid=589512" title="Region Gao">
Region Gao

Region Gao – jeden z 8 regionów w Mali, znajdujący się we wschodniej części kraju.

</doc>
<doc id="589513" url="https://pl.wikipedia.org/wiki?curid=589513" title="Karl Ludwig Hencke">
Karl Ludwig Hencke

Karl Ludwig Hencke (ur. 8 kwietnia 1793 w Driesen, obecnie Drezdenko, zm. 21 września 1866 w Marienwerder, obecnie Kwidzyn) – niemiecki urzędnik pocztowy, astronom amator, odkrywca dwóch planetoid – (5) Astraea i (6) Hebe.
Astraea była pierwszą planetoidą odkrytą po Weście, kiedy to sądzono, że istnieją tylko cztery planetoidy i inni astronomowie zarzucili poszukiwanie tych ciał niebieskich.
Był odznaczony duńskim Medalem „Ingenio et Arti” i pruskim Orderem Orła Czerwonego IV klasy.
Jego imieniem nazwano planetoidę (2005) Hencke.

</doc>
<doc id="589514" url="https://pl.wikipedia.org/wiki?curid=589514" title="Karl Hencke">
Karl Hencke



</doc>
<doc id="589516" url="https://pl.wikipedia.org/wiki?curid=589516" title="Region Kayes">
Region Kayes

Region Kayes – jeden z 8 regionów w Mali, znajdujący się w zachodniej części kraju.

</doc>
<doc id="589517" url="https://pl.wikipedia.org/wiki?curid=589517" title="Region Kidal">
Region Kidal

Region Kidal – jeden z 8 regionów w Mali, znajdujący się w północno-wschodniej części kraju.

</doc>
<doc id="589518" url="https://pl.wikipedia.org/wiki?curid=589518" title="Podział administracyjny Polski (1957–1975)">
Podział administracyjny Polski (1957–1975)

Podział administracyjny Polski w latach 1957–1975 – podział administracyjny Polski i następujące w związku z nim zmiany w okresie od 1 stycznia 1957 do 31 maja 1975.
Historia.
31 grudnia 1956 Polska administracyjnie dzieliła się na 17 województw (plus dwa miasta wydzielone – Warszawa i Łódź), które dzieliły się na 400 powiatów (w tym 79 miejskich), te zaś – na 729 miast, 86 osiedli i 8759 gromad. 1 stycznia 1957 – na podstawie dekretu z dnia 31 grudnia 1956 – miasta Kraków, Poznań i Wrocław wydzielono z województw jako województwa miejskie, zwiększając liczbę jednostek stopnia wojewódzkiego do 22.
1 stycznia 1973 zreformowano podstawowy szczebel administracji, znosząc gromady i osiedla oraz przywracając gminy. W miejsce 4315 gromad utworzono 2365 gmin, zaś z 53 osiedli 16 nadano prawa miejskie, 8 włączono do sąsiednich miast, a 29 zaliczono do wsi.
31 grudnia 1974 Polska dzieliła się na:
Z dniem 1 czerwca 1975, w związku z kolejną reformą administracyjną, zarzucono 3-stopniową strukturę administracyjną i – tworząc 49 województw – zniesiono powiaty.
Województwa (1970).
Źródło:
Powiaty według województw (1 stycznia 1973).
Województwo białostockie.
Źródło:
Województwo bydgoskie.
Źródło:
Województwo gdańskie.
Źródło:
Województwo katowickie.
Źródło:
Województwo kieleckie.
Źródła:
Województwo koszalińskie.
Źródła:
Województwo krakowskie.
Źródło:
Kraków.
Źródło:
Województwo lubelskie.
Źródło:
Województwo łódzkie.
Źródło:
Łódź.
Źródło:
Województwo olsztyńskie.
Źródło:
Województwo opolskie.
Źródło:
Poznań.
Źródło:
Województwo poznańskie.
Źródło:
Województwo rzeszowskie.
Źródło:
Województwo szczecińskie.
Źródło:
Warszawa.
Źródło:
Województwo warszawskie.
Źródło:
Wrocław.
Źródło:
Województwo wrocławskie.
Źródło:
Województwo zielonogórskie.
Źródło:

</doc>
<doc id="589519" url="https://pl.wikipedia.org/wiki?curid=589519" title="Region Koulikoro">
Region Koulikoro

Region Koulikoro – jeden z 8 regionów w Mali, znajdujący się w południowo-zachodniej części kraju.

</doc>
<doc id="589520" url="https://pl.wikipedia.org/wiki?curid=589520" title="Taupo (jezioro)">
Taupo (jezioro)

Taupo – największe, niewysychające jezioro Oceanii, znajduje się w Nowej Zelandii, położone w centrum Wyspy Północnej, na płaskowyżu wulkanicznym na wysokości 350 m n.p.m.
Nazwa maoryska "gdzie panuje noc": ciemne ryolitowe skały nadbrzeżne zwracały zawsze uwagę podróżnych.
Wschodnie brzegi jeziora niskie (w pobliżu wielkie gejzery), zachodnie brzegi skaliste i strome. Z jeziora Taupo wypływa rzeka Waikato.
Jezioro znajduje się w kalderze superwulkanu, którego ostatnia eksplozja miała miejsce ok. 26,5 tys. lat temu.

</doc>
<doc id="589521" url="https://pl.wikipedia.org/wiki?curid=589521" title="Region Mopti">
Region Mopti

Region Mopti – jeden z 8 regionów w Mali, znajdujący się w centralnej części kraju.

</doc>
<doc id="589522" url="https://pl.wikipedia.org/wiki?curid=589522" title="Lewiatan (organizacja)">
Lewiatan (organizacja)

Centralny Związek Polskiego Przemysłu, Górnictwa, Handlu i Finansów (również Lewiatan) – organizacja zrzeszeń gospodarczych związanych z wielkim kapitałem powstała 15 grudnia 1919 roku, reprezentująca polski przemysł wobec władz państwowych i społeczeństwa w okresie międzywojennym. „Lewiatan” został założony przez Andrzeja Wierzbickiego jako kontynuacja "Towarzystwa Przemysłowców Guberni Królestwa Polskiego" i skupiał początkowo 29 zrzeszeń gospodarczych. Od 1932, po połączeniu z Naczelną Organizacją Zjednoczonego Przemysłu i Rolnictwa Zachodniej i Południowej Polski funkcjonował jako Centralny Związek Przemysłu Polskiego. „Lewiatan” dysponował dużym zapleczem medialnym, w skład którego wchodziły między innymi dziennik „Kurier Polski”, tygodnik (później dziennik) „Depesza”, oraz dwutygodnik „Przegląd Gospodarczy”.
Związek propagował koncepcje polityczne i społeczne ułatwiające funkcjonowanie przemysłu wśród których można wskazać obniżenie podatków i świadczeń socjalnych, zwiększenie pomocy władz państwowych dla przemysłu, a także osłabienie ochrony prawnej przysługującej robotnikom. Członkowie „Lewiatana” brali udział w licznych rządach okresu międzywojennego, a także zasiadali w sejmie, senacie i innych instytucjach państwowych.
Organizacja ta skupiała znanych przemysłowców i ekonomistów (działali m.in.: Alfred Falter, Andrzej Rotwand, Stanisław Karłowski, Stefan Laurysiewicz, Stefan Przanowski, Czesław Klarner, Antoni Olszewski, Edward Natanson, T. Popowskiego, Henryk Grohman, Leopold Wellisz).

</doc>
<doc id="589523" url="https://pl.wikipedia.org/wiki?curid=589523" title="Region Ségou">
Region Ségou

Region Ségou – jeden z 8 regionów w Mali, znajdujący się w centralnej części kraju.

</doc>
<doc id="589524" url="https://pl.wikipedia.org/wiki?curid=589524" title="Region Sikasso">
Region Sikasso

Region Sikasso – jeden z 8 regionów w Mali, znajdujący się w południowej części kraju.

</doc>
<doc id="589527" url="https://pl.wikipedia.org/wiki?curid=589527" title="Region Timbuktu">
Region Timbuktu

Region Timbuktu (fr. "Tombouctou") – jeden z 8 regionów w Mali, znajdujący się w północnej części kraju.

</doc>
<doc id="589532" url="https://pl.wikipedia.org/wiki?curid=589532" title="Insulinoterapia konwencjonalna">
Insulinoterapia konwencjonalna



</doc>
<doc id="589534" url="https://pl.wikipedia.org/wiki?curid=589534" title="Insulinoterapia intensywna">
Insulinoterapia intensywna



</doc>
<doc id="589535" url="https://pl.wikipedia.org/wiki?curid=589535" title="Hererowie">
Hererowie

Herero – grupa etniczna należąca do grupy ludów Bantu, zamieszkująca południową część Afryki (głównie Namibię oraz w niewielkiej liczbie Botswanę i Angolę). Jej liczebność szacowana jest na około 100 tys. Są blisko powiązani z ludem Himba, posiadają m.in. wspólny język.
Herero są narodem rolniczym. Miarą ich zamożności jest liczba posiadanych krów, co oznacza, że pozycja społeczna zależy od ilości posiadanego bydła. To, jak ważne jest dla nich posiadanie stada, uwidacznia się w tradycyjnym stroju kobiet.
Podgrupy.
Herero dzieli się na kilka podgrup (w tym ovaHimba i ovaTjimba wywodzących się z tego samego plemienia): Ndamuranda żyjący w Kaokoland, Mahero z rejonów Okahandja i Zeura z Omaruru. Grupa o nazwie Mbandero zamieszkuje wschodnie tereny Namibii w okolicach miasteczka Goababis, które formalnie nazywane jest Hereroland oraz grup w Angoli: vaKuvale, vaZemba, Hakawona i Tjavikwa, którzy regularnie przekraczają granicę Namibii i Angoli podczas migracji ze swymi stadami. Nawet jeżeli poszczególne grupy mają ten sam język, kulturę i pochodzenie, ich tradycje różnią się znacznie. Główna grupa Herero w centralnej Namibii (tzw. Herero właściwe) była pod wpływem kultury zachodniej w okresie kolonialnym, tworząc zupełnie nową tożsamość. Północno-zachodnie grupy (takie jak Himba, Kuvale i Tjimba) są bardziej konserwatywne, zachowują kulturowe aspekty, które zostały utracone przez południowe grupy (Herero prawidłowe i Mbanderu). Na przykład na południu Herero noszą ubrania podobne do ubrań kolonialnych Europejczyków zamiast tradycyjnej odzieży skórzanej. Zaangażowani są w gospodarkę Namibii i Botswany, głównie jako hodowcy bydła. Herero z Kaokoland i Angoli pozostają w izolacji i nadal prowadzą życie nomadów.
Historia.
W ciągu XVII i XVIII wieku Herero migrowali z rejonów wschodniej Afryki na tereny dzisiejszej Namibii. Osiedlając się na trawiastych terenach zaczęli zajmować się pasterstwem. Początkowo zamieszkiwali rejony obecnego Kaokoland nad rzeką Kunene. Na początku XIX wieku lud z Republiki Południowej Afryki, który był już w posiadaniu broni palnej, wkroczył na ich ziemie. Początkowo Nama zaczęli wypierać Herero, co doprowadziło do wojny między dwiema grupami. W tym czasie duża liczba Herero przeprawiła się przez rzekę Kunene szukając schronienia w Angoli. Zwrócili się do plemienia buszmeńskiego Ngambwe z prośbą o odstąpienie pastwisk. Od tamtej pory nazywano ich ovaHimba, co w wolnym tłumaczeniu znaczy „lud żebraczy”. Wtedy też (w 1870 r.) doszło do rozszczepienia plemienia. Ostatecznie Nama i Herero weszły w okres wymiany kulturalnej. Pod koniec XIX wieku pierwsi Europejczycy zaczęli wkraczać na tereny Namibii. W Damaraland niemieccy osadnicy nabyli nieruchomości od Herero w celu ustalenia gospodarstw. W 1883 r. kupiec Adolf Lüderitz zawarł umowę z tubylcami. Wymiana taka później stała się podstawą niemieckich rządów kolonialnych. Terytorium przekształciło się w niemiecką kolonię pod nazwą Niemiecka Afryka Południowo-Zachodnia. Wkrótce potem wybuchł konflikt między kolonistami niemieckimi a pasterzami Herero z powodu sporów o dostęp do ziemi i wody, ale również z prawnej dyskryminacji rdzennej ludności przez białych imigrantów. Na początku XX w. Herero razem z Himba byli ofiarą eksterminacyjnej polityki prowadzonej przez Schutztruppe, niemieckie wojska kolonialne pod dowództwem Lothara von Trothy. Po przegranej (11 sierpnia 1904) Herero wycofali się na pustynię Kalahari, gdzie wielu umarło z pragnienia, podczas gdy niemieckie patrole strzegły źródeł wody strzelając do zbliżających się tubylców. W wyniku tych działań w latach 1904–1907, z populacji liczącej przed wojną ok. 80 000 ludzi, do 1911 r. Hererów zostało jedynie 15 000. W setną rocznicę tego ludobójstwa niemiecka minister współpracy gospodarczej Heidemarie Wieczorek-Zeul oddała cześć pomordowanym (tylko we własnym imieniu), jednak nie przeprosiła za zbrodnie w imieniu Niemców. Nie wspomniała również o jakichkolwiek odszkodowaniach, czego oczekiwali potomkowie pomordowanych.
Strój.
Tradycyjny strój kobiety pochodzi z XIX wieku. Tak ubierały się żony niemieckich misjonarzy, więc świeżo ochrzczone młode dziewczyny z plemienia Herero chciały się cywilizować i przejęły te stroje. Dzisiaj jest to strój ludowy, który został już tylko u starszych: wiktoriańska suknia składająca się z ogromnej krynoliny, kilku halek, kapelusza w kształcie rogów (do reprezentowania rogów krowy) wykonanego ze zwiniętych tkanin.
Kultura.
Tradycyjny festiwal Herero odbywa się w Okahandja w dniu Maherero, który przypada na ostatni weekend sierpnia. Jest to przemarsz różnych grup paramilitarnych, kobiety wypełniają ulice w swoich pięknych sukniach.

</doc>
<doc id="589536" url="https://pl.wikipedia.org/wiki?curid=589536" title="Insulinoterapia funkcjonalna">
Insulinoterapia funkcjonalna



</doc>
<doc id="589539" url="https://pl.wikipedia.org/wiki?curid=589539" title="Kwas 2,4-dichlorofenoksyoctowy">
Kwas 2,4-dichlorofenoksyoctowy

Kwas 2,4-dichlorofenoksyoctowy ("2,4-D"), – organiczny związek chemiczny z grupy kwasów fenoksyoctowych. Jest fitotoksycznym bojowym środkiem trującym. W latach 40. XX wieku badania nad nim prowadzono w USA i Wielkiej Brytanii. Był stosowany na skalę masową przez Amerykanów w wojnie wietnamskiej.
Istnieje ponad 1500 środków ochrony roślin zawierających 2,4-D.
Sole sodowe i amonowe 2,4-D dobrze rozpuszczają się w wodzie, natomiast estry są w niej nierozpuszczalne.
Zagrożenia.
2,4-D może być stosowany w postaci czystej lub w mieszaninach z innymi fitotoksycznymi bojowymi środkami trującymi. Jest składnikiem mieszanki czerwonej i pomarańczowej. Może być używany w postaci emulsji lub roztworów. Zalicza się go do defoliantów. Powoduje zbyt szybki rozwój roślin, co prowadzi do ich obumierania. Działa na rośliny jednoroczne i wieloletnie (zarówno młode, jak i rozwinięte). Jest wchłaniany przez liście, łodygi, system korzeniowy. Utrzymuje się w glebie przez okres od 2 do 15 tygodni. Do niszczenia lasów podczas wojny w Wietnamie był stosowany w ilościach rzędu 6 kg/ha.

</doc>
<doc id="589541" url="https://pl.wikipedia.org/wiki?curid=589541" title="Gosia Andrzejewicz">
Gosia Andrzejewicz

Małgorzata Andrzejewicz, niegdyś Andrzejczuk występująca głównie jako Gosia Andrzejewicz (ur. 14 stycznia 1984 w Bytomiu) – polska piosenkarka, a także autorka tekstów i kompozytorka, której twórczość klasyfikowana jest jako pop, ballada, hip-hop, r&amp;b, swing, muzyka elektroniczna, disco, house i dance-pop.
Debiutowała na rynku muzycznym w 2004. Do 2019 wydała pięć albumów studyjnych i wylansowała przeboje, takie jak „Pozwól żyć”, „Słowa”, „Trochę ciepła” czy „Otwórz oczy”. Otrzymała dwie złote płyty.
Życiorys.
W dzieciństwie uczyła się gry na fortepianie. Pierwsze utwory zaczęła pisać w latach licealnych. Ukończyła naukę w IV Liceum Ogólnokształcącym im. Bolesława Chrobrego w Bytomiu. Studiowała zarządzanie i marketing w Bielskiej Wyższej Szkole im. J. Tyszkiewicza.
Śpiewała w jazzowo-popowym zespole założonym przez studentów Akademii Muzycznej w Katowicach. Grupa zdobyła lokalną popularność, jednak wskutek nieporozumień Andrzejewicz opuściła zespół. Przed rozpoczęciem kariery muzycznej zmieniła nazwisko z Andrzejczuk na Andrzejewicz.
Zadebiutowała na rynku muzycznym w 2004 płytą "Gosia Andrzejewicz", którą wydała niezależnie. Album promowany był przez dwa single: „Nieśmiały chłopak” i „Wielbicielka”. W 2005 towarzyszyła zespołowi Ivan i Delfin podczas występu w 50. Konkursie Piosenki Eurowizji w Kijowie. W tym samym roku udzieliła się gościnnie w nagraniach innych wykonawców, m.in. „First Sight” projektu Bitter Sweet czy „Waiting for Love” Krista Van D. Z piosenką „Miłość” wygrała konkurs Rap Eskadra, organizowany przez portal Wirtualna Polska oraz Radio Eska, dzięki czemu podpisała kontrakt z wytwórnią My Music.
W 2006 z utworem „Dangerous Game” startowała w białoruskich eliminacjach do 51. Konkursu Piosenki Eurowizji. Zajęła w nich przedostatnie, 14. miejsce. Kolejny wydany przez nią singiel, „Pozwól żyć”, stał się jej pierwszym ogólnopolskim przebojem i utorował drogę do dalszej kariery. W kwietniu ukazała się reedycja jej pierwszej płyty zatytułowana "Gosia Andrzejewicz Plus", zawierająca dodatkowy krążek z nowymi utworami, w tym z „Pozwól żyć”. Album pokrył się złotem, a latem piosenka „Słowa” podbiła kolejne listy przebojów. Jesienią 2006 wydała album pt. "Lustro", który zawierał singiel „Trochę ciepła”. Piosenka okazała się ogromnym sukcesem, a płyta powtórzyła sukces poprzedniej, stając się złotą. Andrzejewicz została uhonorowana nagrodami jako debiutantka roku na galach Złote Dzioby i Eska Music Awards.
W marcu 2007 wydała singiel „Lustro”, a miesiąc później premierę miało wydawnictwo "The Best of Gosia Andrzejewicz", będące kompilacją utworów z poprzednich płyt. Następnie wydała teledysk do piosenki „Siła marzeń”, w którym odniosła się do jej ówczesnego konfliktu z nauczycielką śpiewu i krytykiem muzycznym, Elżbietą Zapendowską. Pojawiła się na składance "Zimno? Przytul mnie!", firmowanej przez Radio Eska. Na płytę trafiły trzy jej piosenki, w tym kolejny hit – „Magia świąt”. Część dochodów ze sprzedaży płyty została przekazana na rzecz programu „Pajacyk” Polskiej Akcji Humanitarnej. Jeszcze w 2007 była jurorką w drugiej edycji programu muzycznego Viva Polska "Shibuya".
W 2008, przybierając pseudonim Pearline, nagrała wokal do trzech piosenek na płytę "You Can Dance" DJ-a Remo, w tym m.in. do nagrania tytułowego. Również w 2008 uczestniczyła w trzeciej edycji programu rozrywkowego TVP2 "Gwiazdy tańczą na lodzie", w którym wywołała kontrowersje potyczkami słownymi z Tomaszem Jacykowem, jednym z jurorów. W 2009 z duetem Kalwi &amp; Remi nagrała klubową piosenkę „Lips”, która została zaprezentowana podczas targów muzycznych Midem w Cannes. W tym czasie zaśpiewała również w utworze „Taste Me All Day”, umieszczonym na kolejnej płycie DJ-a Remo. W sierpniu wydała swoją kolejną solową płytę, zatytułowaną "Wojowniczka", którą utrzymała w repertuarze muzyki elektronicznej. Album promowany był przez single: „Zabierz mnie”, „Wojowniczka” i „Otwórz oczy”, który został wykorzystany w jednym z odcinków serialu Polsatu "Przyjaciółki". W 2010 z piosenką „You” startowała w szwajcarskich eliminacjach do 56. Konkursu Piosenki Eurowizji, jednak nie zakwalifikowała się do finałowego etapu selekcji.
W lutym 2011, jako członkini krótkotrwałego projektu S#G Projects, wydała klubowy singiel „Contagious”. Wiosną 2012 w warszawskim klubie „Mirage” premierowo zaprezentowała taneczny singiel „Loverboy”, który nagrała w duecie z Dr. Albanem. Na początku sierpnia tego samego roku zaprezentowała balladę „Film”, do której teledysk wydała na początku sierpnia 2014. Jesienią 2012 wydała singiel „Choose to Believe”, w którym gościnnie pojawił się NatStar, zwycięzca ogłoszonego przez Andrzejewicz konkursu dla raperów.
25 listopada 2014 wydała dwupłytowy album pt. "Film", który promowała singlami: „Ciszej”, „Klucz”, „Obiecaj mi” i tytułowym. W następnych latach wydała single „Moc” (2016), „Doceń to” (2017) i „Dlaczego” (2019). Jesienią 2020 zajęła trzecie miejsce w finale trzynastej edycji programu rozrywkowego Polsatu "Twoja twarz brzmi znajomo", w następnych latach wystąpiła w dwóch bożonarodzeniowych odcinkach programu (2020, 2021). W kwietniu 2021 wydała singel „Delete”. W tym samym roku miała premierę piosenka „Nie będziesz szła sama”, nagrana z Mandaryną i Iną, która jest coverem utworu „All The Things She Said” zespołu Tatu oraz nowa wersja jej przeboju „Otwórz oczy”. We wrześniu 2022 wydała singel „Tylko Mój”. 30 marca 2023 wydała wideoklip do piosenki „Na zawsze".
Życie prywatne.
Ma brata i siostrę. Jest związana z producentem muzycznym Arturem „St0ne” Kamińskim, z którym ma syna, Mateusza (ur. 2015).
Fascynuje się Włochami. Mówi biegle po włosku, a także angielsku.

</doc>
<doc id="589542" url="https://pl.wikipedia.org/wiki?curid=589542" title="Wielgie Sycowskie">
Wielgie Sycowskie



</doc>
<doc id="589544" url="https://pl.wikipedia.org/wiki?curid=589544" title="Timbuktu (ujednoznacznienie)">
Timbuktu (ujednoznacznienie)



</doc>
<doc id="589546" url="https://pl.wikipedia.org/wiki?curid=589546" title="Táchira">
Táchira

Táchira (hiszp. "Estado Táchira") – to jeden z 23 stanów Wenezueli. Stolicą stanu Táchira jest miasto San Cristóbal.
Stan Táchira zajmuje powierzchnię 11 100 km², a w roku 2011 liczył 1 168 908 mieszkańców. Dla porównania, w 1971 było ich 511,3 tys.
Stan leży przy granicy z Kolumbią. Przebiega przez niego Cordillera de Mérida, powierzchnia w większości górzysta, jedynie na północnym zachodzie i południowym wschodzie niewielkie niziny. Jeden z głównym rejonów uprawy kawowców w kraju. Do tego uprawiana jest trzcina cukrowa, kukurydza, pszenica, fasola, tytoń, ziemniaki, drzewa owocowa; hoduje się bydło, eksploatuje lasy. Przemysł przetwórczy, skoncentrowany głównie w San Cristóbal. Przez stan Táchira przebiega odgałęzienie Autostrady Panamerykańskiej łączące Wenezuelę z Kolumbią.

</doc>
<doc id="589547" url="https://pl.wikipedia.org/wiki?curid=589547" title="Tachira">
Tachira



</doc>
<doc id="589549" url="https://pl.wikipedia.org/wiki?curid=589549" title="Fertőrákos">
Fertőrákos

Fertőrákos () – wieś i gmina w północno-zachodniej części Węgier.
Położenie.
Leży około 10 km od miejscowości Sopron, pośrodku Narodowego Parku Austriacko-Węgierskiego Jeziora Nezyderskiego. Jest to miejscowość turystyczna położona w pobliżu Jeziora Nezyderskiego, na granicy Austrii i Węgier.
Podział administracyjny.
Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron.
Historia.
Miejscowość po raz pierwszy odnotowana została w roku 1199 pod nazwą "Racus". W roku 1457 po raz pierwszy zanotowano pod niemiecką nazwą, jako "Kroisbach".
Atrakcje turystyczne.
W miejscowości znajduje się kąpielisko, które do roku 1989 było dostępne jedynie dla rządzących elit komunistycznych, obecnie dostępne publicznie. Znajduje się tutaj również mały port z odprawą graniczną, a także unikatowy kamieniołom z regularnymi formami skalnymi. Kamieniołom ze względu na lokalizację na wzgórzu stanowi punkt widokowy, a wykute w skale komnaty służą jako sale koncertowe dla kameralnych zespołów muzyki poważnej. Między innymi odbywa się tutaj "Festiwal Wagnera i Liszta".

</doc>
<doc id="589550" url="https://pl.wikipedia.org/wiki?curid=589550" title="Gao">
Gao

1 miasto:
1 region:
4 postacie:

</doc>
<doc id="589551" url="https://pl.wikipedia.org/wiki?curid=589551" title="Dave McKean">
Dave McKean

Dave Tench McKean (ur. 29 grudnia 1963 w Maidenhead w Wielkiej Brytanii) – brytyjski twórca komiksów, grafik, ilustrator, fotografik, filmowiec.
Kariera.
W 1986, po podróży do Nowego Jorku poznał Neila Gaimana, z którym rozpoczął pracę nad powieścią graficzną "Drastyczne przypadki", opublikowaną w 1987 przez Titan Books. W 1988 kolejnym projektem była , ponownie napisana przez Gaimana. Od 1989 roku tworzył okładki do Sandmana, w tym też roku pracował nad powieścią graficzną do Batmana pod tytułem "Azyl Arkham: Poważny dom na poważnej ziemi" z pisarzem Grantem Morrisonem. Pracował także m.in. przy takich projektach komiksowych jak "Children’s Crusade", "Death: High cost of living" czy "Death: Time of your life" i wielu innych.
Zilustrował także dwie książki rysunkowe dla dzieci:
A także dziecięcą powieść:
Oprócz ilustracji działa również w innych dziedzinach sztuki, między innymi w muzyce, filmie i reklamie. Był twórcą reklam dla takich znanych firmy jak Nike, Kodak i Sony. Wyreżyserował Lustrzaną Maskę. Zaprojektował ponad 150 okładek do płyt m.in. dla Tori Amos, Machine Head, Dream Theater, Fear Factory, Kreator, Paradise Lost, Believer, oraz Alice’a Coopera. Regularnie współpracuje z taki pismami jak New Yorker, Penthouse czy Playboy.
W roku 2012 artysta odwiedził Polskę, był gościem specjalnym na Międzynarodowym Festiwalu Komiksu i Gier w Łodzi.

</doc>
<doc id="589555" url="https://pl.wikipedia.org/wiki?curid=589555" title="Pityriasis versicolor">
Pityriasis versicolor



</doc>
<doc id="589557" url="https://pl.wikipedia.org/wiki?curid=589557" title="Podróż do serca świata">
Podróż do serca świata

Podróż do serca świata (ang. "Journey to the Heart of the World", 1993-1994) – belgijsko-francusko-amerykański serial animowany o przygodach żeglarza Cory’ego Feldoe.
Serial opowiada o pełnych przygód podróżach Cory’ego Feldoe. W XVIII wieku przemierzył on świat wzdłuż i wszerz w poszukiwaniu nowych krain, przyjaciół i wrażeń. Ojciec Cory’ego był żeglarzem, który zaginął w tajemniczych okolicznościach. Cory nigdy nie pogodził się z jego śmiercią, co więcej, postanowił, że zakończy swoją podróż po świecie dopiero wówczas, gdy odnajdzie ojca.
Wersja polska.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Dobrosława Bałazy
Dialogi:
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Tekst piosenki: Anna Rutkowska
Śpiewali: Piotr Gogol, Adam Krylik i Krzysztof Pietrzak
Kierownictwo muzyczne: Piotr Gogol
Lektor: Daniel Załuski

</doc>
<doc id="589558" url="https://pl.wikipedia.org/wiki?curid=589558" title="Yaracuy">
Yaracuy

Yaracuy (hiszp. "Estado Yaracuy") – jest jednym z 23 stanów Wenezueli. Stolicą stanu Yaracuy jest miasto San Felipe. Inne większe miasta to Aroa, Chivacoa, Cocorote, Marín, Nirgua, Sabana de Parra, Yaritagua oraz Urachiche.
Stan Yaracuy zajmuje powierzchnię 7100 km², a zamieszkuje go 600 852 mieszkańców (2011). Dla porównania, w 1971 było ich 223 tys.
Yaracuy graniczy od północy ze stanem Falcón, od zachodu z Lara, od południa z Portuguesa a od wschodu z Cojedes i Carabobo.
Powierzchnia górzysta, na północy występują niewielkie niziny. Główna rzeka stanu to Yaracuy. Uprawiane są kawowce, kukurydza, ryż, warzywa, bawełna, trzcina cukrowa, tytoń; hodowane jest bydło. Przemysł spożywczy, drzewny, nieznaczne wydobycie rud miedzi.
Gminy i ich siedziby.
Yaracuy jest podzielony na 14 gmin:

</doc>
<doc id="589559" url="https://pl.wikipedia.org/wiki?curid=589559" title="Fenyloglikolany">
Fenyloglikolany

Fenyloglikolany – podgrupa psychotoksycznych bojowych środków trujących, estrów pochodnych kwasu fenyloglikolowego o ogólnym wzorze:
gdzie:
Fenyloglikolany wykazują silne działanie na ośrodkowy układ nerwowy człowieka. Są słabo rozpuszczalne w wodzie. Hydrolizują powoli. Przenikają przez skórę.
Objawy zatrucia występują po ok. 60 minutach i nasilając się trwają od kilku do kilkudziesięciu godzin (w zależności od wchłoniętej dawki). Początkowo są to: suchość w gardle, rozszerzenie źrenic, osłabienie mięśni i przyspieszone tętno. Po ok. 1 godzinie następuje rozstrój psychiczny. Silnym halucynacjom towarzyszą zaburzenia mowy, utrata zdolności koncentracji i orientacji w czasie i przestrzeni. Stan intensywnych halucynacji przypomina schizofrenię.
Przedstawicielem grupy fenyloglikolanów jest ditran.

</doc>
<doc id="589560" url="https://pl.wikipedia.org/wiki?curid=589560" title="Andrew Graham">
Andrew Graham

Andrew Graham (ur. 8 kwietnia 1815, zm. 5 listopada 1908) – irlandzki astronom, odkrył planetoidę (9) Metis w 1848 roku.
Życiorys.
Pracował nad katalogiem gwiazd Markree Catalogue.
Pomimo zbieżności nazwy, planetoida (3541) Graham nie została nazwana jego nazwiskiem.

</doc>
<doc id="589562" url="https://pl.wikipedia.org/wiki?curid=589562" title="Stefankowice-Kolonia">
Stefankowice-Kolonia

Stefankowice-Kolonia ("Stepankowice-Kolonia") – kolonia w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Hrubieszów.
W Stefankowicach znajduje się cmentarz wojenny z I wojny światowej, mający postać kopca ziemnego.

</doc>
<doc id="589564" url="https://pl.wikipedia.org/wiki?curid=589564" title="Kidal">
Kidal

Kidal – miasto w północno-wschodnim Mali, ośrodek administracyjny regionu Kidal. Położone 285 km na północny zachód od Gao, głównego miasta regionu. 
W mieście znajduje się port lotniczy Kidal (kod ICAO: GAKL) oraz baza sił pokojowych ONZ w ramach misji pokojowej o kryptonimie MINUSMA. 

</doc>
<doc id="589566" url="https://pl.wikipedia.org/wiki?curid=589566" title="Zamach na World Trade Center">
Zamach na World Trade Center



</doc>
<doc id="589567" url="https://pl.wikipedia.org/wiki?curid=589567" title="Równość macierzy">
Równość macierzy



</doc>
<doc id="589569" url="https://pl.wikipedia.org/wiki?curid=589569" title="Karl Theodor Robert Luther">
Karl Theodor Robert Luther

Karl Theodor Robert Luther (ur. 16 kwietnia 1822 w Świdnicy, zm. 15 lutego 1900 w Düsseldorfie) – niemiecki astronom, odkrył 24 planetoidy. Pracował w obserwatorium w Düsseldorfie.
Jego imieniem nazwano planetoidę (1303) Luthera oraz krater księżycowy Luther.

</doc>
<doc id="589570" url="https://pl.wikipedia.org/wiki?curid=589570" title="Karl Luther">
Karl Luther



</doc>
<doc id="589573" url="https://pl.wikipedia.org/wiki?curid=589573" title="K.T.R. Luther">
K.T.R. Luther



</doc>
<doc id="589575" url="https://pl.wikipedia.org/wiki?curid=589575" title="San Felipe (miasto w Wenezueli)">
San Felipe (miasto w Wenezueli)

San Felipe – miasto w Wenezueli. Jest stolicą stanu Yaracuy położonego w północnej części kraju. Miasto zostało założone w 1729 roku na miejscu indiańskiej wioski.

</doc>
<doc id="589576" url="https://pl.wikipedia.org/wiki?curid=589576" title="Zespół SCID">
Zespół SCID

Zespół SCID, ciężki złożony niedobór odporności (, "SCID", potoczne określenia: "bubble baby disease", "bubble boy disease") – grupa rzadkich chorób o podłożu genetycznym układu odpornościowego objawiających się upośledzeniem odporności komórkowej i humoralnej z następową podatnością na zakażenia wirusowe, bakteryjne i grzybicze (w tym zakażenia oportunistyczne). Choroba nieleczona doprowadza do śmierci przed ukończeniem 2. roku życia.
Etiopatogeneza.
Zaburzenia polegają na nieprawidłowym rozwoju i różnicowaniu limfocytów B, T i NK.
W zależności od typu zespół SCID może być dziedziczony w sposób autosomalny recesywny bądź sprzężony z chromosomem X.
Mutacje w obrębie genów RAG-1 lub RAG-2 (tzw. agammaglobulinemia – typ szwajcarski) powodują zaburzenia limfocytów T i B przy prawidłowej liczbie komórek NK. Inna odmiana SCID spowodowana mutacją tych genów to zespół Omenna.
Klasyfikacja.
Według raportu nt. wrodzonych zaburzeń układu odpornościowego opublikowanego przez International Union of Immunological Societies w roku 2017 wyróżniono 17 następujących SCID:
Leczenie.
W terapii przyczynowej stosuje się przeszczep szpiku kostnego. Dokonywano prób zastosowania terapii genowej, która w kilkunastu przypadkach odniosła pozytywny skutek.
Etymologia określenia "bubble boy".
"Bubble boy disease", potoczna nazwa SCID, pochodzi od przypadku urodzonego w 1971 roku w w Houston (Teksas), u którego zdiagnozowano tę chorobę. Zaraz po narodzinach został on umieszczony w specjalnej „bańce” – sterylnym, niewielkim, plastikowym pomieszczeniu. W październiku 1983 roku, po przeszczepie szpiku kostnego pobranego od siostry, David zachorował. Po nieudanym przeszczepie pacjenta wyciągnięto z „bańki” i leczono w sterylnym pomieszczeniu szpitalnym. W lutym 1984 roku, w dwa tygodnie po opuszczeniu „bańki”, Vetter zmarł.

</doc>
<doc id="589577" url="https://pl.wikipedia.org/wiki?curid=589577" title="Ciężki złożony niedobór immunologiczny">
Ciężki złożony niedobór immunologiczny



</doc>
<doc id="589578" url="https://pl.wikipedia.org/wiki?curid=589578" title="Koulikoro">
Koulikoro

Koulikoro (bambara: "Kulikɔrɔ") – miasto w Mali nad rzeką Niger, ośrodek administracyjny regionu Koulikoro, ok. 26 000 mieszkańców.
Miasto jest końcową stacją linii kolejowej Dakar-Niger. W okresie od sierpnia do listopada możliwy jest transport rzeką Niger do Ségou, Mopti, Timbuktu i Gao.

</doc>
<doc id="589580" url="https://pl.wikipedia.org/wiki?curid=589580" title="Ciężki złożony niedobór odporności">
Ciężki złożony niedobór odporności



</doc>
<doc id="589581" url="https://pl.wikipedia.org/wiki?curid=589581" title="Jesse Tafero">
Jesse Tafero

Jesse Joseph Tafero (ur. 12 października 1946, zm. 4 maja 1990) – Amerykanin, skazany niesłusznie za morderstwo dwóch policjantów w lutym 1976 roku.
Na podstawie fałszywych zeznań Tafero i jego partnerka – Sunny Jacobs – zostali skazani na karę śmierci w stanie Floryda. Prawdziwy morderca – Walter Rhodes – przyznał się do winy dopiero po wykonaniu wyroku na J. Tafero. S. Jacobs została zwolniona z więzienia w 1992 roku.
Do egzekucji użyto krzesła elektrycznego "Old Sparky, "którego defekt spowodował długą i bolesną śmierć Tafero.

</doc>
<doc id="589582" url="https://pl.wikipedia.org/wiki?curid=589582" title="Agamaglobulinemia typu szwajcarskiego">
Agamaglobulinemia typu szwajcarskiego



</doc>
<doc id="589585" url="https://pl.wikipedia.org/wiki?curid=589585" title="Armina">
Armina

Armina – fosforoorganiczny związek chemiczny, wysokotoksyczny insektycyd, potencjalny paralityczno-drgawkowy bojowy środek trujący.
Armina jest cieczą o wysokiej temperaturze wrzenia i gęstości 1,27 g/cm³. Rozpuszczalność w wodzie wynosi ok. 0,4 mg/dm³. Armina rozpuszcza się w rozpuszczalnikach organicznych. Wodne roztwory arminy nie ulegają hydrolizie nawet w temperaturze 100 °C.
Zatrucie może nastąpić na skutek wdychania par i aerozolu lub wchłaniania przez skórę. LD50 wynosi 1 mg/kg dla szczurów przez układ pokarmowy. Armina jest silnym inhibitorem esteraz cholinowych.

</doc>
<doc id="589587" url="https://pl.wikipedia.org/wiki?curid=589587" title="Ségou">
Ségou



</doc>
<doc id="589588" url="https://pl.wikipedia.org/wiki?curid=589588" title="Szaja Feldman">
Szaja Feldman



</doc>
<doc id="589589" url="https://pl.wikipedia.org/wiki?curid=589589" title="Titi Camara">
Titi Camara

Aboubacar Sidiki Camara (ur. 17 listopada 1972 w Konakry) - gwinejski piłkarz znany jako Titi Camara. W 2004 roku doszedł z reprezentacją do ćwierćfinału PNA. W 2009 był trenerem reprezentacji Gwinei w piłce nożnej.

</doc>
<doc id="589592" url="https://pl.wikipedia.org/wiki?curid=589592" title="Sikasso">
Sikasso

Sikasso (bambara: "Sikaso") – miasto w południowym Mali, ośrodek administracyjny regionu Sikasso, około 200 tys. mieszkańców. Drugie co do wielkości miasto kraju.

</doc>
<doc id="589593" url="https://pl.wikipedia.org/wiki?curid=589593" title="Aboubacar Sidiki Camara">
Aboubacar Sidiki Camara



</doc>
<doc id="589596" url="https://pl.wikipedia.org/wiki?curid=589596" title="H.M.S. Goldschmidt">
H.M.S. Goldschmidt



</doc>
<doc id="589597" url="https://pl.wikipedia.org/wiki?curid=589597" title="Aleksander Michał Sapieha">
Aleksander Michał Sapieha

Aleksander Michał Paweł Sapieha herbu Lis (ur. 12 września 1730 w Wysokiem, zm. 28 maja 1793 w Warszawie) – wojewoda połocki, hetman polny litewski, kanclerz wielki litewski, marszałek konfederacji targowickiej na Litwie, podskarbi nadworny litewski, starosta puński w latach 1740–1754, starosta mścibowski w 1759 roku, starosta olsztyński w 1774 roku, starosta kazimierski w 1774 roku, dyrektor wileńskiego sejmiku elekcyjnego w 1747 roku.
Życiorys.
Był synem Kazimierza Leona i Karoliny z Radziwiłłów, bratankiem biskupa Józefa Stanisława i Michała Antoniego, bratem Michała Ksawerego i Anny.
Po śmierci ojca przebywał pod opieką stryja biskupa Józefa Stanisława, który promował go na kolejne szczeble kariery publicznej – poselstwo na sejm z Wiłkomierza w1746 roku, marszałkostwo wileńskiego sejmiku elekcyjnego 1747, czy mianowanie oboźnym wielkim litewskim i generałem majorem wojsk litewskich w 1750. Poseł słonimski na sejm 1748 roku. Był posłem powiatu wileńskiego na sejm 1750 roku. W 1753 otrzymał Order Orła Białego, po czym został mianowany wojewodą połockim. Po śmierci stryjów Józefa Stanisława w 1754 i Michała Antoniego, który przejął opiekę nad Aleksandrem Michałem, w 1760 spowodowało konieczność samodzielnego działania w celu utrzymania wpływów politycznych.
Przejście do obozu dworskiego umożliwiło mu objęcie w 1762 buławy polnej litewskiej, chociaż czynnikiem decydującym był tu prawdopodobnie romans jego żony Magdaleny z synem pierwszego ministra Augusta III Henryka Brühla – Alojzym Fryderykiem.
W czasie elekcji lat 1763–1764 krótko przeciwstawiał się kandydaturze Stanisława Augusta Poniatowskiego, stając po stronie K. S. Radziwiłła. Szybko jednak przeszedł na stronę Familii, został członkiem konfederacji generalnej Wielkiego Księstwa Litewskiego w 1764 roku, a jego żona Magdalena nawiązała romans z nowo obranym królem (z którym miała dwoje dzieci). W 1765 został kawalerem Orderu Świętego Stanisława. W 1773 roku odznaczony został Orderem Świętego Huberta.
Wobec konfederacji barskiej zachowywał się biernie, dopuszczając do przejścia na stronę konfederatów części swoich wojsk. Wezwany do Warszawy w 1771 zgodził się przyjąć odpowiedzialność za lojalność wojsk litewskich. Mimo tego, iż nie złożył przysięgi na wierność Katarzynie II jako właściciel dóbr znajdujących się na terenie Rosji po I rozbiorze dzięki zachowawczej postawie w poprzednich latach żaden z majątków nie został mu odebrany.
Na Sejmie Rozbiorowym 1773–1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. Na Sejmie Rozbiorowym 1773–1775 został wybrany przez króla Stanisława Augusta Poniatowskiego do Rady Nieustającej.
Dzięki postawie ugodowej i serwilistycznej wobec ambasadora Rosji Stackelbergiem uzyskuje w 1775 urząd kanclerza wielkiego litewskiego. Jako minister był bardzo mało aktywny politycznie, sporadycznie zabierając głos w sprawach istotnych dla kraju. Członek konfederacji Andrzeja Mokronowskiego w 1776 roku. W 1776 roku odznaczony rosyjskim Orderem św. Aleksandra Newskiego.
Wybierany sędzią sejmowym na kadencje: 1782, 1785, 1787.
Był członkiem konfederacji Sejmu Czteroletniego. Stanisław August Poniatowski uważał go za dobrego sędziego. Został w 1789 marszałkiem Trybunału Głównego Wielkiego Księstwa Litewskiego. 3 maja 1791 przebywał prawdopodobnie w Warszawie, mimo iż został zaliczony do grona potencjalnych przeciwników Konstytucji.
Wyznaczony przez Katarzynę II na marszałka prorosyjskiej konfederacji, Aleksander Michał nie spieszył się z objęciem tej funkcji. Jeszcze 9 lipca 1792 informował króla, iż trzyma się z daleka od konfederacji targowickiej i najchętniej udałby się za granicę; jednak już 10 sierpnia do konfederacji targowickiej przystąpił. Uczestniczył w jej obradach od września 1792, stopniowo zapadając na zdrowiu.
W Różanie i w Dereczynie utrzymywał teatr dworski. Założył największą w Rzeczypospolitej szkołę muzyczną, operową i baletową, w której uczono dzieci poddanych.
Zmarł 28 maja 1793 w Warszawie
Był ojcem Franciszka.

</doc>
<doc id="589600" url="https://pl.wikipedia.org/wiki?curid=589600" title="William Miller (kaznodzieja)">
William Miller (kaznodzieja)

William Miller (ur. 15 lutego 1782 w Pittsfield, USA; zm. 20 grudnia 1849 Hampton, Stany Zjednoczone) – amerykański kaznodzieja, baptysta, przywódca przebudzenia adwentowego w Ameryce, jednego z głównych przejawów II wielkiego przebudzenia; uważany za założyciela adwentyzmu.
Był rolnikiem, który osiedlił się w pobliżu Nowego Jorku po wojnie roku 1812. Pierwotnie Miller był deistą. Po dwóch latach prywatnych studiów nad Biblią, Miller przeszedł na chrześcijaństwo i stał się świeckim działaczem baptystów. Był przekonany, że Biblia zawiera zakodowane informacje dotyczące końca świata i powrotu Jezusa. Uznał też, że musi o tej wieści nauczać innych.
Jednym z kluczowych tekstów Millera była nowa interpretacja biblijnej Księgi Daniela, zwłaszcza wersetów Dan. 8:13-14, gdzie jest mowa o 2300 dniach, po których ma nastąpić oczyszczenie świątyni. Miller wierzył, że każdy z tych 2300 dni oznaczał rok (według zasady dzień za rok) i że odliczanie rozpoczęło się w 457 roku p.n.e. Tak więc konkludował, że oczyszczenie świątyni, bezpodstawnie utożsamiane wówczas z «Powrotem Jezusa» na Ziemię, nastąpi między 21 marca 1843 roku a 21 marca 1844 roku. Samuel Snow, zwolennik Millera, ogłosił potem w wyniku nowych kalkulacji, że koniec świata odbędzie się 22 października 1844 roku.
Po niesprawdzeniu się takiej interpretacji proroctwa wielu wiernych odeszło z ruchu, a okres ten nazwano „wielkim rozczarowaniem”. Miller stopniowo wycofywał się z przewodniczenia ruchowi, zmarł w 1849 roku. Jego zwolennicy nazywali się millerytami.

</doc>
<doc id="589601" url="https://pl.wikipedia.org/wiki?curid=589601" title="Zespół ataksja-teleangiektazja">
Zespół ataksja-teleangiektazja

Zespół ataksja-teleangiektazja, zespół AT, zespół Bodera-Sedgwicka, zespół Louis-Bar (łac. "ataxia teleangiectasia") – rzadki, uwarunkowany genetycznie zespół chorobowy, charakteryzujący się: ataksją móżdżkową, teleangiektazjami w obrębie skóry i gałki ocznej i niedoborem immunologicznym, powodującym przewlekłe infekcje, zwłaszcza układu oddechowego.
Zespół ataksja-teleangiektazja wiąże się także z predyspozycją do zmian nowotworowych zwłaszcza o typie chłoniaka i białaczki.
Częstość występowania zespołu ataksja-teleangiektazja szacuje się na 1:40 000-1:100 000 żywych urodzeń. Choroba zaczyna się we wczesnym dzieciństwie, w postaci postępującej ataksji móżdżkowej i osłabienia mięśni, które w wieku około 10-15 roku życia doprowadzają do trwałej inwalidyzacji. Rozwój umysłowy jest prawidłowy.
Charakterystyczną cechą tego zespołu jest również, mające znaczenie diagnostyczne, występowanie wysokiego poziomu α-fetoproteiny i antygenu karcyno-embrionalnego.
Etiologia.
Choroba dziedziczy się w sposób autosomalny recesywny. Spowodowana jest mutacją w genie "ATM", zlokalizowanym na chromosomie 11 w "locus" q22-23. Gen ten koduje białko kinazy serynowo-treoninowej, należącej do rodziny kinaz 3-fosfatydyloinozytolu, biorące udział w naprawie DNA i regulacji cyklu komórkowego. Komórki chorych z tym zespołem są wrażliwe na promieniowanie jonizujące, co objawia się wzrostem różnego typu aberracji chromosomowych.

</doc>
<doc id="589602" url="https://pl.wikipedia.org/wiki?curid=589602" title="Hermann Mayer Salomon Goldschmidt">
Hermann Mayer Salomon Goldschmidt

Hermann Mayer Salomon Goldschmidt (ur. 17 czerwca 1802 we Frankfurcie nad Menem, zm. 30 sierpnia 1866 w Fontainebleau) – niemiecki malarz i astronom, od 1836 roku mieszkał w Paryżu we Francji. Astronomią zainteresował się dopiero w 1847 roku. Obserwacje prowadził z okien swojej pracowni malarskiej oraz pokoju na poddaszu, który służył mu za sypialnię. W latach 1852–1861 odkrył 14 planetoid.
W 1861 roku otrzymał Złoty Medal Królewskiego Towarzystwa Astronomicznego. Francuska Akademia Nauk ośmiokrotnie przyznała mu Nagrodę Lalande’a, zaś w 1857 roku otrzymał Order Narodowy Legii Honorowej.
Jego imieniem nazwano planetoidę (1614) Goldschmidt oraz krater księżycowy Goldschmidt.

</doc>
<doc id="589603" url="https://pl.wikipedia.org/wiki?curid=589603" title="Zespół AT">
Zespół AT



</doc>
<doc id="589604" url="https://pl.wikipedia.org/wiki?curid=589604" title="Zespół Boder-Sedgwick">
Zespół Boder-Sedgwick



</doc>
<doc id="589605" url="https://pl.wikipedia.org/wiki?curid=589605" title="Hermann Goldschmidt">
Hermann Goldschmidt



</doc>
<doc id="589606" url="https://pl.wikipedia.org/wiki?curid=589606" title="Zespół Louis-Bar">
Zespół Louis-Bar



</doc>
<doc id="589607" url="https://pl.wikipedia.org/wiki?curid=589607" title="Barban">
Barban

Barban (N-3-chlorofenylokarbaminian 4-chloro-2-butynylu, ClC6H4NHCOOCH2C≡CCH2Cl) – fitotoksyczny bojowy środek trujący, stosowany też jako herbicyd do ochrony zbóż.
Jest bezbarwnym, bezwonnym ciałem stałym o temperaturze topnienia ok. 76-77 °C.
Dawki rzędu 3 kg/ha niszczą uprawy (szczególnie warzywne) i pastwiska. Trwałość po wniknięciu w glebę – 2-3 miesięcy.
Otrzymywanie.
Barban można otrzymywać w reakcji m-chlorofenyloizocyjanianu z 1-chloro-2-butyn-4-olem:
oraz w reakcji chloromrówczanu 4-chlorobut-2-ynolu z 3-chloroaniliną:

</doc>
<doc id="589609" url="https://pl.wikipedia.org/wiki?curid=589609" title="Dianbobo Baldé">
Dianbobo Baldé

Dianbobo Baldé (ur. 5 października 1975 w Marsylii) – gwinejski piłkarz występujący na pozycji obrońcy.
Kariera klubowa.
Baldé urodził się we Francji w rodzinie pochodzenia gwinejskiego. Seniorską karierę rozpoczynał w 1995 roku w rezerwach Olympique Marsylia. W sezonie 1997/1998 był stamtąd wypożyczony do FC Mulhouse, a w następnym do AS Cannes. W 1999 roku odszedł do zespołu Toulouse FC z Division 2. W 2000 roku awansował z nim do Division 1. W tych rozgrywkach zadebiutował 5 sierpnia 2000 roku w zremisowanym 1:1 pojedynku z Troyes AC. 12 maja 2001 roku w wygranym 2:1 spotkaniu z FC Metz strzelił pierwszego gola w Division 1. W Toulouse spędził 2 lata.
W 2001 roku Baldé podpisał kontrakt ze szkockim Celtikiem. W Scottish Premier League pierwszy mecz zaliczył 8 września 2001 roku przeciwko Dunfermline (3:1). 20 października 2001 roku w wygranym 5:1 pojedynku z Dundee United zdobył natomiast pierwszą bramkę w Scottish Premier League. W Celtiku występował przez 8 lat. W tym czasie zdobył z nim 5 mistrzostw Szkocji (2002, 2004, 2006, 2007, 2008), 3 Puchary Szkocji (2004, 2005, 2007) oraz 2 Puchary Ligi Szkockiej (2006, 2009).
W 2009 roku Baldé wrócił do Francji, gdzie został graczem klubu Valenciennes FC z Ligue 1. W jego barwach zadebiutował 24 października 2009 roku w wygranym 2:0 spotkaniu z AS Saint-Étienne. W Valenciennes spędził 1,5 roku.
W styczniu 2011 roku odszedł do ekipy AC Arles-Avignon, również grającej w Ligue 1. Pierwszy ligowy mecz zaliczył tam 29 stycznia 2011 roku przeciwko Paris Saint-Germain (1:2).
Kariera reprezentacyjna.
W reprezentacji Gwinei Baldé zadebiutował 8 września 2002 roku w wygranym 3:0 meczu eliminacji Pucharu Narodów Afryki 2004 z Liberią. W 2004 roku został powołany do kadry na ten Złoty Puchar Narodów Afryki. Zagrał na nim w pojedynkach z Demokratyczną Republiką Konga (2:1), Rwandą (1:1), Tunezją (1:1) oraz Mali (1:2). Tamten turniej Gwinea zakończyła na ćwierćfinale.
W 2006 roku ponownie wziął udział w Pucharze Narodów Afryki. Wystąpił na nim w 3 meczach: z RPA (2:0), Zambią (2:1) i Senegalu (2:3). Z tamtego turnieju Gwinea ponownie odpadła w ćwierćfinale.
W 2008 roku Baldé po raz trzeci znalazł się w drużynie na Puchar Narodów Afryki. Zagrał na nim w spotkaniach z Ghaną (1:2), Marokiem (3:2) oraz Namibią (1:1), a Gwinea po raz kolejny turniej zakończyła na ćwierćfinale.

</doc>
<doc id="589612" url="https://pl.wikipedia.org/wiki?curid=589612" title="Bid’Daum">
Bid’Daum



</doc>
<doc id="589615" url="https://pl.wikipedia.org/wiki?curid=589615" title="Grauże Nowe">
Grauże Nowe

Grauże Nowe – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.
W najbliższej okolicy znajdują się miejscowości: Grauże Stare, Lipowo, Klonorejść, Lipowo, Kaletnik. Prawdopodobnie nazwa wsi powstała od litewskiego słowa gražus – piękny. Potwierdzeniem urody wsi jest malownicze jezioro – Grauże. Około 10 m od jeziora znajduje się dom wypoczynkowy.

</doc>
<doc id="589616" url="https://pl.wikipedia.org/wiki?curid=589616" title="Kajetan Michał Sapieha">
Kajetan Michał Sapieha

Kajetan Michał Sapieha herbu Lis (ur. 13 lutego 1749 w Kodniu, poległ 23 maja 1771 pod Lanckoroną), marszałek połocki konfederacji barskiej.
Był najmłodszym synem Ignacego i Anny z Krasickich, bratem Józefa i Franciszka Ksawerego.
Od 1768 był zaangażowany w spisek mający na celu skonfederowanie całej Litwy. W początkach 1769 odbył podróż w okolice Krakowa i być może na Słowację w celu koordynacji działań konfederacji. Przez pewien czas był emisariuszem swojej kuzynki, Anny z Sapiehów Jabłonowskiej. Po klęsce konfederacji na Litwie pod koniec 1769 przejął od uchodzącego do Prus brata Józefa resztki oddziałów konfederackich, z którymi musiał jednak się szybko wycofać.
W latach 1770–1771 brał udział w szeregu akcji politycznych i militarnych na terenie Korony, m.in. w atakach na Sandomierz i Kazimierz pod Krakowem.
Poległ 23 maja 1771 w bitwie pod Lanckoroną w walce z oddziałami Aleksandra Suworowa.
Źródło historyczne na temat Kajetana Michała Sapiehy to m.in. Ewarysta Kuropatnickiego, zachowana jedynie w rękopisie. Znajdują się w niej utwory na temat śmierci Sapiehy, na przykład "Wiersz na śmierć Jaśnie Oświeconego Księcia Kajetana Sapiehy Wojewodzica Mcisławskiego."

</doc>
<doc id="589617" url="https://pl.wikipedia.org/wiki?curid=589617" title="Historia gier komputerowych (szósta generacja)">
Historia gier komputerowych (szósta generacja)

Szósta generacja (czasem nazywana erą 128-bitowców, zobacz sekcję poniżej) odnosi się do gier komputerowych, konsoli i przenośnych konsoli gier wideo dostępnych na początku XXI wieku. Platformy szóstej generacji to Dreamcast, GameCube, PlayStation 2 i Xbox.
Konsole gier wideo.
Konsola PlayStation 2 zdominowała konkurencję sprzedając ponad 150 milionów sztuk, co czyni ją najlepiej sprzedającą się konsolą w historii. Xbox był na drugim miejscu z wynikiem 24 milionów sztuk, a Nintendo trzecie z 20,85 milionami sprzedanych GameCube’ów. Mówi się także, że Dreamcast został sprzedany w 10 milionach egzemplarzy.
Liczba bitów.
Liczba bitów w konsolach stała się normatywnym określeniem jakości konsoli w erze 32-bitowców. Liczba “bitów” podawana przy nazwach konsoli odnosiła się do słowa maszynowego na którym operuje procesor. Jednak wydajność konsoli nie zależy wcale od wielkości słowa. Można bez problemów zwiększyć wielkość słowa maszynowego powyżej 32-bitów – wydajność konsoli zależy również od innych czynników, jak szybkość procesora konsoli, szybkości procesora graficznego, przepustowości i wielkości pamięci.
Dreamcast, miał dwuinstrukcyjny 32-bitowy procesor, 64-bitową kartę graficzną i 64-bitową magistralę danych. Jeden z wielu procesorów PlayStation 2 znany jest jako „128-bitowy Emotion Engine”, lecz tak naprawdę jest on dwuinstrukcyjnym procesorem 64-bitowym. GameCube jest wydajniejszy od PS2, mimo że posiada jednoinstrukcyjny 64-bitowy procesor. Microsoft Xbox, który również jest wydajniejszy od PS2, używa natomiast 32-bitowego procesora i 256-bitowego procesora graficznego, czyli konfiguracji, która stała się standardem wielu komputerów osobistych. Ważność w ilości bitów na rynku konsoli zmalała z powodu używania komponentów, które operują na różnych wielkościach słów maszynowych. Dreamcast i PlayStation 2 były ostatnimi konsolami, używającymi terminu “128-bitów” w ich marketingu w celu opisania ich możliwości.
Przenośne konsole gier wideo.
Podczas szóstej generacji rynek przenośnych konsoli gier wideo znacznie się rozszerzył dzięki wprowadzeniu nań nowych urządzeń od różnych producentów. Nintendo utrzymało większą część rynku dzięki wydaniu w 2001 ulepszonej wersji konsoli Game Boy nazwanej Game Boy Advance. Następnie firma wydała dwie odświeżone wersje systemu: Game Boy Advance SP w 2003 i Game Boy Micro w 2005. Podczas tej generacji wprowadzone zostały na rynek również Neo Geo Pocket Color w 1998 i Bandai WonderSwan Color w Japonii w 1999. Warto odnotować, że w 2001 koreańska firma Game Park wydała własny przenośny system GP32, który był pierwszą przenośna konsolą gier wideo o strukturze open-source.
Główną innowacją na rynku stało się dodawanie do konsoli możliwości, które nie były przeznaczone do grania. Wszystkie możliwości, jak telefon komórkowy, odtwarzacz MP3, przenośny odtwarzacz filmów czy nawet palmtop, były dodawane do istniejących konsoli. Pierwszą taką hybrydą była Nokia N-Gage, która wydana została w 2003 i była reklamowana głównie jako telefon komórkowy. Później, w 2004, konsola została przerobiona i wydana jako N-Gage QD. Drugą taką konsolą był Zodiac, firmy Tapwave wydany w 2004, bazujący na Palm OS. W konsoli znalazło się wiele opcji zwykle dostępnych w palmtopach.
Gdy coraz więcej przenośnych konsoli pojawiało się na rynku pod koniec generacji, trudno było określić, kiedy dokładnie kończy się szósta i rozpoczyna siódma generacja. Zwykle mówi się, że siódma generacja rozpoczęła się pod koniec 2004 wydaniem przez Nintendo konsoli Nintendo DS i PlayStation Portable firmy Sony.
Gry konsolowe.
Kontrowersyjność.
Podczas tej generacji gry komputerowe stały się obiektem krytyki osób publicznych za „niepożądaną” zawartość prezentowaną w grach (seks, przestępstwa, przemoc, przekleństwa, użycie narkotyków czy społeczna propaganda oraz poruszanie w grach takich tematów, jak religia, polityka, feminizm czy ekonomia). Jednakże większość krytyki była nieprawidłowa, gdyż w większości dotyczyła gier wydanych dawno temu, jak "Wolfenstein 3D", "Doom", "Mortal Kombat" czy "Night Trap".
W szóstej generacji warte odnotowania były również sprawy sądowe wytoczone kilku firmom z przemysłu gier komputerowych. Najbardziej znaną sprawą była sprawa gier "Grand Theft Auto III" i ', których producenci zostali oskarżeni o ukryty rasizm i podżeganie do popełniania wykroczeń, natomiast ' dostała plakietkę „tylko dla dorosłych” z powodu odnalezienia w grze minigierki pozwalającej na odbycie stosunku z dziewczynami bohatera za pomocą modyfikacji Hot Coffee.
W szóstej generacji doszło do zamachu na World Trade Center i Pentagon, co miało duży wpływ na przemysł rozrywkowy, jak i na przemysł gier komputerowych powodując zmniejszenie wydźwięku wielu gier. Najbardziej znanym przykład jest "", który do czasu wydania przedstawiał w grze zniszczenie Statuy Wolności i dużej części Manhattanu.
Emulatory i stare gry.
Z powodu zwiększonego użycia emulatorów i coraz łatwiejszemu dostępowi do wyszukiwarek obrazów ROM na poprzednie konsole gier wideo, szósta generacja gier zbiegła się ze wzrostem popularności emulacji konsoli.
Był to również okres, w którym klasyczne gry były ulepszane lub ponownie dystrybuowane na nowsze systemy. Na przykład Nintendo wydało serię „klasycznych” gier dla konsoli NES i SNES na przenośną konsolę Game Boy Advance. Innymi takimi grami były m.in. "Wild ARMs: Alter Code F", "Final Fantasy I &amp; II: Dawn of Souls" czy "". Również duża część third-party developerów wydała antologie gier (wśród tych firm były między innymi Midway Games, Capcom, Namco, Atari czy Sega). Dodatkowo szósta generacja była również okresem, w którym duża liczba gier lub serii gier początkowo wydanych w Japonii zaczęła być sprzedawana w Ameryce Północnej i Europie.

</doc>
<doc id="589619" url="https://pl.wikipedia.org/wiki?curid=589619" title="Bobo Balde">
Bobo Balde



</doc>
<doc id="589622" url="https://pl.wikipedia.org/wiki?curid=589622" title="Teleangiektazja">
Teleangiektazja

Teleangiektazje – objaw polegający na obecności poszerzonych drobnych naczyń krwionośnych. W języku potocznym oznacza „pajączki naczyniowe”.
Termin „teleangiektazje” odnosi się do każdego naczynia (tętniczki, żyłki czy naczynia włosowatego) leżącego bezpośrednio pod skórą i przez nią prześwitującego, przyjmującego barwę czerwonawą (w przypadku unaczynienia tętniczego) lub sinoniebieskawą (w przypadku unaczynienia żylnego).
Występowanie:

</doc>
<doc id="589625" url="https://pl.wikipedia.org/wiki?curid=589625" title="Teleangiektazje">
Teleangiektazje



</doc>
<doc id="589626" url="https://pl.wikipedia.org/wiki?curid=589626" title="Kupowo Folwark">
Kupowo Folwark



</doc>
<doc id="589627" url="https://pl.wikipedia.org/wiki?curid=589627" title="Pajączki naczyniowe">
Pajączki naczyniowe



</doc>
<doc id="589629" url="https://pl.wikipedia.org/wiki?curid=589629" title="Franciszek Ksawery Sapieha">
Franciszek Ksawery Sapieha

Franciszek Ksawery Sapieha herbu Lis (ur. 1741, zm. 10 lutego 1808 w Cienkowicach) – ostatni wojewoda smoleński, konsyliarz z Senatu w konfederacji targowickiej, wyznaczony przez konfederację targowicką do sądów "ulitimae instantiae" Wielkiego Księstwa Litewskiego w 1793 rokui do zasiadania w Departamencie Interesów Cudzoziemskich Rady Nieustającej w 1792 roku, komandor maltański (w zakonie od 1798 roku).
Był synem Ignacego i Anny z Krasickich, bratem Józefa i Kajetana Michała. Ojciec Mikołaja i Pawła.
W latach 50. kształcił się w Warszawie, po czym rozpoczął karierę wojskową. W 1763 został porucznikiem w chorągwi petyhorskiej, a od 1768 jej pułkownikiem.
Dzięki protekcji bratanka Kazimierza Nestora Sapiehy otrzymał w 1791 tytuł wojewody smoleńskiego i Order Świętego Stanisława. Był członkiem konfederacji Sejmu Czteroletniego. Był zaliczany do osób przeciwnych Konstytucji 3 maja.
W 1773 roku odznaczony został Orderem Świętego Huberta.

</doc>
<doc id="589630" url="https://pl.wikipedia.org/wiki?curid=589630" title="Gustaw Billewicz">
Gustaw Billewicz

Gustaw Billewicz ps. „Sosna” (ur. 25 sierpnia 1907 w Summie, zm. 11 września 1944 w Warszawie) – major artylerii Wojska Polskiego.
Życiorys.
Urodził się w miejscowości Summa, w ówczesnej guberni archangielskiej, w rodzinie Jana, leśniczego, i Cecylii z Dąbrowskich. Po śmierci ojca wychowywany był przez matkę, która była spokrewniona z rodziną Józefa Piłsudskiego.
Po zakończeniu I wojny światowej wrócił wraz z matką do Polski i zamieszkał w Warszawie. Uczęszczał do Gimnazjum Władysława Giżyckiego, gdzie ukończył czwartą klasę i od września 1922 roku wstąpił do Korpusu Kadetów nr 2 w Modlinie. W 1927 roku otrzymał świadectwo dojrzałości i wstąpił do Oficerskiej Szkoły Artylerii w Toruniu, która w następnym roku została przemianowana na Szkołę Podchorążych Artylerii. 15 sierpnia 1929 roku Prezydent RP mianował go podporucznikiem ze starszeństwem z dniem 15 sierpnia 1929 roku i 109. lokatą w korpusie oficerów artylerii, a Minister Spraw Wojskowych wcielił do 18 pułku artylerii polowej w Ostrowi Łomżyńskiej (obecnie Ostrów Mazowiecka). Z dniem 1 stycznia 1932 roku jego jednostka została przemianowana na 18 pułk artylerii lekkiej. Z dniem 1 października 1934 roku został przeniesiony z dyspozycji Komendy Miasta Warszawy do 16 pułku artylerii lekkiej w Grudziądzu z jednoczesnym przeniesieniem z korpusu oficerów uzbrojenia do korpusu oficerów artylerii w stopniu porucznika ze starszeństwem z dniem 1 stycznia 1932 roku i 91. lokatą. W pułku od lutego 1935 roku pełnił obowiązki dowódcy baterii, a w 1936 roku został zatwierdzony na tym stanowisku.
Uczestniczył w kampanii wrześniowej, pełniąc funkcję adiutanta 16 pułku artylerii lekkiej, wchodzącego w skład 16 Dywizji Piechoty. Po walkach nad Bzurą przedostał się przez Puszczę Kampinoską do Modlina, gdzie od 21 września 1939 roku był adiutantem I dywizjonu 16 lułku artylerii lekkiej. Uczestniczył m.in. w obronie twierdzy Modlin. Po kapitulacji Modlina dostał się do niewoli niemieckiej i został osadzony w obozie Soldau (KL) w Działdowie.
Po zwolnieniu z niewoli w październiku 1939 roku wrócił do Warszawy i pod koniec tego roku wszedł w skład tzw. sztabu dywersji Dowództwa Głównego SZP. Następnie przechodzi do Polskiej Organizacji Zbrojnej (POZ). W 1941 roku wyjechał na Wileńszczyznę, skąd wrócił w grudniu 1941 roku do Warszawy, dalej działając w POZ. W sierpniu 1942 roku po scaleniu POZ z Armią Krajową będąc dowódcą XI Zgrupowania w 4 Rejonie Obwodu Śródmieście WSOP Okręgu Warszawa AK. Pełnił tę funkcję do momentu wybuchu powstania warszawskiego.
Po wybuchu powstania warszawskiego dowodził batalionem Chrobry I (powstałym na bazie WSOP) walczył na terenie Starego Miasta. 13 sierpnia 1944 roku dowódca Armii Krajowej awansował go do stopnia majora „za wybitne dowodzenie na polu walki”. W tym samym dniu został mianowany dowódcą Zgrupowania „Kuba – Sosna”. W dniu 7 września przeszedł kanałami do Śródmieścia i został dowódcą odcinka wschodniego w Obwodzie Śródmieście-Południe (obsadzony przez Zgrupowanie „Kuba – Sosna”).
Został ciężko ranny podczas powstania warszawskiego, 9 września w Śródmieściu na ul. Chmielnej. Wkrótce – 11 września umarł w szpitalu przy ul. Mokotowskiej 55. Został pochowany na cmentarzu Wojskowym m na Powązkach (kwatera B8-6-39).
Dwaj jego bracia polegli jako żołnierze. Pierwszy brat poległ w 1918, drugi - ppor. Witold Billewicz poległ w bitwie pod Kockiem w 1939.

</doc>
<doc id="589631" url="https://pl.wikipedia.org/wiki?curid=589631" title="Mały Kaletnik">
Mały Kaletnik

Mały Kaletnik ("Kaletnik Mały") – część wsi Kaletnik w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.

</doc>
<doc id="589634" url="https://pl.wikipedia.org/wiki?curid=589634" title="Kaba Diawara">
Kaba Diawara

Kaba Diawara (ur. 16 grudnia 1975 w Tulonie, Francja) – gwinejski i francuski piłkarz. Grał w reprezentacji Francji U-21 i w reprezentacji Gwinei seniorów.

</doc>
<doc id="589638" url="https://pl.wikipedia.org/wiki?curid=589638" title="Mariusz Kiljan">
Mariusz Kiljan

Mariusz Kiljan (ur. 4 marca 1970 w Dębicy) – polski aktor teatralny, telewizyjny i filmowy, pieśniarz.
Życiorys.
Pierwsze kroki na scenie stawiał w Domu Kultury „Śnieżka” w Dębicy. Po ukończeniu Państwowej Wyższej Szkoły Teatralnej w Krakowie – Filia we Wrocławiu, występował w produkowanym we Wrocławiu programie TVP2 "Truskawkowe studio", a w 1994 roku związał się z wrocławskim Teatrem Polskim, gdzie jeszcze podczas studiów debiutował rolą Józka w spektaklu Tadeusza Różewicza "Pułapka". Niezwykle dynamiczny na scenie, grał potem zazwyczaj bohaterów nerwowych lub po przejściach, m.in. w przedstawieniu "Nasz człowiek" (1998), musicalu "Przygody Tomka Sawyera" (1998) czy "Mizantrop" (2003) Moliera. Występował także w teatrach wrocławskich: Muzycznym Capitol (1994, 2002−2003), K2 (1995), 12 (1998), Komedia (2006) i Teatrze na Woli w Warszawie (2005). Od roku 2010 juror Festiwalu Piosenki Angielskiej w Brzegu, gdzie obok niego w jury zasiada m.in. Paweł Kukiz.
Za swoją własną wersję piosenki Stinga pt. „Księżyc nad Burbon Street” otrzymał nagrodę Grand Prix na XV Przeglądzie Piosenki Aktorskiej we Wrocławiu. W spektaklu "Słyszę czasem kroki" śpiewał piosenki grupy Police, wykorzystując też fragment dramatyczny Samuela Becketta.
Debiutował w dwóch filmach Jana Jakuba Kolskiego – "Jańcio Wodnik" (1993) i "Cudowne miejsca" (1994). Na małym ekranie występował potem gościnnie w serialach ("M jak miłość", "Na dobre i na złe") i sitcomach ("Lokatorzy", "Świat według Kiepskich") oraz teleturnieju dla młodzieży TVP3 "Budujemy mosty" w roli starosty baśniowej krainy i programie z gatunku „docu-crime” "Biuro kryminalne" (2005).

</doc>
<doc id="589639" url="https://pl.wikipedia.org/wiki?curid=589639" title="Kasander">
Kasander



</doc>
<doc id="589643" url="https://pl.wikipedia.org/wiki?curid=589643" title="61 Danae">
61 Danae



</doc>
<doc id="589644" url="https://pl.wikipedia.org/wiki?curid=589644" title="Wilhelm Altvater">
Wilhelm Altvater

Wilhelm Altvater (ur. 12 sierpnia 1920, zm. 4 lutego 2001) – niemiecki polityk należący do Socjaldemokratycznej Partii Niemiec (SPD).
Od 22 września 1960 do 1961 roku był deputowanym do Bundestagu z ramienia SPD. Zastąpił zmarłego Hugo Rascha.

</doc>
<doc id="589645" url="https://pl.wikipedia.org/wiki?curid=589645" title="Polipeptydy">
Polipeptydy



</doc>
<doc id="589646" url="https://pl.wikipedia.org/wiki?curid=589646" title="Totus Tuus Poloniae populus">
Totus Tuus Poloniae populus

Totus Tuus Poloniae populus (z łac. „Cały Twój lud w Polsce”) – bulla papieża Jana Pawła II z 25 marca 1992 reorganizująca podział administracyjny Kościoła katolickiego w Polsce, największa reorganizacja Kościoła katolickiego w Polsce od 1945; dopełnienia reorganizacji struktur duszpasterskich dokonano w 2004 dekretem Nuncjatury Apostolskiej w Polsce.
Zgodnie z główną zasadą bulli: „zbliżenie biskupów do wiernych”, doszło do znacznego zmniejszenia powierzchni terytorialnej archidiecezji i diecezji. Powołano też nowe, 8 diecezji podniesiono do rangi archidiecezji. Rozłączono archidiecezję gnieźnieńską i warszawską, które były dotychczas związane unią personalną w osobie arcybiskupa. Skutkiem realizacji postanowień bulli były m.in. zmiany w składzie Episkopatu Polski. Papież wyraźnie go odmłodził. Mianował 10 arcybiskupów, 7 biskupów, 11 ordynariuszy i 11 biskupów pomocniczych przeniósł do innych diecezji.
Podział administracyjny Kościoła katolickiego w Polsce od 1992.
Nowe diecezje.
W wyniku zmian w Polsce istniało 39 jednostek administracyjnych (14 archidiecezji, w tym archidiecezja łódzka podlegająca bezpośrednio Stolicy Apostolskiej, 25 diecezji). W 12 lat później doszły jeszcze 2 (diecezja bydgoska i diecezja świdnicka), a w Łodzi ustanowiono metropolię (w skład której weszły archidiecezja łódzka i diecezja łowicka).

</doc>
<doc id="589647" url="https://pl.wikipedia.org/wiki?curid=589647" title="Olivier Tébily">
Olivier Tébily

Olivier Tébily (ur. 19 grudnia 1975 w Abidżanie) – piłkarz występujący na pozycji obrońcy, a czasami jako defensywny pomocnik. Jest kuzynem innego piłkarza, Didiera Drogby.
Życiorys.
Piłkarz ten już jako dziecko wyemigrował z rodzinnego Abidżanu do Francuskiego Niortu. Tam też zaczął swoją karierę piłkarską, a konkretniej w malutkim klubiku, o nazwie Chamois Niortais. Od początku swojej przygody z piłką Olivier był kreowany na piłkarza defensywnego. Znakomicie odbierał piłkę, starał się grać agresywnie, ale czysto. Jednym słowem – typ walczaka. Szybko zwrócili na niego uwagę działacze LB Châteauroux i Tébily zmienił barwy klubowe. Długo tam miejsca nie zagrzał, a działacze tego klubu przyjęli ofertę z angielskiego Sheffield United F.C. W Anglii grał przez jeden sezon, po którym zdecydował się na ponowną zmianę otoczenia. Pozostał na Wyspach Brytyjskich, a jego nowym pracodawcą okazał się Celtic Glasgow.
Tébily był tam pewnym punktem defensywy, a występował z takimi piłkarzami, jak Tommy Boyd, Mohammed Sylla, Paul Lambert, Johan Mjällby, czy Henrik Larsson. Łącznie rozegrał w Szkocji 39 meczów, a po trzech sezonach gry przeniósł się ponownie do Anglii, tym razem do Birmingham City, a stało się to 22 marca 2002 i kosztowało Birmingham około 700 tysięcy funtów.
Cały rok 2002 Tébily grywał regularnie w zespole Birmingham City, aż do 21 grudnia, kiedy to doznał kontuzji kolana w meczu z zespołem Charlton Athletic. Po bardzo długiej rekonwalescencji, był gotowy do gry dopiero na początku sezonu 2003/2004. Od tego momentu już nigdy nie powrócił do poprzedniej formy i był wystawiany do gry w zespole bardzo nieregularnie. Zarzucano mu, przede wszystkim, brak pewności siebie i koncentracji w czasie meczów. W międzyczasie piłkarz przeszedł operację laserowej korekcji wzroku, aby pozbyć się uciążliwych podczas gry szkieł kontaktowych.
Ostatni występ piłkarza w pierwszym zespole Birmingham City odnotowano w październiku 2006. 14 stycznia 2008 zdecydowano się rozwiązać przedwcześnie kontrakt z zawodnikiem i na tej podstawie przeszedł do nowej drużyny. Tym razem, przeniósł się on na drugi kontynent, do grającego w lidze MLS zespołu Toronto FC. Po czterech meczach rozegranych w tej drużynie rozwiązał kontrakt z klubem.
Olivier Tebily ma na swoim koncie 18 występów w reprezentacji jak do tej pory.

</doc>
<doc id="589648" url="https://pl.wikipedia.org/wiki?curid=589648" title="Monokultura sosnowa">
Monokultura sosnowa

Monokultura sosnowa – specyficzny, antropogeniczny ekosystem leśny powstały w wyniku sztucznego odnowienia drzewostanu sosną zwyczajną. Tego typu las gospodarczy charakteryzuje się małym zróżnicowaniem gatunków roślin i zwierząt, co stanowi o ubogim łańcuchu pokarmowym.
Powstanie monokultur sosnowych.
Tworzenie takich jednorodnych lasów zostało wymuszone przez rosnące zapotrzebowanie na drewno. W wiekach XVII-XIX nastąpił rozwój nieznanych dotychczas gałęzi przemysłu zużywających ogromne ilości surowca drzewnego. Dużą rolę odegrał tu rozwój górnictwa i kolejnictwa, w okresie tym odkryto również technologię produkcji papieru opartą na surowcu drzewnym a także technologię chemicznego przerobu drewna dla potrzeb przemysłu włókienniczego. Lesistość Polski, wynosząca jeszcze w 1920 r. około 38%, zmalała do 20,8% w 1945 r. Odwrócenie tego procesu nastąpiło w latach 1946-70, kiedy w wyniku zalesienia ponad 1,2 mln ha lesistość Polski wzrosła do 27,0%. Średni roczny rozmiar zalesień wynosił wówczas około 30 tys. ha, a w szczytowym okresie 1961-65 – ponad 55 tys. ha. W Polsce powstawały lite uprawy szybko rosnącej sosny zwyczajnej, nie tylko na piaszczystych glebach, gdzie sosna jako jeden z nielicznych gatunków polskich drzew radzi sobie doskonale, ale również na siedliskach leśnych o dużo większej żyzności. Na skutek błędów realizacji kolejnych Programów Zwiększania Lesistości Kraju powstały na bardzo dużych obszarach porolnych (gleby różnych klas) jednogatunkowe uprawy sosnowe, często o przypadkowych proweniencjach.
Podsumowując: sosnę, często przypadkowego pochodzenia, sadzono w następstwie wcześniejszych wylesień na przypadkowych miejscach tak geograficznie, jak i siedliskowo.
Skutki monokultury gatunkowej.
Bez względu na rodzaj następstw monokultura sosnowa wpływa negatywnie na całokształt swego środowiska. Monokultury sosnowe w porównaniu do drzewostanów mieszanych nie mogą zaoferować zwierzętom wielu kryjówek. Młode i strzeliste sosny nie mają tylu dziupli i mocnych konarów, na których mogłyby gniazdować ptaki.
Równomiernie rosnące drzewa, na etapie tyczkowiny i drągowiny, szczególnie po podkrzesaniu, nie nadają się na schron dla dzików czy innych dużych zwierząt. Jednogatunkowe lasy sosnowe są wyjątkowo narażone na ataki szkodników owadzich. Szczególnie złą sławę ma brudnica mniszka, która regularnie występuje gradacyjnie. Inną negatywną konsekwencją monokultury sosnowej, jest znikomość ściółki. Na gruntach ubogich trwać to może przez całe życie drzewostanu, na terenach żyźniejszych warstwowość ściółki stopniowo ginie po osiągnięciu zwarcia koron, a pojawia się ponownie dopiero po rozluźnieniu zwarcia (20-30 lat). 
Ponieważ następstwa założenia monokultury sosnowej zmieniają się wraz z wiekiem można je podzielić według tego kryterium i umiejscowić w określonym miejscu czy warstwie młodego lasu.
Zjawiska występujące na etapach drągowiny i starszych.
W większości okresu życia monokultury sosnowej działania gospodarcze zmierzają do jej przebudowy.

</doc>
<doc id="589650" url="https://pl.wikipedia.org/wiki?curid=589650" title="2,4-D">
2,4-D



</doc>
<doc id="589652" url="https://pl.wikipedia.org/wiki?curid=589652" title="Przełęcz Bogu Chwała">
Przełęcz Bogu Chwała



</doc>
<doc id="589660" url="https://pl.wikipedia.org/wiki?curid=589660" title="Antygonos Jednooki">
Antygonos Jednooki



</doc>
<doc id="589666" url="https://pl.wikipedia.org/wiki?curid=589666" title="DFP (chemia)">
DFP (chemia)

DFP (fluostygmina, diizopropylofluorofosforan) – paralityczno-drgawkowy bojowy środek trujący. Nazwa DFP pochodzi od skrótu angielskiej nazwy chemicznej (DiisopropylFluoroPhosphate). Ten związek chemiczny był znany w Niemczech przed 1939 r. W latach II wojny światowej był produkowany w USA i Wielkiej Brytanii.
Właściwości.
Maksymalne stężenie par cmax = 5,6 mg/dm3. Pary DFP są ok. 6,4 raza gęstsze od powietrza.
DFP dobrze rozpuszcza się w większości rozpuszczalników organicznych i innych bojowych środkach trujących. Rozpuszczalność w wodzie wynosi około 1,5% (przy 20 °C). W roztworach wodnych DFP hydrolizuje, tworząc nietoksyczne produkty. Hydroliza jest najważniejszą reakcją odkażania. W temperaturze 20 °C hydroliza przebiega powoli (1% roztwór hydrolizuje po 72 godzinach). Reakcję przyspiesza w środowisku zasadowym (pełne odkażenie jest możliwe po kilkunastu minutach). Katalizatorami hydrolizy są: podchloryny, związki kompleksowe metali, kwasy hydroksamowe, fenole, aminy i inne.
Działanie toksyczne.
DFP może wnikać do organizmu przez drogi oddechowe i skórę. Objawy zatrucia są typowe dla wszystkich paralityczno-drgawkowych bojowych środków trujących. DFP jest inhibitorem esteraz cholinowych. Wdychanie par o stężeniu około 25 μg/dm³ przez 1 minutę powoduje lekkie zatrucie. Stężenie ok. 250 μg/dm³ prowadzi do ciężkiego zatrucia lub śmierci.
Zastosowanie.
DFP oprócz zastosowania w charakterze broni chemicznej jest używany w okulistyce i weterynarii.

</doc>
<doc id="589668" url="https://pl.wikipedia.org/wiki?curid=589668" title="Karol Szwedowicz">
Karol Szwedowicz



</doc>
<doc id="589670" url="https://pl.wikipedia.org/wiki?curid=589670" title="Mateusz z Arras">
Mateusz z Arras

Mateusz (Maciej) z Arras (ur. ok. 1290 w Arras, zm. 1352 w Pradze) – francuski architekt, autor projektu chóru katedry św. Wita w Pradze. Za jego życia ukończono jedynie dolne partie kaplic i obejścia. Po śmierci Mateusza prace nad katedrą przejął Peter Parler, który kontynuował budowę według jego planów.

</doc>
<doc id="589672" url="https://pl.wikipedia.org/wiki?curid=589672" title="Dichloroaceton">
Dichloroaceton

Dichloroaceton (1,3-dichloropropan-2-on), (ClCH2)2CO – związek chemiczny o działaniu łzawiącym. Jest ciałem stałym o temperaturze topnienia 318 K (45 °C) i wrzenia 445 K (172 °C). Rozpuszcza się w wodzie, alkoholu i eterze. Jest trwały pod względem chemicznym. Obecnie nie ma znaczenia militarnego.

</doc>
<doc id="589677" url="https://pl.wikipedia.org/wiki?curid=589677" title="Megalon">
Megalon

 – fikcyjny olbrzymi potwór ("kaijū") występujący w filmie "Godzilla kontra Megalon" z 1973 roku.
Charakterystyka.
Megalon jest brązowo-pomarańczowym potworem podobnym do japońskiego rohatyńca dwurożnego o wyprostowanej postawie. Z tego powodu humanoidalnej sylwetki w przeciwieństwie do typowego insekta ma kończyny jak u człowieka, tj. dwie masywne nogi i dwoje ramion, a jego podłużny odwłok swym kształtem przypomina ogon. Jego ramiona są zakończone czymś w rodzaju wierteł. Na plecach ma owadzie skrzydła przykryte czarno-żółtymi pokrywami skrzydłowymi. Jego prominentnym atrybutem jest pojedynczy podłużny róg na czubku głowy, z którego jest w stanie strzelać promieniem.
Megalon jest uznawany za jednego z najmniej inteligentnych potworów z wytwórni Tōhō. Można nim łatwo manipulować za pomocą bodźców zewnętrznych. Na przykład Megalon podążył za Jetem Jaguarem po prostu dlatego, że był ciekawy, a także jest bardzo temperamentny, co widać, gdy traci z widoku Jet Jaguara i zaczyna skakać i rzucać się. Wydaje się też, że jego taktyce bitewnej brakuje strategii, ponieważ nigdy nie wykorzystuje promieni z rogu w walce z Godzillą i Jetem Jaguarem. Co więcej, wydaje się, że lubi atakować swych przeciwników szarżując na nich, mimo że ten atak jest łatwo ominąć. Bez Gigana u jego boku, Megalon prawdopodobnie nie przetrwałby finałowej walki w filmie.
Historia.
Megalon był obrońcą podwodnego cesarstwa Seatopii i jego mieszkańcy czcili go jako bóg. Seatopianie rozgniewani na Ziemian z powierzchni Ziemi za testy nuklearne, które dotykają ich państwo, rozkazali Megalonowi zniszczyć ich wrogów. Został przebudzony ze snu i wyruszył ze swej pieczary na powierzchnię Ziemi.
Tam podążał za, stworzonym przez Gorō Ibukiego, robotem Jet Jaguarem sterowanego przez jednego z seatopskich agentów, by nakierować go na Tokio. W drodze zniszczył tamę, paradoksalnie ratując życie Ibukiemu i jego bratu Rokku-chanowi, którzy mieli zostać do niej zrzuceni w metalowej skrzyni przez niczego nieświadomych kierowców wywrotki.
Wkrótce Megalon wciąż prowadzony przez Jet Jaguara został zaatakowany przez wojska z Japońskich Sił Samoobrony, ale szybko je rozgromił. Kiedy Ibuki odzyskał kontrolę nad Jet Jaguarem i wysłał go do wezwania Godzilli, Megalon wpadł i zaczął bezmyślnie się wierzgać. Po zniszczeniu floty samolotów Megalon kontynuował swą wędrówkę, gdzie dokonał destrukcji Tokio. Podczas tej wyprawy również nieświadomie zrzuca głaz na jednego z seatopskich agentów, zabijając go na miejscu.
Gdy Megalon znalazł się w okolicach laboratorium Ibukiego, Jet Jaguar postanowił stoczyć z nim walkę i powiększył się do gigantycznych rozmiarów. Jet Jaguar miał przewagę nad Megalonem, dopóki nie przybył wysłany przez kosmitów z Nebula M Gigan na prośbę cesarza Seatopii. Jet Jaguar nie miał szans z dwoma potworami. Gdy Megalon miał zadać ostateczny cios Jet Jaguarowi, w porę przybył Godzilla. Wraz z robotem stoczył już wyrównaną walkę z Megalonem i Giganem.
Udając martwego Megalon niespodziewanie zaatakował Godzillę wyplutą przez siebie eksplodującą kulą, która została odrzucona przez Jet Jaguara. To wyłączyło Megalona na moment z walki i został łatwo pokonany przez Jet Jaguara. Po pierwszej przegranej Megalon i Gigan ukryli się przed wrogami i po ataku z zaskoczenia zyskali przewagę. Po tym Godzilla rozpoczął walkę z Megalonem, którą łatwo wygrał Gdy Godzilla szedł pomóc Jet Jaguarowi, Megalon rozpoczął serię ataku eksplodujących kul tworząc ognisty krąg. Jet Jaguar unosząc się wyzwolił siebie i Godzillę z kręgu. Spanikowany Megalon zaczął się miotać i został uziemiony przez Godzillę. Jet Jaguar po rozprawieniu się z Giganem wspomógł Godzillę w ostatecznym pokonaniu Megalona. Ten po porażce zasypał się piachem w swej seatopskiej kryjówce.
Inne występy.
Mimo że Megalon pojawił się tylko w jednym filmie, pozostaje popularną postacią wśród fandomu i pojawił się w wielu mediach związanych z serią o Godzilli.
Gry komputerowe.
Megalon wystąpił w kilku bijatykach opartych na serii o Godzilli, w tym ', ' i '. Najbardziej prominentnym występem Megalona jest ', będąc jednym z sześciu potworów do wyboru
Książki.
Megalon wraz z Giganem pojawił się w książce obrazkowej "Who’s Afraid of Godzilla?" Marca Cerasiniego i Boba Eggletona jako jedni z rezydentów Wyspy Potworów, którzy po opuszczeniu jej przez Godzillę stali się najsilniejszymi potworami i dręczyli inne potwory.
W książkach powiązanych z filmem "" Megalon to potwór nieznanego pochodzenia, który w latach 2012-2022 zniszczył większą część państw afrykańskich. W 2029 roku Megalon po zaatakowaniu Indii, Pakistanu i Filipin skierował się ku Okinawie, gdzie w przylądku Manzamo został pokonany przez King Caesara.
Komiksy.
W mandze "Kaijū Ō Gojira" Megalon był jednym z potworów wezwanych doktora Oniyamy, by zaatakować Godzillę. Przybyły z podziemi Megalon poważnie ranił osłabionego Godzillę uwięzionego w pnączach Neo Biollante, Po zniszczeniu zbiorników wodnych Neo Biollante przez Miki i Yosuke Hideo, Godzilla wyswobodził się, zaś Megalon próbując zaatakowac go swym promieniem. Przypadkowo zabił przy tym Neo Biollante. Godzilla następnie złamał róg Megalona swym ogonem i zabił go paląc go termonuklearnym promieniem.
W serii komiksowej z udziałem Godzilli wydanych przez IDW Publishing Megalon jest potworem o prawdopodobnie pozaziemskim pochodzeniu, co wynikało z tego, że nie udało się uzyskać zgody od Tōhō na użycie postaci Seatopian. Najbardziej prominentnym występiem jest pierwszy numer "Godzilla: Rage Across Time", gdzie on i Gigan są kontrolowani przez mongolskiego generała Zhenjin Khana, który w rzeczywistości jest kosmitą z Nebula M i wykorzystani w mongolskiej inwazji na Japonię w 1274 roku. Właśnie wtedy, gdy wyglądało na to, że utracono wszelką nadzieję, w ostatniej chwili Godzilla zaatakował oba potwory. Początkowo Godzilla miał przewagę w bitwie, unikając ataków potworów i uderzając w nich mocno, ale ostatecznie został przytłoczony skoordynowaną pracą swoich wrogów. Kiedy wydawało się, że Godzilla zostanie pokonany, Mongołowie kontrolujący Gigana i Megalona został zniszczony przez strzałę ognistą wystrzeloną przez wojowniczkę Akio. Wykorzystując zdezorientowanie swych oponentów, Godzilla wystrzelił termonukleany promień w Gigana i powalił ogonem Megalona, zmuszając ich do ucieczki w kosmos.

</doc>
<doc id="589679" url="https://pl.wikipedia.org/wiki?curid=589679" title="Mate Baturina">
Mate Baturina

Mate Baturina (ur. 1 sierpnia 1973 w Splicie) – chorwacki piłkarz, występujący na pozycji ofensywnego środkowego pomocnika. Zna cztery języki: chorwacki, niemiecki, serbski i szwedzki.
Kariera klubowa.
HNK Šibenik.
Baturina rozpoczął karierę piłkarską w roku 1992 – wtedy podpisał kontrakt z II-ligowym zespołem Hrvatska Split, który upadł po 3 latach istnienia. Zawodnik wówczas przeniósł się do HNK Šibenik, jednak pierwszy sezon w którym występował to 1994/95, gdzie w 13 występach strzelił 5 gole, a Šibenik zajął w lidze 9 lokatę. W następnym sezonie Baturina zaliczył jeden z lepszych występów – pomimo zajęcia przez zespół 7. miejsca w lidze, Baturina w 23 występach strzelił 8 goli, co było 1/5 strzelonych przez Šibenik goli w lidze w tym sezonie. Sezon 1995 – 1996 to 32 występy i 6 goli Baturiny.
NK Zagreb.
Ponieważ Šibenik ponownie zajął 7. miejsce, Baturina odszedł do NK Zagreb. Sezon w nowym klubie był dla Baturiny znakomity, zaowocował on zdobyciem przez zespół 5. miejsca w tabeli, chociaż po 1 części sezonu na czele znajdowała się Croatia Zagrzeb, a NK było 2 w tabeli. Baturina zdobył za to koronę króla strzelców, strzelając w 31 występach 18 goli. Był to pierwszy przypadek w lidze chorwackiej, gdy królem strzelców został zawodnik niebędący napastnikiem (Baturina był ofensywnym pomocnikiem).
Hajduk Split.
Baturina w 1998 roku przeszedł do drużyny Hajduk Split, z którą w 8 występach strzelił 6 goli i zajął 3. miejsce w lidze. W następnym sezonie było już lepiej – w 32 występach strzelił 13 goli, a Hajduk został wicemistrzem kraju. Po sezonie, Baturina podjął decyzję o przejściu do lokalnego rywala jego byłego klubu, NK, Dinama Zagrzeb (wówczas Croatii).
Grasshopper Club.
Zaledwie po połowie jednego sezonu spędzonego w NK Zagreb, Mate Baturina uzyskał lukratywną ofertę od Grasshopper Club. W zespole z Chorwacji Mate strzelił 6 goli w 15 występach, a NK Zagreb po zakończeniu sezonu zdobył mistrzostwo kraju. W Grasshoppers w pierwszym sezonie w 12 występach strzelił 1 gola, a samo Grasshoppers zdobyło 3. miejsce w lidze, pomimo iż zespół był faworytem do uzyskania mistrzostwa kraju. W następnym sezonie Grasshoppers ponownie zajęło 3. miejsce, a Baturina w 22 występach strzelił znów tylko 1 gola. Pomimo tych niepowodzeń, zawodnik pozostał w klubie także w sezonie 2002/2003. Wówczas drużyna zdobyła mistrzostwo kraju, a sam Baturina w 25 występach strzelił 9 goli.
Bene Jehuda Tel Awiw.
Z drużyną z Zurychu nie przedłużył jednak kontraktu, a nowy podpisał z drużyną ligi izraelskiej Bene Jehuda Tel Awiw. W pierwszym sezonie w Izraelu, Baturina wraz z drużyna z Tel Awiw-Jafau zajął dopiero 6. miejsce. Sam zawodnik strzelił 11 goli w 27 występach. W sezonie 2004/05 Bene Jehuda ponownie zajęła 6. miejsce w lidze, ale Baturina pomimo małej skuteczności (6 goli w 32 występach), stał się ulubieńcem kibiców. W następnym sezonie, 2005–2006 Baturinie nie powodziło się już tak dobrze – 26 występów i tylko 4 gole, ale Bene Jehuda zajęła 4. miejsce i zakwalifikowała się do europejskich pucharów. 15 lipca 2006 podpisał nowy kontrakt z izraelską drużyną.
Kariera reprezentacyjna.
W reprezentacji Chorwacji Baturina wystąpił tylko 1 raz, zadebiutował, a zarazem zaliczył ostatni jak na razie występ 13 czerwca 1999 w Seulu w meczu przeciwko reprezentacji Egiptu w ramach towarzyskiego pucharu Korea Cup. Chorwacja zremisowała wtedy 2:2, a Baturina pojawił się na ostatnich 15 minut, zmieniając tym samym Josipa Simicia. Po tym czasie nie otrzymywał już powołań ani od Miroslava Blaževicia ani od jego następców. Baturina wystąpił w 8 spotkaniach reprezentacji U-21, gdzie strzelił 2 bramki Islandii U-21.

</doc>
<doc id="589680" url="https://pl.wikipedia.org/wiki?curid=589680" title="2002 w grach komputerowych">
2002 w grach komputerowych

Trendy.
Firma NPD podaje, że sprzęt, oprogramowanie i akcesoria do gier sprzedane zostały ogółem za 10,3 miliardów dolarów w 2002 roku. Oznaczało to wzrost sprzedaży w stosunku do poprzedniego roku o 10 procent.
Konsole gier wideo.
Dominującymi konsolami gier wideo w 2002 były:
Przenośne konsole gier wideo.
Dominującą przenośną konsolą w 2002 był Game Boy Advance firmy Nintendo.
Sprzedaż gier.
Dziesięcioma najlepiej sprzedającymi się grami w USA w 2002 według ilości sprzedanych kopii (według raportu NPD) to:

</doc>
<doc id="589681" url="https://pl.wikipedia.org/wiki?curid=589681" title="Lubko Deresz">
Lubko Deresz

Lubko Deresz (ukr. Лю́бко Де́реш, ur. 1984 w Pustomytach) – ukraiński pisarz.
Życiorys.
Ukończył księgowość na Uniwersytecie Lwowskim. Zadebiutował w 2002, wieku siedemnastu lat, powieścią pt. "Kult", wydrukowaną początkowo na stronach magazynu literackiego „Czetwer” (wydanie polskie w 2005). Oprócz tego jest również autorem powieści "Pokłoninnia jaszczirci" ("Hołd jaszczurce", 2002), "Arche" (wydanie polskie pod tytułem "Arche. Monolog, który wciąż jeszcze trwa", 2005), "Namir!" (2006), "Trochy pit’my" (2007). Po pięciu latach od wydania ostatniej powieści ukazała się książką pt. "Hołowa Jakowa" (2011). Powrót uznany został przez krytyków za nieudany, a sam autor otrzymał za książkę antynagrodę „LitAkcent roku”. W 2013 roku ukazała się powieść "Ostannia lubow Asury Macharadża".
W 2011 ukazał się zbiór opowiadań "Trycylindrowyj dwyhun lubowi", w którym oprócz niepublikowanych dotąd utworów Lubka Deresza znalazły się również opowiadania Jurija Andruchowycza oraz Serhija Żadana. W 2013 roku zaprezentowano książkę "Myrotworeć", składającą się z dwóch powieści oraz opowiadania. W dorobku Lubka Deresza znajduje się także książka dla dzieci "Dywni dni Hani Hrak".
Publikuje w pismach ukraińskich i rosyjskich. Fragmenty powieści "Kult" w przekładzie na języka angielski ukazały się w liczącym się nowojorskim czasopiśmie literackim „Fiction”.
Krytyka.
Przyczyny sukcesu utworów Lubka Deresza upatrywane są w wykorzystaniu w nich trzymającej w napięciu intrygi, dynamicznej fabuły, jaskrawych obrazów, a także opisywaniu brutalnej rzeczywistości, która pokazana jest przez pryzmat czarnego humoru.
Jednocześnie jednak twórczość Lubka Deresza oceniana jest niejednoznacznie przez krytyków i pisarzy. Z jednej strony szeroko rozpowszechniła się opinia o Dereszu jako cudownym dziecku ukraińskiej literatury. Z drugiej strony nierzadko wyrażana jest opinia o jego pisarskiej nieudolności i plagiatorskich zapędach. Analiza O. Stusenko wykazała, iż powieści "Kult" oraz "Pokłoninnia jaszczirci" są w zasadzie przearanżowaną twórczością Howarda Phillipsa Lovecrafta, natomiast utwór "Trochy pit’my" powstał na motywach opowiadań Fritza Leibera.
W rankingu najpopularniejszych w 2012 roku pisarzy na Ukrainie, w którym brano pod uwagę liczbę sprzedanych egzemplarzy książek danego autora, Lubko Deresz zajął 11 miejsce.

</doc>
<doc id="589682" url="https://pl.wikipedia.org/wiki?curid=589682" title="Pigalle">
Pigalle

Pigalle – zwyczajowa nazwa dzielnicy w Paryżu wokół placu Pigalle, na granicy pomiędzy administracyjną dzielnicą ("arrondissement") IX i XVIII. Patronem placu jest osiemnastowieczny rzeźbiarz francuski, Jean-Baptiste Pigalle (1714-1785).
W XIX i I połowie XX w. Pigalle był miejscem spotkań artystów i bohemy paryskiej. Do końca lat czterdziestych istniały tam liczne domy publiczne, hotele na godziny. Aktualnie znaleźć tam można lokale peep-show, sex-shopy i tym podobne przybytki. Jest jedną z najsłynniejszych w świecie „dzielnic czerwonych latarni”, obok amsterdamskiej i hamburskiej. W dzielnicy Pigalle znajduje się także teatr Moulin Rouge („Czerwony Młyn”), od ponad stu lat ekscytujący publiczność występami o zabarwieniu erotycznym.
W dzielnicy znajdują się liczne sklepy sprzedające instrumenty muzyczne.
Od nazwy tego placu i dzielnicy ukształtowało się w Polsce określenie "pigalak", oznaczające dzielnicę o podobnym co Pigalle charakterze.

</doc>
<doc id="589683" url="https://pl.wikipedia.org/wiki?curid=589683" title="Mag (powieść J. Deavera)">
Mag (powieść J. Deavera)

Mag (ang. "The Vanished Man") – powieść Jeffery'ego Deavera, piąta część serii, w której pojawia się Lincoln Rhyme i Amelia Sachs. W Polsce wydana w 2005 roku. Znana także w skróconej wersji pod tytułem "Znikający człowiek" w zbiorze "Książki wybrane" wydawnictwa Reader’s Digest.
Opis fabuły.
Kryminalistyk Lincoln Rhyme i jego współpracownica, Amelia Sachs przyjmują sprawę związaną ze sztuką magiczną. W prestiżowej, nowojorskiej szkole muzycznej ginie studentka, a jej morderca dosłownie rozpływa się w powietrzu. Wkrótce pojawiają się kolejne trupy. Parze detektywów pomaga początkująca iluzjonistka Kara. Tymczasem dla Amelii, rozwiązanie tej sprawy, może oznaczać awans na stopień sierżanta. 

</doc>
<doc id="589687" url="https://pl.wikipedia.org/wiki?curid=589687" title="1952 w grach komputerowych">
1952 w grach komputerowych

Wydarzenia.
W 1952 roku powstała pierwsza gra komputerowa, "OXO" (znana też jako "Noughts and Crosses"), stworzona przez A.S. Douglasa. "OXO" zostało napisane na komputerze EDSAC i było oparte na grze w kółko i krzyżyk, w której gracz grał przeciwko komputerowi. Pomimo że "OXO" nigdy nie zdobyło popularności (ponieważ EDSAC dostępny był jedynie w Cambridge), nadal uznawane jest za kamień milowy w historii gier komputerowych.

</doc>
<doc id="589688" url="https://pl.wikipedia.org/wiki?curid=589688" title="Zespół Takayasu">
Zespół Takayasu

Zespół Takayasu (choroba Takayasu, zapalenie tętnic Takayasu, zapalna postać zespołu łuku aorty, choroba bez tętna, , ) – zapalna choroba naczyń tętniczych o średnim i dużym kalibrze, mogąca zajmować każdą tętnicę, ale najczęściej przebiegająca z objawami zajęcia naczyń łuku aorty. Jest zaliczana do chorób układowych, najczęściej pojawia się u młodych kobiet i związana jest z predyspozycją genetyczną w zakresie układu HLA - do jej rozwoju predysponuje HLA-DR2, MB1 (w Japonii) i HLA-DR4, MB3 (w USA).
Historia.
Zmiany oczne w przebiegu choroby zostały opisane po raz pierwszy u 22-letniej pacjentki przez japońskiego oftalmologa Mikito Takayasu. Takayasu przedstawił swój opis na 12. Kongresie Japońskiego Towarzystwa Oftalmologicznego w Fukaoka, 1 kwietnia 1908 roku. Katsutomo Onishi i Tsurukichi Kagoshima obecni na tym samym spotkaniu donieśli o braku tętna na nadgarstku u osób z podobnymi zmianami ocznymi.
Prawdopodobnie chorobę opisano w ojczyźnie Takayasu już wcześniej. W 1830 roku Rokushu Yamamoto opublikował książkę "Kitsuo-Idan" (co oznacza „Zapisy medyczne z mojego prywatnego szpitala pod dużym drzewem pomarańczowym”). Yamamoto przedstawił przypadek 45-letniej kobiety która zgłosiła się do niego z wysoką gorączką. Rok później pacjentka nie miała tętna na prawej tętnicy promieniowej i bardzo słaby puls na jednoimiennej tętnicy po lewej stronie. Yamamoto zaznaczył, że na kończynach dolnych tętno było zachowane. Po jedenastu latach prowadzenia chorej przez Yamamoto, pacjentka zmarła.
Objawy i przebieg.
Objawy ogólne.
Mogą występować na wiele miesięcy przed pojawieniem się objawów miejscowych:
Objawy miejscowe.
Są zależne od lokalizacji zajętej tętnicy. Objawy miejscowe (w zależności od częstości występowania):
Objawy chorobowe mogą rozwijać się powoli lub wystąpić nagle.
Rozpoznanie.
Kryteria klasyfikacyjne choroby Takayasu (według American College of Rheumatology, 1990).
Do rozpoznania wystarcza 3 z 6 punktów:
Klasyfikacja.
Rozróżnia się cztery typy choroby Takayasu, z których najczęściej występuje typ III:
Różnicowanie.
Chorobę należy różnicować z:
Powikłania.
Niektóre powikłania zespołu Takayasu to:
Leczenie.
Nie ma skutecznego leczenia przyczynowego. Zwykle stosuje się kortykosterydy w dawkach w przeliczeniu na prednizon rzędu 40–60 mg. W razie nieskuteczności tego leczenia podaje się dodatkowo cyklofosfamid. Opisywane są też próby leczenia metotreksatem (brak długotrwałej obserwacji), innymi lekami immunosupresyjnymi (azatiopryna, cyklosporyna, mykofenolan mofetylu) oraz zabiegami udrażniającymi naczynia – angioplastyka, zespolenia omijające.
Rokowanie.
Ze względu na brak w pełni skutecznego leczenia rokowanie jest niepomyślne.

</doc>
<doc id="589691" url="https://pl.wikipedia.org/wiki?curid=589691" title="Zespół łuku aorty">
Zespół łuku aorty



</doc>
<doc id="589694" url="https://pl.wikipedia.org/wiki?curid=589694" title="Kamienna małpa">
Kamienna małpa

Kamienna małpa (ang. "The Stone Monkey") – powieść Jeffery'ego Deavera; czwarta część serii, w której pojawia się Lincoln Rhyme i Amelia Sachs. Wydana w Polsce w 2002 roku.
Opis fabuły.
Po przybyciu do Nowego Jorku statek z nielegalnymi chińskimi imigrantami tonie. Części rozbitków udaje się jednak dotrzeć do brzegu. Nielegalnym przemytem ludzi kieruje tajemniczy Duch – Kwang Ang. Detektyw Rhyme i jego partnerka Amelia zostają poproszeni przez policję o pomoc w jego ujęciu. W przeciwnym wypadku ocaleni imigranci zostaną zabici.

</doc>
<doc id="589695" url="https://pl.wikipedia.org/wiki?curid=589695" title="Mika Kaurismäki">
Mika Kaurismäki

Mika Juhani Kaurismäki (ur. 21 września 1955 w Orimattili) – fiński reżyser, scenarzysta i producent filmowy.
Życiorys.
Brat reżysera Akiego Kaurismäkiego. Jego bardziej znane filmy to: "Opowieści erotyczne", "Los Angeles bez mapy" i "Brasileirinho. Muzyka słońca".
W latach 90. współpracował z polską grupą muzyczną Houk. Muzyka zespołu była wykorzystywana w ścieżce dźwiękowej do filmów reżysera, zaś fragmenty jego filmów wykorzystano w teledyskach grupy.

</doc>
<doc id="589699" url="https://pl.wikipedia.org/wiki?curid=589699" title="Gho">
Gho

Gho – tradycyjny strój bhutański noszony przez mężczyzn. 
"Gho" sięga do kolan, nadmiar tkaniny powyżej pasa jest wykorzystany do przechowywania różnych przedmiotów. Król Bhutanu, Jigme Singye Wangchuck nakazał mężczyznom noszenie "gho", gdy załatwiają oficjalne sprawy, w przeciwnym razie mogą zapłacić grzywnę.
Bardzo ważnym elementem "gho" jest także szal, zwany "kabney".

</doc>
<doc id="589704" url="https://pl.wikipedia.org/wiki?curid=589704" title="Difenylocyjanoarsyna">
Difenylocyjanoarsyna

Difenylocyjanoarsyna – metaloorganiczny związek chemiczny, drażniący bojowy środek trujący z grupy sternitów. Był stosowany w I wojnie światowej w mieszaninie z difenylochloroarsyną.
Właściwości.
Jest bezbarwną krystaliczną substancją o temperaturze topnienia 35 °C i wrzenia 213 °C, przy ciśnieniu 21 mmHg. Gęstość – 1,45 g/cm³. Maksymalne dopuszczalne stężenie par cmax = 1,5 mg/dm³ (przy 20 °C). Produkt techniczny jest brunatną cieczą. Słabo rozpuszczalna w wodzie (ok. 0,2%), lepiej w rozpuszczalnikach organicznych i innych bojowych środkach trujących (fosgen, difosgen, chloropikryna, iperyt siarkowy, arsyny).
Działanie toksyczne.
Difenylocyjanoarsyna silnie drażni błony śluzowe oczu i górnych dróg oddechowych. Powoduje łzawienie, kaszel, kichanie, ból w płucach i utrudnione oddychanie. Objawy trwają kilka – kilkanaście godzin po czym zanikają bez trwałych następstw. Pierwsze objawy podrażnienia występują przy stężeniu 10−4 mg/dm³. Wysokie stężenia (około 2 mg/dm³) mogą spowodować śmierć wskutek porażenia dróg oddechowych.

</doc>
<doc id="589706" url="https://pl.wikipedia.org/wiki?curid=589706" title="Los Angeles bez mapy">
Los Angeles bez mapy

Los Angeles bez mapy (ang. "L.A. Without a Map") – film fabularny w reżyserii Miki Kaurismäkiego z 1998 roku. Ekranizacja autobiograficznej powieści Richarda Raynera pod tym samym tytułem.
Fabuła.
Richard to dwudziestodwuletni mężczyzna, który mieszka w Anglii w Bradford. W życiu zajmuje się prowadzenie zakładu pogrzebowego, który odziedziczył po swoim ojcu. Amatorsko zajmuje się również pisaniem powieści i marzy o dniu, w którym uda mu się wydać swoją powieść "Oślizgłe samobójstwo". Jest również wielkim fanem filmów produkowanych w Hollywood. Pewnego dnia na swojej drodze spotyka młodą amerykańską aktorkę o imieniu Barbara, w której zakochuje się od pierwszego wejrzenia. Wkrótce postanawia porzucić swoją narzeczoną i wyjeżdża za nową niedawno poznaną dziewczyną aż do Hollywood. 

</doc>
<doc id="589710" url="https://pl.wikipedia.org/wiki?curid=589710" title="Vinessa Shaw">
Vinessa Shaw

Vinessa Shaw (ur. 19 lipca 1976 w Los Angeles) – amerykańska aktorka filmowa.

</doc>
<doc id="589713" url="https://pl.wikipedia.org/wiki?curid=589713" title="Cheater">
Cheater



</doc>
<doc id="589714" url="https://pl.wikipedia.org/wiki?curid=589714" title="Gunter Biermann">
Gunter Biermann



</doc>
<doc id="589715" url="https://pl.wikipedia.org/wiki?curid=589715" title="OXO">
OXO

OXO (także Noughts and Crosses) – komputerowa edycja gry kółko i krzyżyk stworzona na komputer EDSAC w 1952. Została ona napisana przez Sandy Douglasa dla zobrazowania jego tezy na temat interakcji człowieka z komputerem na University of Cambridge. EDSAC był jednym z pierwszych komputerów przechowujących wykonywane instrukcje w pamięci, która mogła być odczytywana oraz zapisywana (a więc był reprogramowalny), a także miał trzy małe ekrany CRT służące do wyświetlania stanu pamięci. Douglas, tworząc grę, zmienił przeznaczenie jednego z ekranów, aby demonstrował użytkownikowi inne informacje, takie jak aktualne pozycje kółek i krzyżyków. Według niektórych (w tym Księgi rekordów Guinnessa), "OXO" jest pierwszą grą wideo w historii, choć inni nie zgadzają się z tym ze względu na brak ruchu i aktualizacji grafiki w czasie rzeczywistym.
Historia.
Komputer EDSAC był budowany w Mathematical Laboratory na University of Cambridge od 1946 do 6 maja 1949, kiedy to uruchomiono na nim pierwszy program i pozostał w użyciu do 11 lipca 1958. Był jednym z pierwszych komputerów, których pamięć mogła być odczytywana oraz zapisywana, zajmował cały pokój, a także posiadał trzy ekrany CRT o matrycy 35x16 kropek, które miały za zadanie wyświetlać stan pamięci maszyny. Douglas, dla zobrazowania swojej tezy na temat interakcji człowieka z komputerem, zmienił przeznaczenie jednego z monitorów, aby wyświetlić inne informacje użytkownikowi.
Douglas używał EDSAC do symulowania gry w kółko i krzyżyk i wyświetlania aktualnego stanu gry na ekranie. Tak jak inne wczesne gry wideo, aktualizacja grafiki następowała jedynie przy zmianie stanu programu. Douglas nie nadał produkcji tytułu innego niż "kółko i krzyżyk", a słowo "OXO" początkowo było tylko nazwą pliku symulacyjnego stworzonego przez Martina Campbell-Kelly’ego podczas tworzenia symulacji komputera EDSAC kilka dekad później. W czasie, kiedy "OXO" było kończone, Christopher Strachey rozwijał swój program do gry w warcaby, który został pierwotnie napisany w 1951 i przeniósł go na platformę Ferranti Mark 1, który również wyświetlał stan gry na ekranie CRT. "OXO" oraz warcaby Stracheya są najwcześniejszymi znanymi grami, które wyświetlały grafikę na elektronicznym ekranie, ale wciąż pozostaje niewyjaśnione, która z tych dwóch gier została wyświetlona jako pierwsza. Jako że było uruchomione na komputerze i używało graficznego wyświetlacza, "OXO" jest pod wieloma względami określane pierwszą grą wideo w historii, jednakże niektórzy tak nie uważają ze względu na brak ruchu i aktualizacji grafiki w czasie rzeczywistym i tytuł ten przyznają grze "Tennis for Two" wydanej w 1958 roku, która w przeciwieństwie do "OXO", pokazującego statyczne obrazy, stale odświeżała ekran i wyświetlała trajektorię lotu piłki do tenisa. Co więcej, została ona stworzona w celach rozrywkowych, a nie – jak w przypadku "OXO" – jedynie jako zobrazowanie tezy.
"OXO" od 2008 roku wpisane jest do Księgi rekordów Guinnessa jako pierwsza gra strategiczna w historii.
W roku 2011 organizacja Computer Conservation Society zapowiedziała, że rozpocznie prace nad repliką komputera z 1949 roku. Pierwsze części maszyny zostały zaprezentowane w listopadzie 2014 roku.
Rozgrywka.
W każdej rozgrywce człowiek grał przeciwko algorytmowi zaprogramowanemu w komputerze. Gracz wybierał cel jego następnego ruchu w grze za pomocą tarczy numerowej wybierając jedną z dziewięciu cyfr. Ruch użytkownika pojawiał się na ekranie, a po nim ruch komputera; grafika aktualizowała się wyłącznie w momencie zmiany stanu gry. "OXO" nie było dostępne dla szerszego odbiorcy i mogło być używane jedynie w Mathematical Laboratory Uniwersytetu Cambridge, ponieważ EDSAC nie mógł zostać przeniesiony, a sama maszyna i jej oprogramowanie były przeznaczone wyłącznie do celów naukowych.

</doc>
<doc id="589716" url="https://pl.wikipedia.org/wiki?curid=589716" title="Orlęta Radzyń Podlaski">
Orlęta Radzyń Podlaski

LKS Orlęta-Spomlek Radzyń Podlaski – polski klub piłkarski, założony w 1924 roku w Radzyniu Podlaskim. Występuje w III lidze, gr. IV. Ponadto klub posiada drużynę rezerw występującą w A-klasie gr. Biała Podlaska II.
Sukcesy.
Orlęta Radzyń Podlaski w sezonie 2011/2012 były blisko awansu do II ligi tracąc do 1. miejsca zaledwie kilka punktów.
Kadra.
"Stan na: 28 sierpnia 2022"

</doc>
<doc id="589717" url="https://pl.wikipedia.org/wiki?curid=589717" title="DDR">
DDR



</doc>
<doc id="589720" url="https://pl.wikipedia.org/wiki?curid=589720" title="Günter Biermann">
Günter Biermann

Günter Biermann (ur. 25 stycznia 1931 w Herfordzie, zm. 2 listopada 1997) – niemiecki polityk należący do Socjaldemokratycznej Partii Niemiec (SPD). 
Od 17 października 1961 do 29 marca 1983 (sześć kadencji) był deputowanym do Bundestagu z ramienia SPD. Wybrany z list w Nadrenii Północnej – Westfalii.

</doc>
<doc id="589721" url="https://pl.wikipedia.org/wiki?curid=589721" title="Powiat nowogardzki">
Powiat nowogardzki

Powiat nowogardzki (przez krótki czas po wojnie jako "powiat nowogrodzki") – powiat istniejący w latach 1945–1975 na terenie obecnych powiatów goleniowskiego i łobeskiego (woj. zachodniopomorskie). Jego ośrodkiem administracyjnym był Nowogard.
Już w 1808 r. Nowogard ustanowiono siedzibą powiatu. W 1819 r. w wyniku kolejnej reformy administracyjnej powiększono obszar powiatu nowogardzkiego o miasta Goleniów i Maszewo. Bezpośrednio po zakończeniu II wojny światowej władze zachowały dawny podział i ustanowiono powiat nowogardzki. W 1954 r. (w województwie szczecińskim) utworzono powiat goleniowski z siedzibą władz w Goleniowie – w wyniku czego pomniejszono znacznie powiat nowogardzki. W 1975 r. po zniesieniu powiatów obszar powiaty wszedł w skład nowego (dużo mniejszego) województwa szczecińskiego.
W związku z reformą administracyjną w 1999 r. tereny byłego powiatu (jak również byłego powiatu łobeskiego) włączono do powiatu goleniowskiego. Spotkało się to z licznymi protestami mieszkańców i urzędów lokalnych, powołujących się na historyczne aspekty istnienia powiatu. Protesty okazały się jednak nadaremne. Powiat łobeski został utworzony w 2002 r., lecz tereny byłego powiatu nowogardzkiego pozostają nadal w zasięgu powiatu goleniowskiego (i częściowo łobeskiego).

</doc>
<doc id="589724" url="https://pl.wikipedia.org/wiki?curid=589724" title="GPU (informatyka)">
GPU (informatyka)



</doc>
<doc id="589727" url="https://pl.wikipedia.org/wiki?curid=589727" title="Striptiz">
Striptiz

Striptiz (ang. "striptease") – występ taneczny w kabarecie, częściej w rewii lub lokalu rozrywkowym, podczas którego tancerka lub tancerz w rytm muzyki rozbierają się aż do nagości. Zazwyczaj jest to rodzaj pokazu erotycznego mającego na celu wywołanie podniecenia seksualnego. Striptiz jest związany z pornografią i stanowi formę jej rozpowszechniania. Charakterystyczną cechą striptizu jest stopniowanie napięcia poprzez wolniejsze zdejmowanie elementów odzieży w tych momentach, kiedy widownia oczekuje dalszego obnażania się.
Striptiz pojawił się na przełomie XIX i XX wieku jako element występów w teatrach burleski. Pierwszy pokaz striptizu odbył się 1893 roku na balu w „Moulin Rouge” w Paryżu, gdzie modelka pracująca dla malarzy i innych artystów rozebrała się przed studentami, za co została ukarana grzywną. Miało to spowodować rozruchy w paryskiej Dzielnicy Łacińskiej stłumione dopiero przez wojsko.
Współcześnie pokazy striptizu stanowią element wieczornego lub nocnego programu rozrywkowego w niektórych lokalach gastronomicznych. Typem lokalu rozrywkowego, w którym striptiz stanowi podstawę funkcjonowania, jest klub go-go. Zazwyczaj tancerką jest kobieta, choć zdarzają się także – szczególnie w lokalach odwiedzanych głównie przez kobiety, bądź w ramach imprez przeznaczonych dla kobiet – pokazy męskich tancerzy (striptizerów). Striptiz często prezentują prostytutki w agencjach towarzyskich, by zachęcić do skorzystania z ich usług. Striptiz może być wykonywany podczas tańca na rurze.
W Polsce lokali ze striptizem (nawet w dużych miastach) jest stosunkowo niewiele. W Europie lokali tego typu najwięcej jest w Paryżu i Pradze.

</doc>
<doc id="589728" url="https://pl.wikipedia.org/wiki?curid=589728" title="Peep-show">
Peep-show

Peep-show – w wolnym tłumaczeniu z angielskiego „podglądane przedstawienie” – rodzaj pokazu, przeznaczonego do oglądania „przez dziurkę od klucza” – w sposób, w którym widz ma poczucie anonimowości i nie ujawnia swojej obecności.
Określenie to w języku polskim przyjęło się do określania jedynie pokazów erotycznych, choć w języku angielskim ma także inne znaczenia.
Pokazy "peep-show" polegają najczęściej na tańcu typu „striptease” na małej, czasem obrotowej scenie. Widzowie znajdują się w zaciemnionych kabinach, niewidoczni dla tancerki, i mogą oglądać scenę przez okienko, które otwiera się na kilkadziesiąt sekund po wrzuceniu stosownej monety. Po upływie tego czasu okienko zamyka się, a jego ponowne otwarcie możliwe jest po wrzuceniu kolejnej monety.

</doc>
<doc id="589730" url="https://pl.wikipedia.org/wiki?curid=589730" title="Harlan Smith">
Harlan Smith

Harlan James Smith (ur. 25 sierpnia 1924 w Wheeling, zm. 17 października 1991) – amerykański astronom.
Życiorys.
Od lutego 1943 do końca II wojny światowej służył w armii amerykańskiej w United States Army Air Corps, gdzie zainteresował się obserwacjami meteorologicznymi. Po wojnie wstąpił na Uniwersytet Harvarda, w 1949 uzyskał tam bakalaureat, a w 1951 magisterium. W 1953 podjął pracę wykładowcy astronomii na Uniwersytecie Yale, ale doktorat uzyskał (w 1955) na Uniwersytecie Harvarda.
W 1963 przeniósł się na Uniwersytet Teksański w Austin, gdzie został kierownikiem McDonald Observatory (funkcję tę pełnił do 1989). 
Zajmował się badaniami gwiazd zmiennych; odkrył gwiazdy zmienne typu Delta Scuti. Jako pierwszy zaobserwował zmienność kwazarów.
Wyróżnienia i upamiętnienie.
7 września 1973 Uniwersytet Mikołaja Kopernika w Toruniu przyznał mu tytuł "doctora honoris causa". W 1983 uzyskał też honorowy doktorat Uniwersytetu Denisona. 
Jego imieniem nazwano:

</doc>
<doc id="589731" url="https://pl.wikipedia.org/wiki?curid=589731" title="Piotr Kułach">
Piotr Kułach

Piotr Kułach (ur. 1821 w Gliczarowie Dolnym, zm. 1910 w Bańskiej) – ludowy cieśla, rzeźbiarz, konstruktor i przedsiębiorca podhalański.
W dzieciństwie pomagał ojcu w pracy na roli oraz w kuźni. Był samoukiem. Samodzielnie nauczył się czytać i pisać, a także, podczas młodzieńczych wędrówek, rzemiosła i rzeźbiarstwa. Osiadł w Hodówce (osiedlu należącym do Bańskiej), gdzie nad potokiem Skrzypne wybudował gonciarnię, w której produkowano drewniane gonty, a także młyn wodny i olejarnię. Z jego prac rzeźbiarskich zachowały się w Hodówce dwa metalowe krzyże przydrożne, a także rzeźby Serca Jezusowego i Matki Boskiej. Inne jego dzieła zachowały się w kościółkach w Białce Tatrzańskiej i Jurgowie.
Zakres twórczości Piotra Kułacha najlepiej ilustruje fragment wspomnień Marii Sułkowskiej: "My zresztą jako dzieci – i pełni podziwu dla przedziwnych zegarów kościelnych, wskazujących godziny, dni, miesiące i lata, dla ozdobnych i wykładanych kością strzelb, dla rozmaitych warsztatów, narzędzi, pras i maszyn własnego pomysłu i wyrobu, dla rzeźb w kamieniu i drzewie, dla kutych pięknie w żelazie krat i krucyfiksów, dla zawsze żywego i zmiennego muzeum wykończonych już przedmiotów w białej izbie, dla czarodziejskiej pracowni w czarnej izbie, dla domostwa i parku starca-artysty – złagodziliśmy przezwisko "Ślepego Piotra" na "Stary Piotr"." 
Piotr Kułach był bratem Wojciecha (1812-1897), słynnego rzeźbiarza podhalańskiego.

</doc>
<doc id="589733" url="https://pl.wikipedia.org/wiki?curid=589733" title="Gusła (album)">
Gusła (album)

Gusła – debiutancki album zespołu muzycznego Lao Che, wydany 14 stycznia 2002 przez wytwórnię S.P. Records. Materiał na płytę zarejestrowano pomiędzy październikiem 2000 a wrześniem 2001 w Słabym Studiu S.P. w Warszawie.
Zamiarem muzyków było stworzyć album koncepcyjny. Powstało 14 utworów, których zróżnicowanie stylistyczne pozwala je określić mianem crossoverowych. Warstwa tekstowa jest silnie intertekstualna – składają się na nią zarówno autorskie teksty wokalisty grupy – "Spiętego", jak i odwołania do licznych tekstów literatury polskiej różnych okresów – od średniowiecza do romantyzmu. Charakterystyczne jest tu użycie archaizmów, parafraz i zapożyczeń.
W tekstach można znaleźć dokładne cytaty i nawiązania do twórczości m.in.:
Mroczną i tajemniczą estetykę albumu narzuca jego tytuł, odwołujący się do obrzędów i zabiegów magicznych, kojarzony w polskiej kulturze głównie z dramatem romantycznym "Dziady" Adama Mickiewicza.
Odbiór.
W recenzji na łamach „Teraz Rocka” Grzegorz K. Kluska zwrócił uwagę na ilustracyjny charakter płyty (określił ją jako „muzyczny odpowiednik komiksu”), a także na udaną kreację „baśniowego nastroju”. Muzykę uznał za trudną do zaszufladkowania „mieszankę wielu różnych stylów i klimatów”. Płyta otrzymała 3 punkty w pięciostopniowej skali.
Recenzent portalu Nuta.pl przyznał "Gusłom" ocenę 5 w pięciostopniowej skali. Podkreślał synkretyczny charakter płyty, „brak stylistycznych barier” i zwracał uwagę na szczególny talent wykonawców do „odsyłania wyobraźni słuchacza w inną rzeczywistość”. „Słuchając płyty czujemy się, jakbyśmy oglądali film lub spektakl teatralny, (...) posługujemy się raczej wyobraźnią i obrazem niż słuchem”. Jednocześnie zauważył: „w gruncie rzeczy nie wiemy, czy zespół stworzył ten materiał na serio czy dla żartu”. Podsumowując uznał "Gusła" za płytę „bezwstydnie wręcz oryginalną”.

</doc>
<doc id="589734" url="https://pl.wikipedia.org/wiki?curid=589734" title="Premierzy Algierii">
Premierzy Algierii

Premier Algierii jest powoływany przez prezydenta, razem z innymi członkami rządu. Narodowe Zgromadzenie Ludowe musi zatwierdzać prawodawczy program nowego rządu. W przeciwnym wypadku Zgromadzenie zostaje rozwiązane, a premier musi podać się do dymisji.

</doc>
<doc id="589737" url="https://pl.wikipedia.org/wiki?curid=589737" title="Biła (kompleks skoczni)">
Biła (kompleks skoczni)

Kompleks skoczni narciarskich Biła – kompleks nieczynnych dwóch skoczni narciarskich w dolinie Biłej w Szczyrku, w Beskidzie Śląskim:
Skocznię wybudowano w latach 1946-1947 z inicjatywy klubu sportowego "Szczyrk". Zasłynęła z tego, że na niej w 1948 r. po raz pierwszy w Polsce odbywano skoki latem, pokrywając rozbieg i zeskok słomą. Wielokrotnie później przebudowywana i powiększana, w 1963 r. została pokryta igelitem, co pozwalało skoczkom narciarskim na całoroczny trening. Pozostawała w gestii Centralnego Ośrodka Sportu w Szczyrku. Organizowane były na nich dość często konkursy dla młodych skoczków, takie jak Lotos Cup czy Nadzieje Beskidzkie.
Obiekty leżały tuż przy drodze, która bezpośrednio przecinała ich zeskok. Dlatego skakanie było tu możliwe tylko po zamknięciu drogi dla ruchu i pokryciu asfaltu warstwą trocin (latem) lub śniegu. Pod koniec 2009 r. obiekt zamknięto i poddano rozbiórce. Obecnie wszelkiego rodzaju konkursy w skokach narciarskich oraz treningi odbywają się na kompleksie skoczni narciarskich Skalite, natomiast niedaleko znajdowała się mniejsza skocznia Antoś (zlikwidowana w 2012 r.).

</doc>
<doc id="589741" url="https://pl.wikipedia.org/wiki?curid=589741" title="Arauca (departament)">
Arauca (departament)

Arauca – departament Kolumbii, położonym na wschodzie tego kraju. Jego stolicą jest miasto Arauca. Jest najdalej na północ położonym departamentem w kolumbijskiej części dorzecza Orinoko. Graniczy z Wenezuelą. Od południa granicę z departamentami Casanare i Vichada wyznaczają rzeki: Casanare i Meta. Od zachodu graniczy z departamentem Boyacá. Złoże ropy naftowej Caño Limón dostarcza około 30% kolumbijskiej produkcji tego surowca.
Rdzenni mieszkańcy.
Liczba rdzennych mieszkańców departamentu Arauca to 3591 osób. 6 lokalnych plemion ma następującą populację: U'wa 1124 osoby, Betoyes 800, Sikuani 782, Hitnü 441, Kuiba 241, Chiroca 173 i Piapoco – 30 osób.26 rezerwatów ("resguardos") zajmuje powierzchnię 1281,67 km².
Eksploatacja złóż ropy naftowej i innych bogactw regionu po roku 2000 spowodowała istotną liczbę śmierci wśród miejscowej ludności, poniesionej z rąk żołnierzy armii kolumbijskiej. Mimo to, protestują oni zarówno przeciw niszczeniu ich miejsc zamieszkania, jak i tym incydentom.

</doc>
<doc id="589742" url="https://pl.wikipedia.org/wiki?curid=589742" title="Plamka Mariotte'a">
Plamka Mariotte'a



</doc>
<doc id="589744" url="https://pl.wikipedia.org/wiki?curid=589744" title="Ping pong">
Ping pong



</doc>
<doc id="589745" url="https://pl.wikipedia.org/wiki?curid=589745" title="Zachodnia Bośnia">
Zachodnia Bośnia

Zachodnia Bośnia (bośniacki, chorwacki "Republika Zapadna Bosna", serbski Република Западна Босна) – państwo istniejące podczas wojny w Bośni.
W 1993 lokalni muzułmańscy Bośniacy ogłosili wyłączenie zachodniej Bośni spod władzy rządu w Sarajewie i proklamowali autonomię pod nazwą "Autonomiczna Prowincja Bośni Zachodniej" (Autonomna Pokrajina Zapadna Bosna, Аутономна Покрајина Западна Босна). Stolicą nowej republiki zostało miasto Velika Kladuša, prezydentem został Fikret Abdić. Republika współpracowała z armią bośniackich Serbów w walce z V Korpusem Armii BiH.
W 1994 republikę zajęły wojska bośniackie, lecz zostały w ciągu roku wyparte przez Serbów. Przywrócono autonomię i wkrótce przemianowano ten kraj na "Republikę Zachodniej Bośni". W 1995 na teren republiki wycofały się z Chorwacji wojska Serbskiej Krajiny. Rozbicie tych sił przez połączone siły bośniacko-chorwackie położyło kres istnieniu republiki, którą włączono do Federacji Bośni i Hercegowiny. Fikret Abdić do śmierci Franjo Tuđmana przebywał w Chorwacji nie niepokojony. Jednakże w 2002 roku stanął przed sądem oskarżony o śmierć 121 cywilów z rejonu Bihaća. Skazany został początkowo na 20 lat więzienia. Po apelacji wyrok zmniejszono do 15 lat.

</doc>
<doc id="589747" url="https://pl.wikipedia.org/wiki?curid=589747" title="1958 w grach komputerowych">
1958 w grach komputerowych

Wydarzenia.
Zaprezentowana została pierwsza gra wieloosobowa, "Tennis for Two". Gra uruchamiana była na oscyloskopie i symulowała grę w tenisa. Jej autorem był William Higinbotham. Gra przez niektórych uważana jest za pierwszą grę komputerową (por. OXO).

</doc>
<doc id="589748" url="https://pl.wikipedia.org/wiki?curid=589748" title="Bertil Lindblad">
Bertil Lindblad

Bertil Lindblad (ur. 26 listopada 1895 w Örebro, zm. 25 czerwca 1965 w Saltsjöbaden) – szwedzki astronom.
Życiorys.
Studiował na uniwersytecie w Uppsali, w 1920 roku uzyskał tam stopień doktora. Od 1927 roku był profesorem Królewskiej Akademii Nauk i kierował Obserwatorium Sztokholmskim.
Zajmował się teorią obrotów galaktyk. Jako pierwszy zasugerował, że Droga Mleczna się obraca – następnie, że prędkość kątowa gwiazd w Galaktyce zależy od odległości od jej centrum (maleje), czyli podał w wątpliwość założenia o sztywności Galaktyki. Teorie te zostały potwierdzone przez Jana Oorta. Zauważył też spiralną naturę Drogi Mlecznej i prawidłowo wyjaśnił powstawanie ramion spiralnych.
W 1949 roku przyznano mu nagrodę Prix Jules-Janssen.
10 czerwca 1959 Uniwersytet Mikołaja Kopernika przyznał mu tytuł "doktora honoris causa". W tymże roku został członkiem zagranicznym PAN.
Jego syn, Per-Olof Lindblad, również jest astronomem.
Wyróżnienia.
Nagrody
Nazwane jego imieniem

</doc>
<doc id="589749" url="https://pl.wikipedia.org/wiki?curid=589749" title="José Nasazzi">
José Nasazzi

José Nasazzi (ur. 24 maja 1901 w Montevideo, zm. 17 czerwca 1968 tamże) – urugwajski piłkarz grający na pozycji obrońcy.
Życiorys.
Nasazzi był synem Włocha i Baskijki.
Kariera klubowa.
Urugwajczyk jest wychowankiem CA Lito. W trakcie kariery reprezentował jeszcze zespoły CA Bella Vista i Nacionalu Montevideo, gdzie zdobył dwa mistrzostwa kraju. W czasach futbolu amatorskiego zarabiał pracując w zakładzie obróbki marmuru oraz jako krupier w kasynie.
W 1934 roku (a więc jeszcze w trakcie piłkarskiej kariery piłkarza) stadion Bella Vista został nazwany jego imieniem.
Kariera reprezentacyjna.
Nasazzi był pięciokrotnym uczestnikiem Copa America (złoty medal 1923, 1924, 1926, 1935, brązowy 1929), dwukrotnym mistrzem olimpijskim (Paryż 1924 i Amsterdam 1928) i jednokrotnym Mistrzem Świata z 1930 roku. Wszystkie sukcesy odnosząc jako kapitan reprezentacji, której od 1923 roku był kapitanem.
Przez wielu uważany za najwybitniejszego piłkarza w historii urugwajskiej piłki. W trakcie kariery cieszył się niezwykłą estymą i szacunkiem innych piłkarzy - nosił przydomki: "Terrible" (straszny) lub "Mariscal" (marszałek). Słynął z twardej i zaangażowanej gry oraz długich podań na 50 metrów.
Po jego śmierci została ogłoszona w Urugwaju żałoba narodowa.
Sukcesy.
Indywidualne

</doc>
<doc id="589750" url="https://pl.wikipedia.org/wiki?curid=589750" title="Sepang International Circuit">
Sepang International Circuit

Sepang International Circuit – tor wyścigowy położony 85 km od Kuala Lumpur w miejscowości Sepang. Odbywało się na nim Grand Prix Malezji (1999–2017).
Sepang International Circuit został zaprojektowany przez niemieckiego architekta Hermanna Tilke. Tor został wybudowany kosztem 120 milionów dolarów w zaledwie 14 miesięcy i jego oficjalne otwarcie nastąpiło 9 marca 1999 roku. Tor ma długość 5.543 km, składa się z 15 zakrętów oraz 8 prostych.
Rekord okrążenia został ustanowiony przez Sebastiana Vettela podczas Grand Prix Malezji w 2017 roku. Wynosi on 1:34.080.

</doc>
<doc id="589751" url="https://pl.wikipedia.org/wiki?curid=589751" title="Fiat bis">
Fiat bis



</doc>
<doc id="589753" url="https://pl.wikipedia.org/wiki?curid=589753" title="Retinoblastoma">
Retinoblastoma



</doc>
<doc id="589755" url="https://pl.wikipedia.org/wiki?curid=589755" title="Chorwacka Republika Herceg-Bośni">
Chorwacka Republika Herceg-Bośni

Chorwacka Republika Herceg-Bośni (chorwacki "Hrvatska Republika Herceg-Bosna") – państwo istniejące podczas wojny w Bośni i Hercegowinie.
W lipcu 1991 władzę nad prowincją Herceg-Bośnia przejęły nacjonalistyczne siły chorwackie. 18 listopada 1991 ogłoszono powstanie niezależnego chorwackiego rządu Herceg-Bośni. Stolicą kraju ogłoszono zachodnią część miasta Mostar. 14 września 1992 trybunał konstytucyjny Bośni i Hercegowiny ogłosił nielegalność Herceg-Bośni. 28 sierpnia 1993 oficjalnie ogłoszono powstanie niezależnej od rządu w Sarajewie Chorwackiej Republiki Herceg-Bośni. 20 stycznia 1994 Bośnia i Hercegowina ogłosiła nieważność tej deklaracji.
W marcu 1994 w Waszyngtonie doszło do porozumienia między Chorwatami a Bośniakami. Zgodnie z nim Herceg-Bośnię połączono z Bośnią i Hercegowiną w federację Bośniacko-Chorwacką, jedną z 2 jednostek administracyjnych Bośni. Jedynym prezydentem republiki był Mate Boban.

</doc>
<doc id="589757" url="https://pl.wikipedia.org/wiki?curid=589757" title="Quindío">
Quindío

Quindío – departament Kolumbii. Leży w środkowo-zachodniej części kraju. Jego stolicą jest miasto Armenia. Słynie ze znakomitej jakości tutejszej kawy, oraz jako region turystyczny.
Quindío jest najmniejszym departamentem Kolumbii, lecz drugim pod względem popularności wśród turystów, po mieście Cartagena miejscem w kraju.

</doc>
<doc id="589761" url="https://pl.wikipedia.org/wiki?curid=589761" title="Quindio">
Quindio



</doc>
<doc id="589762" url="https://pl.wikipedia.org/wiki?curid=589762" title="Vigil in a Wilderness of Mirrors">
Vigil in a Wilderness of Mirrors

Vigil in a Wilderness of Mirrors – album szkockiego wokalisty Fisha, znanego z grupy Marillion, którą opuścił w roku 1988. Utwory „Family Business” i „View From A Hill” zostały z innymi melodiami nagrane wcześniej z Marillion, pod nazwami „Story From A Thin Wall” i „Sunset Hill”. Autorem muzyki do View from the Hill jest Janick Gers znany z Iron Maiden. Autorem okładki jest Mark Wilkinson, znany ze współpracy z Marillionem.
Skład zespołu.
"W nawiasach podane numery utworów, w których pojawiają się muzycy:"

</doc>
<doc id="589763" url="https://pl.wikipedia.org/wiki?curid=589763" title="Pol Swings">
Pol Swings

Pol F. Swings (ur. 24 września 1906 w Ransart, zm. 28 października 1983 w Esneux) – astrofizyk belgijski.
Życiorys.
Studiował na uniwersytecie w Liège. Na tym samym uniwersytecie obronił doktorat w 1931 (na podstawie danych zebranych w Warszawie pod okiem prof. Stefana Pieńskowskiego) i był tam profesorem w latach 1932–1975. Był też profesorem wizytującym na University of Chicago (w latach 1939–1943 i 1946–1952).
Zajmował się zastosowaniem metod spektroskopowych do identyfikacji pierwiastków obecnych w obiektach astronomicznych, zwłaszcza kometach.
W latach 1952–1958 był wiceprezydentem, a w 1964–1967 prezydentem Międzynarodowej Unii Astronomicznej.
W 1958 roku przyznano mu nagrodę Prix Jules-Janssen.
Był doktorem honoris causa Aix-Marseille Université (1958), Université de Bordeaux (1963), Uniwersytetu Karola w Pradze (1967), York University w Toronto (1969) oraz Uniwersytetu Mikołaja Kopernika (1973).
Planetoida (1637) Swings została nazwana jego imieniem.

</doc>
<doc id="589764" url="https://pl.wikipedia.org/wiki?curid=589764" title="Jose Nasazzi">
Jose Nasazzi



</doc>
<doc id="589767" url="https://pl.wikipedia.org/wiki?curid=589767" title="SCID">
SCID



</doc>
<doc id="589769" url="https://pl.wikipedia.org/wiki?curid=589769" title="Internal Exile">
Internal Exile

Internal Exile – drugi album solowy Fisha. Zadedykowany został jego córce, Tarze. Utwór "Internal Exile" ma niemal identyczny tekst jak "Exile on the Princess Street" (wydany na albumie 2CD remaster Clutching at Straws grupy Marillion), jednak zagrany jest jako celtycka piosenka folkowa.

</doc>
<doc id="589771" url="https://pl.wikipedia.org/wiki?curid=589771" title="Wyprysk">
Wyprysk

Wyprysk (łac. "eczema") – choroba skóry o nieinfekcyjnym podłożu zapalnym (alergicznym lub niealergicznym) polegająca na zapaleniu jej wierzchnich warstw (naskórek i warstwa brodawkowata skóry właściwej).
Objawy i przebieg.
Na początku na skórze pojawiają się czerwone grudki, które potem zamieniają się w pęcherzyki. Pęcherzyki pękają pozostawiając nadżerki.
Gdy dojdzie do zakażenia mogą pojawić się zmiany ropne oraz wydzielina, która po zaschnięciu tworzy szarożółte strupy.
Często występuje obrzęk skóry i tkanki podskórnej, w szczególności na twarzy, rękach czy powiekach. Chorzy często uskarżają się na uporczywy świąd. Wraz z upływem czasu skóra przebarwia się i staje się mniej sprężysta.
Patologia.
Szczególną formą wyprysku jest wyprysk kontaktowy alergiczny, który powstaje w wyniku zetknięcia się powierzchni skóry z materiałem uczulającym (np. biżuteria, farby czy kosmetyki). Często przyczyną wyprysku są zaburzenia układu krwionośnego (żylaki), taka forma wyprysku występuje głównie u ludzi starszych (wyprysk podudzi, wyprysk zastoinowy, wyprysk żylny, "eczema cruris") i charakteryzuje się bardzo przewlekłym przebiegiem.
Leczenie.
Najważniejsze jest wykrycie substancji uczulającej lub drażniącej i wyeliminowanie kontaktu z nią, a jeżeli jest to niemożliwe, przynajmniej ograniczenie kontaktu z czynnikami prowokującymi. Ponadto stosuje się mokre opatrunki lub suche opatrunki, oraz leczenie miejscowe (maści steroidowe, inhibitory kalcyneuryny, maści redukujące). Dieta z ograniczeniem alergenu bywa korzystna w rzadkich przypadkach (głównie u dzieci przed 5 rokiem życia chorych na wyprysk atopowy na tle alergii pokarmowej, potwierdzonej tzw. podwójnie ślepą prowokacją doustną), często jednak takie leczenie jest nadużywane i może niekorzystnie wpływać na rozwój somatyczny dziecka.

</doc>
<doc id="589772" url="https://pl.wikipedia.org/wiki?curid=589772" title="Egzema">
Egzema



</doc>
<doc id="589778" url="https://pl.wikipedia.org/wiki?curid=589778" title="Huila">
Huila

Huila – departament Kolumbii. Leży na południowym zachodzie kraju, jego stolicą jest Neiva.
Geografia.
Największa z rzek Kolumbii, Magdalena, przepływa przez departament Huila. Największe miejscowości departamentu leżą w jej dolinie.

</doc>
<doc id="589779" url="https://pl.wikipedia.org/wiki?curid=589779" title="Stanisław Mrozowski">
Stanisław Mrozowski

Stanisław Wojciech Mrozowski (ur. 9 lutego 1902 w Warszawie, zm. 21 lutego 1999 w Fort Lauderdale) – polski fizyk.
Życiorys.
Urodził się 9 lutego 1902 w Warszawie.
Po raz pierwszy zainteresował się nauką już jako nastolatek, kiedy będąc uczniem szkoły średniej założył Polskie Amatorskie Towarzystwo Astronomiczne i wydawał biuletyn „Urania”.
W 1920 roku zgłosił się na ochotnika do polskiej armii. Brał udział w obronie Warszawy i walkach o Grodno. Został odznaczony Krzyżem Walecznych.
W 1925 uzyskał tytuł magistra na Uniwersytecie Warszawskim. Następnie rozpoczął badania z dziedziny spektroskopii. W 1929 uzyskał doktorat z fizyki, a następnie do 1933 jako stypendysta Ministerstwa Wyznań Religijnych i Oświecenia Publicznego odbył staże w Berlinie, Budapeszcie, Zagrzebiu i Kopenhadze, a następnie pracował w Zakładzie Fizyki Teoretycznej UW. 
Był asystentem profesora Czesława Białobrzeskiego w pracowni przy ulicy Oczki 3.
W roku 1936 przedstawił koncepcję badań eksperymentalnych nadsubtelnych struktur atomowych wykorzystujących rodzaj filtra Zeemana obecnie znany jako filtr Mrozowskiego.
Praca ta zwróciła na niego uwagę międzynarodowej społeczności fizyków. Został zaproszony na pierwszy międzynarodowy kongres fotoluminescencji, który odbył się w Warszawie w 1936 roku. Od 1937 był adiunktem w Zakładzie Fizyki Teoretycznej UW. Do drugiej wojny światowej należał do najczęściej publikujących i cytowanych fizyków polskich.
W 1939 Mrozowski wyjechał do kampusu Uniwersytetu Berkeley w Kalifornii, aby spędzić rok z Ernestem Orlando Lawrence'em. Tam zastała go wojna. Po zakończeniu pobytu w Berkeley dołączył do Roberta Sandersona Mullikena na Uniwersytecie w Chicago, gdzie został zatrudniony jako profesor w George Willians College.
W 1944 korporacja Great Lakes Carbon Corp zwróciła się z prośbą o zorganizowanie i prowadzenie zespołu badawczego fizyki w dziale R&amp;D. To stanowisko, które piastował przez cztery lata, oznaczało dla niego początek kariery naukowej w fizyce węgla.
W 1949 roku przyjął profesurę na Uniwersytecie w Buffalo, gdzie organizował studia doktoranckie i grupy badawcze. Został dyrektorem Laboratorium Badań Węgla. Laboratorium stało się światowym centrum fizyki węgla. W 1962 założył międzynarodowe czasopismo „Carbon”, które redagował przez 20 lat.
Mrozowski utrzymywał liczne kontakty międzynarodowe. Działał w Fundacji Kościuszkowskiej w Nowym Jorku oraz w Polskim Instytucie Naukowym w Ameryce (PIASA).
W 1972 po przejściu na emeryturę z Buffalo przeniósł się do Ball State University w Muncie, gdzie zatrudniony był w niepełnym wymiarze godzin nauczania i badań aż do lat dziewięćdziesiątych.
Brał udział w pracach nad projektem Manhattan.
29 czerwca 1990 Uniwersytet Mikołaja Kopernika przyznał mu tytuł "doktora honoris causa".
W 1993 został odznaczony Krzyżem Oficerskim Orderu Odrodzenia Polski.

</doc>
<doc id="589780" url="https://pl.wikipedia.org/wiki?curid=589780" title="Olimpia Asuncion">
Olimpia Asuncion



</doc>
<doc id="589783" url="https://pl.wikipedia.org/wiki?curid=589783" title="Odysseus">
Odysseus

Program Odyseusz - (ang. "Odysseus programme") - program Unii Europejskiej z dziedziny polityki publicznej i bezpieczeństwa prawnego. Dotyczy wspierania kształcenia, wymiany informacji i współpracy w zakresie azylu, ochrony granic zewnętrznych oraz imigracji. Nazwa nawiązuje do mitologicznego Odyseusza - bohatera Odysei Homera, legendarnego króla Itaki, żołnierza i podróżnika.
Program zatwierdzony został przez Radę Europejską 19 marca 1998 i uruchomiony w tymże roku. Skierowany został przede wszystkim do administracji, władz lokalnych i uniwersytetów aby finansować seminaria edukacyjne, warsztaty, studia i badania naukowe, wymianę pomiędzy instytucjami zajmującymi się takimi dziedzinami jak np. migracje, azyle, współpraca przygraniczna. W realizacji zadań wynikających z programu odbywało się kształcenie i doszkolenie urzędników, funkcjonariuszy straży granicznej oraz pracowników konsulatów. Istotnym elementem Odysseusa była również międzypaństwowa wymiana funkcjonariuszy, prace studyjne i badawcze. Efektem stało się przyjęcie minimalnych wspólnotowych standardów traktowania azylantów. Projekt zamknięty został 31 marca 2001 r.
Zasadniczymi zadaniami Programu są:
Program ten obejmował kraje należące do Unii Europejskiej oraz państwa stowarzyszone i kraje trzecie.

</doc>
<doc id="589790" url="https://pl.wikipedia.org/wiki?curid=589790" title="Tolima">
Tolima

Tolima – departament Kolumbii. Leży w centralno-zachodniej części kraju. Jego stolicą jest miasto Ibagué. Departament Tolima został utworzony w 1861 roku z części departamentu Cundinamarca.
Strona oficjalna departamentu Tolima.
Gobernación del Tolima

</doc>
<doc id="589792" url="https://pl.wikipedia.org/wiki?curid=589792" title="AfterStep">
AfterStep

AfterStep – menadżer okien systemu X Window. Głównym celem programistów AfterStepa jest stworzenie konfigurowalnego, estetycznego menadżera okien, efektywnie zarządzającego zasobami systemowymi. AfterStep pierwotnie był wariantem FVWM, upodobniającym go do NeXTSTEP, lecz deweloperzy odbiegli od tej idei, odchodząc od FVWM i przepisując kod na nowo.
Obecnie zawiera kilkadziesiąt modułów, takich jak:
AfterStep jest utrzymywany przez małą społeczność programistów, do których należą m.in.: Alfredo Kojima (lider), Guylhem Aznar. Menadżerem projektu jest Sasha Vaco.

</doc>
<doc id="589793" url="https://pl.wikipedia.org/wiki?curid=589793" title="Stellaland">
Stellaland

Stellaland – krótko istniejąca republika burska, położona na terenie dzisiejszej Republiki Południowej Afryki.
Republikę powołało 26 lipca 1882 400 burskich osadników. Prezydentem wybrano Gerrita Jacobusa van Niekerk. Założono miasto Vryburg, które obwołano stolicą. 7 sierpnia 1883 do Stellalandu włączono republikę Goshen i utworzono nową republikę Verenigde Staten van Stellaland.
Historia powstania.
W drugiej połowie XIX wieku Dawid Massouw, wódz ludu Koranna, będącego częścią szczepu Griqua, wywodzącego się z pasterskiego społeczeństwa Khoikhoi osiedlił się wraz ze swoim ludem nad rzeką Harts. Miejsce to nazwane zostało przez samych osiedleńców "Mamusa". Teren ten graniczył z Transvaalem, gdyż rzeka Harts była naturalną granicą burskiej republiki. Tereny przyległe do, tych zamieszkiwanych przez lud Koranna były miejscem osiedlenia szczepu Taungs, co w języku Setswana oznacza lew. Wodzem tego szczepu był Batlapin zwany również Mankoroane. Mmamusa – miejsce osiedlenia się ludu Koranna ciągle najeżdżane było przez sąsiadujący Taungs. W październiku 1881 roku Batlapin wraz z kilkoma białymi zaatakował siedlisko ludu Koranna. Chcąc wziąć odwet Dawid Massow zorganizował wyprawę przeciwko Batlapinowi. Wyprawa ta złożona była z 400 Burów z Transvaalu. Nagrodą za uczestnictwo w niej miała być farma. Batlapin widząc, jaką siłą dysponuje przeciwnik zażądał pokoju. Wydarzenie to było początkiem Stellalandu. Biali ustanowili Komisję mającą na celu wytyczyć granicę na obiecane farmy. Komisja składała się z Bosmana, van der Berga, Denisona. Obszar działek miał postać prostokąta w wymiarach 4000 na 6000 jardów. Przydział odbywał się przez losowanie. Kolejnym zadaniem Komisji było również wytyczenie miejsca oraz wybudowanie miasta Vryburg, przyszłej stolicy nowej republiki burskiej. Nazwa miejsca osiedlenia ma swoją genezę w pewnym wydarzeniu, które miało miejsce podczas spotkania Burów przy ognisku. Biali przybysze zastanawiali się wówczas, jak nazwać miejsce osiedlenia. W końcu jeden z uczestników ogniska zaproponował, aby miejsce to nazwać Stellaland – od gwiaździstego nieba. Inna wersja mówi, iż Stellaland pochodzi od komety, która pojawiła się na niebie w ową noc, kiedy nazwa została przyjęta. W 1885 roku 5000 brytyjskich żołnierzy dokonało aneksji Stellalandu. Republika burska została wcielona wraz z Republiką Goshen do Kolonii Koronnej Brytyjskiego Bechuanaland. W 1895 roku nastąpiło wcielenie Kolonii Koronnej do Kolonii przylądkowej. Od 1910 roku do 1994 tereny te znajdowały się pod administracją prowincji Przylądkowej. A obecnie należą do Prowincji Północno-Zachodniej. W czasach apartheidu Vryburg był wyspą terytorium Prowincji Przylądkowej znajdującą się na terytorium bantustanu Bophuthatswana.

</doc>
<doc id="589797" url="https://pl.wikipedia.org/wiki?curid=589797" title="Wyż syberyjski">
Wyż syberyjski

Wyż syberyjski – zimne i suche powietrze zalegające w rejonie Azji przez większość roku. 
Wyż syberyjski jest najsilniejszy w zimie, kiedy temperatura w centrum wyżu wynosi często około -40 °C, a ciśnienie atmosferyczne dochodzi do 1040 hPa.
Wyż syberyjski jest silnym półpermanentnym ośrodkiem wysokiego ciśnienia na półkuli północnej. Tak duża masa ciężkiego powietrza blokuje wtedy zmiany cyrkulacji atmosferycznej.

</doc>
<doc id="589800" url="https://pl.wikipedia.org/wiki?curid=589800" title="Tetrafluoroeten">
Tetrafluoroeten

Tetrafluoroeten, TFE – organiczny związek chemiczny z grupy węglowodorów halogenowanych (halogenoalken), fluoropochodna etenu, stosowany głównie jako monomer do syntezy politetrafluoroetylenu oraz jako ważny półprodukt w wielu innych syntezach organicznych.
Jest palnym bezbarwnym gazem, łatwo polimeryzuje.
Otrzymywanie.
Tetrafluoroeten można otrzymać w wyniku ogrzewania pod wysokim ciśnieniem chloroformu z fluorowodorem. Związkiem pośrednim w tym procesie jest chlorodifluorometan:

</doc>
<doc id="589801" url="https://pl.wikipedia.org/wiki?curid=589801" title="Bolesław Świętochowski">
Bolesław Świętochowski

Bolesław Zygmunt Świętochowski (ur. 17 września 1895 w Dąbrowie Górniczej, zm. 6 grudnia 1975 we Wrocławiu) – polski naukowiec, prof. dr hab., twórca fundamentalnej w naukach rolniczych specjalności – ogólna uprawa roli i roślin. Były żołnierz AK – pseudonim „Żubr”.
Biogram.
Urodził się w rodzinie Tomasza i Stanisławy z Kłobukowskich. Początkowo, w latach 1904–1911, uczęszczał do 7-klasowej Szkoły Handlowej Zgromadzenia Kupców i Szkoły Realnej im. Staszica w Warszawie, następnie od 1911 uczył się w Średniej Szkole Rolniczej w Chrudimiu na Morawach, gdzie w 1913 uzyskał świadectwo dojrzałości z odznaczeniem. W tym samym roku rozpoczął studia na „Kursach Przemysłowo-Rolniczych” (późniejszej Królewsko-Polskiej Szkole Głównej Gospodarstwa Wiejskiego w Warszawie). Ukończył je w 1916 z dyplomem agronoma. Po studiach odbył roczną praktykę w majątku Sobieszyn, po czym objął kierownictwo uprzemysłowionego gospodarstwa w Ogrodzieńcach. Od grudnia 1918 do października 1920 ochotniczo służył w Wojsku Polskim w 3. Pułku Ułanów. Brał udział w wojnie, uzyskał stopień podoficerski i został odznaczony Krzyżem Walecznych. 
W 1920 rozpoczął pracę naukową jako starszy asystent w Katedrze Hodowli Zwierząt Uniwersytetu Poznańskiego, a po roku jako adiunkt w Katedrze Ogólnej i Szczegółowej Uprawy Roślin SGGW w Warszawie. Stopień doktora nauk rolniczych uzyskał w 1927 r. W 1928–1930 dyrektor Zakładu Doświadczalnego Uprawy Tytoniu w Piadykach pod Kołomyją. W 1930 ożenił się z Marią Zienkiewiczówną (zm. 1977), z którą miał syna Tomasza (1932–1946) i córkę Ewę (1936–1946).
Od 1930 r. kierownik Zakładu Doświadczalnego Uprawy Torfowisk w Sarnach na Wołyniu, Wydziału Rolniczo-Lasowego Akademii Rolniczej w Dublanach. W 1935 habilitował się na Wydziale Rolniczym SGGW. W grudniu 1936 otrzymał tytuł profesora nadzwyczajnego uprawy roli i roślin na Wydziale Rolniczo-Leśnym Politechniki Lwowskiej. Został powołany na Kierownika Katedry Ogólnej i Szczegółowej Uprawy Roślin. W latach 1939–1944 prowadził we Lwowie wykłady w Instytucie Politechnicznym i na Kursach rolniczych.
W 1945 r. przeniósł się do Poznania, gdzie na Wydziale Rolniczym Uniwersytetu objął stanowisko profesora. Wkrótce przeniósł się do Wrocławia. Od końca 1945 r. uczestniczył w organizacji Wydziału Rolniczego Uniwersytetu i Politechniki we Wrocławiu. Był organizatorem Katedry Ogólnej Uprawy Roli i Roślin. W 1946 r. wybrano Go Dziekanem Wydziału Rolniczego, a w 1951 r. Prorektorem ds. Nauki w Wyższej Szkole Rolniczej. Jednocześnie współorganizował Instytut Uprawy, Nawożenia i Gleboznawstwa, którego w 1950 r. został wicedyrektorem i kierownikiem Zakładu Uprawy Roli i Płodozmianów. W 1950 r. otrzymał Naukową Nagrodę Państwową III stopnia.
Współpracował z praktyką rolniczą. Przed wojną pracował w Lwowskiej Izbie Rolniczej, po wojnie został przewodniczącym Rady Naukowej przy WRN we Wrocławiu, a od 1955 r. również Rady Naukowo-Technicznej przy Ministrze Rolnictwa.
Brał aktywny udział w pracach wielu towarzystw naukowych. W latach 1933–1935 przewodniczący Polskiej Sekcji Torfowej Międzynarodowego Towarzystwa Gleboznawczego. Od 1936 r. członek Polskiej Akademii Umiejętności i Polskiego Towarzystwa Botanicznego. Współorganizator Wrocławskiego Towarzystwa Naukowego, w 1951 r. został pierwszym przewodniczącym Wydziału Rolniczego. 
W 1952 r. został członkiem korespondentem, a w 1961 r. członkiem rzeczywistym PAN.
Od 1954 r. przewodniczący Komisji dla Podniesienia Żyzności Gleb Lekkich PAN. Członek Rady Naukowej Instytutu Maszyn Rolniczych w Poznaniu, Biologii Stosowanej we Wrocławiu, Zakładu Ekologii PAN, IUNG-u. 
Zmarł 6 grudnia 1975 we Wrocławiu. Pochowany na Cmentarzu Świętej Rodziny (sektor 3-18-28,28a).
Wkład do nauki polskiej.
Dzięki wieloprofilowym badaniom usystematyzował naukowe podstawy uprawy roli, wyodrębnił pięć zespołów uprawek, określił ich znaczenie w całokształcie uprawy roli w płodozmianie, a także wskazał możliwości upraszczania. Problematykę tę kontynuowano w pracach z uwzględnieniem doboru roślin, nawożenia organicznego i mineralnego w zmianowaniu oraz zmian zachwaszczenia pól uprawnych. Pionierskie prace nad uprawą zerową zostały w późniejszych latach rozwinięte i poszerzone a Katedra Ogólnej Uprawy Roli i Roślin Akademii Rolniczej we Wrocławiu jest wiodącym ośrodkiem w kraju w zakresie skrajnych uproszczeń uprawy roli. W wyniku tych badań dowiedziono, że tradycyjną uprawę można zastąpić technologiami mniej energo- i kosztochłonnymi. 
Rozpoczęte badania nad prototypami maszyn uprawowo-siewnych kontynuowano badając ich przydatność, także w terenach górskich. 
Uwzględniając uwarunkowania glebowe Polski, prof. B. Świętochowski podjął szerokie badania nad agrotechnicznymi sposobami poprawy żyzności gleb lekkich, które później poszerzono o badania aktywności biologicznej gleby oraz jej skutków skażenia metalami ciężkimi z wykorzystaniem dżdżownic i skoczogonków jako organizmów testowych. 
Badania z zakresu ochrony środowiska rolniczego rozszerzono poprzez prace dotyczące wykorzystania popiołów z węgla kamiennego i brunatnego do produkcji rolniczej oraz zagospodarowania rolniczego zlewni rzeki Oławy. 
Szczególnie duży wkład wniósł w problematykę zmianowań i płodozmianów. Opracował wytyczne do wprowadzania płodozmianów, wskazując niekorzystne i długotrwałe skutki pomijania czynników przyrodniczych przy projektowaniu następstwa roślin. Zagadnienia te zostały później rozwinięte w odniesieniu do produkcyjnych i ekologicznych skutków upraszczania zmianowań zbożowych aż do monokultur włącznie. 
Był zwolennikiem kompleksowych metod zwalczania chwastów, przy czym chemiczne przyjmował jako uzupełniające. Dostrzegał możliwości uodporniania się niektórych gatunków chwastów i ich kompensacji. Badania z herbologii są kontynuowane, głównie w zakresie niechemicznych metod ograniczania zachwaszczenia pól uprawnych, a także biologicznych podstaw konkurencji między chwastami a rośliną uprawną oraz wzajemnych relacji między składnikami agrocenozy (zjawisko allelopatii). 
Profesor prowadził także liczne badania metodyczne, np. izotopowej metody oznaczania dynamiki wzrostu korzeni roślin uprawnych, oznaczania pozostałości herbicydów w glebie. Kontynuacją tych badań było opracowanie za pomocą mikromorfologicznych szlifów glebowych metodyki określania stopnia rozkładu substancji organicznej gleby.

</doc>
<doc id="589806" url="https://pl.wikipedia.org/wiki?curid=589806" title="Jean Tiberi">
Jean Tiberi

Jean Tiberi (ur. 30 stycznia 1935 w Paryżu) – francuski polityk, były mer Paryża, wieloletni deputowany.
Życiorys.
Z wykształcenia prawnik. W 1968 po raz pierwszy uzyskał mandat posła do Zgromadzenia Narodowego jako zastępca René Capitanta, mianowanego w skład rządu. Od tego czasu skutecznie ubiegał się o reelekcję w każdych kolejnych wyborach parlamentarnych. W okresie od stycznia do sierpnia 1976 jedyny raz w swojej karierze politycznej pełnił funkcję rządową jako sekretarz stanu ds. przemysłu spożywczego.
Od 1983 do 1995 przez dwie kadencje zajmował stanowisko mera paryskiej 5. dzielnicy i jednocześnie zastępcy burmistrza Paryża. Po objęciu przez Jacques'a Chiraca urzędu prezydenta, Jeana Tiberiego w 1995 wybrano merem francuskiej stolicy. Został objęty śledztwem w związku z podejrzeniami o nieprawidłowości finansowe w paryskim magistracie, jednak postępowanie to zostało umorzone. Urząd mera sprawował do 2001. Od czasu zakończeniu kadencji do 2014 ponownie stał na czele egzekutywy w 5. dzielnicy.
Przez lata należał do gaullistowskiego Zgromadzenia na rzecz Republiki. Od 2002 został członkiem, powstałej m.in. na bazie RPR Unii na rzecz Ruchu Ludowego. W tym samym roku i w 2007 z listy UMP był wybierany w skład parlamentu na kolejne kadencje. W 2012 nie ubiegał się o poselską reelekcję.

</doc>
<doc id="589807" url="https://pl.wikipedia.org/wiki?curid=589807" title="Krzywy Wołów">
Krzywy Wołów

Krzywy Wołów (niem. "Krummwohlau") – część miasta Wołów położonego w Polsce, w województwie dolnośląskim, w powiecie wołowskim, w gminie Wołów. 
Dawna osada targowa na Dolnym Śląsku wspominana w przekazach z XIII wieku. Potem samodzielna wieś typu ulicówka (264 mieszkańców - stan na 31.12.2006; 569 w 1939 r.). Po 1945 roku część miasta Wołów. Położona w północnej części miasta za rzeką Juszką w kierunku na Cztery Domki, Stary Wołów i Wińsko.

</doc>
<doc id="589809" url="https://pl.wikipedia.org/wiki?curid=589809" title="Zapalenie tętnic Takayasu">
Zapalenie tętnic Takayasu



</doc>
<doc id="589810" url="https://pl.wikipedia.org/wiki?curid=589810" title="Biblia warszawska">
Biblia warszawska

Biblia warszawska, dawniej Nowy Przekład, potocznie: „Biblia Ojców”, lub: „Brytyjka” – XX-wieczne protestanckie tłumaczenie Pisma Świętego Starego i Nowego Testamentu z języków oryginalnych (hebrajskiego, aramejskiego i greckiego) na język polski, opracowane przez Komisję Przekładu Pisma Świętego, z inicjatywy Brytyjskiego i Zagranicznego Towarzystwa Biblijnego w Warszawie. Jest to najpopularniejszy w Polsce protestancki przekład Pisma Świętego.
Tło historyczne.
W okresie zaborów w polskim Kościele ewangelickim odczuwano potrzebę wydania nowego tłumaczenia Pisma Świętego, które byłoby tłumaczeniem nowoczesnym, zrozumiałym i przystępnym dla dziewiętnastowiecznych czytelników. Tłumaczenie to miałoby zastąpić wydaną w roku 1632 Biblię gdańską, której język wraz z upływem czasu stał się przestarzały a niektóre słowa nabrały wręcz innego znaczenia. Jednak ewangelicy polscy, mieszkający w trzech zaborach nie podjęli próby podjęcia nowego tłumaczenia. Powołano Komisję warszawską, która pod kierownictwem ks. Gustawa Manitiusa dokonała rewizji Nowego Testamentu z Biblii gdańskiej. Komisja pracująca w składzie: ks. August Diehl (Kościół ewangelicko-reformowany), dyr. Vieweger i prof. Józef Przyborowski (zastąpiony po pierwszej naradzie przez Jana Papłońskiego) w przeciągu 3 lat zrewidowała Ewangelie i Dzieje Apostolskie, które wydano w roku 1873 w Londynie nakładem Biblijnego Towarzystwa Św. Trójcy.
W roku 1878 na wniosek "Brytyjskiego Towarzystwa Biblijnego" na nowo podjęto pracę i powołano nowy Komitet, w skład którego weszli ewangelicy: ks. Gustaw Manitius, ks. August Diehl i literat Ludwik Jenike oraz katoliccy poloniści Jan Papłoński i Wilhelm Fecht. To grono teologów i filologów opracowało rewizję listów apostolskich i Objawienia św. Jana oraz na nowo porównało z tekstem greckim historyczną część Nowego Testamentu. Całość tej pracy wydano w Wiedniu w roku 1881 nakładem Brytyjskiego i Zagranicznego Towarzystwa Biblijnego.
Po odzyskaniu niepodległości zaczęto myśleć o nowym tłumaczeniu na język polski. Efektem tej pracy była „Księga Psalmów” na nowo przełożona przez ks. Jana Szerudę z języka hebrajskiego, wydana w roku 1937 nakładem Brytyjskiego i Zagranicznego Towarzystwa Biblijnego w Warszawie. Zostały przygotowane w rękopisach również księgi prorockie, w szczególności Amosa, Izajasza, Jeremiasza i Ozeasza, które jednak zaginęły w trakcie powstania warszawskiego.
Historia przekładu.
Po II wojnie światowej Wydział Teologii Ewangelickiej powołał Komisję w składzie ks. Wiktor Niemczyk, ks. Adolf Suess, ks. Karol Wolfram i ks. Jan Szeruda (oraz od listopada 1951 roku prof. Bartel). Komisja ta pod przewodnictwem ks. Jana Szerudy rozpoczęła prace w lutym 1949 roku. Komisja przyjęła cztery zasady: podstawą przekładu powinien być tekst oryginalny, przekład powinien być wierny, przekład powinien być jasny oraz przekład powinien być poprawny pod względem językowym. Postanowiono przełożyć Nowy Testament, a w pierwszej kolejności teksty potrzebne do użytku liturgicznego.
Fragmenty przekładu (Cztery Ewangelie) ukazały się po raz pierwszy w 1964 roku. Dwa lata później z okazji Tysiąclecia Państwa Polskiego i 150-lecia Brytyjskiego i Zagranicznego Towarzystwa Biblijnego wydany został cały Nowy Testament, który w ciągu ośmiu lat został wydany sześciokrotnie. W roku 1970 ukazała się edycja Nowego Testamentu i Psalmów. Prace nad tłumaczeniem całego Pisma Świętego trwały 25 lat i zakończyły się wydaniem w czerwcu 1975 roku całej Biblii warszawskiej.
Rewizja przekładu.
W 2021 roku Towarzystwo Biblijne w Polsce wyraziło pragnienie przystąpienia do rozpoczęcia prac nad zrewidowanym i poprawionym wydaniem Biblii warszawskiej.
Kanon.
Nowy Przekład zawiera protestancki kanon Pisma Świętego (39 ksiąg Starego Testamentu i 27 ksiąg Nowego Testamentu), choć ukazały się wersje zawierające na końcu Starego Testamentu apokryfy w tłumaczeniu Biblii Tysiąclecia, opatrzone tytułem „Pismo Święte Starego i Nowego Testamentu i Apokryfy”.
Język przekładu.
Biblia warszawska jest współczesnym przekładem, stosującym współczesną szatę językową z zachowaniem pewnych tradycyjnych wyrażeń biblijnych (np. „zakon”, zamiast „prawo”) wywodzących się z Biblii gdańskiej. Istnieją też nawiązania do języka katolickiej Biblii Wujka, którą czytywali też chętnie protestanci.
Katolicki biblista Janusz Frankowski twierdził, że przekład ten jest "zdecydowanie zbyt tradycyjny", zwracał też uwagę na błędy w koncepcji typograficznej, które według niego zaciemniały tekst, zwłaszcza w poezji: "Chwilami nie można zorientować się w podziale na wersy, a to nieraz utrudnia zrozumienie nawet treści tekstu".
Źródła przekładu.
W pracach nad przekładem wykorzystano:
Tłumacze.
Nowy Przekład został opracowany przez Komisję Przekładu Pisma Świętego, w skład której wchodzili: ks. bp prof. dr Andrzej Wantuła, ks. bp prof. dr Jan Szeruda, ks. prof. dr Wiktor Niemczyk, ks. prof. dr Karol Wolfram, prof. dr Bronisław Wieczorkiewicz, oraz przedstawiciele innych Kościołów protestanckich w Polsce.
Stosunek tłumaczy do imienia Bożego.
Ks. bp prof. dr Andrzej Wantuła uważał, że użycie w przekładzie tekstu Pisma Świętego występującego w oryginale imienia Bożego Jahwe w miejsce zamiennika „Pan”, robi na słuchaczu szokujące wrażenie oraz „sprawia, że Bóg Starego Testamentu staje się czytelnikowi jakiś obcy, daleki i zostaje zepchnięty do rzędu bogów mitologii semickiej”. Z tego względu pochwalił zachowanie tradycyjnego zwrotu „Pan” w Psałterzu pierwszego wydania Biblii Tysiąclecia, gdyż uważał, że „to wyszło psalmom na korzyść i uratowało ich modlitewny charakter”. W rezultacie Biblia warszawska w wydaniu pierwszym ani razu nie użyła imienia Bożego. Późniejsze wydania używają imienia Bożego w formie Jahwe do siedmiu miejsc spośród 6828 wystąpień w tekście masoreckim: 2 Mojżeszowa 3,14 i 6,3; 4 Mojżeszowa 14,35, Psalm 83,19 oraz w Księdze Izajasza 40,10 i 48,17 (2 razy). W niektórych wydaniach całkowicie zaniechano używania imienia Bożego.
Konkordancja.
W 1995 roku Oficyna Wydawnicza „Vocatio” wydała „Konkordancję Biblijną do Pisma Świętego Starego i Nowego Testamentu. Nowy Przekład z języków hebrajskiego i greckiego”, opracowaną przez Józefa Kajfosza i Mieczysława Kwietnia.
Wersja elektroniczna.
W 2014 roku dzięki współpracy Towarzystwa Biblijnego z wydawnictwem Logos Media, ukazało się elektroniczne wydanie Biblii warszawskiej jako e-book (w formatach EPUB i MOBI).
Spis ksiąg, sigla, strony.
Numeracja stron jest identyczna we wszystkich wydaniach zawierających Stary i Nowy Testament.
Zastosowanie.
Biblia warszawska jest używana przez Kościoły protestanckie podczas nabożeństw i do użytku domowego. Stała się najpopularniejszym protestanckim tłumaczeniem Pisma Świętego, zastępując używaną przez ponad 300 lat Biblię gdańską.
Nowy Testament w przekładzie Biblii warszawskiej jest rozpowszechniany bezpłatnie na masową skalę w formie drukowanej przez Międzynarodowe Stowarzyszenie Gedeonitów w Polsce (tzw. "gedeonitki").
Wydawca.
Wydawcą Biblii warszawskiej jest Towarzystwo Biblijne w Polsce. Dostępna jest w trzech formatach: małym, średnim i dużym.

</doc>
<doc id="589812" url="https://pl.wikipedia.org/wiki?curid=589812" title="Med-Urbs">
Med-Urbs

program Med-Urbs - (ang. "Med-Urbs programme") - wspólnotowy program z zakresu polityki społecznej, regionalnej i strukturalnej, którego podstawowym celem jest współpraca pomiędzy podmiotami z państw Unii Europejskiej i basenu Morza Śródziemnego. Dotyczy przede wszystkim nawiązywania współpracy pomiędzy samorządami lokalnymi. Zainicjowany został rozporządzeniem Komisji Europejskiej na lata 1993 - 1996.
Zadania programu:

</doc>
<doc id="589813" url="https://pl.wikipedia.org/wiki?curid=589813" title="Frank J. Tipler">
Frank J. Tipler

Frank Tipler (ur. 1947 Andalusia) – amerykański matematyk, fizyk, profesor Uniwersytetu Tulane (USA), transhumanista.
Publikacje.
Wraz z Johnem Barrowem jest współautorem książki " The Anthropic Cosmological Principle " – jednej z pierwszych promujących tzw. Zasadę Antropiczną. W roku 1995 opublikował on książkę pt.: The Physics of Immortality: Modern Cosmology, God and the Resurrection of the Dead ("Fizyka nieśmiertelności. Współczesna kosmologia, Bóg i wskrzeszenie zmarłych" - zakres tematyczny kosmologia, filozofia, religia, teologia). Opublikował również "The Physics of Christianity".
The Physics of Immortality.
W książce tej przewiduje on, iż potomkowie ludzie zbudują, w odległej przyszłości ogromny system komputerowy, a raczej ' środowisko hyper – cyberprzestrzeni ', zrealizowane w zapadającej się, w końcowym kolapsie czasoprzestrzeni. Umożliwi to według niego emulację, czyli rekonstrukcję, a więc ' zmartwychwstanie ' wszystkich osób żyjących wcześniej.
Tipler obserwując postęp poznania i rozwój technologiczny założył iż cywilizacja nasza nadal będzie stale zwiększała zasoby wiedzy i zdolność rozumienia procesów nawet tak skomplikowanych jak istota życia i manipulowanie czasoprzestrzenią. Tipler przewiduje także szybkie rozpoczęcie kolonizacji kosmosu, nie tylko przez powolne, wielopokoleniowe loty kosmiczne ale przede wszystkim poprzez wysyłanie sond kosmicznych wyposażonych w ' funkcjonalny zapis kodu genetycznego'. Przewiduje on skolonizowanie całego Wszechświata. Będzie to według niego tym bardziej możliwe, iż zakłada on tzw. zamknięty charakter czasoprzestrzeni. U końca czasów wysoko rozwinięta cywilizacja, rezydująca w czasoprzestrzeni dokonującej kolapsu posiadałaby wgląd w całość przeszłości, niejako zgodnie z konceptem Teilhard de Chardin – Punkt Omega. Zwiększając w nieskończoność swoją wiedzę i umiejętności technologiczne dokonałaby ona ' odtworzenia wcześniej żyjących istot ' wewnątrz hyper – cyberprzestrzeni.
Wysublimowana teoria Tiplera, wyrażona przy pomocy skomplikowanego aparatu matematycznego 'funkcjonuje' dobrze jedynie wobec założenia iż czasoprzestrzeń naszego Wszechświata ma charakter zamknięty i będzie w przyszłości dokonywać kolapsu. Trzy lata po jej sformułowaniu astronomowie doszli do wniosku iż nasza czasoprzestrzeń – odwrotnie ma charakter otwarty i nigdy nie będzie się zapadała, lecz wprost przeciwnie będzie się rozszerzała w nieskończoność.
Wywody Tiplera są przykładem prób łączenia tak odległych dziedzin jak fizyka, kosmologia, religia.

</doc>
<doc id="589814" url="https://pl.wikipedia.org/wiki?curid=589814" title="Noah Gordon">
Noah Gordon

Noah Gordon (ur. 11 listopada 1926 w Worcester, Massachusetts, zm. 22 listopada 2021 w Dedham) – amerykański pisarz żydowskiego pochodzenia.
Studiował na Uniwersytecie Bostońskim uzyskując licencjat z dziennikarstwa w 1950 i tytuł magistra filologii angielskiej w 1951.
Szczególnie znane są jego powieści stanowiące sagę rodziny Cole. Niektóre jego powieści zostały przetłumaczone na język polski (m.in. przez Łukasza Nicpana).

</doc>
<doc id="589816" url="https://pl.wikipedia.org/wiki?curid=589816" title="Gładzica">
Gładzica

Gładzica ("Pleuronectes platessa") – gatunek morskiej ryby flądrokształtnej z rodziny flądrowatych (Pleuronectidae). 
Występowanie.
Europejskie wybrzeża Oceanu Atlantyckiego, Morze Śródziemne, Bałtyckie i Białe, na głębokościach do 200 m. W Bałtyku występuje jej podgatunek "P. p. baltica" – gładzica bałtycka.
Charakterystyka.
Skóra gładka, pokryta drobnymi łuskami. Za oczami kostne zgrubienie (grzebień zaoczny). Zęby przystosowane do rozgniatania muszli mięczaków. Prawa (górna) strona ciała brązowa lub oliwkowobrązowa z nierównomiernie rozłożonymi jaskrawoczerwonymi lub pomarańczowymi cętkami. Lewa (spodnia) strona – biała.
Osiąga przeciętnie 50–60 cm, maksymalnie do 1 m długości i 7 kg masy ciała. Żyje przy dnie morskim, aktywna po zmierzchu, w dzień zagrzebana w piaszczystym podłożu. Żywi się głównie mięczakami i wieloszczetami.
Znaczenie gospodarcze.
Ceniona w rybołówstwie i wędkarstwie z powodu smacznego mięsa. Spotykana w akwariach publicznych.

</doc>
<doc id="589817" url="https://pl.wikipedia.org/wiki?curid=589817" title="Warstwa powietrza saharyjskiego">
Warstwa powietrza saharyjskiego

Warstwa powietrza saharyjskiego (ang. Saharan Air Layer, w skrócie SAL) – warstwa bardzo ciepłego i suchego powietrza powyżej warstwy zimniejszego i wilgotniejszego powietrza blisko powierzchni Oceanu Atlantyckiego. 
Ciepłe i suche powietrze powstaje nad Saharą, gdzie rozpościera się od powierzchni ziemi do kilku kilometrów w górę. W ruchu na zachód nad Ocean Atlantycki powietrze to jest wypychane w górę ponad chłodniejsze, przez co gęstsze, powietrze nad morzem, tworząc warstwę ciepłego powietrza ponad zimnym. W takim układzie warstw powietrza panuje inwersja temperatury, która przeciwdziała unoszeniu się mokrego powietrza morskiego w górę. Pionowy gradient temperatury w SAL jest duży, tzn. temperatura w niej spada szybko wraz z wysokością. W warstwie powietrza saharyjskiego znajduje się często piasek związany z burzami piaskowymi nad Saharą.
Duże kompleksy burzowe nad Afryką Północną okresowo powodują ogromne burze piaskowe, w układzie tym SAL może sięgnąć aż Ameryki Północnej. 
Chmury pyłu nad Oceanem Atlantyckim są widoczne na zdjęciach satelitarnych, podobne do zamglenia. Gdy SAL przechodzi nad Wyspami Kanaryjskimi, pył opada ku powierzchni ziemi jest zwany kalima, zmniejsza widoczność, podobnie jak mgła, odkłada warstwę pyłu na wszystkim.

</doc>
<doc id="589819" url="https://pl.wikipedia.org/wiki?curid=589819" title="Copa Libertadores 1981">
Copa Libertadores 1981

W dwudziestej drugiej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu urugwajskiego klubu Club Nacional de Football, który awansował do półfinału bez gry.
Nacional nie tylko nie zdołał obronić tytułu, ale nie awansował nawet do finału, przegrywając rywalizację z rewelacją turnieju – chilijskim klubem CD Cobreloa. Cobreloa w półfinałowej grupie obok Nacionalu wyeliminowała drugi urugwajski klub – CA Peñarol. Następnie w finale zmierzyła się z brazylijskim klubem CR Flamengo, stawiając twardy opór. Dopiero w trzecim meczu Flamengo przechyliło szalę na swoją stronę i po raz pierwszy w swej historii sięgnęło po najważniejsze klubowe trofeum Ameryki Południowej.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Nacional.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
W tej edycji Pucharu Wyzwolicieli obok klubu Cobreola znakomicie spisał się także kolumbijski klub Deportivo Cali. Jedynym klubem, który nie poniósł porażki, był brazylijski zespół Clube Atlético Mineiro – nie wystarczyło to jednak, by awansować do fazy półfinałowej.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="589820" url="https://pl.wikipedia.org/wiki?curid=589820" title="Ryszard Wojna">
Ryszard Wojna

Ryszard Henryk Wojna (ur. 2 lipca 1920 w Sanoku, zm. 25 grudnia 2003 w Warszawie) – polski dziennikarz, redaktor, publicysta, pisarz i polityk, poseł na Sejm PRL VII, VIII i IX kadencji.
Życiorys.
Młodość spędził w Zakopanem, gdzie jego matka miała willę. Tu również ukończył gimnazjum i uzyskał w 1938 maturę. Po maturze rozpoczął studia na Uniwersytecie Jagiellońskim. Kontynuował je (ekonomię) do 1943 we Francji w Grenoble, nie uzyskał jednak dyplomu.
1 kwietnia 1940 wraz z trzema kolegami z Zakopanego uszedł na nartach z Polski przez Halę Gąsienicową, Zawrat i Gładką Przełęcz, a następnie przez Niżne Tatry na Węgry. Stamtąd przedostał się do Francji. Był uczestnikiem francuskiego ruchu oporu podczas II wojny światowej.
Po wojnie wrócił do kraju. Od 1946 pracował jako dziennikarz, redaktor naczelny gazet regionalnych, korespondent w Republice Federalnej Niemiec, zastępca redaktora naczelnego i redaktor naczelny „Życia Warszawy” w latach 1968–1972. Według materiałów zgromadzonych w archiwum Instytutu Pamięci Narodowej był w latach 1946–1963 tajnym współpracownikiem (agentem-informatorem) Służby Bezpieczeństwa PRL o pseudonimie „125”.
Członek PZPR, zastępca członka Komitetu Centralnego PZPR (w latach 1972–1976), publicysta „Trybuny Ludu”. W latach 1976–1989 poseł na Sejm PRL VII, VIII i IX kadencji. Był wieloletnim członkiem Rady Redakcyjnej organu teoretycznego i politycznego KC PZPR „Nowe Drogi”. W 1984 Stefan Kisielewski umieścił go na tak zwanej „liście Kisiela”. 
Działacz społeczny. W latach 1988–1990 członek Rady Ochrony Pamięci Walk i Męczeństwa. W latach 1986–1989 był członkiem Ogólnopolskiego Komitetu Grunwaldzkiego oraz Rady Konsultacyjnej przy Przewodniczącym Rady Państwa PRL Wojciechu Jaruzelskim.
Kawaler Krzyża Walecznych, Orderu Sztandaru Pracy I i II klasy i innych wysokich odznaczeń. W 1955 otrzymał Medal 10-lecia Polski Ludowej. W 1972 otrzymał nagrodę państwową II stopnia. W roku jubileuszu 45-lecia LWP otrzymał Nagrodę I stopnia Ministra Obrony Narodowej w dziedzinie prasy, radia i telewizji (1988).
Taternik i narciarz związany z Tatrami i Podhalem, został pochowany na Nowym Cmentarzu w Zakopanem (kw. M3-B-15).

</doc>
<doc id="589821" url="https://pl.wikipedia.org/wiki?curid=589821" title="Dynastia Jin (1115–1234)">
Dynastia Jin (1115–1234)

Dynastia Jin (1115-1234; dżurdżeński: "Anchu") – państwo ustanowione na północy Chin w XII-XIII wieku przez Dżurdżenów.
Powstanie państwa Jin.
Dynastię Jin założyli Dżurdżeni, którzy byli wasalnym szczepem dynastii Liao, ustanowionej przez Kitanów. W 1114 r. Dżurdżeni, zamieszkujący dolinę rzeki Sungari na terenie dzisiejszej prowincji Jilin rozpoczęli pod wodzą Akuty wojnę, która zakończyła się w 1124 r. wyparciem Kitanów z północy Chin do Azji Środkowej. 
Po zrzuceniu kitańskiego jarzma, Dżurdżeni zaatakowali państwo chińskiej dynastii Song, które stawiło im słaby opór. W roku 1126 zdobyli oni jego stolicę, Kaifeng, i wzięli do niewoli cesarza Qinzonga i jego poprzednika Huizonga. Spalili także Hangzhou i zdobyli Ningbo. Zapewne podbiliby całe państwo Song, gdyby nie waśnie o sukcesję, które rozgorzały po śmierci Akuty. W 1115 r. Dżurdżeni ustanowili własne państwo Jin ("złoty", po koreańsku - Kim) ze stolicą w Pekinie, który nosił wówczas nazwę Yan (Yanjing). Z kronik Songów wynika, że państwo Jin liczyło od początku istnienia ok. 50 mln ludności.
Historia Państwa Jin.
Na ziemiach chińskich Dżurdżeni szybko ulegli sinizacji, przyjęli chińskie obyczaje, sposoby rządzenia itd. W 1147 r. Dżurdżeni sami zostali zaatakowani przez Mongołów, którzy wyparli ich z ziem na północy, w dolinie rzeki Kerulen. Przyspieszyło to proces przyjmowania chińskiej kultury.
W 1187 r. cesarz państwa Jin zaalarmowany postępującą sinizacją, zakazał Dżurdżenom przyjmowania chińskich nazwisk i noszenia chińskich strojów. Ten swego rodzaju apartheid nie zapobiegł roztapianiu się Dżurdżenów w chińskiej populacji.
W 1206 r. przywódcą Mongołów został Temudżyn, który w 1210 r. najechał państwo Jin, rozprawiwszy się uprzednio z krajem Xixia w zakolu Huang He. Mongołowie zmietli dżurdżeńsko-chińskie wojsko i oblegali Pekin. W tym czasie przyswoili sobie od wroga chińskie techniki oblężnicze, które w przyszłości miały im pomóc w podbojach w Azji i w Europie.
Ostateczny upadek państwa Jin nastąpił w 1234 roku.
Dżurdżeni zamieszkujący tereny dzisiejszej Mandżurii nie ulegli tak silnej asymilacji i zachowali odrębność. Po upadku mongolskiej dynastii Yuan i chińskiej Ming zjednoczyli się i przyjęli nową nazwę - Mandżurowie. W XVII wieku najechali Chiny i ustanowili ostatnią dynastię w historii Chin - Qing.

</doc>
<doc id="589826" url="https://pl.wikipedia.org/wiki?curid=589826" title="Gubernatorstwo Arjana">
Gubernatorstwo Arjana

Gubernatorstwo Arjana (arab. ولاية أريانة, fr. "Gouvernorat de l'Ariana") – jest jednym z 24 gubernatorstw w Tunezji, znajdujące się w północno-wschodniej części kraju.

</doc>
<doc id="589829" url="https://pl.wikipedia.org/wiki?curid=589829" title="Edyta Lewandowska (dziennikarka)">
Edyta Lewandowska (dziennikarka)

Edyta Lewandowska-Pędziwiatr (ur. 2 stycznia 1975 w Bełchatowie) – polska dziennikarka i prezenterka telewizyjna, prowadząca od 2019 główne wydanie „Wiadomości”.
Życiorys.
Jest absolwentką Wydziału Prawa i Administracji Uniwersytetu Łódzkiego. Staż dziennikarski odbyła w Informacyjnej Agencji Radiowej, następnie pracowała w Radiu Bełchatów i Radiu Classic.
W 1997 została zatrudniona w TVP1, gdzie prowadziła program „Twoja Lista Przebojów”. W 1998 była konferansjerką podczas Krajowego Festiwalu Piosenki Polskiej w Opolu. Od 2002 pracowała w TVP Łódź, gdzie prowadziła „Łódzkie Wiadomości Dnia”, poranne pasmo „Dzień Dobry” oraz talk-show „Takie jest życie”. W styczniu 2005 dzięki głosom widzów wygrała konkurs na prezentera TVP2. Przez kilka miesięcy pracowała w oprawie Dwójki. We wrześniu 2005 została prezenterką bocznych wydań „Wiadomości” w TVP1. Od października 2006 prowadziła „Kurier” w TVP3. W październiku 2007 została prezenterką „Serwisu informacyjnego” w TVP Info – kanale informacyjnym utworzonym w miejsce TVP3. Prezenterką programów w TVP Info była do lipca 2013, po czym została wydawcą, a od 6 kwietnia 2016 do lutego 2019 roku była ponownie prezenterką serwisów informacyjnych w tej stacji oraz Poranku Info i Panoramy Info. 
W lutym 2019 została prezenterką głównego wydania „Wiadomości” nadawanego w TVP1 i TVP Info oraz retransmitowanego w TVP Polonia, a także programu publicystycznego „Gość Wiadomości” nadawanego w TVP Info.
Życie prywatne.
W związku z aktorem, lektorem i prezenterem pogody Ziemowitem Pędziwiatrem ma córkę Blankę (ur. 2014).

</doc>
<doc id="589830" url="https://pl.wikipedia.org/wiki?curid=589830" title="Mateusz Ricci">
Mateusz Ricci



</doc>
<doc id="589832" url="https://pl.wikipedia.org/wiki?curid=589832" title="Gubernatorstwo Badża">
Gubernatorstwo Badża

Gubernatorstwo Badża (arab. ولاية باجة, fr. "Gouvernorat de Béja") – jest jednym z 24 gubernatorstw Tunezji, znajdujące się w północnej części kraju.

</doc>
<doc id="589834" url="https://pl.wikipedia.org/wiki?curid=589834" title="Interkomunia">
Interkomunia

Interkomunia, wspólnota eucharystyczna – uczestniczenie w jednej Eucharystii (Uczcie Eucharystycznej) chrześcijan różnych wyznań.
Rodzaje interkomunii.
Wyróżniane są różne rodzaje interkomunii:
Interkomunia w Polsce.
W Polsce istnieje interkomunia pomiędzy Kościołem Starokatolickim Mariawitów i Kościołem Polskokatolickim oraz pomiędzy Kościołem Polskokatolickim jako członkiem Unii Utrechckiej a Kościołem anglikańskim. Wspólnotę Ołtarza (Wieczerzy Pańskiej) praktykują również m.in. trzy bliskie doktrynalnie kościoły ewangelickie: Kościół Ewangelicko-Augsburski w RP, Kościół Ewangelicko-Reformowany w RP i Kościół Ewangelicko-Metodystyczny w RP, które należą do sygnatariuszy Konkordii Leuenberskiej, dokumentu z 1973 zbliżającego pokrewne kościoły protestanckie przez możliwość intercelebracji nabożeństw i interkomunii. W Reformowanym Kościele Katolickim do udziału w eucharystii dopuszcza się każdą osobę ochrzczoną w Kościele wyznajacym wiarę w Trójcę Świętą.
Istnieje także interkomunia pomiędzy kościołem rzymskokatolickim a kościołami wschodnimi.

</doc>
<doc id="589837" url="https://pl.wikipedia.org/wiki?curid=589837" title="Niegładzica">
Niegładzica

Niegładzica ("Hippoglossoides platessoides") – gatunek ryby flądrokształtnej z rodziny flądrowatych (Pleuronectidae).
Zasięg występowania.
Północnoamerykańskie i europejskie wybrzeża Oceanu Atlantyckiego oraz morza przyległe, sporadycznie występuje w zachodniej części Morza Bałtyckiego. Przebywa na głębokościach od 10 do 3000 m p.p.m., zwykle 90–250 m.
Klasyfikacja.
Wyróżniane są 2 podgatunki:
Charakterystyka.
Smukłe ciało, duży otwór gębowy, skóra pokryta szorstkimi w dotyku łuskami. Płetwa grzbietowa rozpoczyna się w okolicy lewego oka. Prawa (górna) strona ciała brunatnoszara z nierównomiernie rozłożonymi ciemnymi cętkami. Linia boczna wyraźna, niemal prosta.
Osiąga przeciętnie ok. 50 cm, maksymalnie do 82 cm długości i 6,4 kg masy ciała. Prowadzi przydenny tryb życia. Żywi się głównie bezkręgowcami i małymi rybami. Żyje do 30 lat.
Znaczenie gospodarcze.
Poławiana gospodarczo w rybołówstwie. Mięso średniej wartości, smaczne, nieco wodniste. Użytkowana w celach konsumpcyjnych, świeża lub mrożona oraz na mączkę.

</doc>
<doc id="589838" url="https://pl.wikipedia.org/wiki?curid=589838" title="Gubernatorstwo Bin Arus">
Gubernatorstwo Bin Arus

Gubernatorstwo Bin Arus (arab. ولاية بن عروس, fr. "Gouvernorat de Ben Arous") – jest jednym z 24 gubernatorstw w Tunezji, znajdujące się w północno-wschodniej części kraju.

</doc>
<doc id="589845" url="https://pl.wikipedia.org/wiki?curid=589845" title="Gubernatorstwo Bizerta">
Gubernatorstwo Bizerta

Gubernatorstwo Bizerta (arab. ولاية بنزرت) – jest jednym z 24 gubernatorstw w Tunezji, znajdujące się w północnej części kraju.

</doc>
<doc id="589849" url="https://pl.wikipedia.org/wiki?curid=589849" title="Gubernatorstwo Kafsa">
Gubernatorstwo Kafsa

Gubernatorstwo Kafsa (arab. ولاية قفصة, fr. "Gouvernorat de Gafsa") – jest jednym z 24 gubernatorstw w Tunezji, znajdujące się w centralno-zachodniej części kraju.
Infrastruktura.
Przez gubernatorstwo przebiega droga Susa-Tauzar-Algieria oraz linia kolejowa Susa-Tauzar (z odgałęzieniem do Ar-Rudajjif przez wąwóz Saldża).

</doc>
<doc id="589850" url="https://pl.wikipedia.org/wiki?curid=589850" title="Mundurek Mao">
Mundurek Mao

Mundurek Mao – potoczna nazwa popularnego w Chinach, szczególnie w okresie maoizmu, ubioru. Ponieważ był strojem powszechnie noszonym przez Chińczyków w czasie rządów Mao Zedonga, stąd zachodnia opinia publiczna niesłusznie skojarzyła ten ubiór właśnie z nim i maoizmem, czyli lansowaną przez niego wersją komunizmu.
Pochodzenie.
W rzeczywistości „mundurek Mao” wywodzi się z Prus. Z Prus mundur pod koniec XIX wieku zaadaptowali reformujący swoje państwo Japończycy. Tam poznał go ojciec Republiki Chińskiej, Sun Jat-sen (pinyin: Sun Zhongshan), który przebywał kilka lat w Japonii. To on wprowadził ubiór do Chin i od jego imienia wywodzi się chińska nazwa: "Zhōngshān zhuāng" (chiń. 中山裝) – "Mundur Jat-sena". Popularność ubioru stopniowo rosła, osiągając szczyt w okresie rządów Mao Zedonga.
Użycie w Chinach.
Przeniesiony do Chin przez Sun Jat-sena mundur upowszechnił się w Chinach po rewolucji Xinhai w 1911 roku. W okresie międzywojennym był to w Chinach oficjalny strój urzędniczy. Noszono do niego czapkę w stylu kepi.
Mundur sunjatsenowski szybko zyskał konotacje polityczne, gdy ze stroju urzędniczego stał się strojem działaczy Kuomintangu. Ubiór ten przejęli także działacze komunistyczni, zastępując czapkę kepi zapożyczoną od bolszewików „leninówką”, nazywaną potocznie „czapką wyzwoleńczą”.
Ubiór ten upowszechnił się na szerszą skalę po utworzeniu Chińskiej Republiki Ludowej w 1949 roku, był oficjalnym strojem noszonym przez działaczy KPCh. Mundurek ten stał się powszechnym strojem wśród Chińczyków w okresie rewolucji kulturalnej (1966–1976), gdy wprowadzono rygorystyczne zasady względem ubioru, zabraniając m.in. noszenia strojów „burżuazyjnych”, czyli kolorowych i ozdobnych. Charakterystyczne dla tego okresu historii są obrazy zunifikowanych pod względem stroju Chińczyków, ubranych właśnie w jednolite pod względem koloru mundurki.
Po śmierci Mao w 1976 ubiór ten właściwie wyszedł z użycia, również działacze partyjno-państwowi zarzucili go w latach 90. XX wieku na rzecz zachodnich garniturów. Obecnie strój ten noszą głównie mieszkańcy wsi i ubożsi obywatele.

</doc>
<doc id="589854" url="https://pl.wikipedia.org/wiki?curid=589854" title="Gubernatorstwo Kabis">
Gubernatorstwo Kabis

Gubernatorstwo Kabis (arab. ولاية قابس, fr. "Gouvernorat de Gabès") – jest jednym z 24 gubernatorstw w Tunezji, znajdujące się we wschodniej części kraju.

</doc>
<doc id="589856" url="https://pl.wikipedia.org/wiki?curid=589856" title="Batalion „Pięść”">
Batalion „Pięść”

 Batalion „Pięść” – batalion Armii Krajowej biorący udział w walkach w czasie powstania warszawskiego (1944) w zgrupowaniu „Radosław”.
Batalion został sformowany 25 lipca 1944 pod dowództwem mjr. Alfonsa Kotowskiego ps. „Okoń”. Jako miejsce koncentracji batalionu na dzień 1 sierpnia 1944 wyznaczono cmentarz ewangelicko-augsburski przy ul. Młynarskiej.
Organizacja w dniu wybuchu powstania.
Ze względu na brak broni i kadry dowódczej w ramach batalionu walczyła tylko kompania „Zemsta”. Wykrwawiona w pierwszych dniach powstania na Woli, była przydzielana jako wsparcie plutonami poszczególnych batalionów zgrupowania. Samodzielnie broniła szkoły na rogu ul. Żytniej i Karolkowej, domów u zbiegu ul. Muranowskiej i Bonifraterskiej, atakowała boisko Polonii przy Konwiktorskiej oraz broniła barykad na ul. Freta i Długiej. Walcząc przy boku różnych oddziałów przeszła cały szlak bojowy zgrupowania „Radosław”.

</doc>
<doc id="589857" url="https://pl.wikipedia.org/wiki?curid=589857" title="Gubernatorstwo Dżunduba">
Gubernatorstwo Dżunduba

Gubernatorstwo Dżunduba (arab. ولاية جندوبة, fr. "Gouvernorat de Jendouba") – jest jednym z 24 gubernatorstw w Tunezji, znajdujące się w północno-zachodniej części kraju.

</doc>
<doc id="589859" url="https://pl.wikipedia.org/wiki?curid=589859" title="Tałaja">
Tałaja

Tałaja, "Goriaczyje Kluczi" (ros. "Талая", "Горячие Ключи") - osiedle typu miejskiego w azjatyckiej części Rosji, w obwodzie magadańskim, uzdrowisko.
Leży w południowej części Gór Kołymskich w dorzeczu górnej Bujundy (dopływ Kołymy); ok. 280 km na północny wschód od Magadanu; 4.4 tys. mieszkańców (1989). Osiedle ma zapewnione połączenie drogowe z Magadanem poprzez odgałęzienie od Traktu Kołymskiego.
Uzdrowisko balneologiczne; znajdują się tu cieplice (temperatura wody do 98 °C) azotowe, chlorkowo-wodorowęglanowo-sodowe oraz leczniczy ił z zawartością siarkowodoru; leczenie chorób układu nerwowego, reumatycznych, skórnych, kobiecych. Rozlewnia wód mineralnych (woda "Talskaja").

</doc>
<doc id="589862" url="https://pl.wikipedia.org/wiki?curid=589862" title="Hrabstwo Clark (Ohio)">
Hrabstwo Clark (Ohio)

Hrabstwo Clark leży w amerykańskim stanie Ohio. Jego stolicą jest Springfield.

</doc>
<doc id="589863" url="https://pl.wikipedia.org/wiki?curid=589863" title="Dynamite">
Dynamite



</doc>
<doc id="589869" url="https://pl.wikipedia.org/wiki?curid=589869" title="Gubernatorstwo Kairuan">
Gubernatorstwo Kairuan

Gubernatorstwo Kairuan (arab. ولاية القيروان, fr. "Gouvernorat de Kairouan") – jest jednym z 24 gubernatorstw w Tunezji, znajdujące się w centralnej części kraju.

</doc>
<doc id="589872" url="https://pl.wikipedia.org/wiki?curid=589872" title="Caquetá">
Caquetá

Caquetá – departament Kolumbii. Leży na południu tego kraju. Jego stolicą jest miasto Florencia.

</doc>
<doc id="589873" url="https://pl.wikipedia.org/wiki?curid=589873" title="On Stage">
On Stage



</doc>
<doc id="589874" url="https://pl.wikipedia.org/wiki?curid=589874" title="Caqueta">
Caqueta



</doc>
<doc id="589875" url="https://pl.wikipedia.org/wiki?curid=589875" title="Gubernatorstwo Al-Kasrajn">
Gubernatorstwo Al-Kasrajn

Gubernatorstwo Al-Kasrajn (arab. ولاية القصرين, fr. "Gouvernorat de Kasserine") – jest jednym z 24 gubernatorstw w Tunezji, znajdujące się w zachodniej części kraju.

</doc>
<doc id="589877" url="https://pl.wikipedia.org/wiki?curid=589877" title="Gubernatorstwo Kibili">
Gubernatorstwo Kibili

Gubernatorstwo Kibili (arab. ولاية قبلي, fr. "Gouvernorat de Kébili") – jest jednym z 24 gubernatorstw w Tunezji, znajdującym się w zachodniej części kraju.

</doc>
<doc id="589879" url="https://pl.wikipedia.org/wiki?curid=589879" title="Gubernatorstwo Al-Kaf">
Gubernatorstwo Al-Kaf

Gubernatorstwo Al-Kaf (arab. ولاية الكاف, fr. "Gouvernorat du Kef") – jedno z 24 gubernatorstw w Tunezji, znajdujące się w zachodniej części kraju.

</doc>
<doc id="589881" url="https://pl.wikipedia.org/wiki?curid=589881" title="Stornia">
Stornia

Stornia, flądra ("Platichthys flesus") – gatunek ryby flądrokształtnej z rodziny flądrowatych (Pleuronectidae). 
Zasięg występowania.
Europejskie wybrzeża Oceanu Atlantyckiego, Morze Śródziemne, Bałtyckie (do środkowej części Zatoki Botnickiej), Czarne i Białe. Introdukowana przypadkowo (prawdopodobnie zawleczona w wodach balastowych statków) na terenie Stanów Zjednoczonych i Kanady.
Żyje na głębokościach do 100 m. Wpływa do wód słonawych. Często wędruje w górę rzek.
Budowa.
Charakteryzuje się niesymetrycznym ciałem, z oczami przesuniętymi na górną stronę ciała. Osiąga przeciętnie ok. 50 cm, maksymalnie 60 cm długości. Ciało wydłużone, wysokość mniejsza od połowy długości. Płetwy grzbietowa i ogonowa okalają ciało. Płetwa ogonowa dość wąska. Mały otwór gębowy. Łuski drobne, część z nich przekształcona w szorstkie, kostne płytki, szczególnie ostre wzdłuż linii nabocznej oraz u podstawy płetw nieparzystych (bardzo ważna cecha odróżniająca flądrę od innych płastug).
Górna strona ciała zmienna, od zielonkawo- lub żółtawoszarego po brunatne z nierównomiernie rozłożonymi czerwonymi cętkami. Czasami występują bladopomarańczowe plamy zachodzące na płetwy. Spodnia strona biała z żółtawymi plamami. Ok. 70% osobników leży na lewej stronie - u nich oczy, skierowane ku górze, znajdują się po prawej stronie ciała. U pozostałych 30% osobników występuje sytuacja odwrotna.
Odżywianie.
Prowadzi przydenny tryb życia. Młode żywią się planktonem i larwami owadów, dorosłe pierścienicami, mięczakami, skorupiakami i małymi rybami. 
Rozród.
Dojrzałość płciową osiąga w trzecim roku życia. Przed tarłem odbywa wędrówki w stronę otwartego morza. Trze się w wodzie o dużym zasoleniu i o temperaturze 3–7 stopni C na głębokości 30–300 metrów. W południowym Bałtyku tarło odbywa się od marca do maja, w Rynnie Słupskiej oraz na głębiach Gdańskiej, Bornholmskiej i Arkony. Samica składa od 100 000 do 2 000 000 ziaren ikry. Wylęg po 5–11 dniach. Larwy tuż po wykluciu mają 2–3 mm długości. Gdy osiągną 7 mm zaczynają przeistaczać się w postać asymetryczną. Gdy osiągną 1 cm oko znajduje się na środku głowy. Kilkumilimetrowe larwy płyną do brzegów, gdzie przebywają na średnich głębokościach do zimy. W tym czasie dochodzi do dalszych zmian pokroju ciała. W południowym Bałtyku flądra w wieku 8 lat ma średnio 35 cm długości i waży 600 g. Żyje 8–9 lat.
Podgatunki.
W obrębie gatunku "Platichthys flesus" wyróżniane są następujące podgatunki:
Znaczenie gospodarcze i odżywcze.
Ceniona w rybołówstwie i wędkarstwie. Spotykana w akwariach morskich, publicznych.

</doc>
<doc id="589882" url="https://pl.wikipedia.org/wiki?curid=589882" title="Fląderka">
Fląderka



</doc>
<doc id="589883" url="https://pl.wikipedia.org/wiki?curid=589883" title="Gubernatorstwo Al-Mahdijja">
Gubernatorstwo Al-Mahdijja

Gubernatorstwo Al-Mahdijja (fr. "Gouvernorat de Mahdia", arab. ولاية المهدية) – jest jednym z 24 gubernatorstw w Tunezji, znajdujące się we wschodniej części kraju.

</doc>
<doc id="589885" url="https://pl.wikipedia.org/wiki?curid=589885" title="Styren-akrylonitryl">
Styren-akrylonitryl



</doc>
<doc id="589887" url="https://pl.wikipedia.org/wiki?curid=589887" title="Richard Rayner">
Richard Rayner

Richard Rayner (ur. 1955 w Bradford w Anglii), brytyjski pisarz, obecnie mieszkający w Los Angeles.
Twórczość.
Powieści:
Największy rozgłos przyniosła mu autobiograficzna powieść "Los Angeles bez mapy" ("LA Without A Map"), na podstawie której w 1998 roku powstał film pod tym samym tytułem w reżyserii Miki Kaurismäkiego.

</doc>
<doc id="589889" url="https://pl.wikipedia.org/wiki?curid=589889" title="Gubernatorstwo Manuba">
Gubernatorstwo Manuba

Gubernatorstwo Manuba (arab. ولاية منوبة, fr. "Gouvernorat de la Manouba") – jest jednym z 24 gubernatorstw w Tunezji, znajdujące się w północno-wschodniej części kraju.

</doc>
<doc id="589890" url="https://pl.wikipedia.org/wiki?curid=589890" title="Gubernatorstwo Madanin">
Gubernatorstwo Madanin

Gubernatorstwo Madanin (arab. ولاية مدنين, fr. "Gouvernorat de Médenine") – jest jednym z 24 gubernatorstw w Tunezji, znajdujące się we wschodniej części kraju.

</doc>
<doc id="589892" url="https://pl.wikipedia.org/wiki?curid=589892" title="Paprotki (województwo zachodniopomorskie)">
Paprotki (województwo zachodniopomorskie)

Paprotki (niem.: "Neu Parpart") – osada w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="589894" url="https://pl.wikipedia.org/wiki?curid=589894" title="Gubernatorstwo Monastyr">
Gubernatorstwo Monastyr

Gubernatorstwo Monastyr (arab. ولاية المنستير, fr. "Gouvernorat de Monastir") – jest jednym z 24 gubernatorstw w Tunezji, znajdujące się we wschodniej części kraju.

</doc>
<doc id="589897" url="https://pl.wikipedia.org/wiki?curid=589897" title="Gubernatorstwo Nabul">
Gubernatorstwo Nabul

Gubernatorstwo Nabul (arab. ولاية نابل, fr. "Gouvernorat de Nabeul") – jest jednym z 24 gubernatorstw w Tunezji, znajdujące się w północno-wschodniej części kraju. Siedzibą jest Nabul.
Geografia.
Gubernatorstwo znajduje się w północno-wschodniej części kraju, na półwyspie Al-Watan al-Kibli. Od północy i wschodu granicę wyznacza Morze Śródziemne - długość tej granicy wynosi 300 km, co stanowi 1/5 tunezyjskiej linii brzegowej.
Gubernatorstwo obejmuje obszar o powierzchni 2 788 km².
Infrastruktura.
Transport.
Sieć drogowa łączy region z gubernatorstwami ościennymi.
Długość autostrad wynosi 38 km. Autostrada łączy obszar gubernatorstwa ze stolicą państwa. 
Odległość stolicy gubernatorstwa od portów lotniczych: 
Na terenie gubernatorstwa znajdują się 4 porty morskie: Beni Khiar, Kelibia, El Haouaria, Sidi Daoud.
Długość dróg kolejowych wynosi: 50 km
Komunikacja.
Liczba stałych abonentów telefonicznych wynosi: 74 728.
Na jeden urząd pocztowy przypada 10 800 mieszkańców.
Zaopatrzenie.
Poziom wyposażenia gubernatorstwa w poszczególne elementy infrastruktury technicznej przedstawia się następująco:
Demografia.
Populacja gubernatorstwa wynosi 762 600 osób.
Wzrost demograficzny: 1,32%.
Liczba pracujących (257 732 osoby) w podziale na sektory:
Wskaźnik urbanizacji wynosi 66,3%.

</doc>
<doc id="589898" url="https://pl.wikipedia.org/wiki?curid=589898" title="Godzina „W”">
Godzina „W”

Godzina „W” – kryptonim dnia i godziny rozpoczęcia w Warszawie akcji „Burza” (powstania warszawskiego), tj. godz. 17:00 we wtorek 1 sierpnia 1944.
Geneza.
31 lipca 1944, podczas popołudniowej odprawy Komendy Głównej Armii Krajowej (KG AK) przeprowadzonej w lokalu przy ul. Pańskiej 67, po przekazaniu przez komendanta okręgu warszawskiego Antoniego Chruściela ps. „Monter” nieprawdziwej informacji o przełamaniu przez wojska radzieckie niemieckiej obrony na przedpolu Pragi, Tadeusz Komorowski ps. „Bór” wydał mu ok. godz. 17.45 ustny rozkaz o rozpoczęciu akcji „Burza” w Warszawie 1 sierpnia 1944 o godz. 17.00. Rozkaz został wydany na wniosek „Montera” w obecności i za zgodą wezwanego pilnie na odprawę Delegata Rządu na Kraj Jana Stanisława Jankowskiego po naradzie z Zastępcą Dowódcy Tadeuszem Pełczyńskim ps. „Grzegorz” i Szefem Sztabu Leopoldem Okulickim ps. „Kobra”. Obecna była także Janina Karasiówna.
Odprawa odbyła się w niepełnym składzie. Nie uczestniczyli w niej: szef wywiadu KG AK Kazimierz Iranek-Osmecki ps. „Heller”, szef Oddziału Operacyjnego Józef Szostak ps. „Filip” i szef Oddziału Łączności Kazimierz Pluta-Czachowski ps. „Kuczaba”. Przybyli oni na ul. Pańską ok. godz. 18.00 gdy znajdował się tam tylko „Bór”, aby zawiadomić resztę sztabu o podjętej decyzji. Dowódca AK został poinformowany o rozpoczynającym się niemieckim przeciwnatarciu na praskim odcinku frontu, jednak nie zdecydował się na odwołanie rozkazu.
Po powrocie do kwatery swego sztabu znajdującej się w domu dochodowym Pocztowej Kasy Oszczędności przy ul. Filtrowej 68, „Monter” wydał rozkaz następującej treści:
W pierwotnych planach KG AK moment wybuchu powstania przewidywano na wczesne godziny ranne. 29 lipca 1944 na wniosek „Montera” postanowiono jednak, że powstanie rozpocznie się o godz. 17.00, natomiast decyzję o dacie dziennej wystarczy podjąć w dzień poprzedzający rozpoczęcie walki. Wybór godziny wynikał ze wzmożonego ruchu ulicznego (powroty mieszkańców z pracy do domów). To miało ułatwić wtopienie się w tłum żołnierzom zmierzającym do punktów koncentracji swoich oddziałów, jak również transport broni i amunicji. Ponadto powstańcy po 17.00 dysponowaliby jeszcze kilkoma godzinami ze światłem dziennym, co pomogłoby w opanowaniu wyznaczonych obiektów.
1 sierpnia.
Ponieważ rozkaz określający dzień i godzinę rozpoczęcia walki został wydany przez „Montera” ok. godz. 19.00 – na krótko przed rozpoczynająca się o 20.00 godziną policyjną – stąd też zaczął być przekazywany 1 sierpnia od godz. 7.00. Dowódcy obwodów otrzymali go pomiędzy 7.00 a 9.00, zgrupowań pomiędzy 9.00 a 13.30. Po południu liczba łączniczek i gońców roznoszących rozkazy mobilizacyjne przekroczyła 6000. W chwili rozpoczęcia walk na ulicach miasta wciąż znajdowały się tłumy mężczyzn zmierzających na miejsce koncentracji.
Rozkaz rozpoczęcia powstania 1 sierpnia zaskoczył większość dowódców. Oprócz niewystarczającej ilości broni, wystąpił także problem braku czasu na wydobycie jej ze skrytek oraz zebranie żołnierzy, którzy często byli rozproszeni po całej Warszawie. W godzinę „W”, tj. o godz. 17.00, mobilizacja oddziałów powstańczych osiągnęła w skali okręgu ok. 50%, a w skali miasta 60% ich stanów osobowych. W Śródmieściu, gdzie stawiennictwo było stosunkowo najwyższe, do oddziałów dotarło nieco ponad 60% żołnierzy. W dzielnicach peryferyjnych (m.in. na Woli i Pradze) stawiło się zaledwie ok. 40% żołnierzy. W rezultacie 1 sierpnia do walki stanęło zaledwie od 1500 do 3500 uzbrojonych żołnierzy AK (nie licząc kilkunastu tysięcy nieuzbrojonych powstańców, stanowiących siłą rzeczy rezerwę kadrową). Było to znacznie mniej niż podczas mobilizacji zarządzonej na 27 lipca, kiedy to na koncentrację zgłosiło się prawie 80% żołnierzy. Najlepiej wypadła mobilizacja w Śródmieściu, ponieważ w tym obwodzie najwcześniej rozniesiono rozkazy; jednocześnie tamtejsze oddziały były najgorzej uzbrojone.
Nie wszystkim oddziałom udało się utrzymać przygotowania w tajemnicy do godz. 17.00. Pierwsze strzały zostały oddane ok. godz. 13.50 przy ul. Krasińskiego na Żoliborzu do patrolu lotników niemieckich przez żołnierzy drużyny Zdzisława Sierpińskiego transportujących broń dla obwodowego oddziału Zgrupowania „Żniwiarz”. Niemcy szybko ściągnęli na miejsce potyczki czołg oraz kilka samochodów z karabinami maszynowymi. Przeczesując okoliczny teren ok. 15.30 zaskoczyli na ul. Suzina grupę powstańców z IV Batalionu OW PPS im. Jarosława Dąbrowskiego i Socjalistycznej Organizacji Bojowej (SOB) pobierających broń w kotłowni WSM. W czasie walki poległ m.in. dowódca SOB Włodzimierz Kaczanowski. Starcia spowodowały obsadzenie przez Niemców skrzyżowań najważniejszych ulic na Żoliborzu, wiaduktu przy Dworcu Gdańskim oraz zaalarmowały jednostki stacjonujące w Cytadeli i na lotnisku bielańskim.
Godzina „W” nie została dotrzymana o co najmniej pół godziny jeszcze w 8 innych punktach miasta.
Sztab Okręgu Warszawskiego AK z Antonim Chruścielem ps. „Monter” o godz. 15.00 znajdował się przy ul. Jasnej 20, aby o godz. 17.00 przejść do zdobytego budynku Hotelu Victoria (nr 26). Komenda Główna wraz z Tadeuszem Komorowskim ps. „Bór” ulokowała się w budynku fabryki mebli Kamlera przy ul. Dzielnej 72.
Napływające meldunki skłoniły dowódcę wojskowego Warszawy gen. Reinera Stahela do ogłoszenia ok. godz. 16.30 alarmu dla garnizonu warszawskiego. Niemcom nie udało się już jednak zapobiec wybuchowi powstania.
Współczesne użycie.
Po 1944 termin "godzina „W”" zaczął być stosowany w literaturze dla określenia nieuchronnych, ważnych wydarzeń.

</doc>
<doc id="589899" url="https://pl.wikipedia.org/wiki?curid=589899" title="Gubernatorstwo Safakis">
Gubernatorstwo Safakis

Gubernatorstwo Safakis (arab. ولاية صفاقس, fr. "Gouvernorat de Sfax") – jest jednym z 24 gubernatorstw w Tunezji, znajdujące się we wschodniej części kraju.

</doc>
<doc id="589900" url="https://pl.wikipedia.org/wiki?curid=589900" title="Guainía">
Guainía

Guainía – departament Kolumbii. Leży we wschodniej części kraju, graniczy z Wenezuelą i Brazylią. Stolicą departamentu jest miasto Inírida.

</doc>
<doc id="589902" url="https://pl.wikipedia.org/wiki?curid=589902" title="Guaiania">
Guaiania



</doc>
<doc id="589903" url="https://pl.wikipedia.org/wiki?curid=589903" title="Zimnica (ryba)">
Zimnica (ryba)

Zimnica ("Limanda limanda") − gatunek ryby flądrokształtnej z rodziny flądrowatych. 
Występowanie: europejskie wybrzeża Oceanu Atlantyckiego, Morze Barentsa, Bałtyckie i Białe, na głębokościach 20–150 m. Wpływa do wód słonawych.
Opis.
Osiąga przeciętnie ok. 30 cm, maksymalnie 40 cm długości i masę 1 kg. Prowadzi przydenny tryb życia, głównie na piaszczystym dnie. Żywi się głównie mięczakami i małymi rybami.

</doc>
<doc id="589904" url="https://pl.wikipedia.org/wiki?curid=589904" title="Gubernatorstwo Sidi Bu Zajd">
Gubernatorstwo Sidi Bu Zajd

Gubernatorstwo Sidi Bu Zajd (arab. ولاية سيدي بوزيد, fr. "Gouvernorat de Sidi Bouzid") – jest jednym z 24 gubernatorstw w Tunezji, znajdujące się w centralnej części kraju.

</doc>
<doc id="589906" url="https://pl.wikipedia.org/wiki?curid=589906" title="Mamadou Baldé">
Mamadou Baldé

Mamadou Papys Baldé (ur. 12 grudnia 1985 w Vélingarze) – senegalski piłkarz występujący na pozycji obrońcy. W 2010 roku wystąpił w reprezentacji Gwinei Równikowej.
Jest wychowankiem senegalskiego Génération Foot. W 2002 roku przeszedł do francuskiego klubu Girondins Bordeaux, gdzie grał w rezerwach. W lipcu 2006 roku został wypożyczony na rok do Legii Warszawa. Swój pierwszy mecz w polskiej lidze rozegrał 5 sierpnia 2006 przeciwko Groclinowi Grodzisk Wielkopolski. Po powrocie do Francji, w latach 2007-2009, występował w klubie Clermont Foot Auvergne. W 2010 roku przeszedł do Langon-Castets FC.

</doc>
<doc id="589907" url="https://pl.wikipedia.org/wiki?curid=589907" title="Droga wojewódzka nr 283">
Droga wojewódzka nr 283

Droga wojewódzka nr 283 (DW283) – droga wojewódzka w zachodniej części Polski w Lubuskiem biegnąca z Zielonej Góry przez Kożuchów do drogi DW292 w kierunku Bytomia Odrzańskiego. Przebiega przez powiaty: zielonogórski i nowosolski oraz przez miasto na prawach powiatu Zielona Góra.

</doc>
<doc id="589908" url="https://pl.wikipedia.org/wiki?curid=589908" title="Gubernatorstwo Siljana">
Gubernatorstwo Siljana

Gubernatorstwo Siljana (arab. ولاية سليانة, fr. "Gouvernorat de Siliana") – jest jednym z 24 gubernatorstw w Tunezji, znajdujące się w północno-centralnej części kraju.

</doc>
<doc id="589909" url="https://pl.wikipedia.org/wiki?curid=589909" title="Krzywa Keelinga">
Krzywa Keelinga

Krzywa Keelinga – wykres pokazujący zmiany stężenia dwutlenku węgla w atmosferze Ziemi od 1958 roku, kiedy to Charles David Keeling z Instytutu Oceanografii imienia Scripps jako pierwszy zaobserwował zmiany stężenia atmosferycznego dwutlenku węgla (CO2) w obserwatorium na szczycie wulkanu Mauna Loa na Hawajach.
W 1955 Keeling, naukowiec zajmujący się geochemią w California Institute of Technology, zaobserwował, że ilość dwutlenku węgla w atmosferze praktycznie nie zależy od miejsca pomiaru, co było w sprzeczności z publikacjami na ten temat w owym czasie. Wywnioskował z tych obserwacji, że dwutlenek węgla jest gazem dobrze wymieszanym w atmosferze. Na początku Międzynarodowego Roku Geofizycznego w 1957 Roger Revelle, dyrektor Instytutu Oceanografii im. Scripps w La Jolla w Kalifornii, postanowił sprawdzić, czy ilość dwutlenku węgla w atmosferze się zwiększa. Podczas gdy Revelle uważał, że pomiary trzeba przeprowadzić jednocześnie w wielu miejscach na świecie i powtórzyć je po kilkunastu latach, zadanie to zaproponowano Keelingowi, który postanowił zastosować do pomiaru metody fizyczne umożliwiające ciągłe pomiary stężenia dwutlenku węgla. Pomiarów dokonywano w kilku miejscach na Ziemi, a głównym miejscem było nowo utworzone wysokogórskie obserwatorium na Mauna Loa. Kierował się przy tym przeświadczeniem, że skoro dwutlenek węgla jest dobrze wymieszany w atmosferze, to pomiary w jednym miejscu dadzą reprezentatywny wynik dla całego globu.
Mauna Loa jest aktywnym wulkanem. Dlatego by wyeliminować wpływ lokalnych zanieczyszczeń (m.in. kominów wulkanicznych) na otrzymywane wyniki pomiarów, odrzucano dane odbiegające od średniej, co było możliwe, gdyż dokonywano wielu pomiarów. Pomiary dwutlenku węgla w innych placówkach potwierdziły regularne wahania roczne oraz stały trend pokazywany na krzywej Keelinga, choć żadna z placówek nie ma tak długiej historii badań jak Mauna Loa.
Wyniki pomiarów.
Dane pokazują systematyczny wzrost stężenia dwutlenku węgla w atmosferze od około 315 cząsteczek na milion objętościowo (ppmv) w 1958 roku do około 415 ppmv w roku 2021.
Wykres Keelinga pokazuje także cykliczne zmiany o około 5 ppmv w ciągu każdego roku – związane ze zmianą aktywności roślinności (wykres zmienności stężenia CO2 w ostatnich kilku latach zamieszczono poniżej). Na półkuli północnej jest więcej lądów niż na półkuli południowej, dlatego jest tam też więcej roślinności (pomijając fitoplankton). Poziom dwutlenku węgla zaczyna zmniejszać się, gdy na półkuli północnej trwa wiosna. Rośliny wówczas intensywnie rosną, pobierając dwutlenek węgla z otoczenia i zużywając go w procesie fotosyntezy. Stężenie dwutlenku węgla wzrasta ponownie jesienią, kiedy na półkuli północnej kończy się okres wegetacyjny i zużywa się dużo opału do ogrzewania.
Dwutlenek węgla jest jednym z gazów cieplarnianych, dlatego krzywa Keelinga jest jednym z najczęściej przedrukowywanych wykresów przedstawianych w debacie na temat zmian klimatu.

</doc>
<doc id="589910" url="https://pl.wikipedia.org/wiki?curid=589910" title="Antioch I">
Antioch I



</doc>
<doc id="589911" url="https://pl.wikipedia.org/wiki?curid=589911" title="George Stinney">
George Stinney



</doc>
<doc id="589912" url="https://pl.wikipedia.org/wiki?curid=589912" title="Potyczka pod Camp Allegheny">
Potyczka pod Camp Allegheny

Potyczka pod Camp Allegheny (znana również jako potyczka pod Allegheny Mountain) – starcie zbrojne, które miało miejsce w trakcie operacji w zachodniej Wirginii 13 grudnia 1861, w czasie amerykańskiej wojny secesyjnej.
Po walkach w listopadzie 1861 pod Camp Bartow nad Greenbrier River, wojska konfederackie rozlokowały się na usianym okopami i palisadami wzgórzu Allegheny Mountain. Na liczącym 1350 m wysokości wzgórzu konfederaci założyli obóz w okolicy Staunton Parkersburg Turnpike. Dowódcą został pułkownik Edward Johnson.
Tymczasem nowy głównodowodzący wojsk Północy generał brygady Robert H. Milroy pomaszerował w kierunku Camp Bartow, skąd rozpoczął ataki na Camp Allegheny z dwóch stron jednocześnie. Generał osobiście dowodził silniejszym oddziałem. Po zdobyciu przyczółka na północy Milroy uderzył w środek obrony przeciwnika i został uwikłany w przeciągłą walkę. Prowadzony przez pułkownika Moody’ego drugi atak od południa był znacznie spóźniony, co spowodowało brak koordynacji oddziałów Milroya. Na dodatek Milroy posiadał w swoich szeregach artylerzystów bez dział, gdyż te zamierzał zdobyć na konfederatach.
Całymi siłami południowców, po ciężkiej walce, Johnsonowi udało się w końcu odeprzeć ataki obu oddziałów wojsk Północy. Oddziały Milroya odparte w walce zmuszone zostały do wycofania się w kierunku fortu Cheat Mountain Summit.
Straty obu stron przedstawiały się następująco: Południowcy stracili 146 ludzi z łącznej liczby 1 200 żołnierzy. Wojska Unii dysponujące siłami 1 900 ludzi straciły 137 żołnierzy. O wiele więcej jednak zmarło ich wkrótce w wyniku chorób w ciężkich warunkach pogodowych zimą 1861/1862 na wzgórzach zachodniej Wirginii. Dopiero w kwietniu 1862 konfederaci poddali forty na tych terenach i już do końca wojny nie przejawiali aktywności na tym obszarze.

</doc>
<doc id="589914" url="https://pl.wikipedia.org/wiki?curid=589914" title="Chszajarsza">
Chszajarsza



</doc>
<doc id="589916" url="https://pl.wikipedia.org/wiki?curid=589916" title="Gubernatorstwo Susa">
Gubernatorstwo Susa

Gubernatorstwo Susa (arab. ولاية سوسة, fr. "Gouvernorat de Sousse") – jedno z 24 gubernatorstw w Tunezji, znajdujące się we wschodniej części kraju.
Geografia.
Gubernatorstwo obejmuje obszar o powierzchni 2 669 km².
Średnia temperatura:
Roczna suma opadów: 170 - 540 mm / rok.
Demografia.
Populacja gubernatorstwa wynosi 622 100 osób.
Liczba pracujących (189 000 osób) w podziale na sektory:
Wskaźnik urbanizacji wynosi 81%.

</doc>
<doc id="589918" url="https://pl.wikipedia.org/wiki?curid=589918" title="Żiwko Miłanow">
Żiwko Miłanow

Żiwko Kiriłow Milanow (buł. Живко Миланов, ur. 15 lipca 1984 roku w Sofii), bułgarski piłkarz, występujący na pozycji prawego lub środkowego obrońcy.
Jest wychowankiem Lewskiego Sofia, w którego zespole seniorów zadebiutował w sezonie 2002–2003. Jednak przez wiele kolejnych lat był tylko rezerwowym. Dopiero w rundzie wiosennej rozgrywek 2006–2007 zluzował dotychczasowego pierwszego prawego obrońcę, reprezentanta kraju Stanisława Angełowa, który ostatecznie opuścił klub i odszedł do Energie Cottbus. W barwach Lewskiego Milanow trzykrotnie zdobył tytuł mistrza kraju i trzykrotnie - Puchar, a także dotarł do ćwierćfinału Pucharu UEFA i grał w Lidze Mistrzów. W 2010 roku odszedł do FC Vaslui. W 2013 roku został zawodnikiem Tomu Tomsk. W 2015 wrócił do Lewskiego, a w 2016 podpisał kontrakt z APOEL FC.
Przez wiele lat był podstawowym zawodnikiem reprezentacji Bułgarii U-21. W kadrze seniorskiej po raz pierwszy wystąpił 9 maja 2006 roku w wygranym 2:1 z meczu z Japonią. Po rezygnacji Radostina Kisziszewa z gry w kadrze jest podstawowym zawodnikiem drużyny narodowej, walczącej o udział w Mundialu 2010.

</doc>
<doc id="589919" url="https://pl.wikipedia.org/wiki?curid=589919" title="Gubernatorstwo Tatawin">
Gubernatorstwo Tatawin

Gubernatorstwo Tatawin (arab. ولاية تطاوين, fr. "Gouvernorat de Tataouine") – jest jednym z 24 gubernatorstw w Tunezji, znajdującym się w południowej części kraju.

</doc>
<doc id="589920" url="https://pl.wikipedia.org/wiki?curid=589920" title="Lauburu">
Lauburu

Lauburu (bask. „Cztery głowy”), znana też jako baskijski krzyż i baskijska swastyka – jeden z głównych oraz najstarszych symboli baskijskich.
Lauburu symbolizuje poruszające się słońce odgrywające ważną rolę w mitologii baskijskiej, wierzono, że jako amulet ma moc odpędzania złych mocy i sprowadzania pomyślności i zdrowia.
Jest znakiem podobnym do swastyki, ale jej ramiona przypominają kształtem krople wody lub głowy (stąd nazwa). Nie jest znany sposób, w jaki pojawiła się w kulturze baskijskiej, ale najbardziej rozpowszechnione teorie mówią o niezależnym wytworzeniu tego symbolu przez Basków oraz o pochodzeniu Lauburu z Azji (miałaby trafić do Baskonii wraz z azjatyckimi protoplastami Basków) lub od ludów celtyckich. Już w starożytności była symbolem plemion baskijskich, obecnie zaś jest używana przez liczne baskijskie ugrupowania polityczne.

</doc>
<doc id="589921" url="https://pl.wikipedia.org/wiki?curid=589921" title="Mury miejskie w Iławie">
Mury miejskie w Iławie

Mury miejskie Iławy – mury miejskie miasta Iławy zostały zbudowane ok. poł. XIV w. i tworzyły wraz z kościołem, zamkiem i fosą system obronny miasta. Były nierozerwalnie związane z kościołem pw. Przemienienia Pańskiego. Mury zostały wzniesione częściowo z kamienia łamanego i polnego, łączonych zaprawą wapienną, a częściowo z cegły.
Elementami murów było pięć baszt i trzy bramy: 
Wzdłuż obwodu murów, od strony wewnętrznej biegła uliczka przymurna.
Stan zachowania murów.
Obecnie mury zachowały się tylko fragmentarycznie na kilku odcinkach:
 Mury miejskie z dniem 7 marca 1961 r. zostały wpisane do rejestru zabytków (nr rej.: 590).

</doc>
<doc id="589923" url="https://pl.wikipedia.org/wiki?curid=589923" title="Gubernatorstwo Tauzar">
Gubernatorstwo Tauzar

Gubernatorstwo Tauzar (arab. ولاية توزر, fr. "Gouvernorat de Tozeur") – jest jednym z 24 gubernatorstw w Tunezji, znajdujące się w zachodniej części kraju.

</doc>
<doc id="589925" url="https://pl.wikipedia.org/wiki?curid=589925" title="Emił Angełow">
Emił Angełow

Emił Angełow (ur. 17 lipca 1980 w Chaskowie), bułgarski piłkarz, występujący na pozycji napastnika w Karabüksporze.
Jest wychowankiem Swilengradu 1921, skąd po rundzie jesiennej sezonu 2001–2002 przeszedł do pierwszoligowego Czernomorca Burgas. Niedługo potem dwudziestotrzyletniego zawodnika zauważyli trenerzy Lewskiego Sofia.
W drużynie prowadzonej przez Stanimira Stoiłowa, Angełow był tylko zmiennikiem młodszego o sześć lat Walerego Domowczijskiego. Najbardziej efektywnie zaprezentował się podczas rozgrywek 2004–2005, kiedy w dwudziestu sześciu meczach ligowych strzelił jedenaście bramek. Z Lewskim zdobył dwa tytuły mistrza kraju, również dwukrotnie Puchar, a także dotarł do ćwierćfinału Pucharu UEFA i wystąpił w Lidze Mistrzów (2006–2007).
Wobec braku zaufania ze strony szkoleniowca, po rundzie jesiennej 2007–2008 zdecydował się odejść do Liteksu Łowecz. W 2009 roku trafił do tureckiego Denizlisporu, a w 2010 roku do Karabüksporu.
W reprezentacji Bułgarii zadebiutował 1 marca 2006 roku w wygranym 1:0 spotkaniu towarzyskim z Macedonią.

</doc>
<doc id="589926" url="https://pl.wikipedia.org/wiki?curid=589926" title="Gubernatorstwo Tunis">
Gubernatorstwo Tunis

Gubernatorstwo Tunis (arab. ولاية تونس) – jest jednym z 24 gubernatorstw w Tunezji, znajdujące się w północno-wschodniej części kraju.

</doc>
<doc id="589927" url="https://pl.wikipedia.org/wiki?curid=589927" title="Gubernatorstwo Zaghwan">
Gubernatorstwo Zaghwan

Gubernatorstwo Zaghwan (arab. ولاية زغوان, fr. "Gouvernorat de Zaghouan") – jeden z 24 gubernatorstw w Tunezji, znajdujące się w północno-wschodniej części kraju.

</doc>
<doc id="589928" url="https://pl.wikipedia.org/wiki?curid=589928" title="Kabaret Wały Jagiellońskie">
Kabaret Wały Jagiellońskie



</doc>
<doc id="589929" url="https://pl.wikipedia.org/wiki?curid=589929" title="Nagład">
Nagład

Nagład ("Scophthalmus rhombus") – gatunek ryby flądrokształtnej z rodziny nagładowatych (Scophthalmidae). .
Zasięg występowania.
Europejskie wybrzeża Oceanu Atlantyckiego, Morze Śródziemne i Czarne, wpływa okresowo do Morza Bałtyckiego. Najczęściej spotykana na głębokościach od 5–50 m.
Charakterystyka.
Skóra pokryta gładkimi w dotyku łuskami. Górna strona ciała oliwkowozielona z ciemnymi i jasnymi cętkami. Spodnia strona biała.
Dorasta przeciętnie do ok. 50 cm, maksymalnie 75 cm długości i 8 kg masy ciała. 
Prowadzi przydenny tryb życia. Żywi się rybami i dużymi mięczakami.

</doc>
<doc id="589934" url="https://pl.wikipedia.org/wiki?curid=589934" title="Teofila Strzeżysława z Jabłonowskich Sapieżyna">
Teofila Strzeżysława z Jabłonowskich Sapieżyna

Teofila Strzeżysława (Strzyżysława) z Jabłonowskich Sapieżyna (ur. 8 sierpnia 1742, zm. 22 lutego 1816 w Czołhaniu (Teofipolu)) – krajczyna litewska, działaczka konfederacji barskiej, pamiętnikarka i bibliofilka.
Życiorys.
Była córką Karoliny z Radziwiłłów, "primo voto" Sapieżyny, z drugiego jej małżeństwa z Józefem Aleksandrem Jabłonowskim, późniejszego stolnika litewskiego i wojewody nowogródzkiego (ur. 1711, zm. 1777). Przyrodnia siostra Aleksandra Michała, Michała Ksawerego i Anny. Otrzymała staranne wykształcenie, od młodości interesowała się polityką.
Dnia 3 maja 1757, mając 15 lat, została mianowana przez cesarzową Marię Teresę damą Krzyża Gwiaździstego.
W roku 1761 wyszła za mąż za Józefa Sapiehę, wojewodzica mścisławskiego (krajczego wielkiego litewskiego w latach 1766–1784).
Podczas trwania konfederacji barskiej wspierała cały czas męża (regimentarza Generalności Litewskiej od roku 1769), odbywając z nim wspólnie większość podróży związanych z koordynacją działań wojennych. W roku 1770 przerwali na kilka miesięcy działalność, przebywając w gościnie u biskupa Ignacego Krasickiego. W roku 1772 za namową Anny Jabłonowskiej wyjechali do Francji. Teofila Sapieżyna długo wierzyła w możliwość porozumienia środowisk konfederackich z królem. Próbowała rozszerzyć wpływy środowiska konfederackiego we Francji, prowadząc w imieniu przywódców konfederacji m.in. z Ludwikiem XV.
Małżonkowie powrócili do kraju pomiędzy rokiem 1779 a 1784, przeprowadzając formalną separację. Sapieżyna osiadła w Czołhaniu, nazywanym przez nią Teofilpolem. Stopniowo coraz rzadziej pojawiała się w Warszawie, dążąc do osiadłego trybu życia. Pod koniec życia popadała w coraz większy ekscentryzm, polegający m.in. na chowie coraz większej ilości psów (szczególnie białych mopsów) i papug. Jej gospodarka stawała się coraz bardziej nierentowna, co okazało się dopiero po jej śmierci, kiedy podliczono zadłużenie jej dóbr wynoszące 5 milionów złotych. Zmarła w osamotnieniu w Czołhaniu (Teofipolu) w roku 1816.
Teofila Sapieżyna w młodości przejawiała zainteresowania bibliofilskie. W późniejszych latach przeniosła część swojego księgozbioru, obejmującego również książki odziedziczone po ojcu, do Czołhania (Teofilopola). W roku 1805 podarowała znaczny zasób zbiorów bibliotecznych, liczący ponad 2,2 tys. woluminów, Liceum Krzemienieckiemu. Po powstaniu listopadowym został on skonfiskowany przez Rosjan i wywieziony do Kijowa. W roku 1860 część książek i archiwum Sapieżyny weszły w skład Biblioteki Ordynacji Zamojskich w Warszawie, ulegając zniszczeniu w czasie II wojny światowej.
Zachowało się kilka portretów Teofili Sapieżyny. Jeden z nich jest przechowywany w Muzeum Narodowym w Warszawie (nr inw. 211648). Wykonany po roku 1766 w technice pastelu, przedstawia krajczynę z austriackim Orderem Krzyża Gwiaździstego. Modelkę identyfikuje napis na odwrociu: "Teofila z Xiążąt Jabłonowskich Księżna Sapieżyna Krayczyna W.X.L". Drugi z portretów, wykonany w technice stalorytu na podstawie obrazu z około 1780 roku, znajduje się w zbiorach Muzeum Narodowego w Krakowie (nr inw. MNK III-ryc.-37183).
Twórczość.
Pozostawiła bardzo szczegółowy dziennik prowadzony w latach 1771–1775, wydany w Krakowie (1914) pt. "Z pamiętnika konfederatki..." Zawiera on cenne informacje o sposobie myślenia i działania elity konfederacji barskiej w czasie trwania i po jej upadku.
Pamiętniki.
Z korespondencji Sapieżyny z Franciszkiem Karpińskim wynika, że zajmowała się też pisaniem wierszy.

</doc>
<doc id="589935" url="https://pl.wikipedia.org/wiki?curid=589935" title="İznik">
İznik

İznik (, ) – miasto w północno-zachodniej Turcji, w ilu Bursa, na północno-zachodnim krańcu półwyspu Azja Mniejsza. W starożytności i średniowieczu Nicea w Bitynii.
Odbyły się w nim dwa sobory (w roku 325 i 787). Po opanowaniu Konstantynopola przez krzyżowców i utworzeniu na ziemiach bizantyńskich Cesarstwa Łacińskiego w roku 1204, Nicea stała się stolicą Cesarstwa Nicejskiego i ośrodkiem odrodzenia Cesarstwa Bizantyńskiego. Miasto padło łupem Turków w roku 1331.
Historia.
W 325 roku cesarz rzymski Konstantyn I Wielki zwołał do Nicei wielki zjazd ponad 300 biskupów. Ustalono wówczas powszechne do dzisiaj nicejskie wyznanie wiary. Sobór nicejski II miał miejsce w 787 i dotyczył spraw dyscyplinarnych.
Podczas I wyprawy krzyżowej (1096–1099) Nicea była pierwszą większą twierdzą zdobytą przez krzyżowców (19 czerwca 1097). Jak opisywał jeden z uczestników I krucjaty Albert z Akwizgranu: Mury Nicei miały ponad 5 km długości, około 10 metrów wysokości i więcej niż 100 baszt.
Ceramika.
W XV wieku sułtan Mehmed I sprowadził do Nicei mistrzów ceramiki z Persji, dając początek rozwoju produkcji ceramiki w mieście. Szczyt rozwoju przypadł na XVI wiek, kiedy pracowało tu ponad 300 pieców, w których wypalane były najpiękniejsze wyroby ceramiczne w całym Imperium Osmańskim – ceramika z Izniku. Ostatnie wielkie zamówienie – 21 043 płytek w 50 różnych wzorach – wykonane było w 1609 roku dla potrzeb ozdobienia Błękitnego Meczetu w Stambule.

</doc>
<doc id="589936" url="https://pl.wikipedia.org/wiki?curid=589936" title="Bolid Formuły 1">
Bolid Formuły 1



</doc>
<doc id="589937" url="https://pl.wikipedia.org/wiki?curid=589937" title="Iwajło Petkow">
Iwajło Petkow

Iwajło Rumenow Petkow (bułg. Ивайло Руменов Петков, ur. 24 marca 1976 roku w Dolnym Dabniku, w obwodzie Plewen), bułgarski piłkarz występujący na pozycji lewego lub środkowego obrońcy.
Kariera klubowa.
W bułgarskiej ekstraklasie zadebiutował w wieku dwudziestu lat w barwach Spartaka Plewen. Młody zawodnik spodobał się rozpoczynającemu selekcjonerską przygodę Christo Bonewowi, który w listopadzie 1996 roku powołał go do reprezentacji Bułgarii. W kadrze Petkow wkrótce zastąpił na lewej obronie zdobywcę medalu Mundialu 1994 Canko Cwetanowa.
Jego pozycję w drużynie narodowej umocnił tytuł mistrza kraju, wywalczony w sezonie 1997–1998 z Liteksem Łowecz oraz - będący konsekwencją tego sukcesu - zagraniczny transfer do Istanbulsporu. W tureckim klubie spędził łącznie sześć lat i chociaż nie zdobył żadnych trofeów (rokrocznie musiał bronić się przed spadkiem), wyrósł na lidera defensywy zespołu, w którego barwach łącznie rozegrał 160 meczów. Od 1997 roku w Istanbulsporze grał również jego kolega z reprezentacji bramkarz Zdrawko Zdrawkow. Udane występy zaowocowały - pod koniec 2003 roku - propozycją przejścia do Fenerbahçe SK.
Jednak po rundzie wiosennej rozgrywek 2003–2004 (zakończonych zdobyciem mistrzostwa Turcji) Petkow zdecydował się wyjechać do Rosji, do drugoligowego Kubania Krasnodar. W 2005 roku powrócił do Turcji, tym razem został zawodnikiem MKE Ankaragücü, ale dwa sezony później ponownie odszedł do występującego już w ekstraklasie Kubania.
W sezonie 2007 jego Kubań zajął przedostatnie miejsce w tabeli pierwszej ligi rosyjskiej i nowy sezon musiał rozpocząć w niższej klasie rozgrywkowej.
Na początku 2009 roku po jedenastu latach powrócił do kraju. Został sprowadzony do Liteksu przez nowego trenera Stanimira Stoiłowa. Pod wodzą jego następców, Angeła Czerwenkowa (2009–2010) i Ljubosława Penewa (2010–2011), świętował - jako kapitan drużyny - zdobycie dwu tytułów mistrza Bułgarii.
Piłkarską karierę zakończył latem 2011 roku w wieku trzydziestu pięciu lat.
Kariera reprezentacyjna.
Z reprezentacją Bułgarii brał udział w Mundialu 1998 (dwa mecze) oraz Euro 2004. Na tym ostatnim turnieju zagrał w dwu pierwszych spotkaniach: przegranych 0:5 ze Szwecją i 0:2 z Danią. Później występował w kadrze coraz rzadziej; rozstał się z kadrą w maju 2006 roku. Jego następcą w pierwszej jedenastce został Lucio Wagner.
Kiedy selekcjonerem w styczniu 2009 został Stanimir Stoiłow, który wcześniej sprowadził go do Liteksu, po niemal trzech latach nieobecności Petkow otrzymał powołanie do reprezentacji. Wystąpił w niej w towarzyskim spotkaniu ze Szwajcarią (11 lutego 2009); to był - jak się okazało - jego ostatni mecz w drużynie narodowej.

</doc>
<doc id="589939" url="https://pl.wikipedia.org/wiki?curid=589939" title="Światopełk Karpiński">
Światopełk Karpiński

Światopełk Karpiński (ur. 27 marca 1909 w Łasku, zm. 21 kwietnia 1940 w Wilnie) – polski poeta i satyryk.
Życiorys.
Był bratem Zbigniewa, architekta. Ukończył Szkołę Nauk Politycznych w Warszawie. Współpracował z „Cyrulikiem Warszawskim” i czasopismem „Szpilki”. 25 stycznia 1936 za zbiór "Trzynaście wierszy" otrzymał Nagrodę Młodych Polskiej Akademii Literatury w kwocie 2 tys. zł. Pisał felietony, szopki polityczne (wraz z Januszem Minkiewiczem), także piosenki kabaretowe. Napisał również scenariusz do polskiego filmu fabularnego "Amerykańska awantura" (1936). W 1939 walczył w obronie Warszawy. Próbował przedostać się do Francji przez Litwę.
15 lipca 1940 zagrano nową rewię w teatrzyku Na Antresoli "A my dalej z Dymszą". Recenzent podkreślał, że wszystkie teksty „są pióra znanych literatów z Światopełkiem Karpińskim na czele”.
Swoje wierszyki satyryczne publikowane w okresie 1938-1939, publikowane na łamach "Głosu Narodowego" i "Kuriera Warszawskiego" podpisywał pseudonimem Karp.. Były one często przedrukowywane przez inne gazety.
Podczas pobytu w Wilnie, gdzie współpracował z teatrami, zmarł w niejasnych okolicznościach. Według świadectwa lekarskiego na zawał, ale wątpliwości budził ślad po zastrzyku na ramieniu. Pojawiły się plotki, że został zamordowany przez nacjonalistów litewskich, popełnił samobójstwo lub przedawkował narkotyki.

</doc>
<doc id="589940" url="https://pl.wikipedia.org/wiki?curid=589940" title="Nicea (Turcja)">
Nicea (Turcja)



</doc>
<doc id="589942" url="https://pl.wikipedia.org/wiki?curid=589942" title="Iznik">
Iznik



</doc>
<doc id="589943" url="https://pl.wikipedia.org/wiki?curid=589943" title="Bezdomne Psy">
Bezdomne Psy

Bezdomne Psy – polski zespół muzyczny grający rockową muzykę awangardową (nazywaną później rockiem progresywnym) oraz blues rocka.
Historia.
W 1986 Leszek Winder stanął na czele formacji Bezdomne Psy. Grupa ta, którą oprócz niego tworzyli Jerzy Kawalec (gitara basowa) i Michał Giercuszkiewicz (perkusja). W okresie działalności zespołu siedzibą oraz miejscem zamieszkania muzyków była „Leśniczówka” na terenie Wojewódzkiego Parku Kultury i Wypoczynku w Chorzowie.
W początkach swej działalności wystąpili m.in. na festiwalu w Jarocinie w 1986 roku. Ich nocnego koncertu na Małej Scenie można posłuchać (jako bonusu) na reedycji debiutanckiego albumu zatytułowanego po prostu "Bezdomne psy" (I wyd. w 1988).
Podczas następnego jarocińskiego festiwalu zespół – wraz z Ryszardem Riedlem – akompaniował Józefowi Skrzekowi, nagrywającemu swoją płytę "Live".
W tym samym (1987) roku wystąpili także na Rawa Blues Festiwal.
Od 1989 roku datuje się ich, udokumentowana nagraniami, współpraca z Janem „Kyksem” Skrzekiem. Nagrali z nim jego autorskie płyty: "Kyksówka blues", a potem "Nowy Świat blues" i "Modlitwę bluesmana w pociągu".
W 1990 uczestniczyli wraz z nim w festiwalu Blues nad Piławą w Głowaczewie.
Jako „przygodę życia” wspominają muzycy Bezdomnych Psów swoją trasę koncertową w głąb Azji (przez ówczesny ZSRR). Przejeżdżając samochodem ze sprzętem i instrumentami ponad 20 tysięcy kilometrów, koncertowali na stadionach i w różnych przygodnych – czasem oryginalnych – miejscach. 
W drugiej połowie lat 90., jak wielu innych muzyków, brali m.in. udział w corocznych „Zaduszkach” w „Leśniczówce”. Efektem takiego właśnie wspólnego koncertu z 1 listopada 1997 roku, kiedy to grali z Janem Skrzekiem (oraz Rafałem Rękosiewiczem, Bronisławem Dużym, Jarosławem Kędziorą, Ewą Urygą i Beatą Bednarz), była płyta live: Jan „Kyks” Skrzek "Modlitwa bluesmana w pociągu", która została uznana za „Najlepszą płytę bluesową dekady”.
Historia tych trzech muzyków (Windera, Kawalca i Giercuszkiewicza), od początku lat siedemdziesiątych stale ze sobą współpracujących, związana jest z działalnością zespołów Apogeum, Krzak, Dżem, Kwadrat, SBB i in.
Działalność Bezdomnych Psów przerwała śmierć Jerzego Kawalca 9 września 2003.

</doc>
<doc id="589944" url="https://pl.wikipedia.org/wiki?curid=589944" title="Kąt oczny">
Kąt oczny



</doc>
<doc id="589945" url="https://pl.wikipedia.org/wiki?curid=589945" title="Antoine Quentin Fouquier de Tinville">
Antoine Quentin Fouquier de Tinville

Antoine Quentin Fouquier de Tinville, znany także jako Fouquier-Tinville (ur. 10 czerwca 1746 w Herouël, zm. 7 maja 1795 w Paryżu) – francuski prawnik, polityk, oskarżyciel publiczny Trybunału Rewolucyjnego.
Wczesna działalność.
Urodzony w wiosce Herouël (departament Aisne) jako Fouquier (de Tinville dodał sam dla stworzenia pozorów szlachectwa), ukończył studia prawnicze w Paryżu i zdołał po nich uzyskać stanowisko jednego z prokuratorów sądu Paryż-Chatelet. Prowadził hulaszczy tryb życia i szybko zaciągnięte długi zmusiły go do sprzedaży tego stanowiska i objęcia podrzędnej posady urzędniczej w policji. Wrócił na bardziej eksponowaną pozycję w 1792 roku dzięki protekcji Camille'a Desmoulinsa, swojego dalekiego krewnego, który użył z kolei swoich koneksji z Dantonem i zapewnił Fouquierowi miejsce w specjalnej komisji, która miała zająć się badaniem zbrodni popełnionych przez rojalistów przeciwko rewolucji. Niewiele wiadomo nt. wcześniejszych poglądów politycznych Fouquiera, który - w odróżnieniu od wielu innych znanych uczestników rewolucji - nie wyróżniał się przed rokiem 1792 radykalizmem ani też zainteresowaniem oświeceniowymi ideami. 
Oskarżyciel publiczny.
10 marca 1793 roku Konwent Narodowy oficjalnie powołał do życia Trybunał Rewolucyjny i uczynił Fouquiera pierwszym oskarżycielem publicznym. Od tej pory Fouquier-Tinville będzie wypełniał bez zastrzeżeń polecenia Komitetu Ocalenia Publicznego, wygłaszając akty oskarżenia m.in. przeciwko zakonnicom z Compiègne, Charlotte Corday, Marii Antoninie, żyrondystom, hebertystom i dantonistom. Znany był z bezwzględnego radykalizmu, w większości przedstawionych sądowi przypadków bez problemu uzyskiwał wyrok skazujący. Choć oskarżany był o tchórzostwo, alkoholizm i koniunkturalizm, jego pozycja w Trybunale pozostała niezagrożona aż do upadku jakobinów. 
Upadek i śmierć.
Fouquier-Tinville nie został aresztowany natychmiast w czasie przewrotu 9 thermidora, wręcz przeciwnie, był jednym z członków Trybunału Rewolucyjnego, którzy potwierdzili możliwość zgilotynowania aresztowanych jakobinów bez wcześniejszego osądzenia. Chociaż jego rewolucyjna wierność została potwierdzona m.in. przez Barère'a, 1 sierpnia został uwięziony i postawiony przed Konwentem (na podobnych zasadach jak niegdyś Ludwik XVI w swoim procesie). Były prokurator bronił się przedstawiając siebie jako ślepe narzędzie w rękach władzy. Twierdził, że wykonywał tylko cudze polecenia, gdyż odmowa ich dokonania oznaczałaby dlań wyrok śmierci. Oskarżył również termidoriański Konwent o niesprawiedliwe zrzucanie na obalony rząd całej winy za terror, argumentując to faktem, że zarządzenia jakobińskiego KOP były zawsze zatwierdzane przez parlament. Mimo tego, po 41 dniach procesu, Fouquier-Tinville został skazany na śmierć i zgilotynowany 7 maja 1795 roku, razem z 15 współpracownikami. Jego nazwisko stało się symbolem morderstw sądowych.

</doc>
<doc id="589946" url="https://pl.wikipedia.org/wiki?curid=589946" title="Dimityr Iwankow">
Dimityr Iwankow

Dimityr Iwanow Iwankow (bułg. "Димитър Иванов Иванков", ur. 30 października 1975 roku w Sofii) – bułgarski piłkarz występujący na pozycji bramkarza. Z liczbą 42 bramek zajmuje (stan na kwiecień 2010) trzecie miejsce w klasyfikacji najskuteczniejszych bramkarzy świata, za Rogério Cenim i José Luisem Chilavertem.
Kariera piłkarska.
Jest wychowankiem Lewskiego Sofia, gdzie grał nieprzerwanie do 2005 roku. W ciągu tych dziewięciu lat zdobył trzy tytuły mistrza oraz pięciokrotnie wygrywał rozgrywki o Puchar kraju; w tym czasie strzelił również dziewiętnaście goli w meczach ligowych (z rzutów karnych) oraz dwa w europejskich pucharach.
W 2005 roku przeniósł się do tureckiego Kayserisporu, gdzie przez dwa sezony nie zagrał tylko w czterech spotkaniach ligowych. Przygodę z tym klubem zakończył w maju 2008 roku zdobyciem Pucharu Turcji. W konkursie rzutów karnych, w finałowym spotkaniu, obronił trzy strzały z jedenastu metrów, samemu strzelając dwie bramki.
Od sezonu 2008-2009 był zawodnikiem Bursasporu, gdzie ponownie pracował z Ertuğrulem Sağlamem, szkoleniowcem z czasów pobytu w Kaysersipor. W barwach Bursasporu Iwankow strzelił jedenaście goli, a także – jako pierwszy Bułgar w historii – sięgnął po tytuł mistrza Turcji. W czerwcu 2011 roku na krótko trafił do Anorthosisu Famagusta, z którego został zwolniony po 2 miesiącach gry.
Kariera reprezentacyjna.
W reprezentacji Bułgarii zadebiutował w 1998 roku, ale aż do 2004 roku był zmiennikiem Zdrawko Zdrawkowa. Po Euro 2004, kiedy selekcjonerem został Christo Stoiczkow, wygrał ze Zdrawkowem rywalizację o pozycję pierwszego bramkarza i wystąpił w większości meczów eliminacyjnych do Mundialu 2006. Był również podstawowym graczem drużyny walczącej o miejsce na Euro 2008 i Mundialu 2010. Po porażce reprezentacji w walce o mistrzostwa świata, ogłosił zakończenie reprezentacyjnej kariery. Ostatni raz wystąpił w kadrze w towarzyskim spotkaniu z Polską (0:2), 3 marca 2010.

</doc>
<doc id="589947" url="https://pl.wikipedia.org/wiki?curid=589947" title="Doktor (Star Trek)">
Doktor (Star Trek)



</doc>
<doc id="589948" url="https://pl.wikipedia.org/wiki?curid=589948" title="Bitwa morska pod Abukirem">
Bitwa morska pod Abukirem

Bitwa morska w zatoce Abukir (1798), zwana także bitwą u ujścia Nilu – starcie zbrojne, które miało miejsce 1 sierpnia-2 sierpnia 1798 podczas wyprawy egipskiej Bonapartego.
Bitwa ta była ważnym starciem militarnym doby francuskich wojen rewolucyjnych. Flotą brytyjską dowodził kontradmirał ("Rear-Admiral of the Blue") Horatio Nelson, flotą francuską wiceadmirał François Paul de Brueys d’Aigalliers. Straty Francuzów wyniosły 1700 zabitych (poległ również ich dowódca Brueys) i 3000 jeńców. Po stronie brytyjskiej liczono 218 zabitych.
Wstęp.
Generał Napoleon Bonaparte zamierzał zagrozić brytyjskim pozycjom w Indiach poprzez inwazję i podbój Egiptu.
Ekspedycja obok celów politycznych miała również cele kulturalno-naukowe, dlatego dołączyło do niej wielu uczonych. Wielu intelektualistów francuskich dyskutowało możliwość przekopania kanału między Morzem Śródziemnym a Morzem Czerwonym. Po około trzech tygodniach cała ekspedycja wylądowała w Egipcie. Brytyjska flota złożona z 14 okrętów (każdy miał 74 działa) pod wodzą Nelsona, patrolująca wschodnią część Morza Śródziemnego, dostrzegła Francuzów pod Abukirem. Francuzi dla wsparcia ekspedycji użyli floty złożonej z 13 okrętów liniowych, 4 fregat i 4 galer (8000 ludzi i 1182 działa).
Przygotowania.
Obie floty spotkały się 1 sierpnia tuż przed zachodem słońca. Francuzi stali zakotwiczeni w zatoce Abukir na płytkich wodach w pobliżu mielizny. Mielizna chroniła południowo-zachodnią stronę portu, w którym stała flota francuska, podczas gdy od strony sterburty na północnym wschodzie było otwarte morze. Nelson był już słynnym dowódcą, więc admirał de Brueys przestudiował jego taktykę w bitwie koło Przylądka św. Wincentego oraz w innych starciach. Biorąc to wszystko pod uwagę, de Brueys ustawił swoją linię bojową na kotwicy, co miało uniemożliwić Brytyjczykom złamanie linii. Oczekiwał, że bitwa rozpocznie się następnego ranka, gdyż nie wierzył, że Brytyjczycy zaryzykują nocne starcie w pobliżu mielizny na niezbadanych wodach. Bez zbytniego pośpiechu rozpoczęto przygotowania do bitwy. Podczas bitwy na pokładach okrętów francuskich panował taki nieporządek, że było niemożliwym ostrzelanie angielskich liniowców z lewych burt, zawalonych rozmaitymi pakunkami. Możliwe, że Francuzi przygotowywali się do nocnej próby ucieczki.
Bitwa.
Admirał Nelson obserwował francuską flotę, zakotwiczoną zbyt daleko od mielizn. Nelson zauważył to i rozkazał swojej linii bojowej podzielić się na dwie części – jedna miała wejść między Francuzów a mieliznę, podczas gdy druga zbliżyć się do głębszej części, a następnie obie miały pokryć ogniem flotę francuską z obu stron. Należy przypomnieć, że na francuskich okrętach bakburty (lewa strona statku), osłonięte lądem, nie były w ogóle przygotowane do walki. Anglikom natomiast udało się okrążyć linię francuskich statków i zaatakować równocześnie ze sterburty oraz bakburty. Jeden z brytyjskich okrętów, „Culloden”, osiadł na mieliźnie, ale reszta dała sobie radę i rozpoczęła ostrzał floty francuskiej. Wiatr wiejący z północy sprawił, że okręty francuskie nie były w stanie pomagać sobie nawzajem, pozwalając Nelsonowi niszczyć okręty francuskie jeden po drugim, idąc wzdłuż ich linii jak po sznurku.
Pierwszy pod ogień dostał się francuski 120-działowy okręt flagowy „L'Orient”. Salwa „Bellerophona” pozbawiła go omasztowania i francuski okręt flagowy zaczął dryfować. Następne salwy padły z okrętów „Alexander” oraz „Swiftsure”. O godzinie 21.00 „L’Orient” stanął w ogniu, a bitwa została przerwana, gdyż okręty starały się jak najbardziej oddalić od płonącego okrętu flagowego floty francuskiej. O około 22.00 ogień dotarł do prochowni i nastąpiła eksplozja. Fragmenty statku rozleciały się w promieniu kilkuset metrów. Tylko 100 na 1000 członków załogi zniszczonego okrętu flagowego przeżyło, skacząc do morza, gdy okręt jeszcze płonął. Wraz z okrętem flagowym zginął dowódca francuskiej floty François Paul de Brueys d’Aigalliers.
Tylko dwa francuskie okręty liniowe – „Généreux” i „Guillaume Tell” – razem z fregatami „Diane” i „Justice” zdołały się wymknąć. Reszta do rana 2 sierpnia została zdobyta (9 okrętów), bądź spalona (także próbujący ucieczki „Timoléon”, który osiadł na mieliźnie i eksplodował 3 sierpnia). Francuzi, oprócz okrętów, stracili 1700 ludzi (zabici i utopieni), 1500 zostało rannych, wzięto 2000 jeńców. Anglicy mieli 2 okręty poważnie uszkodzone, 218 ludzi zabitych i 678 rannych. Ocaleli z klęski francuscy marynarze i żołnierze zasilili siły lądowe Bonapartego, tworząc tzw. Légion Nautique.
Pochodzący z floty Nelsona angielski okręt „Leander”, którego kapitanem był Edward Berry, płynący do macierzystych portów z informacją o zwycięstwie, został 18 sierpnia zdobyty przez jeden z okrętów francuskich, któremu udało się wymknąć z zatoki Abukir. Okrętem tym był 74-działowy „Généreux”. Na skutek tego wieść o zwycięstwie pod Abukirem dotarła do Anglii dopiero 2 października.
Bitwa utrwaliła brytyjskie panowanie na morzach do końca francuskich wojen rewolucyjnych i miała poważny udział we wzroście sławy admirała Nelsona.
Przyczyny klęski Francuzów.
Pierwszą, podstawową przyczyną porażki Francuzów było nazbyt statyczne ustawienie okrętów. Okręty nie mogły pomagać sobie w czasie bitwy, gdyż ich pozycje były obronne, nastawione na ostrzał przeciwnika z daleka i niedopuszczenie go na bliski zasięg.
Lepiej wyszkoleni marynarze brytyjscy potrafili tak manewrować okrętami i dobrze obsługiwać ożaglowanie, że zdołali otoczyć przednią formację francuską, zdobywając przewagę liczebną. Dalsze swobodne ostrzeliwanie pozostałych okrętów francuskich było konsekwencją posiadania przez Brytyjczyków większej liczby liniowców. Tę przewagę wypracowano na początku starcia.
Kolejną przyczyną francuskiej porażki było lepsze wyszkolenie angielskich artylerzystów, którzy byli w stanie w ciągu pięciu minut oddać trzy salwy z dział, podczas gdy artylerzyści francuscy tylko jedną. Zaważył również brak skompletowanych załóg na francuskich okrętach (część marynarzy znajdowała się podczas bitwy na brzegu), całkowite nieprzygotowanie do walki bakburt i zbędne obciążenie balastem pokładów.
Zwycięstwo Nelsona.
Po zwycięstwie pod Abukirem gratulacje Nelsonowi przysłali car Rosji, sułtan Turcji oraz król Neapolu. Od kapitana statku „Swiftsure” Nelson otrzymał trumnę wykonaną z wyłowionego masztu okrętu „L’Orient”, aby po śmierci mógł spocząć we własnym trofeum. Nelson dostał również od rządu 4 fregaty oraz dożywotnią pensję w wysokości 2000 funtów wraz z tytułem barona Nilu.

</doc>
<doc id="589949" url="https://pl.wikipedia.org/wiki?curid=589949" title="Józef Sapieha (1737–1792)">
Józef Sapieha (1737–1792)

Józef Sapieha herbu Lis (ur. w czerwcu 1737, zm. 10 stycznia 1792 w Lachowcach) – krajczy wielki litewski, regimentarz generalny litewski konfederacji barskiej, marszałek powiatu wołkowyskiego w konfederacji barskiej.
Był synem Ignacego i Anny z Krasickich (ciotki prymasa Ignacego Krasickiego), bratem Franciszka Ksawerego i Kajetana Michała.
Uczył się w Jezuickim Kolegium Lwowskim. W latach 1752–1758 uczył się w warszawskim Collegium Nobilium.
W 1758 uzyskał tytuł pułkownika husarskiego, w tym też roku został posłem na sejm. Od 1763 roku członek partii Michała Kazimierza Radziwiłła. 7 maja 1764 podpisał manifest przeciwko rozpoczęciu obrad sejmowych przy obecności wojsk rosyjskich w Warszawie. W grudniu 1766 roku dzięki protekcji teścia, Józefa Aleksandra Jabłonowskiego uzyskał urząd krajczego wielkiego litewskiego. Członek Komisji Wojskowej Wielkiego Księstwa Litewskiego w 1766 roku.
Od lipca 1769 tworzył na Litwie konfederację barską. 5 sierpnia 1769 otrzymał regimentarstwo generalne skonfederowanych wojsk litewskich. Pod naporem wojsk rosyjskich ewakuował się do Prus, pozostawiając wojsko niedoświadczonemu bratu Kajetanowi Michałowi. W roku 1770 na kilka miesięcy zaprzestaje działalności politycznej, przebywając w Gdańsku i u swojego kuzyna, biskupa Ignacego Krasickiego. Posądzany o tchórzostwo i bezczynność nie rezygnował ze stanowiska regimentarza. Mimo ogłoszenia zamiaru, nie wrócił na Litwę, podróżując m.in. do Cieszyna i Drezna. W listopadzie 1771 rozegrał się spór pomiędzy Józefem a hetmanem Michałem Kazimierzem Ogińskim o władzę nad praktycznie nieistniejącą już armią konfederacką. W wyniku sporu podzielono pomiędzy nich władzę a praktyczne przywództwo nad wojskami litewskimi przejął Szymon Kossakowski. 13 marca 1772 próbował przebić się do oblężonego Wawelu, wyprawa ta zakończyła się jednak kompletnym fiaskiem.
Po klęsce konfederacji wyjechał z żoną Teofilą do Francji. W latach następnych mieszkali w Strasburgu i Paryżu, tonąc powoli w długach. Część majątku w Polsce udało się uratować dzięki przepisaniu ich na syna Józefa, Aleksandra. W 1774 Józef sprzedał swoje pułkownikostwo husarskie bratankowi Kazimierzowi Nestorowi.
Do Polski powrócił w 1777, jego żona pozostała jeszcze przez czas jakiś we Francji. Aby spłacić długi w 1784 sprzedał urząd krajczego wielkiego litewskiego.
Zmarł 10 stycznia 1792 w Lachowcach.
Był ojcem Aleksandra Antoniego.

</doc>
<doc id="589951" url="https://pl.wikipedia.org/wiki?curid=589951" title="Mury miejskie Iławy">
Mury miejskie Iławy



</doc>
<doc id="589952" url="https://pl.wikipedia.org/wiki?curid=589952" title="Fanciszek Ksawery Sapieha">
Fanciszek Ksawery Sapieha



</doc>
<doc id="589953" url="https://pl.wikipedia.org/wiki?curid=589953" title="Iławskie mury miejskie">
Iławskie mury miejskie



</doc>
<doc id="589954" url="https://pl.wikipedia.org/wiki?curid=589954" title="Tyne">
Tyne

Tyne – rzeka w Wielkiej Brytanii o długości ok. 100 km. Uchodzi do Morza Północnego, w dolnym biegu dostępna jest dla statków morskich. 
Główne miasto położone nad rzeką to Newcastle upon Tyne.

</doc>
<doc id="589956" url="https://pl.wikipedia.org/wiki?curid=589956" title="Rezerwat przyrody Dziki Ostrów">
Rezerwat przyrody Dziki Ostrów

Rezerwat przyrody Dziki Ostrów – rezerwat leśny o powierzchni 74,68 ha, położony w województwie kujawsko-pomorskim, powiecie bydgoskim i gminie Nowa Wieś Wielka.
Obszar rezerwatu podlega ochronie czynnej.
Lokalizacja.
Pod względem fizycznogeograficznym rezerwat znajduje się w mezoregionie Kotlina Toruńska, na ostrowie leśnym, wyniesionym ok. 5 m ponad otaczające łąki nadnoteckie.
Rezerwat znajduje się w północno-zachodniej części Obszaru Chronionego Krajobrazu Łąk Nadnoteckich, w obrębie leśnictwa Smolno.
Dziki Ostrów znajduje się na terenie położonym pomiędzy Brzozą Bydgoską a Kobylarnią, w zakolu Kanału Noteckiego i w pobliżu jeziora Jezuickiego. 
Najbardziej wygodne wejście do rezerwatu wiedzie drogą polną od wsi Brzoza, za mostkiem na Nowym Kanale Noteckim.
Charakterystyka.
Zasadniczym celem utworzenia rezerwatu była ochrona zespołu dąbrowy świetlistej ze starodrzewem dębu bezszypułkowego oraz z rzadkimi gatunkami roślin w runie. W zbiorowisku rośnie również kontynentalny bór mieszany oraz ols. Las ten położony jest na ostrowiu, o dobrych glebach i uregulowanych stosunkach wodnych. Jest to miejsce dość tajemnicze ze względu na występowanie nietypowej i rzadkiej dla tych okolic roślinności (żebrowiec górski "Pluerospermum Austriacum" i inne).
Wartością rezerwatu są nie tylko zbiorowiska dąbrów z bardzo rzadkimi gatunkami runa leśnego, ale także występujące w obniżeniach terenu fragmenty łęgów i olsów z dużym udziałem olszy czarnej.
Obszar rezerwatu charakteryzuje się dość urozmaiconą rzeźbą terenu. Tworzą ją pagórki wydmowe w postaci garbów lub wałów ułożonych w kierunku wschód-zachód, powstałe na skutek erozji i sedymentacji materiału polodowcowego, rozmytego przez płynące wody.
W 1971 roku Jadwiga Wilkoń-Michalska przedstawiając przyszły rezerwat, opisywała go następująco: 
Badania fitosocjologiczne i florystyczne prowadzone po 2000 r. potwierdziły występowanie niemal wszystkich osobliwości florystycznych w rezerwacie.
Flora.
Do najcenniejszych gatunków roślin rezerwatu należą: 
Szlaki turystyczne.
Przez Dziki Ostrów przebiega pieszy, znakowany szlak turystyczny „Pałucki” Brzoza - Gąsawa 61 km.

</doc>
<doc id="589958" url="https://pl.wikipedia.org/wiki?curid=589958" title="Difenylochloroarsyna">
Difenylochloroarsyna

Difenylochloroarsyna – metaloorganiczny związek chemiczny, drażniący bojowy środek trujący z grupy sternitów. Znany od 1880 roku. Stosowany przez Niemców w czasie I wojny światowej.
Identyfikacja.
Oznaczenia wojskowe: USA i Wielka Brytania – DA, Niemcy – Clark I. Składnik mieszaniny błękitny krzyż.
Właściwości.
W stanie czystym jest bezbarwną, krystaliczną substancją o temperaturze topnienia 43 °C i wrzenia 333 °C. Trująca, maksymalne stężenie par – 6,8 mg/dm³. Dobrze rozpuszcza się w rozpuszczalnikach organicznych oraz innych bojowych środkach trujących (fosgen, difosgen, chloropikryna, iperyt siarkowy, arsyny). Rozpuszczalność w wodzie wynosi ok. 0,2 g/l. Produkt techniczny jest brunatną cieczą.
Difenylochloroarsyna bardzo powoli hydrolizuje w wodzie, a szybko w wodno-alkoholowych roztworach wodorotlenków. Produkt hydrolizy jest także toksyczny. Do odkażania wykorzystuje się chlorowanie i reakcje z siarczkami.
Działane toksyczne.
Difenylochloroarsyna silnie drażni błony śluzowe oczu i górnych dróg oddechowych. Powoduje łzawienie, katar, kaszel, ból w płucach, utrudnia oddychanie. Objawy trwają kilka do kilkunastu godzin. Zanikają bez trwałych następstw.
Pierwsze objawy podrażnienia występują przy stężeniu 10−4 mg/dm³. Stężenia ok. 2 mg/dm³ mogą spowodować śmierć na skutek porażenia dróg oddechowych.

</doc>
<doc id="589968" url="https://pl.wikipedia.org/wiki?curid=589968" title="Atiliusz Regulus">
Atiliusz Regulus



</doc>
<doc id="589970" url="https://pl.wikipedia.org/wiki?curid=589970" title="Mario Galinović">
Mario Galinović

Mario Galinović (ur. 15 listopada 1976 w Osijeku) – chorwacki piłkarz grający na pozycji bramkarza.
Galinović urodził się w Osijeku i tam też w wieku 14 lat zaczął swoją piłkarską karierę w klubie NK Osijek. Jednak pierwszy mecz zaliczył dopiero w sezonie 1995/1996 i był to wówczas jego jedyny występ w tym sezonie. W kolejnych 2 sezonach niemający szans na grę w składzie młody Galinović był wypożyczony do 2-ligowego zespołu NK Belišće. W sezonie 1998/1999 powrócił do Osijeku, w którym walczył o miejsce w składzie i zaliczył 12 ligowych występów. Jednak w kolejnym sezonie Galinović znów usiadł na ławce rezerwowych i zagrał tylko 3-krotnie, a w następnym ani razu nie pojawił się na boisku. Przełomowym sezonem był sezon 2001/2002, gdy Mario w końcu stał się pierwszym bramkarzem po odejściu dotychczasowego pierwszego golkipera NK, Vladimira Balicia. Osijek zajął dopiero 8. miejsce w tabeli, a latem 2002 Galinović pożegnał się z drużyną i odszedł do Kamen Ingrad. Tam przez 2 sezony zagrał we wszystkich ligowych meczach. Dobra postawa zwłaszcza w sezonie 2003/2004 zaowocowała transferem do Panathinaikosu Ateny. W 2010 roku wywalczył mistrzostwo Grecji jako rezerwowy dla Alexandrosa Tzorvasa. Latem został wypożyczony do Kavali.
W reprezentacji Chorwacji Galinović zadebiutował 13 czerwca 1999 roku w zremisowanym 2:2 meczu z reprezentacją Egiptu, rozegranym w Seulu z okazji turnieju o Puchar Korei.

</doc>
<doc id="589971" url="https://pl.wikipedia.org/wiki?curid=589971" title="Lewiatan">
Lewiatan



</doc>
<doc id="589973" url="https://pl.wikipedia.org/wiki?curid=589973" title="Franek Kimono">
Franek Kimono

Franek Kimono – postać muzyczna wykreowana przez aktora Piotra Fronczewskiego. Jego postać była parodią stylu disco. Franek Kimono jako formę ekspresji wokalnej stosował melodeklamację.
Pomysłodawcą postaci był Andrzej Korzyński (pod pseudonimem "Andrzej Spol"), a współautorami Mariusz Zabrodzki i Sławomir Wesołowski. Oprócz Andrzeja Korzyńskiego, teksty na płytę pisał również Krzysztof Gradowski. Piotra Fronczewskiego jako wokalistę wybrano podczas rejestracji ścieżki dźwiękowej do filmu "Akademia pana Kleksa" (1983).
Jeszcze w 1983 r. wydano singel z piosenkami „King Bruce Lee karate mistrz” i „Dysk Dżokej”, a w roku następnym długogrającą płytę winylową. Z czasem pojawiały się reedycje CD albumu – w 1991, w 1999 oraz w 2008 roku.
Sukces.
"Franek Kimono" miał być kpiną z subkultury disco. Jak wiele żartów (choćby jak m.in. „Mydełko Fa” Marka Kondrata albo "Chłopaki nie płaczą" T.Love), został jednak potraktowany na poważnie i entuzjastycznie przyjęty przez bywalców dyskotek. Fronczewski wylansował tą płytą takie przeboje jak m.in. „King Bruce Lee Karate Mistrz”, „Dysk Dżokej”, „Ja jestem Menago”.
Wiele cytatów z jego piosenek weszło do języka potocznego, np.
Jego piosenki pojawiły się w serialu "Tulipan" (1986) oraz fragmentarycznie w filmie "Wakacje z Madonną" (1983). Ponadto, fragment utworu „King Bruce Lee Karate Mistrz” wykonała Magdalena Różczka w serialu "Usta usta" (2010).
Następstwa.
Na fali nostalgicznej mody na lata 80. aktor podjął próbę zdyskontowania sukcesu sprzed lat i jako "Pan Kimono" nagrał opublikowaną w maju 1998 r. płytę "Toczy się życie – Powrót Mistrza", która została już oceniona dużo gorzej. Żadna piosenka nie osiągnęła statusu przeboju. 
W grudniu 2007 roku ukazała się płyta zespołu TPWC, pt. "Teraz pieniądz w cenie," gdzie w piosence „W aucie” występuje gościnnie Piotr Fronczewski jako Franek Kimono. Utwór powstał jako hołd dla dokonań Franka Kimono i utrzymany został w klimacie jego pierwszej płyty. 27 maja 2008 ukazał się teledysk do tego utworu. Utwór zyskał dużą popularność: zdobywał pierwsze miejsca na listach przebojów głównych polskich stacji muzycznych (tj.: 4fun.tv czy Viva Polska), a na oficjalnym profilu Prosto w serwisie YouTube został obejrzany ponad 48 milionów razy.
W marcu 2008 roku remiks utworu Franka Kimono pt. „Dysk Dżokej” pojawił się na debiutanckiej płycie duetu Wet Fingers jako bonus track.
Źródła.
Stylizacja projektu wiązała się z panującą w latach 80. modą na dalekowschodnie sztuki walki, którą w Polsce zapoczątkował film "Wejście smoka" z Bruce'em Lee. 
Drugim równie ważnym źródłem inspiracji dla postaci Franka był warszawski folklor, opiewający alkoholizujących się, pełnych fantazji cwaniaczków, o jakich pisali Stefan Wiechecki i Stanisław Grzesiuk. Podobnie jak bohaterowie „Wiecha”, Franek posługiwał się slangiem.
Dyskografia.
Single.
EP:
Albumy.
LP:
CD:
Kasety.
Niektóre wydane płyty – m.in. single – nie posiadały różnorodnych nazw i zostały opatrzone pseudonimem śpiewającego.

</doc>
<doc id="589978" url="https://pl.wikipedia.org/wiki?curid=589978" title="Liga Achajska">
Liga Achajska



</doc>
<doc id="589979" url="https://pl.wikipedia.org/wiki?curid=589979" title="Rosen Kiriłow">
Rosen Kiriłow

Rosen Kiriłow (bułg. "Росен Кирилов", ur. 4 stycznia 1973 roku w Widynie) – bułgarski piłkarz występujący na pozycji środkowego obrońcy. Był zawodnikiem m.in. CSKA Sofia, Liteksu Łowecz, z którym w 1998 zdobył mistrzostwo Bułgarii, tureckiego Adansporu., ponownie Liteksu, APOPU Kinyras i FC Vaslui. Od 1998 do 2006 roku był regularnie powoływany do reprezentacji Bułgarii. Startował z nią na Mundialu 1998 i Euro 2004. W sumie zagrał w niej czterdzieści siedem spotkań.
Kariera piłkarska.
Karierę rozpoczynał w 1991 roku w klubie CSKA Sofia. Grał tam przez pięć lat. W 1996 roku przeniósł się do Liteksu Łowecz. W 1999 roku przeszedł do tureckiego zespołu Adanaspor. W 2001 roku powrócił do Liteksu. Grał tam przez sześć lat. W 2007 roku zagrał w klubie APOP Kinyras. W 2008 był zawodnikiem FC Vaslui. W tym klubie zakończył karierę piłkarską.
Sukcesy piłkarskie.
W reprezentacji Bułgarii od 1998 do 2006 roku rozegrał 47 meczów i strzelił 0 goli – start w Mundialu 1998 (runda grupowa, jako rezerwowy) i Euro 2004 (runda grupowa).

</doc>
<doc id="589980" url="https://pl.wikipedia.org/wiki?curid=589980" title="Fouquier-Tinville">
Fouquier-Tinville



</doc>
<doc id="589982" url="https://pl.wikipedia.org/wiki?curid=589982" title="Błękitny krzyż (broń chemiczna)">
Błękitny krzyż (broń chemiczna)

Błękitny krzyż (niebieski krzyż; , ) – oznaczenie bojowych środków trujących z grupy sternitów stosowanych przez Niemcy w okresie I wojny światowej. Nazwa wzięła się od symbolu błękitnego krzyża malowanego na pociskach chemicznych wypełnionych środkami wywołującymi kichanie i wymioty. Po raz pierwszy użyto go w nocy z 10 na 11 lipca 1917 roku pod Nieuwpoort. W czasie wojny Niemcy wyprodukowały łącznie około 14 000 000 pocisków wszystkich kalibrów ze sternitami.
Pierwszym środkiem oznaczanym błękitnym krzyżem była wprowadzona do uzbrojenia w lipcu 1917 roku difenylochloroarsyna. Z czasem zaczęto używać także innych sternitów – difenylocyjanoarsynę w maju i "N"-etylokarbazol w lipcu 1918 roku. Błękitny krzyż zawierał 50–100% difenylochloroarsyny i 0–50% "N"-etylokarbazolu, a czasem także fenylodichloroarsynę jako rozpuszczalnik. Błękitny krzyż 1 składał się natomiast jedynie z difenylochloroarsyny i identycznego rozpuszczalnika. Stosowano także etylodichloroarsynę i metylodichloroarsynę.
Błękitny krzyż nazywany był także „przebijaczem maski” (niem. ) z uwagi na zdolność do penetracji masek przeciwgazowych stosowanych przez ententę na froncie zachodnim. Środki stosowane w błękitnym krzyżu błyskawicznie przedostawały się przez filtry maski przeciwgazowej wywołując kichanie i wymioty, co zmuszało zazwyczaj do jej zdjęcia i w konsekwencji narażało na działanie innych środków trujących. Mimo słusznej koncepcji, błękitny krzyż nie został z powodzeniem wykorzystany w wojnie. Niemcom nie udało się opracować konstrukcji zdolnej do rozpylenia sternitów w powietrzu. Zamiast tego, większość zastosowanego środka opadała na ziemię zaraz po użyciu. Dodatkowo, pośpiech jaki towarzyszył wprowadzaniu sternitów do uzbrojenia spowodował, że niemieckie wojsko nie przeprowadziło odpowiednich testów z tą bronią i nie było świadome nikłej ilości rozpraszanego w powietrzu środka trującego. Tuż przed końcem wojny odpowiednią konstrukcję w postaci świec dymnych opracowali Brytyjczycy, którzy użyli jej przeciwko Rosji w 1919 roku.

</doc>
<doc id="589986" url="https://pl.wikipedia.org/wiki?curid=589986" title="Seleukos II">
Seleukos II



</doc>
<doc id="589991" url="https://pl.wikipedia.org/wiki?curid=589991" title="Córdoba (departament)">
Córdoba (departament)

Córdoba – departament Kolumbii. Leży na północnym zachodzie kraju, nad Oceanem Atlantyckim. Stolicą departamentu Córdoba jest miasto Montería.

</doc>
<doc id="589992" url="https://pl.wikipedia.org/wiki?curid=589992" title="Caliciviridae">
Caliciviridae



</doc>
<doc id="589993" url="https://pl.wikipedia.org/wiki?curid=589993" title="Czawdar Jankow">
Czawdar Jankow

Czawdar Jankow (ur. 29 marca 1984 roku w Sofii), bułgarski piłkarz, występujący na pozycji środkowego pomocnika w Slawii Sofia.
Kariera piłkarska.
Kariera klubowa.
Jest wychowankiem Slawii Sofia, w której barwach grał do dwudziestego pierwszego roku życia. Latem 2005 roku został wypożyczony do zespołu z niemieckiej Bundesligi Hannover 96. W ciągu dwu sezonów wywalczył miejsce w podstawowym składzie (w tym czasie rozegrał pięćdziesiąt meczów ligowych) i w sierpniu 2007 roku działacze klubu postanowili sfinalizować jego transfer.
Latem 2007 roku był bohaterem skandalu, o którym pisały szeroko media bułgarskie. 15 sierpnia został przez niemiecką policję przyłapany na jeździe po pijanemu. W efekcie został ukarany grzywną i stracił prawo jazdy na dziewięć miesięcy.
W sezonie 2009/2010 Jankow został wypożyczony do MSV Duisburg. W styczniu 2010 podpisał 2,5-letni kontrakt z ukraińskim klubem Metałurh Donieck
W sierpniu 2010 został wypożyczony do FK Rostów, w którym występował do końca 2011 roku Po zakończeniu sezonu 2011/12 opuścił doniecki klub.
Kariera reprezentacyjna.
W reprezentacji Bułgarii zadebiutował 18 sierpnia 2004 roku w towarzyskim spotkaniu z Irlandią (1:1). Od początku selekcjonerskiej kadencji Christo Stoiczkowa jest regularnie powoływany do kadry, również przez jego następców. W eliminacjach do Euro 2008 o miejsce na środku pomocy rywalizuje z o dziesięć lat starszym Radostinem Kisziszewem.

</doc>
<doc id="589994" url="https://pl.wikipedia.org/wiki?curid=589994" title="Szahnaz Pahlawi">
Szahnaz Pahlawi

Szahnaz Pahlawi, per. شهناز پهلوی (ur. 27 października 1940 w Teheranie) – pierwsza córka ostatniego szacha Iranu, Mohammada Rezy Pahlawiego i jego pierwszej żony Fauzijji bint Fu’ad.
Zarys biografii.
Wyszła za mąż za Ardeszira Zahediego, byłego irańskiego ministra do spraw zagranicznych i ambasadora Iranu w Stanach Zjednoczonych w latach 1957–1964 i 1972–1979. Para ma jedną córkę, księżniczkę Zahrę Mahnaz (ur. 2 grudnia 1958).
Po rozwodzie Szahnaz wzięła ślub po raz drugi z Chosrouem Dżahanbanim w lutym 1971. Mają jednego syna, Kejchosroua (ur. 1971) oraz córkę o imieniu Fauzije (ur. 1973).
Obecnie Szahnaz mieszka w Szwajcarii.
Bibliografia.
 

</doc>
<doc id="589995" url="https://pl.wikipedia.org/wiki?curid=589995" title="Kalicywirusy">
Kalicywirusy



</doc>
<doc id="589998" url="https://pl.wikipedia.org/wiki?curid=589998" title="Tomas Zumalakarregi">
Tomas Zumalakarregi



</doc>
<doc id="590001" url="https://pl.wikipedia.org/wiki?curid=590001" title="Iminoalkohole">
Iminoalkohole

Iminoalkohole – hydroksypochodne amin cyklicznych. Obecność fragmentu iminoalkoholowego w cząsteczkach benzylanów i fenyloglikolanów nadaje im właściwości psychotoksyczne. W stanie wolnym iminoalkohole nie są toksyczne.
Najważniejsze iminoalkohole:

</doc>
<doc id="590009" url="https://pl.wikipedia.org/wiki?curid=590009" title="Wydarzenia grudniowe">
Wydarzenia grudniowe



</doc>
<doc id="590011" url="https://pl.wikipedia.org/wiki?curid=590011" title="Jordan Todorow (piłkarz)">
Jordan Todorow (piłkarz)

Jordan Wałkow Todorow (bułg. Йордан Тодоров, ur. 27 lipca 1981 w Płowdiwie) – bułgarski piłkarz, występujący na pozycji obrońcy lub pomocnika. Jest wychowankiem Maricy Płowdiw, później grał w Czernomorcu Burgas, skąd w 2003 roku przeniósł się do CSKA Sofii, z którą w 2003 i 2005 roku zdobył tytuł mistrza kraju. Następnie występował w Łokomotiwie Płowdiw, Steaule Bukareszt, Miniorze Pernik i ponownie Łokomotiwie Płowdiw.
Ma za sobą występy w reprezentacji Bułgarii.

</doc>
<doc id="590018" url="https://pl.wikipedia.org/wiki?curid=590018" title="Sławomir Pajor">
Sławomir Pajor

Sławomir Leon Pajor (ur. 16 lutego 1959 w Pyrzycach, zm. 18 stycznia 2017 w Stargardzie) – polski polityk i samorządowiec, w latach 2002–2017 prezydent Stargardu (do 2015 Stargardu Szczecińskiego).
Życiorys.
Syn Bronisława i Haliny. Ukończył studia ekonomiczne na Uniwersytecie Szczecińskim. Początkowo pracował jako dyżurny ruchu i zawiadowca stacji w PKP. Następnie był zatrudniony w administracji samorządowej, m.in. jako kierownik urzędów rejonowych w Stargardzie Szczecińskim i Pyrzycach oraz powiatowego urzędu pracy w Łobzie. Był także m.in. dyrektorem Wojewódzkiego Urzędu Pracy w Szczecinie i wicedyrektorem oddziału regionalnego Agencji Restrukturyzacji i Modernizacji Rolnictwa.
W latach 1990–1994 zasiadał w radzie miasta Pyrzyce. Od 1998 do 2002 był radnym sejmiku zachodniopomorskiego z ramienia Akcji Wyborczej Solidarność. Do czasu rozwiązania partii w 2004 związany z Ruchem Społecznym.
W 2002 wygrał wybory na urząd prezydenta Stargardu Szczecińskiego. W kolejnych wyborach w 2006 skutecznie ubiegał się o reelekcję jako bezpartyjny z listy Prawa i Sprawiedliwości, zwyciężając w II turze. W wyborach w 2010 ponownie wystartował (z listy KWW Sławomira Pajora Stargard XXI), wygrywając w I turze.
W 2014 został wybrany na kolejną kadencję w II turze głosowania – kandydując z ramienia komitetu wyborczego zorganizowanego przez jego lokalne ugrupowanie i Platformę Obywatelską.
Zmarł 18 stycznia 2017 w Stargardzie na zator płucny. Msza pogrzebowa celebrowana przez arcybiskupa Andrzeja Dzięgę odbyła się 23 stycznia 2017 w Kolegiacie Mariackiej w Stargardzie. Sławomir Pajor został następnie pochowany na cmentarzu komunalnym przy ul. Kościuszki.
Sławomir Pajor był żonaty, miał córkę Martę.

</doc>
<doc id="590021" url="https://pl.wikipedia.org/wiki?curid=590021" title="Prunella Scales">
Prunella Scales

Prunella Scales, właśc. Prunella Margaret Rumney Illingworth (ur. 22 czerwca 1932 w Sutton Abinger) – angielska aktorka, najbardziej znana ze swojego występu w serialu komediowym "Hotel Zacisze", gdzie wcielała się w postać nieco despotycznej żony głównego bohatera, właściciela tytułowego hotelu (w tej roli John Cleese).
Życie prywatne.
W 1963 poślubiła Timothy’ego Westa, z którym ma dwóch synów: Sama Westa i Joego.
W 2014 jej mąż, Timothy West, ujawnił w gazecie "The Guardian", że Scales cierpi na chorobę Alzheimera, przez którą zakończyła karierę aktorską. Rok później poinformowano, że jej stan zdrowia znacznie się pogorszył i że prawie niczego nie pamięta ze swojego życia.

</doc>
<doc id="590024" url="https://pl.wikipedia.org/wiki?curid=590024" title="Bagno (powiat kolski)">
Bagno (powiat kolski)

Bagno – część wsi Lubotyń w Polsce, położona w województwie wielkopolskim, w powiecie kolskim, w gminie Babiak.
W latach 1975–1998 Bagno administracyjnie należało do województwa konińskiego.

</doc>
<doc id="590026" url="https://pl.wikipedia.org/wiki?curid=590026" title="Amazonas (Kolumbia)">
Amazonas (Kolumbia)

Amazonas jest największym (pod względem powierzchni) z departamentów Kolumbii. Leży na południu kraju, obejmuje 11 gmin. Stolicą departamentu Amazonas jest miasto Leticia. Nazwa departamentu pochodzi od amazońskich lasów deszczowych porastających większość jego obszaru.

</doc>
<doc id="590027" url="https://pl.wikipedia.org/wiki?curid=590027" title="Swetosław Todorow">
Swetosław Todorow

Swetosław Todorow (ur. 30 sierpnia 1978 w Dobriczu) – bułgarski piłkarz, występujący na pozycji napastnika.
Kariera piłkarska.
Kariera klubowa.
Był zawodnikiem Dobrudży Dobricz i Liteksu Łowecz, z którym dwukrotnie – w 1998 i 1999 roku – zdobył mistrzostwo i raz – w 2001 roku – Puchar Bułgarii. Po tym ostatnim zwycięstwie przeniósł się do Anglii. Najpierw przez rok grał w West Hamie United, a od 2002 roku do 2006 występował w Portsmouth. Latem 2006 został wypożyczony do innego klubu Premier League, Wigan Athletic. W 2007 roku przeszedł do Charltonu Athletic. Od sezonu 2009/2010 ponownie gra w Liteksie. 31 sierpnia 2012 przeniósł się do ukraińskiej Howerły Użhorod. 26 lutego 2013 roku otrzymał status wolnego agenta.
Kariera reprezentacyjna.
Od 1998 roku jest powoływany do reprezentacji Bułgarii, gdzie najczęściej pełni rolę zmiennika kogoś z duetu Waleri Bożinow-Dimityr Berbatow. Rozegrał w niej 41 meczów i strzelił 7 goli. Z udziału w Euro 2004 wyeliminowała go kontuzja.

</doc>
<doc id="590032" url="https://pl.wikipedia.org/wiki?curid=590032" title="Apogeum (blues-rockowy zespół muzyczny)">
Apogeum (blues-rockowy zespół muzyczny)

Apogeum – zespół muzyczny działający na Śląsku od 1974 wykonujący muzykę blues-rockową z elementami awangardy rockowej.
Zespół tworzyli Jan Skrzek, Leszek Winder, Jerzy Kawalec i Michał Giercuszkiewicz. Formacja nie pozostawiła po sobie nagrań. Koncertowała głównie w klubach studenckich, grając do tańca. Na jej repertuar składały się wyłącznie własne utwory instrumentalne.
Po pewnym czasie muzycy rozwiązali Apogeum a Winder i Kawalec stali się członkami grupy Krzak (1975). Muzycy Apogeum koncertowali i nagrywali między innymi z Ryszardem Skibińskim, Ryszardem Riedelem, Józefem Skrzekiem, Tomaszem Stańko, Elżbietą Mielczarek, Zbigniewem Hołdysem, Ireneuszem Dudkiem oraz zespołami: Krzak, Dżem, SBB, Kwadrat i wieloma innymi. 
W 1999, z okazji jubileuszu 25-lecia powstania, zespół reaktywował się w oryginalnym składzie.
Śmierć Jerzego Kawalca 9 września 2003 przerwała dalszą działalność zespołu. Kontynuacją jest Śląska Grupa Bluesowa
Linki zewnętrzne.
http://www.winder.art.pl/bio_full.html 

</doc>
<doc id="590035" url="https://pl.wikipedia.org/wiki?curid=590035" title="Mistrzostwa Europy w pływaniu 2006">
Mistrzostwa Europy w pływaniu 2006



</doc>
<doc id="590038" url="https://pl.wikipedia.org/wiki?curid=590038" title="Labializacja">
Labializacja

Labializacja (uwargowienie) (labializacja od łac. "labialis" wargowy) – zjawisko zaokrąglenia warg przy artykulacji samogłosek lub spółgłosek. Obecna np. w językach kaukaskich, języku praindoeuropejskim.
Labializacja to również pewien proces asymilacji (Głoski stają się zaokrąglone w otoczeniu głosek z natury zaokrąglonych, np. [k] → [kʷ] pod wpływem [o]; [a] → [o] pod wpływem [p] lub [kʷ].), który zaszedł np. w językach abchasko-adygijskich i niektórych językach australijskich. W jego wyniku powstał szereg spółgłosek labializowanych, a liczba samogłosek ograniczyła się nawet do dwóch.
Transkrypcja.
W Międzynarodowym Alfabecie Fonetycznym, labializacja spółgłosek miękkopodniebiennych oznaczana jest w indeksie górnym symbolem [ʷ] (Unikod U+02B7), na przykład /tʷ/ czy /dʷ/ Istnieją również dwa znaki, kolejno [ɔ̹], [ɔ̜], które sygnalizują większy lub mniejszy stopień zaokrąglenia. Są one zazwyczaj używane w przypadku samogłosek, ale w niektórych językach mogą odnosić się również do spółgłosek. Na przykład w atapaskańskim języku hupa rozróżnia się trzy stopnie labializacji dla spółgłoski szczelinowej miękkopodniebiennej bezdźwięcznej (/x/) transkrybowane jako /x/, /x̹/, /xʷ/ lub /x/, /x̜ʷ/, /xʷ/.

</doc>
<doc id="590043" url="https://pl.wikipedia.org/wiki?curid=590043" title="Welizar Dimitrow">
Welizar Dimitrow

Welizar Dimitrow, bułg. "Велизар Димитров" (ur. 13 kwietnia 1979 w Perniku) – bułgarski piłkarz, występujący na pozycji środkowego lub prawego pomocnika.
Kariera piłkarska.
Kariera klubowa.
Jest wychowankiem Minioru Pernik, później grał w Lokomotiwie Sofia, Marku Dupnica i Liteksie Łowecz. W 2002 roku został zawodnikiem CSKA Sofia, z którym zdobył dwukrotnie – w 2003 i 2005 roku – tytuł mistrza kraju. W 2003 roku został wybrany na najlepszego pomocnika ligi. W 2008 roku Dimitrow podpisał kontrakt z Metałurhem Donieck. Po zakończeniu rundy jesiennej sezonu 2013/14 zakończył karierę piłkarską.
Kariera reprezentacyjna.
W reprezentacji Bułgarii zadebiutował w 2003 roku. Brał z nią udział w Euro 2004.

</doc>
<doc id="590044" url="https://pl.wikipedia.org/wiki?curid=590044" title="Prowincja Północna">
Prowincja Północna



</doc>
<doc id="590045" url="https://pl.wikipedia.org/wiki?curid=590045" title="Prowincja Wschodnia">
Prowincja Wschodnia



</doc>
<doc id="590046" url="https://pl.wikipedia.org/wiki?curid=590046" title="Prowincja Południowa">
Prowincja Południowa



</doc>
<doc id="590047" url="https://pl.wikipedia.org/wiki?curid=590047" title="Lubotyń (jezioro)">
Lubotyń (jezioro)

 
Lubotyń – jezioro w woj. wielkopolskim, w pow. kolskim, w gminie Babiak, leżące na terenie Pojezierza Kujawskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Lubotyń". W różnych publikacjach i na mapach topograficznych jezioro to występuje pod nazwą "Jezioro Lubotyńskie".
Powierzchnia zwierciadła wody według różnych źródeł wynosi od 105,0 ha do 106,1 ha. 
Zwierciadło wody położone jest na wysokości 97,6 m n.p.m. lub 98,0 m n.p.m. Średnia głębokość jeziora wynosi 7,1 m, natomiast głębokość maksymalna 13,3 m.
W oparciu o badania przeprowadzone w 2005 roku wody jeziora zaliczono do II klasy czystości.
Jezioro rynnowe w dorzeczu Noteci, położone 8 km na wschód od Sompolna i 11 km na zachód od Izbicy Kujawskiej. Brzegi o zróżnicowanej wysokości, częściowo zalesione. Przy północnym brzegu jeziora leży wieś Lubotyń.
Ochrona przyrody.
W zachodniej linii brzegowej jeziora stwierdzono występowanie trzech objętych ochroną ścisłą gatunków storczyków. Należą do nich: kukułka plamista "Dactylorhiza maculata", kukułka szerokolistna "Dactylorhiza majalis" i kukułka krwista "Dactylorhiza incarnata". Ponadto w linii brzegowej występuje objęta ochroną częściową  pierwiosnka lekarska "Primula veris", zaś na jeziorze chroniony ściśle grążel żółty "Nuphar lutea."
Na jeziorze i w jego linii brzegowej gniazdują takie gatunki ptaków jak: perkoz dwuczuby, łabędź niemy, gęgawa, błotniak stawowy, myszołów, łyska, grzywacz, sójka, kormoran czy wrona.

</doc>
<doc id="590048" url="https://pl.wikipedia.org/wiki?curid=590048" title="David Tennant">
David Tennant

David Tennant, właściwie David John McDonald (ur. 18 kwietnia 1971 w Bathgate w Szkocji) – brytyjski aktor teatralny, filmowy i telewizyjny.
Życiorys.
Urodził się w Bathgate w Szkocji jako syn Helen McDonald (z domu McLeod, zm. 15 lipca 2007 na raka) i Aleksandra „Sandy’ego” McDonalda, pastora, który służył jako Moderator Zgromadzenia Ogólnego Kościoła Szkocji. Dwóch pradziadków ze strony matki, Agnes i William Blair, byli zagorzałymi protestantami z hrabstwa Londonderry w Irlandii Północnej, którzy byli jednymi z sygnatariuszy Ulster Covenant w 1912. William był członkiem Orange Order. Dziadek Tennant ze strony matki, piłkarz Archie McLeod, poznał córkę Williama i Agnes, Nellie, grając w Derry City F.C., McLeod pochodził od dzierżawców z wyspy Mull. Wychowywał się w Ralston w Renfrewshire, gdzie jego ojciec był lokalnym pastorem, z bratem Blairem i siostrą Karen. Kształcił się w Ralston Primary i Paisley Grammar School. Występował w produkcjach szkolnych przez całą szkołę podstawową i średnią. Wykształcenie aktorskie zdobywał w Royal Scottish Academy Music and Drama (RSAMD). Po obejrzeniu swojego pierwszego występu w wieku 11 lat, powiedział rodzicom, że zostanie odnoszącym sukcesy aktorem teatralnym.
Kariera.
Po odkryciu, że jest inny David McDonald, który jest już reprezentowany przez związek aktorski Equity, przyjął pseudonim sceniczny od frontmana Pet Shop Boys, Neila Tennanta, po przeczytaniu egzemplarza magazynu „Smash Hits”. Później musiał legalnie zmienić swoje nazwisko, aby dostosować się do zasad Gildii Aktorów Filmowych.
Szlify aktorskie zdobywał w politycznej grupie teatralnej 7:84. W 1991 wystąpił w sztuce "Kariera Artura Ui". Odnosił sukcesy w Royal Shakespeare Company w przedstawieniach "Jak wam się podoba" (1996), "Romeo i Julia" (2000) jako Romeo, "Komedia omyłek" (2000), "Sen nocy letniej" (2001) i "Hamlet" (2008) w roli tytułowego duńskiego księcia.
Wystąpił m.in. w filmie "Casanova", "Los Angeles bez mapy" i "Harry Potter i Czara Ognia" (rola Barty’ego Croucha Juniora). 1 stycznia 2010 po raz ostatni mogliśmy zobaczyć go w serialu "Doktor Who", w roli dziesiątego Doktora.
Życie prywatne.
30 grudnia 2011 ożenił się z Georgią Elizabeth Moffett, brytyjską aktorką, córką aktora Petera Davisona, odtwórcy roli Piątego Doktora w "Doktor Who" (1981–1984). Sama Georgia Moffett zagrała córkę Doktora w jednym z odcinków 4. sezonu "Doktor Who" (2008). Mają pięcioro dzieci: syna Tylera Petera (ur. 27 marca 2002, został adoptowany przez Tennanta 20 marca 2012), córkę Olive (ur. 29 marca 2011), syna Wilfreda (ur. 2 maja 2013), córkę Doris (ur. 4 października 2015), córkę Birdie (ur. 7 października 2019).

</doc>
<doc id="590053" url="https://pl.wikipedia.org/wiki?curid=590053" title="Adventures in Foam">
Adventures in Foam

Adventures in Foam to pierwszy i ostatni album wydany przez Amona Tobina pod pseudonimem Cujo. Album został wydany we wrześniu 1996 przez małą londyńską wytwórnie Ninebar. Mniej więcej w tym samym czasie Tobin podpisał kontrakt z Ninja Tune i zaczął wydawać pod własnym imieniem i nazwiskiem.
Wydania.
Oryginalne wydanie Ninebar.
Pierwsze wydanie albumu – premiera w Wielkiej Brytanii nastąpiła 16 września 1996 roku.
Wydanie amerykańskie – Shadow Records.
Album został wydany w USA ze zmieniona listą utworów oraz inną okładką przez wytwórnię Shadow Records. Premiera albumu nastąpiła 27 maja 1997 – już po premierze pierwszego albumu Amona Tobina nagranego dla Ninja Tune, "Bricolage".
Reedycja albumu – Ninja Tune.
20 maja 2002, Ninja Tune wydała rozszerzoną wersję debiutanckiego albumu. Album zajmował dwie płyty CD. Spis utworów na pierwszej płycie jest identyczny jak oryginalne wydanie Ninebar, na dysku drugim pojawiają się niepublikowane wcześniej utwory:

</doc>
<doc id="590055" url="https://pl.wikipedia.org/wiki?curid=590055" title="Dystrykt Kaliahun">
Dystrykt Kaliahun



</doc>
<doc id="590057" url="https://pl.wikipedia.org/wiki?curid=590057" title="Chanbałyk">
Chanbałyk



</doc>
<doc id="590058" url="https://pl.wikipedia.org/wiki?curid=590058" title="Stojan Kolew">
Stojan Kolew

Stojan Kolew (bułg. "Стоян Колев", ur. 3 lutego 1976 roku w Sliwenie), bułgarski piłkarz, występujący na pozycji bramkarza.
Jest wychowankiem FK Sliwen, z którego w wieku dwudziestu dwu lat odszedł do Lokomotiwu Płowdiw. Udane występy w tym klubie otworzyły mu - przed rozpoczęciem rozgrywek 2001–2002 - drogę do CSKA Sofia. Jednak w najbardziej utytułowanym klubie w Bułgarii początkowo był tylko zmiennikiem, dlatego niedługo po transferze odszedł na wypożyczenie do Beroe Starej Zagory. Latem 2002 roku powrócił do CSKA i wkrótce potem stał się silnym punktem zespołu, który zdobył w sezonie 2002–2003 mistrzostwo kraju. Wysoka forma Kolewa dostała dostrzeżona przez selekcjonera reprezentacji Bułgarii Płamena Markowa, który pozwolił mu zadebiutować w drużynie narodowej, a następnie włączył do kadry na Euro 2004. Po zakończeniu tego turnieju Kolew ponownie trafił do Lokomotiwu Płowdiw, ówczesnego mistrza kraju. Występował w jego barwach przez prawie cztery sezony.
W sierpniu 2007 roku był bliski pierwszego w swojej karierze transferu zagraniczny - miał zostać zawodnikiem grającego we włoskiej Serie B Treviso, jednak ostatecznie nie doszło do podpisania kontraktu. Przez kolejne pół roku grał w Lokomotiwie, a w styczniu 2008 odszedł do rumuńskiego Oţelul Galaţi. Następnie grał w Czernomorcu Burgas i CSKA Sofia. W 2016 roku trafił do klubu Neftochimik Burgas.
W reprezentacji zadebiutował 20 listopada 2002 roku. W spotkaniu towarzyskim z Hiszpanią (0:1) w '79 minucie zastąpił Zdrawko Zdrawkowa. Nigdy jednak nie był pierwszym bramkarzem kadry; na Euro 2004 był jednym z dwu zmienników Zdrawkowa, a po zakończeniu przez niego kariery reprezentacyjnej został rezerwowym Dimityra Iwankowa. Ostatni mecz w drużynie narodowej rozegrał wiosną 2008 roku: w '56 minucie zmienił Iwankowa w spotkaniu z Bośnią i Hercegowiną (1:2).

</doc>
<doc id="590060" url="https://pl.wikipedia.org/wiki?curid=590060" title="Shahnaz Pahlavi">
Shahnaz Pahlavi



</doc>
<doc id="590061" url="https://pl.wikipedia.org/wiki?curid=590061" title="Jerzy Skolimowski">
Jerzy Skolimowski

Jerzy Skolimowski (ur. 5 maja 1938 w Łodzi) – polski reżyser, scenarzysta, producent i aktor filmowy, poeta, a także malarz, przedstawiciel trzeciej fali polskiego kina.
Karierę filmową rozpoczął jako scenarzysta do filmów "Niewinni czarodzieje" oraz "Nóż w wodzie". Rozgłos zdobył tetralogią złożoną z czterech filmów nakręconych w Polsce ("Rysopis", "Walkower", "Bariera", "Ręce do góry"), w których eksperymentował z formą i ukazywał stan ducha polskiej młodzieży lat 60. XX wieku. Ze względu na krytykę czasów stalinizmu w "Rękach do góry" (zatrzymanych przez cenzurę komunistyczną) musiał emigrować z Polski. W Wielkiej Brytanii zasłynął filmami takimi jak "Na samym dnie", "Wrzask" oraz "Fucha". Po transformacji ustrojowej w Polsce nakręcił cenione przez krytyków filmy "Cztery noce z Anną" i "Essential Killing", z czego ten ostatni zapewnił mu Złote Lwy na Festiwalu Polskich Filmów Fabularnych.
Laureat prestiżowych nagród, między innymi Złotego Niedźwiedzia za belgijski film "Start", Nagrody Specjalnej Jury na Festiwalu Filmowym w Cannes za "Wrzask" (1978) i "IO" (2022) oraz Nagrody Specjalnej Jury na Międzynarodowym Festiwalu Filmowym w Wenecji za "Latarniowiec". W 2016 roku uhonorowany Złotym Lwem w Wenecji za całokształt twórczości. Odznaczony Krzyżem Komandorskim Orderu Odrodzenia Polski, Złotym Medalem „Zasłużony Kulturze Gloria Artis” oraz Krzyżem Oficerskim Orderu Sztuki i Literatury (Francja). 
Życiorys.
Młodość i wykształcenie.
Jerzy Skolimowski urodził się 5 maja 1938 roku w Łodzi. Dziadek, Kazimierz Skolimowski (1862–1923) był architektem miejskim w Kaliszu. Jego ojciec, aresztowany za działalność konspiracyjną w Armii Krajowej, zginął w 1943 roku w obozie koncentracyjnym w Flossenbürgu. Jego matka zajmowała się po II wojnie światowej organizacją szkolnictwa polskiego. Gdy Jerzy miał 11 lat, wyjechał wraz z matką do Pragi, gdzie pracowała ona jako attaché kulturalny. Jerzy Skolimowski uczył się trzy lata w tamtejszym gimnazjum, poznając między innymi Miloša Formana, Václava Havla i Ivana Passera.
Studiował kolejno polonistykę i etnografię na Uniwersytecie Warszawskim; studia ukończył w 1959 roku. W 1963 ukończył również studia na Wydziale Reżyserii PWSTiF w Łodzi, gdzie jego opiekunem artystycznym był Andrzej Munk. Pod opieką Munka Skolimowski nakręcił pierwsze etiudy: "Oko wykol" (1960), "Erotyk" (1961) oraz "Pieniądze albo życie" (1961).
Kariera literacka.
Początkowo próbował swych sił jako poeta, brał udział w I Kongresie Młodej Poezji Polskiej. Debiutował wierszem "Moje rundy", wydanym w 1957 roku na łamach „Nowej Kultury”. Opublikował również dwa tomiki poetyckie: "Gdzieś blisko siebie" (1958) oraz "Siekierę i niebo" (1959). W swoich tomikach, jak przekonywała Iwona Grodź, Skolimowski posługiwał się mową potoczną, co zdradzało jego inspiracje stylem Ernesta Hemingwaya, ale też Marka Hłaski, Andrzeja Bursy oraz Stanisława Grochowiaka. Wielokrotnie w jego twórczości poetyckiej pojawiał się motyw twarzy oraz lustra; jego styl odznaczał się też dosadnością oraz antyestetyzmem. W 1961 roku w Warszawie wystawiono jego sztukę "Ktoś się utopi", opublikowaną dwa lata wcześniej w „Dialogu”.
Kariera filmowa.
1958–1961: Pierwsze scenariusze.
Jeszcze w 1958 roku do Skolimowskiego zgłosili się Andrzej Wajda i Jerzy Andrzejewski z zamiarem konsultacji w sprawie pisanego przez nich scenariusza filmu o współczesnej młodzieży. Skolimowski zarzucił obu artystom, że przedstawili nieprawdziwie młodych ludzi. Tymczasem, zdaniem Skolimowskiego, w planowanym filmie:
Musi być boks, musi być jazz, musi być fajny facet, który ma skuter i spotyka fajne dziewczyny, udaje mu się albo nie i do tego ma czasem refleksje.
Konsekwencją konsultacji było zaangażowanie Skolimowskiego do prac scenariuszowych nad "Niewinnymi czarodziejami" (1960), z udziałem Tadeusza Łomnickiego oraz Krystyny Stypułkowskiej w rolach młodzieńców nawiązujących ze sobą przygodną znajomość. Skolimowski osobiście wystąpił w pobocznej roli młodego boksera, który ze względu na kontuzję łuku brwiowego zostaje odsunięty od walki, lecz pomny zemsty wdaje się w bójkę z lekarzem granym przez Łomnickiego i faktycznie zalewa się krwią. Jakkolwiek film został początkowo obojętnie przyjęty przez krytyków (do czego mogła się przyczynić Wajdowska romantyzacja działań bohaterów, nadająca sztuczności dziełu), okazał się obiecującym wstępem do późniejszej kariery Skolimowskiego.
Drugi jego scenariusz, "Nóż w wodzie" (1961), powstał we współpracy z Romanem Polańskim oraz Jakubem Goldbergiem. Treścią filmu w reżyserii Polańskiego jest psychodrama rozgrywająca się nad mazurskimi jeziorami pomiędzy trzema osobami – dwojgiem ustawionych życiowo małżonków oraz tajemniczym chłopakiem spoza "establishmentu". Do filmu Polańskiego Skolimowski zasugerował szereg zmian, wśród nich upodobnienie dramatu do tragedii antycznej (o jedności czasu, miejsca i akcji). Poprawki przysłużyły się filmowi Polańskiego, który zdobył szereg nagród na międzynarodowych festiwalach. Jednakże w Polsce "Nóż w wodzie" oskarżano o rozwiązłość obyczajową (zarzuty padały ze strony zarówno władz komunistycznych, jak i Episkopatu), co przyśpieszyło decyzję Polańskiego o opuszczeniu kraju.
1964–1967: Pierwsze cztery filmy polskie reżysera.
Pełnometrażowym debiutem reżyserskim Skolimowskiego okazał się "Rysopis" (1964), zmontowany przezeń z etiud zrealizowanych podczas nauki w łódzkiej szkole filmowej i przedstawiony tam jako film dyplomowy. "Rysopis", ukazujący dylematy młodzieńca Andrzeja Leszczyca (w tej roli sam Skolimowski), który porzucił studia wyższe i przygotowuje się do wezwania do służby wojskowej, okazał się nowatorski w skali polskiej kinematografii. Jak pisała Iwona Kurz, „po raz pierwszy w polskim kinie kawałek rzeczywistości został pokazany z perspektywy wewnętrznej – inaczej jednak niż dotąd w literaturze, bez cienia sentymentalizmu”. Co więcej, reżyser dokonał zespolenia własnego bohatera ze swoją rzeczywistą funkcją reżysera-aktora, na dodatek pozycjonował siebie i swą postać w roli społecznego outsidera. Za reżyserię "Rysopisu" Skolimowski zdobył nie tylko uczelnianą nagrodę łódzkiej filmówki, ale również Syrenkę Warszawską przyznawaną przez Stowarzyszenie Dziennikarzy Polskich oraz Grand Prix Festiwalu Filmowego w Arnhem.
Jeszcze większy sukces reżyser osiągnął swoim drugim filmem w pełnym metrażu, "Walkowerem" (1965). Ponownie wcielając się w Leszczyca, Skolimowski sportretował kolejny rozdział z życia bohatera – już zawodowego boksera, który obawia się starcia ze znacznie potężniejszym przeciwnikiem i staje przed dylematem, czy nie oddać pojedynku tytułowym walkowerem. Wprawdzie z perspektywy czasu Grodź twierdziła, że w przypadku "Walkoweru": „jest to film wyraźnie uboższy, zarówno scenariuszowo, psychologicznie, jak i wizualnie czy dźwiękowo”. Jednakże "Walkower" powstał w momencie, kiedy środowisko pisma „Cahiers du cinéma” gorączkowo poszukiwało nowych autorów do utwierdzenia promowanej przezeń polityki autorskiej. Skolimowski znalazł się wśród szczególnie cenionych autorów filmowych: "Walkower" na liście najlepszych filmów roku w „Cahiers” zajął 2. miejsce, wyprzedzony jedynie przez "Na los szczęścia, Baltazarze" Roberta Bressona.
Trzeci film Skolimowskiego, "Bariera" (1966), został już na etapie produkcyjnym poddany ingerencji; nie pozwolono reżyserowi wcielić się po raz kolejny w rolę Leszczyca, którego ostatecznie zagrał zawodowy aktor Jan Nowicki. Scenariusz do "Bariery" Skolimowski napisał na podstawie porzuconego projektu Kazimierza Karabasza "Pusty obszar". "Bariera" stanowiła próbę polemiki z polską tradycją romantyczną, szczególnie z dziedzictwem II wojny światowej. Film był utrzymany w onirycznej poetyce, która przyczyniła się do niezrozumienia dzieła przez ówczesną widownię i krytyków. Prezydium Stowarzyszenia Dziennikarzy Polskich nie zaakceptowało zdobycia przez Skolimowskiego kolejnej Syrenki Warszawskiej, uniemożliwiając wręczenie reżyserowi należnej mu nagrody.
Czwarty realizowany w Polsce film Skolimowskiego, "Ręce do góry" (1967), był kręcony równolegle z belgijskim "Startem". "Ręce do góry" są portretem niedojrzałego młodego pokolenia, które nie rozumie już traumy ani powstań narodowych, ani II wojny światowej. Skolimowski opisywał własną generację jako pozostawioną „z pustymi rękami”. Retrospekcja z czasów stalinizmu, w której główni bohaterowie – jako zetempowcy przygotowujący się do uroczystości pierwszomajowej – naklejają przypadkiem na Stalina podwójną parę oczu, miała najbardziej dramatyczny charakter. Jeden z bohaterów (Bogumił Kobiela), dostrzegłszy ów portret i przeczuwając konsekwencje, twierdził: „Wszystko na nic, szkoła podstawowa, 4 lata liceum, 5 lat studiów, wszystko na nic…” "Ręce do góry" okazały się filmem niecenzuralnym; rozpowszechnianie filmu zostało wstrzymane aż do 1985 roku (film został pokazany w międzyczasie jedynie na krótko przed stanem wojennym). Reżyser bezskutecznie starał się interweniować u wicemarszałka Sejmu Zenona Kliszki (najbliższego współpracownika Władysława Gomułki), składając ultimatum, że nie zrobi już w Polsce ani jednego filmu. Kliszko odpowiedział mu: „Szerokiej drogi”, w wyniku czego Skolimowski wyjechał z kraju.
1967–1991: Na emigracji.
Podczas prac nad "Rękami do góry" Skolimowski nakręcił w Belgii film "Start" ("Le Départ", 1967), raptownie zmieniając swoją poetykę. Treść filmu skupia się na losach pomocnika fryzjera (Jean-Pierre Léaud), który próbuje zdobyć pieniądze na wypożyczenie porsche'a z salonu i wziąć udział w upragnionym rajdzie. Grodź charakteryzowała "Start" jako film o „odruchowym niemal podjęciu decyzji, co jest ważniejsze: młodzieńcze marzenia czy nowa, nieznana przyszłość. "Start" odniósł wielki międzynarodowy sukces, otrzymując Grand Prix Złotego Niedźwiedzia na 17. MFF w Berlinie, W Polsce pozostał jednak słabo znany, a z perspektywy czasu Krzysztof Świrek pisał, iż „duża część tego filmu to bardziej lub mniej udane gagi, nie ma tutaj tej precyzji rysunku, jaką młody debiutant zachwycał swoich profesorów z filmówki”.
W 1968 roku reżyser nakręcił w Czechosłowacji fragment filmu nowelowego "Dialog 20-40-60" pod tytułem "Dwudziestolatkowie" ("Dvacátníci"), z udziałem Léauda oraz Joanny Szczerbic. Dwa lata później, już na emigracji w Wielkiej Brytanii, zrealizował "Na samym dnie" ("Deep End", 1970). Treścią filmu jest fascynacja młodzieńca (John Moulder Brown) dojrzałą kobietą na nizinach drabiny społecznej (Jane Asher), dorabiającą na wszelkie możliwe sposoby. Ze względu na pesymistyczne zakończenie "Na samym dnie" nie miał szans na powodzenie u brytyjskiej widowni, a dopiero po latach doczekał się miana filmowego arcydzieła. Steve Rose z „The Guardiana” przekonywał, iż „właściwie wszystko w tym filmie – zdjęcia, obraz, ścieżka dźwiękowa – jest żywe i zaskakujące na tyle, że większość współczesnych filmów o dojrzewaniu wydaje się schematyczna i płytka”.
Równocześnie z filmem "Na samym dnie" odbyła się premiera "Przygód Gerarda" ("The Adventures of Gerard", 1970), adaptacji awanturniczego zbioru opowiadań Arthura Conan Doyle'a z pogranicza gatunku płaszcza i szpady. Realizacja pierwszej superprodukcji Skolimowskiego przebiegła pod znakiem nieustannych konfliktów i nieporozumień wewnątrz ekipy filmowej. "Przygody Gerarda" okazały się dotkliwą klęską reżysera, który usprawiedliwiał się po latach brakiem odpowiedniego doświadczenia reżyserskiego (ponoć nawet nie wiedział, co to jest tzw. "master shot"). Również "Król, dama, walet" ("King, Queen, Knave", 1972) na podstawie powieści Vladimira Nabokowa zebrał negatywne recenzje i rozczarował widzów; Jonathan Rosenbaum w sprawozdaniu z Festiwalu Filmowego w Cannes dla „The Village Voice” pisał, że film Skolimowskiego „zebrał więcej gwizdów i drwin niż cokolwiek innego, co widziałem w Cannes”.
Po niepowodzeniu dotychczasowych adaptacji Skolimowski zdecydował się na bardziej kameralny projekt. "Wrzask" (1978) na podstawie powieści Roberta Gravesa był autotematyczną narracją szaleńca zamkniętego w szpitalu psychiatrycznym (Alan Bates), snującego opowieść o tym, co doprowadziło do jego obłędu. Kluczowa w filmie była 23-sekundowa scena przeraźliwego wrzasku, z wykorzystaniem głosu samego reżysera przy akompaniamencie efektów elektronicznych i muzycznych. "Wrzask" został przeważnie pozytywnie przyjęty przez krytyków; Roger Ebert pisał, że „tym, co czyni ten film przerażającym, jest sposób, w jaki magia odludzia zostaje tak naturalnie wbudowana w spokojną tkankę wiejskiego życia”. "Wrzask" został również uhonorowany Nagrodą Specjalną Jury w Cannes.
Gdy w Polsce doszło do wprowadzenia stanu wojennego, zaaferowany represjami wobec opozycji antykomunistycznej Skolimowski zdecydował się zrobić film o społecznych konsekwencjach umocnienia peerelowskiej dyktatury, "Fuchę" ("Moonlighting", 1982). Jak sam reżyser opisywał:
To był film o tym, jak ludzie skarłowacieli w ustroju komunistycznym. Zetknąłem się z rodakami, którzy pracowali na czarno w Londynie. […] Spotykałem ludzi, którzy mieszkali wręcz w norach, spali po kilku w jednym pokoju na podłodze, żywili się jedzeniem dla psów, jak ze sztuki Mrożka.
Treścią "Fuchy", kręconej pośpiesznie we własnej posiadłości reżysera, są losy polskich emigrantów pracujących w Londynie. Jeden z nich, Nowak (Jeremy Irons), dowiaduje się o wprowadzeniu stanu wojennego i za wszelką cenę stara się nie dopuścić do tego, żeby pozostali członkowie jego brygady dowiedzieli się o owym tragicznym wydarzeniu. Jak pisała Grodź: „Film oglądany po latach razi amatorszczyzną, […] a także realizacją niemal chałupniczymi metodami, bez profesjonalnego przygotowania od strony technicznej”. Wszelako film trafił w swój czas; Vincent Canby na łamach „The New York Timesa” stwierdzał, że "Fucha" „daleko przewyższa wszystko, co nakręcił dotąd Skolimowski”, po czym porównał wręcz film pod względem jakości do dzieła innego polskiego emigranta Romana Polańskiego, "Lokatora" ("The Tenant", 1976). Za scenariusz do "Fuchy" Skolimowski otrzymał nagrodę na 35. MFF w Cannes. Co więcej, film Skolimowskiego po latach był odczytywany jako komentarz do zobojętnienia, z jakim polscy imigranci spotykali się w Wielkiej Brytanii.
W 1984 roku Skolimowski nakręcił drugi film poświęcony okolicznościom wprowadzenia stanu wojennego, "Najlepszą zemstą jest sukces". Bohater filmu, polski reżyser teatralny (Michael York), który wyemigrował z Polski wraz z żoną (ówczesna małżonka Skolimowskiego, Joanna Szczerbic) i próbuje wbrew wszelkim przeciwnościom wystawić w Wielkiej Brytanii sztukę atakującą rządy komunistyczne. Jak pisał Richard Brody z „The New Yorkera”, „Skolimowski kwieciście i zadziornie przywołuje zarówno zawikłane paradoksy wolności, jak i ułudę tęsknoty [za krajem]”.
W 1985 roku wyreżyserował adaptację powieści niemieckiego pisarza Siegfrieda Lenza, zatytułowanej "Latarniowiec" ("The Light Ship"). Treścią "Latarniowca" jest pojedynek psychologiczny między kapitanem (Klaus Maria Brandauer) i ojcem młodego chłopaka a gangsterem (Robert Duvall), który przejmuje tytułowy statek. Pomimo Nagrody Specjalnej Jury na 42. MFF w Wenecji "Latarniowiec" jednak rozczarował krytyków. „Ani prawdopodobieństwo, ani spójność nie są po myśli nikogo, kto współtworzył ten film” – pisał Canby.
Następny utwór w dorobku Skolimowskiego, "Wiosenne wody" ("Torrents of Spring", 1987), był konwencjonalną adaptacją powieści Iwana Turgieniewa „o pięknym romantycznym uczuciu i zmarnowanym życiu”, z udziałem takich aktorów jak Timothy Hutton, Nastassja Kinski oraz Valeria Golino. Ostatnią adaptacją tekstu literackiego dokonaną przez reżysera był "Ferdydurke" ("30 Door Key", 1991) na podstawie powieści Witolda Gombrowicza. Pod naciskiem swego agenta Skolimowski postanowił zekranizować nieprzetłumaczalną prozę Gombrowicza w języku angielskim, zgodnie z wymogami międzynarodowej koprodukcji. Efekt realizacji okazał się jednak nieakceptowalny zarówno dla polskiej publiczności (ze względu na sztuczną grę aktorską), jak i dla zagranicznych widzów (z powodu braku zainteresowania nieczytelną narracją filmu).
Od 2008: Powrót do Polski.
Po klęsce "Ferdydurke" Skolimowski pozostawał nieaktywny jako reżyser aż do 2008 roku, kiedy stanął za kamerą przy polskim filmie "Cztery noce z Anną". Jak twierdził, scenariusz opracował wraz z Ewą Piaskowską na podstawie japońskiego opowiadania "Śpiące piękności" Yasunariego Kawabaty. Bohaterem filmu jest szpitalny palacz (Artur Steranko), który staje się świadkiem gwałtu popełnionego na pielęgniarce (Kinga Preis), a następnie się w niej zakochuje i coraz nachalniej ją obserwuje. Zdaniem Błażeja Hrapkowicza z „Kina” reżyser filmu „poddaje rewizji nasze przyzwyczajenia, pozostawiając wyraźne autorskie piętno na tej zaskakująco pięknej historii”. "Cztery noce z Anną" zostały triumfalnie przyjęte przez widownię podczas otwarcia 61. MFF w Cannes; w Polsce Skolimowski otrzymał natomiast nagrodę za reżyserię na 33. Festiwalu Polskich Filmów Fabularnych.
Spory sukces odniósł również kolejny film Skolimowskiego, nakręcony w międzynarodowej koprodukcji "Essential Killing" (2010). Bohater filmu, anonimowy afgański talib (Vincent Gallo), ucieka amerykańskim żołnierzom z tajnego więzienia CIA w Polsce, dokąd został przetransportowany pod zarzutem terroryzmu. Jako zaszczuty outsider talib jest zmuszony do wielokrotnego zabijania zwierząt i ludzi. Dzięki sporemu budżetowi zapewnionemu przez producenta Jeremy'ego Thomasa reżyser mógł zaangażować międzynarodową obsadę (rolę głuchoniemej kobiety opatrującej bohatera zagrała Emmanuelle Seigner), nakręcić urokliwe pejzaże w Polsce, w Norwegii oraz nad Morzem Czarnym. Tadeusz Lubelski jednak zaznaczał, że film jest nasycony polską symboliką: „W kulminacyjnej scenie talib […] odjeżdża na białym koniu, a jego bandaże nasiąkają krwią. Rozstrzygnięcie, co może znaczyć ten polski akcent, pozostaje zadaniem dla widza”. "Essential Killing" zdobył dwie czołowe nagrody na 67. MFF w Wenecji: Grand Prix Jury oraz Puchar Volpiego dla najlepszego aktora dla Vincenta Gallo. Nagrodziło go również jury 36. Festiwalu Polskich Filmów Fabularnych, przyznając filmowi Grand Prix Złote Lwy.
Kolejnym filmem nakręconym przez Skolimowskiego w Polsce było "11 minut" (2015). Utwór przedstawia 11 minut z życia różnych wielkomiejskich bohaterów, których losy kolejno przeplatają się w ostatniej sekundzie z tytułowego czasu. Choć "11 minut" zebrało szereg nagród (w tym Wyróżnienie Specjalne Jury Młodych w Wenecji oraz Nagrodę Specjalną Jury na 40. Festiwalu Polskich Filmów Fabularnych), film nie usatysfakcjonował części krytyków. Przykładowo Darek Arest z „Dwutygodnika” stwierdzał, że pod mozaikową treścią kryje się błaha fabuła „o współczesności, powierzchowności życia, pośpiechu, mijaniu się i kruchości względem fatum, które dawno przesądziło o naszym losie”.
Skolimowski powrócił do reżyserii, realizując film "IO" (2022), koprodukcję polsko-włoską o losach bezbronnego osiołka szykanowanego przez ludzi. Film był hołdem dla twórczości Roberta Bressona, przede wszystkim "Na los szczęścia, Baltazarze" (1966), choć Skolimowski podkreślał, że w odróżnieniu od Bressona skupił się całkowicie na losach zwierzęcia. "IO" został doceniony przez jury 75. MFF w Cannes, które przyznało Skolimowskiemu Nagrodę Jury; zebrał też pozytywne oceny krytyków. Adam Solomons z „IndieWire” pisał: „W wersji Bressona to ludzie otaczający osła stanowią prawdziwe centrum opowieści. W "IO" tak nie jest. To jest »Osiołkowa wizja« i lepiej na tym wychodzimy”. Z drugiej strony, Anna Tatarska z Onet.pl twierdziła, iż „ekranowa symbolika zderzenia świata ludzi i natury, choć bliska sercu, jest momentami bardzo ciężka”. W sierpniu 2022 film został polskim kandydatem do Oscara w kategorii filmu międzynarodowego, a w grudniu 2022 znalazł się na "shortliście" 15 filmów nominowanych do tejże nagrody.
Występy aktorskie.
Począwszy od roli boksera w "Niewinnych czarodziejach", Skolimowski udzielał się też jako aktor. Oprócz pierwszoplanowych występów w "Rysopisie," "Walkowerze" oraz "Rękach do góry" do jego dorobku zaliczają się też drugo- i trzecioplanowe role we własnych filmach: "Na samym dnie", "Krzyku", "Wiosennych wodach" i "Ferdydurke". Występował także w filmach innych reżyserów, między innymi w "Sposobie bycia" (1966) Jana Rybkowskiego, "Poślizgu" (1972) Jana Łomnickiego, "Fałszerstwie" (1981) Volkera Schlöndorffa, "Białych nocach" (1985) Taylora Hackforda, "Big Shots" (1987) Roberta Mandela, "Marsjanie atakują!" (1996) Tima Burtona, "Los Angeles bez mapy" (1998) Miki Kaurismäkiego, "Operacji Samum" (1999) Władysława Pasikowskiego, "Zanim zapadnie noc" (2000) Juliana Schnabla, "Wschodnich obietnicach" (2007) Davida Cronenberga. Do jego nowszych ról zalicza się postać króla Jana III Sobieskiego w "Bitwie pod Wiedniem" (2012) Renzo Martinellego, rosyjskiego mafiosa Gieorgija Łuczkowa w "Avengers" (2012) Jossa Whedona oraz Olgierda Szybenika w "Juliuszu" (2017) Aleksandra Pietrzaka.
Wystąpił w teledysku do utworu "mori" Dawida Podsiadły, który miał premierę 7 lutego 2023.
Kariera malarska.
Skolimowski już pod koniec lat 70. XX wieku próbował swoich sił jako malarz. Przyjętym przezeń stylem malarskim był nie tylko plakat, ale również ekspresjonizm abstrakcyjny. W wywiadach podkreślał, że może malować wszystkim, co znajdzie w pobliżu. Pierwsza profesjonalna wystawa jego twórczości została otwarta w 1998 roku w Los Angeles. W Polsce pierwszy raz obrazy Skolimowskiego zostały wystawione w 2002 roku w Muzeum Narodowym we Wrocławiu. Obrazy reżysera można było oglądać także w kopalni soli w Wieliczce (2004), w Pałacu w Wilanowie (2004), na Międzynarodowym Festiwalu Nowe Horyzonty we Wrocławiu (2007) oraz w Galerii DAP w Warszawie (2007).
Poglądy polityczne.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Życie prywatne.
Skolimowski w latach 1959–1965 był w związku z aktorką Elżbietą Czyżewską. Po rozstaniu Czyżewska poślubiła amerykańskiego dziennikarza Davida Halberstama. Skolimowski natomiast ożenił się z Joanną Szczerbic (ur. 1941, zm. 2014), również aktorką, z którą miał dwóch synów: Michała (ur. 1968) i Józefa (ur. 1970, zm. 2012). Obaj synowie reżysera szli w jego ślady, pisząc scenariusze i pomagając ojcu w realizowanych przezeń projektach. Józef Skolimowski zmarł jednak podczas pobytu z bratem w Indiach. Po śmierci małżonki Jerzy Skolimowski związał się ze swą wieloletnią współpracowniczką, Ewą Piaskowską (ur. 1973).
Styl filmowy.
W polskiej literaturze filmoznawczej Jerzy Skolimowski jest zwykle opisywany jako filmowy outsider, jednak Ewa Mazierska traktuje stosowanie owej etykiety jako wprowadzające w błąd. Zdaniem Mazierskiej Skolimowski nie był outsiderem z tego powodu, że często chętnie współpracował z innymi twórcami (np. Andrzejem Wajdą oraz Romanem Polańskim). Co więcej, w latach 60. XX wieku uchodził wręcz za głos swego pokolenia, co wykluczało jego odosobnienie od społeczeństwa. Dlatego też Mazierska klasyfikuje reżysera jako „nonkonformistę”, podkreślając związki stylistyczne między jego twórczością a dziełami Polańskiego oraz Jeana-Luca Godarda. Niekiedy twórczość Skolimowskiego jest rozpatrywana w ramach zjawiska określanego mianem „trzeciej fali” polskiego kina.
Tadeusz Lubelski interpretuje pierwsze cztery polskie filmy pełnometrażowe Skolimowskiego jako wewnętrznie spójną całość, zwłaszcza pod względem jedności czasu i miejsca. Akcja "Rysopisu" toczy się dnia 1 września (co jest aluzją do wybuchu II wojny światowej), między 4.45 a 15.10, godziną odjazdu pociągu, który zawozi Andrzeja Leszczyca do jednostki wojskowej (aluzja do filmu "" Delmera Davesa). "Walkower" rozgrywa się w ciągu dwóch dni; Leszczyc na początku odruchowo wysiada z pociągu, natomiast pod koniec filmu wsiada doń w akcie ucieczki, potem jednak wraca, by zmierzyć się z przeciwnikiem, którego się obawiał. "Bariera" rozgrywa się od południa Wielkiej Soboty do poranka wielkanocnego, natomiast akcja "Rąk do góry" toczy się w ciągu jednej nocy. Przede wszystkim zaś „akcja jego filmów ma charakter umowny, kolażowy, można ją traktować jak zapis świadomości autora”. Mariola Jankun-Dopartowa dostrzegała we wczesnej twórczości Skolimowskiego możliwe inspiracje groteską spod znaku Witolda Gombrowicza oraz Tadeusza Różewicza, poczytując zwłaszcza "Rysopis" jako przejaw misternej autokreacji:
Bohater Skolimowskiego dokonuje aktu autokreacji w rzeczywistości rozproszonej i rozbitej, w zgodzie z materią tej rzeczywistości. Nie próbuje niczego rekonstruować, naprawiać, rehabilitować, lecz burzy wszystko, co nosi choćby pozory stabilizacji, ładu, czystości. Jednak celem tej destrukcji jest próba przekroczenia granicy, poza którą może się znajdować jakiś inny porządek rzeczywistości.
Podążając tropem interpretacji w kluczu gombrowiczowskim, Jacek Nowakowski stwierdza, iż Skolimowski tak jak Gombrowicz posługuje się symbolami i metaforami, „aby za pomocą groteskowej stylizacji zburzyć ich (sakralną nieraz) formę”, a przede wszystkim – aby odzwierciedlić dylematy swego pokolenia, próbującego się wyróżnić na tle generacji Kolumbów.
Iwona Grodź podkreśla, że filmy Skolimowskiego powstałe na emigracji charakteryzuje nieustanny motyw albo inicjacji (z reguły miłosnej), albo dojrzewania. W odróżnieniu od tetralogii kręconej w Polsce, gdzie reżyser potrafił zespolić punkt widzenia kamery z widokiem protagonisty (na przykład w "Rysopisie"), filmy emigranckie cechuje z kolei bezosobowa narracja. Bruce Hodsdon z australijskiego czasopisma „Senses of Cinema” charakteryzował twórczość reżysera następująco:
Z niepokojem i pomysłowością przypadkowego turysty, który przywodzi na myśl Raúla Ruiza, Skolimowski stworzył prace rozpięte między surrealizmem a absurdem. […] Jego kino to kino ironii, niejednoznacznie rozgrywające się, często w symulowanych przestrzeniach performatywnych – opuszczonym ringu bokserskim, pustej ciężarówce do przewozu bydła, opróżnionym basenie, londyńskim autobusie, klaustrofobicznym latarniowcu i barokowej Wenecji – umiejscowionych pomiędzy rzeczywistością a fantazją, gdzie to, co realne, przechodzi w metaforę.
Konrad Klejsa podsumowuje, że istnieją cztery dominujące poziomy interpretacji dzieł Skolimowskiego:

</doc>
<doc id="590063" url="https://pl.wikipedia.org/wiki?curid=590063" title="Bricolage (album)">
Bricolage (album)

Bricolage – pierwszy album wydany przez Amona Tobina pod jego własnym imieniem i nazwiskiem w wytwórni Ninja Tune w 1997 roku. Album ten różnił się od jego poprzedniego dzieła, "Adventures in Foam" zawierając więcej elementów jazzu oraz jungle.

</doc>
<doc id="590064" url="https://pl.wikipedia.org/wiki?curid=590064" title="Fastfood">
Fastfood



</doc>
<doc id="590066" url="https://pl.wikipedia.org/wiki?curid=590066" title="Kukabura chichotliwa">
Kukabura chichotliwa

Kukabura chichotliwa, kukabura, łowiec olbrzymi ("Dacelo novaeguineae") – gatunek średniej wielkości ptaka z rodziny zimorodkowatych (Alcedinidae), zamieszkujący wschodnią i południowo-wschodnią Australię. Introdukowany na Tasmanii i w południowo-zachodniej Australii. Mimo swej nazwy gatunkowej nie występuje na Nowej Gwinei.
Środowisko.
Luźne lasy, zadrzewienia, charakteryzujące się zwykle chłodnym i wilgotnym klimatem.
Pożywienie.
Zjada owady i inne bezkręgowce, małe ssaki, gady, ptaki i ich pisklęta. W przeciwieństwie do innych zimorodków nie łowi ryb (choć sporadycznie może to robić). Poluje w dzień, zazwyczaj siedząc na gałęzi drzewa i czatując na ofiarę. Gdy pojawi się odpowiednia zdobycz, rzuca się w dół i chwyta ją dziobem. 
Status.
W Czerwonej księdze gatunków zagrożonych IUCN kukabura chichotliwa jest klasyfikowana jako gatunek najmniejszej troski (LC – "Least Concern").
Podgatunki.
Wyróżnia się 2 podgatunki:

</doc>
<doc id="590067" url="https://pl.wikipedia.org/wiki?curid=590067" title="Oddział Leśnik">
Oddział Leśnik

Oddział Leśnik – oddział bojowy Armii Krajowej powstały w trakcie walk w okresie powstania warszawskiego. Oddział występował jako zgrupowanie „Leśnik” lub batalion „Leśnik”. Został zorganizowany w pierwszych dniach powstania, walczył na Woli i Starym Mieście. Po przejściu do Śródmieścia, samodzielne grupy oddziału walczyły na odcinku Powiśle Czerniakowskie oraz częściowo w Śródmieściu Południowym.
Geneza oddziału.
Oddział wywodził się z Szefostwa służby uzbrojenia Oddziału IV Komendy Głównej Armii Krajowej – kryptonim „Leśnictwo”, którego szefem był płk Jan Szypowski (ps. „Leśnik”).
Zadaniem „Leśnictwa” było gromadzenie, oraz produkcja broni (częściowo do 1943) m.in. pistoletów maszynowych „Błyskawica” i „Sten” i materiałów wybuchowych.
Udział w powstaniu.
1 sierpnia grupa ppłk „Leśnika” otrzymała rozkaz zajęcia gmachu Sądów na Lesznie. Przed 17.00 wyruszyła z miejsca koncentracji przy ul. Chmielnej 80 w składzie dowódca i szesnastu żołnierzy i oficerów. Cały oddział był uzbrojony w pistolety maszynowe, pistolety i granaty. Oddział odegrał istotną rolę w opanowaniu koszar dywizjonu policji konnej oraz rezerwy policji granatowej przy ul. Ciepłej 13. Wieczorem tego dnia zajęty został budynek sądów.
3 sierpnia 1944 płk Szypowski otrzymał rozkaz stworzenia własnego zgrupowania i objęcia dowództwa w rejonie Leszno – ul. Żelazna – Grzybowska – plac Żelaznej Bramy – plac Bankowy – ul. Rymarska. Zgrupowanie formowano w gmachach sądów Leszno – Ogrodowa, skąd dokonywano zbrojnych wypadów w rejon getta, Hali Mirowskiej i ul. Chłodnej. W skład oddziału weszła kilkunastoosobowa grupa żołnierzy zalążku batalionu kwatermistrzostwa Komendy Głównej AK kpt. Romana Kiźnego „Smugi”, rozformowanej z braku broni 44 kompanii WSOP oraz ochotnicy.
Żołnierze oddziału, wspierali inne oddziały w zdobyciu wartowni "Nordwache", która mieściła się w kamienicy na rogu ulic Chłodnej i Żelaznej. Zlikwidowano również, przy osobistym udziale ppłk. „Leśnika”, gniazdo ckm przy ul. Karmelickiej. W tym czasie zgrupowanie liczyło ok. 350 żołnierzy.
6 sierpnia, ok. 9.00 żołnierze zgrupowania wzięli udział w obronie barykady przy ul. Wroniej.
Żołnierzom oddziału, wraz z wycofującymi się oddziałami III Obwodu Wola por. Wacława Stykowskiego „Hala”, udało się utrzymać linię obrony, po wycofaniu oddziałów X Zgrupowania. Jednak ze względu na niebezpieczeństwo oskrzydlenia przez atakujące od strony Woli oddziały Oskara Dirlewangera, oddział otrzymał rozkaz opuszczenia tego samego dnia wieczorem rejonu sądów i skierowania się na Stare Miasto. Po postoju na ul. Świętojerskiej rankiem 7 sierpnia obsadzono wyznaczone rejony na Muranowie:
9 sierpnia oddziałowi została podporządkowania kompania wolska z oddziałów Obwodu Wola. 11 sierpnia zgrupowanie początkowo podporządkowano Zgrupowaniu „Radosław”, zaś od 12 sierpnia z oddziałów Zgrupowania „Radosław” i Zgrupowania „Leśnika” utworzono odcinek północny Grupy AK Północ, pod dowództwem ppłk. Franciszka Rataja „Paweł”.
Pierwszą akcją bojową na Muranowie zgrupowania był nieudany atak na Fort Traugutta. Poległo trzech żołnierzy, a wielu odniosło rany. Ciężkie walki toczono w hali autobusowej przy ul. Inflanckiej i zajezdni tramwajowej przy ul. Sierakowskiego, gdzie płk Szypowski unieszkodliwił i rozbroił dwa goliaty. Oprócz zadań bojowych „Leśnik” inicjował i organizował, przy oddziałach bojowych i w terenie, produkcję butelek zapalających, granatów i rusznikarni.
18 sierpnia płk Szypowski został ciężko ranny. Zgrupowanie, pod dowództwem Adolfa Łojkiewicza „Rysia”, zostało skierowane do obrony budynku Polskiej Wytwórni Papierów Wartościowych. W toku ciężkich walk o ten obiekt zginęła, od wybuchu bomby lotniczej, załoga plutonu miotaczy ognia wraz z dowódcą kompanii Władysławem Miładowskim „Halicki” (ok. 30 żołnierzy i łączniczek).
27 sierpnia oddziały zgrupowania, pod ciężkim ogniem niemieckiej artylerii, zostały wycofane z PWPW. Liczebność kompanii wynosiła zaledwie 20% stanu wyjściowego. Po upadku Starego Miasta oddział przedostał się do Śródmieścia. Oddział został skierowany w nocy z 3 na 4 września do Podobwodu Śródmieście Południowe. Resztki kompanii wolskiej pod dowództwem ppor. Stefana Kowalskiego „Jaroń” (ok. 24 żołnierzy) wałczyła w rejonie ul. Książęcej, zaś po odcięciu łączności z Czerniakowem została włączona do batalionu „Stefan”. Żołnierze 1 kompanii ppor. Jerzego Szypowskiego „Bolek” (12 żołnierzy) zostali włączeni do batalionu „Czata”, zaś żołnierze kompanii miotaczy płomieni (34 żołnierzy) tworzyli jednostkę osłonową „Radosława”. Oddziały te razem ze Zgrupowaniem „Radosław” przeszli na Powiśle Czerniakowskie i zajęli kwaterę na ul. Wilanowskiej 12. Ostatnią placówką bojową zgrupowania był dom przy ul. Solec i Wilanowskiej, który został zdobyty przez Niemców 23 września. Kompania „Jaronia” weszła natomiast 20 września w skład 72 pułku piechoty AK idąc do niewoli 3 października 1944.
Ordre de Bataille.
5 sierpnia 1944.
Zgrupowanie „Leśnik” w dniu 5 sierpnia:

</doc>
<doc id="590071" url="https://pl.wikipedia.org/wiki?curid=590071" title="Walerij Giergijew">
Walerij Giergijew

Walerij Abisałowicz Giergijew (ros. Вале́рий Абиса́лович Ге́ргиев, ur. 2 maja 1953 w Moskwie) – rosyjski dyrygent pochodzenia osetyjskiego.
Życiorys.
Walerij Abisałowicz Giergijew studiował dyrygenturę w konserwatorium w Leningradzie u Iwana Musina. W 1976 roku został laureatem konkursu Herberta von Karajana (I nagroda). Od 1978 prowadzi spektakle operowe w Leningradzkim Państwowym Akademickim Teatrze Opery i Baletu im. S.M. Kirowa, a w 1988 roku został jego dyrektorem artystycznym. Pod jego kierownictwem, w 1992 roku placówka wróciła do przedrewolucyjnej nazwy i znów jest znana jako Teatr Maryjski w Petersburgu.
Występował gościnnie z zagranicznymi orkiestrami symfonicznymi (Rotterdam, gdzie w 1996 zainicjował festiwal muzyczny) i operowymi (Covent Garden w Londynie, La Scala w Mediolanie, Metropolitan Opera w Nowym Jorku). Od 1997 roku zajmuje pozycję głównego dyrygenta gościnnego w "Metropolitan Opera". Ceniony interpretator utworów orkiestrowych i operowych kompozytorów rosyjskich, zwłaszcza Piotra Czajkowskiego, Modesta Musorgskiego, Dmitrija Szostakowicza, Igora Strawinskiego i Sergiusza Prokofiewa, a także kompozytorów francuskiego impresjonizmu (Claude Debussy).
Od 2005 roku był głównym dyrygentem Londyńskiej Orkiestry Symfonicznej (pierwszy występ Giergijewa w tej roli miał miejsce w 2007 roku). W sierpniu 2008 dyrygował także orkiestrą Teatru Maryjskiego, z udziałem polskich solistów, w inscenizacji "Króla Rogera" Karola Szymanowskiego na międzynarodowym festiwalu w Edynburgu.
14 stycznia 2011, podczas koncertu w Filharmonii Narodowej w Warszawie, wieńczącego obchody 200-lecia urodzin Fryderyka Chopina został uhonorowany przez ministra kultury i dziedzictwa narodowego Bogdana Zdrojewskiego Złotym Medalem „Zasłużony Kulturze Gloria Artis”.
Kontrowersje.
Wielokrotnie udzielał publicznego poparcia polityce Władimira Putina. Poparł rosyjską aneksję Krymu w 2014 roku. Ze względu na prokremlowską postawę dyrygenta po rosyjskiej agresji na Ukrainę w 2022 roku nowojorska Carnegie Hall odwołała jego zaplanowane występy, mediolańska La Scala zażądała natomiast od niego potępienia działań Władimira Putina, w przeciwnym razie zapowiadając zerwanie współpracy. Wobec braku reakcji ze strony artysty współpracę z nim zaczęły zrywać kolejne instytucje kulturalne na świecie. 10 października 2022 roku Królewska Akademia Muzyczna w Sztokholmie podjęła decyzję o wykluczeniu Giergijewa z uczelni, gdzie był honorowym członkiem zagranicznym.

</doc>
<doc id="590072" url="https://pl.wikipedia.org/wiki?curid=590072" title="Permutation">
Permutation

Permutation - trzeci album Amona Tobina i drugi wydany pod jego własnym imieniem i nazwiskiem. Został wydany w 1998 roku, zaledwie rok po albumie "Bricolage". Album ten był dla niego krokiem milowym jeśli chodzi o różnorodność i paletę dźwięków, jak i sukcesem, przez co Tobin zaczął występować na dużych festiwalach.
W utworach Amon Tobin nawiązuje do twórczości Davida Lyncha. "Like Regular Chickens" zawiera fragmenty dialogów z filmu "Głowa do wycierania" ("Eraserhead"). Tytuł utworu "People Like Frank" jest fragmentem dialogu z filmu "Blue Velvet".

</doc>
<doc id="590073" url="https://pl.wikipedia.org/wiki?curid=590073" title="Hansi Kuersch">
Hansi Kuersch



</doc>
<doc id="590075" url="https://pl.wikipedia.org/wiki?curid=590075" title="Jon Schaffer">
Jon Schaffer

Jon Ryan Schaffer (15 marca 1968, Franklin, stan Indiana) – amerykański muzyk i kompozytor, multiinstrumentalista, znany przede wszystkim z występów w zespole Iced Earth, którego był założycielem. Ponadto, wraz z niemieckim wokalistą Hansim Kürschem współtworzy zespół Demons &amp; Wizards.
W 2008 roku uzyskał nominację do nagrody Metal Hammer Golden Gods Awards w kategorii "Riff Lord". W 2004 roku muzyk został sklasyfikowany na 83. miejscu listy 100 najlepszych gitarzystów heavymetalowych wszech czasów według magazynu Guitar World.
Historia.
Jego przygoda z muzyką zaczęła się, gdy w wieku 10 lat zobaczył pierwszy koncert. Był to koncert zespołu KISS. Po koncercie za jego pierwszą gitarę robiła miotła jego matki. "Biegał po podwórku z miotłą i udawał, że gra na koncercie". Pomysł założenia zespołu pojawił się w liceum, gdzie zebrał pierwszą grupkę, z którą tworzył muzykę. Na początku zafascynowani horrorami tworzyli muzykę w takim właśnie "klimacie". Swą pierwszą gitarę dostał w wieku 14 lat, wtedy też zaczął pisać muzykę. W wieku 16 lat opuścił dom rodziców i przeniósł się do Tampa na Florydzie, tam też założył power/thrashmetalowy zespół i zaczął się zajmować muzyką. Najpierw zespół nazywał się "The Rose". Młodzi muzycy grali na festynach i różnych imprezach. Między innymi na święcie Halloween. Niedługo jednak zespół nosił nazwę "The Rose", ponieważ w dość krótkim czasie nazwa została przemianowana na "Purgatory". Jednak i ta nazwa wymagała zmiany. Okazało się, iż istnieje już zespół o tej nazwie i Jon postanowił ją zmienić. Wieloletni, bliski przyjaciel Schaffera – Bill Blackmon zginął w wypadku, a że zawsze proponował nazwę Iced Earth Jon postanowił uczcić pamięć Billa nadając taką właśnie nazwę swojemu zespołowi. Później powstała także piosenka, specjalnie dedykowana Blackmonowi, o wymownym tytule "Watching Over Me". Ballada ta zyskała spore uznanie wśród fanów grupy Iced Earth.
Schaffer znany jest ze swego perfekcjonizmu, często zmienia muzyków, którzy jego zdaniem przestawali się naprawdę udzielać w grupie. W związku z tym, iż charakteryzuje go duża znajomość, wręcz miłość do historii (zwłaszcza historii Ameryki), wiele uwagi przykłada poglądom jakie prezentują muzycy współpracujący wraz z nim w zespole. Przez poglądy właśnie z zespołu został wyrzucony jeden z wokalistów - John Greely, który to był rasistą, a Jon jest między innymi takim poglądom bardzo przeciwny. Schaffer najpierw próbował pokazać jak negatywny jest taki sposób patrzenia na ludzi i świat. Podczas trasy koncertowej w Niemczech zabrał Greely'ego w miejsca obozów koncentracyjnych. Miał nadzieję, iż i Greely'iemu znajomość historii zmieni światopogląd. Jednak gdy wokalista pozostał przy swoich racjach, Schaffer postanowił oddalić go z zespołu.
Styl.
Dla Schaffera charakterystyczne są riffy, zagrywki przypominające pewnego rodzaju galopade, i tempo wręcz jazdy konnej. Duży wpływ na jego styl gry miał zespół Iron Maiden, którego jest fanem, jednak gra Jona jest szybsza i ostrzejsza. Nie zatraca jednak swego rodzaju klimatu utworów. Częste zmiany tempa, melodyka i kompozycje jakie tworzy nadają specyficznego klimatu jego utworom. W 2008 roku został nominowany do tytułu Lorda Riffu, uznawany za jednego z najlepszych gitarzystów rytmicznych. Umiejętnie łączy ciężar, mroczność z łagodnymi często akustycznymi i delikatnymi zagrywkami.
Jon gra również na basie i tworzy niektóre solówki. Podkład basowy stworzył i zagrał na nowej wersji trylogii "Something Wicked", która została zarejestrowana na singlu o tytule "Overture of the Wicked".
Inne.
Prócz muzyki Schaffer zajmuje się sprzedażą gadżetów historycznych. Ma sklep o nazwie "Spirit of '76 Collectibles" w Columbus, w stanie Indiana.
Jest także twórcą postaci o nazwie Set Abominae, która jest na okładkach niektórych płyt Iced Earth. Historia tej postaci, zostanie opisana na dwupłytowym albumie. Pierwszy Cd nosi tytuł "Framing Armageddon (Something Wicked Part 1)", a drugi, który ukaże się jesienią 2008 "The Crucible of Man (Something Wicked Part 2)".

</doc>
<doc id="590079" url="https://pl.wikipedia.org/wiki?curid=590079" title="Supermodified">
Supermodified

Supermodified – trzeci album Amona Tobina wydany pod szyldem wytwórni Ninja Tune. Album był mroczniejszy od jego poprzednich dzieł oraz obejmował więcej stylów. Można powiedzieć, że jest to najbardziej "skomercjalizowany" album Tobina – powstały dwa teledyski, promujące utwory "Four Ton Mantis" oraz "Slowly".

</doc>
<doc id="590082" url="https://pl.wikipedia.org/wiki?curid=590082" title="Out From Out Where">
Out From Out Where

Out From Out Where - czwarty album Amona Tobina. Jest to na razie najbardziej złożony, urozmaicony i mroczny album, jaki stworzył. Wiele utworów łączy się ze sobą w celu zachowania wrażenia ciągłości. Dla utworów "Proper Hoodidge" i "Verbal" powstały teledyski.

</doc>
<doc id="590084" url="https://pl.wikipedia.org/wiki?curid=590084" title="Jan Wornar">
Jan Wornar

Jan Wornar, (ur. 7 grudnia 1934 w Hórkach (niem. Horka k. Kamjenca) – zm. 20 maja 1999 w Dreźnie), pisarz łużycki. Autor opowiastek i humoresek "Wajchtar trubi" (1967), opowiadań z życia wsi "Po wsy horje, po wsy dele" (1993), powieści rozrachunkowej z czasów II wojny światowej "Rozpuće" (1986), głównie jednak utworów dla młodzieży, np. powieści "Dypornak ma ptačka" (1974), i licznych sztuk dla dzieci. Był autorem sztuk teatralnych związanych z tematyką łużycką lub z konfliktami łużycko-niemieckimi.

</doc>
<doc id="590085" url="https://pl.wikipedia.org/wiki?curid=590085" title="Katastrofa kolejowa na stacji Łódź Kaliska">
Katastrofa kolejowa na stacji Łódź Kaliska

Katastrofa kolejowa na stacji Łódź Kaliska – katastrofa kolejowa, do której doszło 28 września 1946 ok. godz. 5:40 na stacji Łódź Kaliska.
Przyczyną katastrofy było najechanie pociągu pospiesznego jadącego z Wrocławia (nr 502) na zatrzymany przez dyżurnego stacji niezgodnie z przepisami pociąg osobowy nr 524. Na skutek zderzenia zniszczony został brankard i dwa wagony w pociągu osobowym, a w pociągu pospiesznym wykoleiła się lokomotywa parowa. Media podawały różną liczbę ofiar katastrofy. Według "Dziennika Polskiego" na miejscu zginęło 17 osób, kolejnych 6 zmarło w szpitalu, a 150 osób odniosło obrażenia. Ministerstwo Komunikacji w komunikacie opublikowanym 1 października 1946 podało, że w katastrofie zginęło 14 osób, 7 zmarło w kolejnych dniach, a 42 osoby odniosły ciężkie obrażenia.
Istnieją informacje o tym, iż liczba ofiar znacznie przewyższała podawaną przez ówczesne media, które podlegały cenzurze.

</doc>
<doc id="590086" url="https://pl.wikipedia.org/wiki?curid=590086" title="Socket 479">
Socket 479

Socket 479 – gniazdo dla procesorów Intel Pentium M oraz Celeron M. Zwykle używane w komputerach przenośnych, ale także używane przez niektóre procesory Pentium III w komputerach stacjonarnych. Oficjalna nazwa tego gniazda nadana przez firmę Intel to mFCPGA i mPGA479M. Socket 479 posiada 479 pinów, ale procesory Pentium M dla tego gniazda posiadają 478 pinów.
Istnieją trzy wersje tego gniazda elektronicznie niekompatybilne, ale wizualnie identyczne:
Dane techniczne.
Socket 479 jest bardzo podobny wizualnie do Socket 478, jednak Socket 479 posiada całkowicie inne rozmieszczenie napięciowe pinów w porównaniu do Socket 478, więc użycie Pentium M w gnieździe 478 jest niemożliwe pomimo tego, że da się je tam umieścić. Z tego powodu niektóre firmy takie jak Asus stworzyły specjalne adaptery (np. CT-479), które umożliwiają użycie procesorów z Socket 478 w Socket 479.
Chipsety, które używają procesorów Pentium M to m.in. Intel 855GM/GME/PM, Intel 915GM/GMS/PM oraz Intel 6300ESB. Chipset Intel 855GME obsługuje wszystkie procesory Pentium M, jednak Intel 855GM już nie obsługuje procesorów wykonanych w technologii 90 nm 2MB L2 cache (jądro Dothan). Kolejną różnicą jest fakt, że chipset 855GM posiada prędkość taktowania do 200 MHz, a 855GME - do 250 MHz.
W roku 2006 firma Intel wydała następcę gniazda Socket 479 z ulepszonym rozmieszczeniem pinów dla procesorów Core - Socket M. Procesory dla tego gniazda posiadają zmienione położenie jednego pinu, porównując je do np. procesorów Pentium M dla Socket 479. Procesory dla Socket M fizycznie pasują do gniazda Socket 479, ale są niekompatybilne pod względem rozmieszczenia napięcia pinów.

</doc>
<doc id="590087" url="https://pl.wikipedia.org/wiki?curid=590087" title="Verbal Remixes &amp; Collaborations">
Verbal Remixes &amp; Collaborations

Verbal Remixes &amp; Collaborations - EP'ka wydana przez Amona Tobina w 2003 roku.

</doc>
