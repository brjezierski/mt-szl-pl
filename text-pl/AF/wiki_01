<doc id="590088" url="https://pl.wikipedia.org/wiki?curid=590088" title="Katastrofa kolejowa na stacji Szczecin Turzyn">
Katastrofa kolejowa na stacji Szczecin Turzyn

Katastrofa kolejowa na stacji Szczecin Turzyn wydarzyła się 4 października 1946 ok. godz. 0:25. W jej wyniku poniosło śmierć 7 osób, a 15 zostało rannych. Przyczyną wypadku było najechanie pociągu zbiorowego nr 171 na stojący inny pociąg zbiorowy – nr 4291, skutkiem czego było zniszczenie (rozbicie) trzech wagonów. Za winnych wypadku prokuratura uznała wstępnie dyżurnego ruchu ze stacji Wzgórze Hetmańskie oraz maszynistę i pomocnika maszynisty pociągu nr 171, którzy zostali aresztowani.
Ofiary katastrofy pochowano na szczecińskim Cmentarzu Centralnym.
Szczecin Turzyn to stacja położona na zachód od centrum Szczecina, na linii kolejowej Szczecin – Police – Trzebież.

</doc>
<doc id="590089" url="https://pl.wikipedia.org/wiki?curid=590089" title="Włodzimierz Maciudziński">
Włodzimierz Maciudziński

Włodzimierz Maciudziński (ur. 4 lipca 1946 w Łodzi, zm. 17 sierpnia 2003 w Łąkorku k. Nowego Miasta Lubawskiego) – polski aktor teatralny i filmowy.
Życiorys.
Urodził się w dzielnicy robotniczej Łodzi. Po ukończeniu Technikum Mechanicznego w Łodzi służył dwa lata w LWP jako kanonier. Po odbyciu służby wojskowej stawił się na nabór do Teatru Sto Krzeseł w Łodzi, gdzie za rolę w belgijskiej sztuce "Szkoła błaznów", podczas festiwalu w Stalowej Woli, otrzymał swoją pierwszą nagrodę teatralną. Po nieudanej próbie dostania się do szkoły teatralnej wrócił do Łodzi, gdzie zatrudnił się w Widzewskich Zakładach Maszyn Włókienniczych. Następnie podjął pracę w szkole filmowej na etacie rekwizytora. Za namową studentów ponownie przystąpił do egzaminów na Wydział Aktorski PWSFTviT w Łodzi. Ponieważ miał już wówczas 26 lat niezbędna była zgoda Ministra. W efekcie był najstarszym studentem na roku.
Po ukończeniu studiów w 1976 oraz obronie dyplomu w 1977 trafił do Teatru im. Wilama Horzycy w Toruniu. W roku 1986 wrócił do rodzinnej Łodzi do Teatru Powszechnego, by w roku 1990 ponownie dołączyć do zespołu artystycznego Teatru im. Wilama Horzycy w Toruniu. W roku 2000 ponownie opuścił Toruń na rzecz Teatru Współczesnego we Wrocławiu, gdzie przepracował dwa sezony. Wielką jego kreacją była rola Jana Sebastiana Bacha w spektaklu "Kolacja na cztery ręce" granym przez Nowy Teatr we Wrocławiu w reżyserii Krzysztofa Pulkowskiego. Jego ostatnim miejscem pracy był Teatr Bałtycki w Koszalinie.
Przez kolegów i widzów z toruńskiego teatru nazywany był Dziadkiem.
Utonął w jeziorze Łąkorz koło Nowego Miasta Lubawskiego 17 sierpnia 2003.

</doc>
<doc id="590090" url="https://pl.wikipedia.org/wiki?curid=590090" title="Lust Stained Despair">
Lust Stained Despair

Lust Stained Despair to drugi album gothic metalowego zespołu Poisonblack. Premiera albumu zaplanowana w Niemczech, Austrii, Szwajcarii i Beneluksie na 25 sierpnia 2006 - reszta krajów Europy 28 sierpnia. W Finlandii ukazać ma się 30 sierpnia jedynie singel Rush z ekskluzywnym utworem, niezawartym na albumie.

</doc>
<doc id="590091" url="https://pl.wikipedia.org/wiki?curid=590091" title="Tomislav Erceg">
Tomislav Erceg

Tomislav Erceg (ur. 22 października 1971 w Splicie) – chorwacki piłkarz grający na pozycji napastnika.
Kariera klubowa.
Erceg urodził się w Splicie i tam też zaczynał karierę piłkarską. Do zespołu trafił w 1992 roku, w drugim sezonie nowo powstałej Prva HNL. W swoim premierowym sezonie na szczeblu seniorskim, 21-letni wówczas Erceg, wypadł przyzwoicie i w 21 meczach zdobył 7 bramek. W następnym sezonie dano już Ercegowi więcej szans i odwdzięczył się bardzo dobrą skutecznością, zdobywając 17 bramek. W sezonie 1994/1995 był już najlepszym napastnikiem Hajduka i z 22 golami najlepszym strzelcem drużyny, a w lidze więcej bramek od niego zdobył tylko Goran Vlaović z Croatii Zagrzeb. Latem 1995 zdecydował się odejść z klubu, z którym 2-krotnie sięgał po mistrzostwo Chorwacji (1993, 1994) oraz 2-krotnie po Puchar Chorwacji (1993, 1995), a warto przypomnieć, że z Hajdukiem grał także w Lidze Mistrzów (w sezonie 1994/1995, kiedy w eliminacjach Hajduk wyeliminował Legię Warszawa po wygranych 1:0 i 4:0, a w tym drugim meczu Erceg zdobył gola na 4:0).
Po wyjeździe z Chorwacji Erceg trafił do szwajcarskiego AC Lugano. Tam dość szybko się zaaklimatyzował i zdobył 9 bramek w rundzie jesiennej, a na wiosnę był już graczem Grasshopper Club. Tam pomimo faktu, że 3-krotnie wpisał się na listę strzelców w lidze, to zawiódł. Odszedł do MSV Duisburg, ale tam poszło mu jeszcze gorzej jak w Szwajcarii i Tomislav w styczniu 1997 roku postanowił powrócić do Hajduka. Tam odbudował formę i w rundzie jesiennej sezonu 1997/1998 15-krotnie zdobywał bramki w lidze. Jednak wiosną 1998 chciał znów spróbować sił zagranicą i tym razem trafił do Włoch, ale były to tylko drużyny z Serie B. O ile w Ankonie Calcio spisał się dość poprawnie (pomimo że drużyna spadła do Serie C/1), to na wiosnę w Perugii zawiódł na całej linii, pojawiając się na boisku tylko 4 razy i nie pokazując niczego wielkiego i latem po raz drugi w karierze wrócił do Hajduka, gdzie znów odbudował swoją formę. Latem 1999 roku był już zawodnikiem hiszpańskiego Levante UD. W Segunda División przez cały sezon nie zdobył bramki i Ercega pozbyto się bez żalu. Ten trafił tym razem do Turcji, do Kocaelisporu, w którym w ataku grał m.in. z Romanem Dąbrowskim. Pobyt w Turcji Erceg mógł zaliczyć do udanych, ale po sezonie po już raz kolejny powrócił do Hajduka, z którym zdobył tym razem wicemistrzostwo Chorwacji. W sezonie 2002/2003 został wypożyczony do japońskiego klubu Sanfrecce Hiroszima, w którym zdobył tylko 1 bramkę w 13 meczach. Wrócił z wypożyczenia do Hajduka, lecz szybko został sprzedany, tym razem do Izraela, do klubu Hapoel Petach Tikwa. Z 12 golami został najlepszym strzelcem zespołu. Do Chorwacji wrócił już w lecie 2004, ale był to ostatni sezon w karierze Ercega. W barwach Rijeki został królem strzelców ligi z 17 golami na koncie, a i Rijece udało się zdobyć krajowy puchar. Rundę wiosenną sezonu 2005/2006 Erceg rozegrał w SpVgg Greuther Fürth, a jesienną w Hajduku Split. Po wielu wojażach Erceg w końcu zakończył karierę latem 2006 roku.
Po zakończeniu piłkarskiej kariery Tomislav Erceg pracuje jako menedżer w Hajduku Split.
Kariera reprezentacyjna.
W reprezentacji Chorwacji Erceg zadebiutował 8 czerwca 1997 roku w przegranym 3:4 meczu z reprezentacją Japonii, rozegranym w ramach Kirin Cup. Pierwszą swoją bramkę zdobył już w drugim występie w kadrze – w tym samym turnieju 12 czerwca w zremisowanym 1:1 meczu z reprezentacją Turcji. W kadrze zagrał potem jeszcze tylko 2-krotnie (z Bośnią i Hercegowiną oraz Danią w ramach kwalifikacji do Mistrzostw Świata we Francji). Licznik Ercega zatrzymał się więc na 4 meczach i 1 bramce w kadrze chorwackiej.

</doc>
<doc id="590094" url="https://pl.wikipedia.org/wiki?curid=590094" title="Klasyfikacja MUD-ów">
Klasyfikacja MUD-ów

Poniżej przedstawiono klasyfikację i rodzaje MUD-ów.

</doc>
<doc id="590095" url="https://pl.wikipedia.org/wiki?curid=590095" title="Jan Wojciech Osiecki">
Jan Wojciech Osiecki

Jan Wojciech Osiecki (ur. 18 sierpnia 1930 w Brześciu nad Bugiem, zm. 21 stycznia 2009 w Warszawie) – profesor Politechniki Świętokrzyskiej, mechanik specjalizujący się w teorii drgań, dynamice maszyn oraz zajmujący się sterowaniem pociskami rakietowymi.
Życiorys.
W 1948 rozpoczął studia na Politechnice Warszawskiej, na Wydziale Mechanicznym. Po studiach w 1954 rozpoczął pracę w Instytucie Podstawowych Problemów Techniki Polskiej Akademii Nauk.
W 1960 obronił rozprawę doktorską. Do 1963 był równolegle pracownikiem naukowym Wojskowej Akademii Technicznej. W latach 1963-72 pracował na Politechnice Warszawskiej.
W 1970 obronił rozprawę habilitacyjną. W 1972 zachęcony przez prof. Henryka Frąckiewicza rozpoczął pracę w Politechnice Świętokrzyskiej. W 1976 otrzymał tytuł profesora i został wybrany dziekanem Wydziału Mechanicznego Politechniki Świętokrzyskiej. Równolegle pracował w nieistniejącym już OBR "Skarżysko", oraz w PIMOT Warszawa.
Prof. Jan Osiecki wypromował 32 doktorów i wychował kilkunastu doktorów habilitowanych, z których dwóch uzyskało tytuł profesora. Napisał ponad 100 recenzji prac doktorskich i blisko 50 recenzji prac habilitacyjnych. Opublikował 12 monografii, książek i skryptów (wydanych w Polsce i za granicą), ponad 120 publikacji w czasopismach i materiałach konferencyjnych.
Został odznaczony wieloma odznaczeniami państwowymi, m.in. Krzyżem Komandorskim Orderu Odrodzenia Polski (2000) i odznaką "Za Zasługi dla Kielecczyzny". W 2001 r. prof. Osiecki otrzymał tytuł "Doktora Honoris Causa" Politechniki Łódzkiej, a w 2004 r. Politechniki Świętokrzyskiej.
Został pochowany na cmentarzu Bródnowskim (kw. 52H, rząd 1, grób 21).

</doc>
<doc id="590096" url="https://pl.wikipedia.org/wiki?curid=590096" title="Ju 52">
Ju 52



</doc>
<doc id="590101" url="https://pl.wikipedia.org/wiki?curid=590101" title="Rush (singel Poisonblack)">
Rush (singel Poisonblack)



</doc>
<doc id="590102" url="https://pl.wikipedia.org/wiki?curid=590102" title="Katastrofa kolejowa pod Bydgoszczą">
Katastrofa kolejowa pod Bydgoszczą

Katastrofa kolejowa pod Bydgoszczą wydarzyła się 3 czerwca 1972 ok. godz. 12:20 na szlaku Ślesin — Zielonczyn. W jej wyniku poniosło śmierć 12 osób, 26 zostało rannych. Przyczyną katastrofy było wykolejenie się pociągu relacji Kołobrzeg — Warszawa Główna na wyboczeniu szyny. Ostatni wagon, który leżał na boku, był ciągnięty przez parowóz Ty51 jeszcze przez kilkadziesiąt metrów.
3 czerwca 2007 na budynku dworca Bydgoszcz Główna odsłonięto tablicę upamiętniającą ofiary katastrofy.

</doc>
<doc id="590103" url="https://pl.wikipedia.org/wiki?curid=590103" title="Aleksandretta obrożna">
Aleksandretta obrożna

Aleksandretta obrożna ("Psittacula krameri") – gatunek średniego ptaka z rodziny papug wschodnich (Psittaculidae), zamieszkujący środkową Afrykę i Półwysep Indyjski z Cejlonem. Introdukowany w Ameryce Północnej, na Bliskim i Dalekim Wschodzie i w wielu krajach europejskich, w tym na terenie Polski.
Taksonomia.
Po raz pierwszy gatunek opisał Giovanni Antonio Scopoli w 1769 w dziele "Annus I historico-naturalis". Przydzielił mu nazwę gatunkową "Psittacus krameri". Opisał go jako zieloną papugę o ogonie długości reszty ciała i z połową dzioba czarną. Holotyp pochodził z Senegalu. Obecnie IOC umieszcza ptaka w rodzaju "Psittacula", jednocześnie wyróżniając 4 podgatunki. Taką samą ich liczbę uznają autorzy HBW. Proponowany podgatunek "P. krameri centralis", prawdopodobnie z Sudanu, włączono w podgatunek nominatywny, podobnie nie zostało zaakceptowane wyodrębnienie "P. krameri fragosa" z Radżastanu – osobniki te klasyfikuje się w obrębie podgatunku "P. krameri borealis". Epitet gatunkowy "krameri" nawiązuje do postaci Wilhelma Heinricha Kramera, niemieckiego lekarza i przyrodnika.
Podgatunki i zasięg występowania.
IOC wyróżnia następujące podgatunki:
Introdukcja.
BirdLife International wskazuje wiele miejsc introdukcji. W latach 50. XX w. ptaki tego gatunku wprowadzono do środowiska w szkole rolniczej Mikwe Jisra’el w pobliżu Tel Awiwu w Izraelu. Od tego czasu gatunek stał się inwazyjnym dla tego kraju. Prócz tego w Azji aleksandrettę obrożną wprowadzono do wielu miejsc w Iranie, do wszystkich państw Półwyspu Arabskiego i Japonii. W Australii ptaki można spotkać w okolicy Perth, Adelaidy, Melbourne, Sydney i na południe od Brisbane. W Afryce prócz naturalnego zasięgu "P. krameri" występuje w Południowej Afryce, Suazi, Lesotho, na Mauritiusie (introdukowana około 1886) i w Egipcie. Populacje egipskie pochodzą od ptaków, które między 1901 a 1908 uciekły z ogrodu zoologicznego w Gizie. Populacje z okolic Durbanu i Sodwana Bay należą do podgatunku "P. k. borealis".
W Ameryce Północnej introdukowany na Hawaje, w okolicy Hampton w Wirginii, na Florydzie i w Kalifornii. Doniesienia o ptakach z Florydy pojawiały się w latach 30. XX wieku. Ptaki na Hawajach są potomkami uciekinierów z hodowli; pierwsze zdziczałe ptaki stwierdzano w Honolulu w latach 30. XX wieku.
Do Europy przedstawicieli tego gatunku sprowadzano na przełomie XIX i XX w. jako zwierzę domowe, posiadanie tego egzotycznego gatunku było wówczas modne. Na początku XXI w. na tym kontynencie odnotowano już istnienie 65 populacji o liczebności od kilkudziesięciu do kilku tysięcy osobników. Według stanu z 2013 w Europie populacje tego gatunku stwierdzono co najmniej w 24 państwach, m.in. w Portugalii, Hiszpanii, we Włoszech (także na Sardynii), w Austrii, Niemczech, Holandii, Wielkiej Brytanii (wprowadzone w 1969; inne źródło mówi o pierwszym lęgu już w 1885), Grecji, Francji. Gatunek notowany również w Czechach.
W Polsce stwierdzane są zarówno pojedyncze osobniki (od 2015 w Nysie), jak i niewielkie stada, w tym młode z miejscowych lęgów. Gatunek ten został wciągnięty na "Listę awifauny krajowej" jako jedyny przedstawiciel papugowych (kategoria C w klasyfikacji AERC), ale w 2023 Komisja Faunistyczna usunęła go z tej listy i przeniosła do aneksu, który obejmuje gatunki stwierdzone w Polsce, lecz nie zaliczone do awifauny krajowej (stwierdzenia zaliczane są odtąd do kategorii E w klasyfikacji AERC).
Morfologia.
Długość ciała wynosi 37–43 cm, z czego 18,6–21 mm przypada na dziób. Skok ma długość około 16 mm. Masa ciała w przedziale 93–160 g. Pozostałe wymiary według podgatunku (w mm):
Większość upierzenia "P. krameri" przybiera barwę zieloną o żółtym odcieniu. Od dolnej połowy brody, poprzez obszar pod policzkiem po boki szyi ciągnie się czarna półobroża. Pod nią widać cienką, różową linię, rozciągającą się na całą szyję, zaś nad czarnym paskiem przebiega niebieska linia, sięgająca tylnej części głowy. Z wierzchu lotki szarozielone, od spodu szare. Dwie środkowe sterówki niebieskozielone, od spodu ochrowe. U samicy brak niebieskich, różowych i czarnych elementów na głowie, ale może być widoczna szmaragdowa obroża. Górna szczęka koloru ciemnoczerwonego, zakończenie czarne. Młodociane osobniki przypominają samice, ale odróżnia je bardziej żółte upierzenie i brak (lub słabe zaznaczenie) obroży. Młode mają także szarobiałą tęczówkę (dane dla podgatunku nominatywnego).
Przedstawicieli "P. k. parvirostris" można odróżnić po intensywniejszej zieleni głowy i policzków oraz mniejszym dziobie z większą ilością czerwieni na górnej szczęce. U "P. k. borealis" spód ciała szarozielony, dziób w całości koralowoczerwony (na dolnej szczęce mogą wystąpić czarne fragmenty); do tego jest to podgatunek większy w porównaniu do "P. k. krameri". Ptaki podgatunku "P. k. manillensis" podobne do "P. k. krameri", jednak znacznie ciemniejsze, z przodu głowy więcej zieleni; na piersi i brzuchu upierzenie niebieskawe, górna szczęka czerwona, dolna czarna.
Ekologia.
Aleksandretta obrożna nie ma dużych wymagań środowiskowych, występuje w wielu typach siedlisk. Przedstawiciele podgatunku nominatywnego preferują teren porośnięty kolczastymi krzewami. Inne ptaki występują od świetlistych, wilgotnych lasów wtórnych, poprzez lasy nadrzeczne (aluwialne) i namorzyny, po trawiastą sawannę, otwarte obszary rolnicze z porozrzucanymi drzewami, parki oraz ogrody. Zwykle "P. krameri" występuje na obszarach położonych poniżej 2000 m n.p.m.. Aleksandretty obrożne to wysoce towarzyskie ptaki, tworzą duże, hałaśliwe stada, zwłaszcza poza sezonem lęgowym. Zwykle widywane w grupach nie liczniejszych niż 20–30 osobników, okazjonalnie tworzą stada o liczebności setek lub nawet tysięcy osobników. Nie są lękliwe i przykuwają uwagę obserwatora głośnymi wrzaskami, piskami, także przy wzajemnym czubieniu się. Szeroki zakres wydawanych dźwięków obejmuje także gwizdy. Stada skupiają się wokół źródeł pokarmu, także upraw sorga, prosa i soczewicy. Lot szybki, wysoki, prosty, z gwałtownymi uderzeniami skrzydeł. Niekiedy przedstawiciele "P. krameri" odpoczywają wraz z przedstawicielami szpakowatych z subkontynentu indyjskiego, krukowatymi lub innymi papugami.
Pożywienie.
W skład diety "P. krameri" wchodzą zboża, nasiona traw i drzew, owoce, orzechy, kwiaty i nektar. Mike Perrins wymienia (na podstawie co najmniej 5 źródeł) ponad 21 gatunków lub rodzajów roślin, które stanowią pożywienie dla tego gatunku. Aleksandretta obrożna zjada owoce m.in. akacji, "Albizzia lebbeck", orzachy podziemnej ("Arachis hypogaea"), gujawy pospolitej ("Psidium guajava"), figowca ("Ficus"), liwistony chińskiej ("Livistona chinensis"), "Melia azedarach", granatowca właściwego ("Punica granatum"), migdałecznika właściwego ("Terminalia catappa"), rzepienia ("Xanthium"), mięsiste owoce kawy arabskiej ("Coffea arabica") i papryki ("Capsicum"). W przypadku takich roślin jak "Clerodendrum", "Litsea monopetala" i "Magnifera indica" prócz owoców zjada też kwiaty. Stwierdzono także jedzenie wyłącznie kwiatów "Erythrina indica", "Eucalyptus tereticornis" i "Tabebuia pallida". Zjada nasiona "Cicer arretinum", rzewni skrzypolistnej ("Casuarina equisetifolia") i kukurydzy zwyczajnej ("Zea mays"). Ponadto żeruje na głożynie ("Ziziphus"), tamaryndowcu indyjskim ("Tamarindus indica"), baobabie afrykańskim ("Adansonia digitata"), "Psidium cattleianum" i "Faidherbi albida". Większość papug pomaga sobie głównie lewą nogą podczas żerowania lub innych operacji. U populacji "P. krameri" introdukowanej w Heidelbergu zaobserwowano, że wśród 184 osobników żerujących na surmii ("Catalpa") 102 używało lewej nogi, a 82 prawej. Badacze przygotowali stanowisko z kawałkami jabłek – obserwując manipulujące nimi papugi stwierdzili, że 24 ptaki były wyraźnie lewonożne, zaś 11 było prawonożnych.
Lęgi.
Podczas gniazdowania aleksandretty obrożne nie wykazują terytorialności i zakładają niekiedy luźne kolonie. Gniazda są umieszczone wysoko w naturalnej dziupli, powiększonej dziupli sierpodudków, brodaczy (Capitonini) lub dzięciołów, także w szczelinie skalnej lub budynku. W niemieckim regionie Rhein-Neckar stwierdzano dziuple wykute przez dzięcioły duże ("Dendrocopos major") w styropianie w izolacji cieplnej budynku. Aleksandretty obrożne potrafią powiększyć je do 1,5 m długości i objętości 40–50 l. W 2001 stwierdzono tam pierwszy przypadek lęgu w takiej nienaturalnej „dziupli”. Okres lęgowy w zachodniej Afryce i na Półwyspie Arabskim trwa od grudnia do maja (w Senegalu: luty–marzec), w Indiach w okresie grudzień–maj, na Cejlonie: listopad–czerwiec.
Popisy u tego gatunku są złożone. Samica głośno szczebiocąc lekko rozkłada skrzydła, rusza głową z boku na bok zataczając półkola i ociera się z samcem dziobami. Samiec dumnie kroczy w jej kierunku, karmi ją zwróconym pokarmem, rozciąga się w górę na całą długość i na zmianę podnosi i opuszcza jedną łapę. Zaloty trwają kilka minut i często następuje po nich kopulacja. W zniesieniu przeważnie 3–4 białe jaja (maksymalnie 6) o wymiarach około 30–24 mm. Asynchronicznie przebiegająca inkubacja trwa 21 do 24 dni. Wysiaduje jedynie samica. Samica rozpoczyna wysiadywanie od złożenia 1. jaja; składa je w 1–2 dniowych odstępach, młode klują się niesynchroniczne. Po wykluciu młode ważą niecałe 6 g (0,2 uncji, dane z niewoli). W wieku 15 dni samice ważą około 79–83 g (dane dla ptaków z Niemiec). Pisklętami w gnieździe zajmują się oba ptaki z pary, ale samica robi to częściej. Młode ptaki po 6–7 tygodniach opuszczają gniazdo. Samce osiągają dorosłe upierzenie dopiero po drugim pełnym pierzeniu, mają wtedy około 3 lata.
Status i ochrona.
Przez IUCN gatunek jest klasyfikowany jako najmniejszej troski (LC, "Least Concern") i utrzymuje taką klasyfikację niezmiennie od 1988. Trend zmian liczebności populacji uznany za wzrostowy, całkowita liczebność nieznana. Według danych z 2009 introdukowana populacja w Japonii liczyła wtedy 100–10000 par. BirdLife International szacuje całkowity zasięg występowania na 7,91 mln km². W wydanym w 1997 roku 4. tomie HBW można znaleźć informację, jakoby ten gatunek miał znajdować się w załączniku III CITES, jednak obecnie (2023) aleksandretta obrożna nie figuruje w treści żadnego z załączników CITES.
Na Mauritiusie aleksandretta obrożna stanowi konkurencję wobec aleksandretty krótkosternej ("P. echo"), zajmując te same stanowiska lęgowe i prawdopodobnie konkurując również o pokarm. Uważana za szkodnika upraw. Ptaki, które w Egipcie uciekły z ogrodu zoologicznego w Gizie, zadomowiły się na jego terenie; stały się szkodnikami i w latach 1916–1919 zabito 127 osobników.
Hodowla.
Wyhodowano blisko 20 podstawowych odmian barwnych. Zalicza się do nich m.in. lutino, niebieska, albinos, cleartail (żółta głowa i ogon), fioletowa, ciemnozielona, kobaltowa i szek. Podstawowe odmiany dają możliwość około 200–300 kombinacji. W hodowli aleksandretty obrożne wykazują się inteligencją, przyjaznym i towarzyskim nastawieniem. Zalecanym pokarmem jest mieszanka drobnych ziaren – kanaru, prosa, niewielkich ilości owsa, gryki, krokosza, słonecznika; ponadto kiełki, zielone liście, trawy wraz z nasionami i różnorodne owoce. Można podawać także granulat. Ptaki wymagają drewnianych zabawek, które mogą przeżuwać (oraz świeżych gałęzi), innych zabawek, jak sznurki czy drabinki oraz stanowiska do kąpieli (niektóre papugi wolą być spryskiwane).
Najlepszym stanowiskiem dla "P. krameri" będzie woliera zewnętrzna o minimalnych wymiarach 2,5 na 1 na 2 m (inne źródło podaje min. długość 4,5 m). W przypadku trzymania większej ilości ptaków na parę powinno przypadać 1,5 m². Minimalna temperatura odpowiednia dla ptaków to 5 °C. Drewniane pudło, służące za miejsce odpoczynku, powinno mieć wymiary około 24 na 24 na 35 cm. Wymiary skrzynki lęgowej to blisko 31 na 31 na 46 cm. W niewoli przeżywa 25–30 lat.

</doc>
<doc id="590105" url="https://pl.wikipedia.org/wiki?curid=590105" title="Bitwa morska pod Andros (1697)">
Bitwa morska pod Andros (1697)

Bitwa morska pod Andros – starcie zbrojne, które miało miejsce 1 września 1697 podczas wojny wenecko-tureckiej (1683–1699), będącej częścią ogólnoeuropejskich zmagań w ramach wojny Turcji z Ligą Świętą.
Bitwa została stoczona między wyspami Andros i Eubeą na Morzu Egejskim między flotą wenecką (27 żaglowców, 2 handlowce, kilka galer, 2 brandery oraz ok. 1700 dział) a flotą turecką liczącą 20 żaglowców (w tym 1 żaglowiec trzypokładowy 70–80 dział, 19 żaglowców 50–60 dział), kilka galiot i 2 brandery. Tuż po bitwie 1 września lub 2 września 68 działowy żaglowiec wenecki "San Sebastiano" z niewiadomych przyczyn eksplodował.

</doc>
<doc id="590112" url="https://pl.wikipedia.org/wiki?curid=590112" title="Bitwa morska pod Andros (1696)">
Bitwa morska pod Andros (1696)

Bitwa morska pod Andros miała miejsce 22 sierpnia 1696 podczas wojny wenecko-tureckiej 1683-1699.
Ta nierozstrzygnięta bitwa stoczona została na południowy wschód od wyspy Andros. Flota wenecko-papieska pod wodzą Contariniego starła się z flotą turecką dowodzoną przez słynnego algierskiego korsarza Mezzo Morto. Żaden z okrętów biorących udział w bitwie nie został zniszczony, zatopiony lub zdobyty przez którąś ze stron.
Contarini mając 22 żaglowce opuścił Porto Poro 28 czerwca i przybył do Port Gavrion, na zachodnim wybrzeżu wyspy Andros, 3 sierpnia, podczas gdy galery pod wodzą Molina szły do Kekhrios (miasto położone w Grecji na lądzie stałym), gotowe do ataku na Teby.
Dnia 6 sierpnia turecka flota złożona z 20 tureckich okrętów oraz 15 afrykańsich została dostrzeżona na północ od Andros. Turcy żeglowali wokół Gavrion by sprowokować Contariniego, jednak ponieważ wiatr wiał z północy, Contarini wydał rozkaz, by nie ruszać do bitwy do momentu zmiany kierunku wiatru na korzystny. Nawet gdy Turcy wysłali galioty z wojskami desantowymi, wszystko co uczynił to wysłanie małego statku w celu ich wyparcia. Turcy odpłynęli i zakotwiczyli na zachodzie. Przez 10 dni nic się nie działo, oprócz tego, że francuski statek handlowy wpłynął do zatoki i dostał się pod ostrzał floty weneckiej, która wzięła go za brander wysłany przez Turków.
Dnia 20 sierpnia północny wiatr osłabł i o godzinie 17:00 Turcy ponownie się zjawili z dala od miasta i otworzyli ogień, jednak z niewielkim skutkiem, następnie na noc schronili się przed wiatrem na południu. Następnego dnia wiatr znów wiał z północy i Contarini, widząc swą szansę, spróbował wypłynąć, lecz wiatr nagle ucichł o około 12:00. Udał się więc na południowy wschód od wyspy Andros i tam rankiem 22 sierpnia połączył się z galerami, które właśnie przybyły z zachodu. Słaby wschodni wiatr dał Contariniemu kolejną szansę, i pożeglował na zachód, wykorzystując galery, by te pociągnęły za sobą żaglowce w kierunku południowego końca floty nieprzyjacielskiej, która uszykowana była w ten sposób, że na wschodzie była linia okrętów tureckich, a na zachodzie – linia okrętów afrykańskich. Następnie skręcił na północ idąc wzdłuż nieprzyjacielskich szyków z pierwszymi 7 żaglowcami ("Tigre", "Rosa", "San Andrea", "San Lorenzo Giustinian" (okręt flagowy), "San Domenico", "Fede Guerriera" i "San Sebastiano") i rozpoczynając atak około 12:00.
Około godziny 14:00 okręty wiosłowe odłączyły się i sformowały linię na południe od Turków. Żaglowce obu stron sformowały się mniej więcej w linie bojowe, doszło do walki podczas której Turcy stopniowo, ale wyraźnie byli wypierani.
O godzinie 16:00 wiatr osłabł i weneckie wiosłowce, które przebiły się przez linię nieprzyjaciela, wróciły i zaatakowały Turków bezpośrednio, ustawione w linię. Turcy wycofali się po około 2 godzinach, ruszając na południe w pobliże wyspy Syra, podczas gdy Wenecjanie pożeglowali z powrotem do Port Gavrion. Aż do 1 grudnia Wenecjanie patrolowali okolice w poszukiwaniu Turków. W końcu dowiedzieli się, że nieprzyjaciel wrócił do Dardaneli niemal miesiąc wcześniej.
Flota wenecko-papieska straciła 56 zabitych i 125 rannych na żaglowcach oraz 19 ofiar na wiosłowcach.

</doc>
<doc id="590116" url="https://pl.wikipedia.org/wiki?curid=590116" title="The Gits (polski zespół muzyczny)">
The Gits (polski zespół muzyczny)

The Gits – polski zespół grający muzykę z nurtu Oi!. Powstał jesienią 1992 w Lublinie pod nazwą Surowa Generacja. W roku 1998 po wielu zawiłych losach grupy (skład zespołu zmienia się dość często - osobami na stałe tworzącymi grupę są jedynie bracia Patyk) zmienia ona nazwę na The Gits.
Według Stowarzyszenia „Nigdy Więcej” bracia Patyk wyemigrowali do Wielkiej Brytanii, zakładając tam grupę Frontline Soldiers, zaś lider The Gits popełnił samobójstwo w 2010 roku.

</doc>
<doc id="590117" url="https://pl.wikipedia.org/wiki?curid=590117" title="AA Argentinos Juniors">
AA Argentinos Juniors

Asociación Atlética Argentinos Juniors jest argentyńskim klubem piłkarskim z Buenos Aires. Znany jest z tego, że w nim pierwsze kroki stawiał Diego Maradona. Pierwotnie klub nazywał się Martires de Chicago – Męczennicy z Chicago – na cześć robotników zastrzelonych podczas demonstracji w Chicago w 1887 roku.

</doc>
<doc id="590119" url="https://pl.wikipedia.org/wiki?curid=590119" title="Socket M2">
Socket M2



</doc>
<doc id="590120" url="https://pl.wikipedia.org/wiki?curid=590120" title="Asociación Atlética Argentinos Juniors">
Asociación Atlética Argentinos Juniors



</doc>
<doc id="590123" url="https://pl.wikipedia.org/wiki?curid=590123" title="Copa Libertadores 1982">
Copa Libertadores 1982

W dwudziestej trzeciej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu brazylijskiego klubu CR Flamengo, który awansował do półfinału bez gry.
Flamengo nie zdołał obronić tytułu, przegrywając rywalizację z urugwajskim klubem CA Peñarol. Peñarol w finale pokonał znakomitą drużynę chilijską CD Cobreloa, która drugi raz z rzędu znalazła się w finale Pucharu Wyzwolicieli. Peñarol zdobył najważniejsze klubowe trofeum Ameryki Południowej po raz czwarty, ale także Cobreloa docierając do finału dwa razy z rzędu na trwałe zapisała się w kronikach światowego futbolu.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansowało broniące tytułu Flamengo.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
W tej edycji Pucharu Wyzwolicieli obok klubu Cobreloa znakomicie spisały się także kolumbijski klub Deportes Tolima oraz paragwajski klub Club Olimpia. Fatalnie za to wypadły kluby z Argentyny, a Boca Juniors zajął w grupie gorsze miejsce niż znacznie niżej notowany boliwijski klub Club The Strongest. Najsłabiej jednak zaprezentował się peruwiański klub Municipal Lima, który nie zdobył nawet jednego punktu.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="590124" url="https://pl.wikipedia.org/wiki?curid=590124" title="Socket S1">
Socket S1

Socket S1 jest gniazdem przeznaczonym dla procesorów mobilnych Sempron, Athlon i TurionX2 firmy AMD Gniazdo jest rozwijane w kolejnych generacjach oznaczanych literą "g" i cyfrą np. S1g4 które jest obecnie najnowszą jego wersją. Gniazda są ze sobą wstecznie kompatybilne co oznacza że możemy do S1g3 włożyć nawet Semprona ML-34. 

</doc>
<doc id="590127" url="https://pl.wikipedia.org/wiki?curid=590127" title="Ridda">
Ridda

Ridda () lub irtidād () – apostazja w islamie. 
Osoba dopuszczająca się apostazji to "murtadd". 
Zakres pojęcia.
Prawdopodobnie w przeszłości istniało rozróżnienie między "riddą" a "irtidādem": pierwsza oznaczała zostanie ateistą lub agnostykiem, druga przejście na inną religię.
Za odstępstwo od wiary większość autorytetów religijnych uważa również poważne błędy doktrynalne jak niewiara w anioły, jedyność Boga, zaprzeczanie jego podstawowym atrybutom, twierdzenie iż Ali, a nie Mahomet powinien otrzymać przesłanie od archanioła Gabriela (jak twierdzi część sekty Ahl-e hakk), wiara w proroków po Mahomecie (sekta lahorich Ahmadijji). Także zbezczeszczenie Koranu lub znieważanie islamu czy proroków są zwykle uważane za riddę.
Konsekwencje.
Kara śmierci.
Zgodnie z nauką trzech szkół sunnickich (hanbalickiej, malikickiej i szafi’ickiej) "murtadd" powinien być ukarany śmiercią. Sunnicka szkoła hanaficka oraz szyicka szkoła dżafarycka nakazują natomiast uwięzienie aż do „powrotu na łono islamu”, choć kara śmierci nie jest wykluczona. Kary te dotyczą jednak tylko mężczyzn. W wypadku kobiety "murtadda" szkoły są bardziej podzielone: od kary śmierci do braku jakiejkolwiek kary.
Niewielka część współczesnych teologów muzułmańskich twierdzi, że wszelkie kary dla odstępców są zarezerwowane dla Boga po ich śmierci.
Według znacznej części prawników okres, po którym wykonywana jest kara, jest różny w zależności od typu "murtadda". "Murtadd fitri" (muzułmanin z urodzenia, który wyrzekł się islamu) może zostać zabity od razu po akcie apostazji. "Murtadd milli" (konwertyta na islam, który od niego później odszedł) powinien otrzymać 3 dni w więzieniu na przemyślenie i ewentualny powrót do religii muzułmańskiej (istitabah); inni prawnicy mówią o trzykrotnym pytaniu o zgodę na powrót do wiary. Taki "murtadd", jeśli trwa w apostazji, może być po tym czasie zabity. W praktyce wygląda to jednak zwykle zupełnie inaczej - sprawy sądowe trwają dość długo (jak na warunki krajów muzułmańskich), a okres "na przemyślenie" może trwać nawet 1 rok.
Wiele organizacji praw człowieka donosi o częstej praktyce zmuszania do powtórnego przyjęcia islamu lub nawet o torturach (szczególnie w Egipcie, Afganistanie i Iranie). Dowodami są głównie zeznania ofiar, jednak trudno je potwierdzić, ponieważ władze tych krajów uniemożliwiają rzetelne śledztwo, a wszystkie kraje stosujące karę śmierci za odstępstwo zaprzeczają tym informacjom.
Rozwód i podział majątku.
W większości szkół prawa odejście od islamu skutkuje rozwodem z pozostającym w islamie współmałżonkiem. Jeżeli oboje współmałżonkowie odchodzą od islamu, małżeństwo pozostaje ważne. W związku z tym, że w wielu krajach muzułmańskich jest to najłatwiejsza droga do rozwodu dla kobiety, wiele z nich decyduje się na formalną apostazję. Aby temu zapobiec, zmienia się obecnie prawodawstwo w kilku krajach (zapoczątkował to Kuwejt), by według nowego prawa apostazja nie skutkowała już rozwodem.
Majątek "murtadda" powinien zostać skonfiskowany i podzielony po równo we wspólnocie, choć współcześnie majątki rekwiruje państwo. 
Wszystkie skutki prawne (poza rozwodem w niektórych przypadkach) są anulowane w razie powrotu do islamu. Nie dotyczy to jednak szkód w majątku i rzeczy już podzielonych.
Wyjątki.
Wobec nieletnich stosuje się wyjątki: przetrzymuje się ich w więzieniu, a zabija dopiero po uzyskaniu pełnoletniości. 
Osoby pijane, zamroczone narkotykami, niedorozwinięte umysłowo oraz chore psychicznie nie są karane. Ludzie zmuszeni siłą do odstępstwa również nie podlegają żadnym restrykcjom.
Zalecenia Koranu.
Koran nie zawiera ani jednego fragmentu jednoznacznie nakazującego karę śmierci lub dożywotniego więzienia dla apostatów, jednak sugeruje surowe kary (nie jest wyjaśnione, czy są to kary doczesne). O apostatach wspominają następujące fragmenty: 16:106, 3:90-91, 5:54, 3:72 i 4:137. Wszystkie one należą do „okresu medyńskiego” – wyjątkiem jest tu „mekkańskie” 16:106-109. Oznacza to (skrótowo mówiąc), że powstały one w tzw. prawnym, a nie teologicznym okresie powstawania islamu. Niektórzy komentatorzy podają 4:89 jako dowód na zasadność kary śmierci, jednak według większości dotyczy on zabijania wszystkich niewiernych:
"Oni by chcieli, abyście byli niewiernymi, tak jak oni są niewiernymi, abyście więc byli równi. Przeto nie bierzcie sobie opiekunów spośród nich, dopóki oni nie wywędrują razem na drodze Boga. A jeśli się odwrócą, to chwytajcie i zabijajcie ich."
Wiele hadisów, w tym kilka uznawanych przez wszystkie szkoły islamu, zaleca karę śmierci dla odstępców:
"Ktokolwiek zmieniłby religię islamu, zostanie zabity." (Bukhari 9.84.57)
Sytuacja na świecie.
Odstępstwo od islamu jest karane śmiercią w kilku krajach (Arabia Saudyjska, Jemen, Afganistan, Komory, Mauretania, Pakistan i Sudan; w tym ostatnim przypadku nie jest to zapisane w prawodawstwie państwowym, lecz w jego szariackim rozszerzeniu). Kara śmierci wykonywana jest przez ścięcie, ale czasem są od tego wyjątki. W wypadku kilku innych państw (Jordania, Kuwejt, Malezja, Malediwy, Oman i Katar) apostazja jest karalna bądź po prostu nielegalna. Dość nietypowa praktyka występuje w Malezji, gdzie Malajowie "murtaddzi" nie mogą zmienić wyznania w dowodach osobistych. 
Wszystkie te kary są niezgodne, zdaniem wielu zachodnich obrońców praw człowieka z "Powszechną deklaracją praw człowieka" (np. Arabia Saudyjska nie podpisała jej głównie z tego powodu). Pozostałe kraje wymogły na ONZ pewne ustępstwa w postaci dodatków do kilku rezolucji związanych z prawami człowieka, które dają im możliwość karania apostatów (nadal jest to jednak na granicy prawa międzynarodowego). Deklaracja dopuszcza karę śmierci tylko w przypadku najcięższych przewinień, jednak jedno przewinienie ma różną wagę w odmiennych kręgach kulturowych, zaś deklaracja nie wyszczególnia konkretnych przypadków.
W 2011 roku kanadyjski aktywista ateistyczny irańskiego pochodzenia, były muzułmanin Armin Navabi powołał do życia wolnomyślicielską wspólnotę internetową Atheist Republic. Obecnie jest to kanadyjska organizacja non-profit, posiadająca setki oddziałów zwanych „konsulatami” w kilku krajach na całym świecie, takich jak Malezja, Indonezja czy Filipiny, umożliwiająca współdziałanie niewierzących w społeczeństwach, w których ateizm, apostazja i bluźnierstwo bywają kryminalizowane i represjonowane.
Kary śmierci za apostazję w większości przypadków nie są de facto wykonywane (np. na Malediwach ostatnie ścięcie miało miejsce niemal 70 lat temu - w roku 1953).

</doc>
<doc id="590128" url="https://pl.wikipedia.org/wiki?curid=590128" title="Oliviér Tébily">
Oliviér Tébily



</doc>
<doc id="590131" url="https://pl.wikipedia.org/wiki?curid=590131" title="Sejm Rzeszy">
Sejm Rzeszy



</doc>
<doc id="590134" url="https://pl.wikipedia.org/wiki?curid=590134" title="Donmeh">
Donmeh

Donmeh, dönme – grupa religijna w Turcji czcząca Sabbataja Cwi jako mesjasza. Są jedyną istniejącą obecnie grupą sabataizmu. Choć formalnie są muzułmanami, to praktykują zwyczaje i obchodzą święta żydowskie. Wzorują się w tym na samym Sabbataju, który nawrócił się na islam w 1666 roku. Uważają, że „ludzie prawdy” (wybrani przez Boga) muszą żyć wśród wyznawców różnych religii, w czym nawiązują do pewnych wątków kabalistycznych („Upadek Sophii”). W przeszłości niektóre ich grupy w tajemnicy praktykowały prawosławie. Niewielka część donmeh to nawróceni muzułmanie. Liczą obecnie poniżej 10 000 wyznawców – choć w przeszłości byli liczniejsi i dość wpływowi. Zawierają małżeństwa tylko w obrębie swojej grupy religijnej.

</doc>
<doc id="590137" url="https://pl.wikipedia.org/wiki?curid=590137" title="(205) Martha">
(205) Martha

(205) Martha – planetoida z pasa głównego asteroid okrążająca Słońce w ciągu 4 lat i 230 dni w średniej odległości 2,78 j.a. Została odkryta 13 października 1879 roku w "Austrian Naval Observatory" (Pula, półwysep Istria) przez Johanna Palisę. Nazwa planetoidy pochodzi od biblijnej Marty, siostry Marii i Łazarza.

</doc>
<doc id="590139" url="https://pl.wikipedia.org/wiki?curid=590139" title="Sungari">
Sungari

Sungari () – rzeka w Mandżurii w Chinach, prawobrzeżny, największy dopływ Amuru.
Wypływa z Gór Wschodniomandżurskich (Changbai Shan) na pograniczu Chin i Korei Północnej, płynie na północ przez Nizinę Mandżurską; następnie między Małym Chinganem i Górami Wschodniomandżurskimi przełamuje się na Nizinę Dolnoamurską, by wpaść do Amuru. Przepływa przez Harbin, Jilin i Jiamusi, główne dopływy to Nen Jiang i Mudan Jiang. Ma długość 1927 km, a powierzchnia dorzecza wynosi 523,6 tys. km² (według G. Veecka, odpowiednio 2308 km i 557 180 tys. km²). Sungari wraz z głównymi dopływami odprowadza wodę z 12,15% powierzchni ChRL, a jej roczny odpływ to 762 mln m³.
Spławna na długości ok. 1400 km, przez sześć miesięcy w roku pozostaje zamarznięta (w okresie od listopada do marca). Do Harbinu mogą nią dopłynąć statki o wyporności do 1000 ton, mniejsze jednostki wyżej - do Jilinu i rzeką Nen do Qiqiharu. Poniżej Jilinu, bieg znacznie spowalnia na płaskiej równinie, co wraz ze zwiększonym przepływem w wyniku topnienia śniegów późną wiosną i letnich opadów powoduje częste powodzie. Powyżej Jilin rzeka została przegrodzona zaporą Fengman.
Polska nazwa wywodzi się od mandżurskiej - "sunggari ula", czyli "Biała Rzeka". Chińska nazwa - Songhua Jiang, oznacza "rzekę [w kolorze] kwiatów sosny".

</doc>
<doc id="590140" url="https://pl.wikipedia.org/wiki?curid=590140" title="Kreia">
Kreia

Kreia – jedna z kluczowych postaci w komputerowej grze RPG ', mistrzyni Jedi, a w późniejszym czasie Lady Sithów znana jako Darth Traya. Jej rodzinna planeta jest nieznana.
Mistrzyni Revana, mająca później kolejnych dwóch uczniów - Darth Nihilusa i Darth Siona, przez obu została zdradzona, gdyż obaj jej uczniowie chcieli sami niepodzielnie i niezależnie jeden od drugiego władać Galaktyką.
Pięć lat po wojnie domowej Jedi Kreia ukrywa się przed swymi dawnymi uczniami Nihilusem i Sionem w opustoszałym świecie Peragus II. Tutaj między nią a ujawnia się Więź Mocy, która ma wielkie znaczenie dla Krei, a raczej jej alter ego - Darth Trayi. Kreia wyczuwa, że Wygnana Jedi jest bardzo potężna i może jej pomóc pokonać najgroźniejszych przeciwników - jej dawnych uczniów. Podczas ucieczki z Peragus II na statku Harbinger natykają się na Darth Siona, w pojedynku z nim Kreia traci dłoń.
Siła Krei w posługiwaniu się Mocą była duża, przez co wywoływała ona silny wpływ na Wygnaną Jedi, w rezultacie sprowadzając ją na Malachor V - świat zniszczony podczas Wojen Mandaloriańskich. Tutaj dochodzi do pojedynku z Sionem a ostatecznie samą Kreią/Darth Trayą w Akademii Sithów założonej przez samą Kreię. Kreia została pokonana przez Wygnaną, co przyczyniło się do zrujnowania Akademii Sithów i rozpadu świata Malachor V.

</doc>
<doc id="590143" url="https://pl.wikipedia.org/wiki?curid=590143" title="(1344) Caubeta">
(1344) Caubeta

(1344) Caubeta – planetoida z grupy pasa głównego asteroid okrążająca Słońce w ciągu 3 lat i 136 dni w średniej odległości 2,25 au. Została odkryta 1 kwietnia 1935 roku w "Algiers Observatory" w Algierze przez Louisa Boyera. Nazwa planetoidy pochodzi od "Paula Caubeta", francuskiego astronoma z obserwatorium w Tuluzie. Przed nadaniem nazwy planetoida nosiła oznaczenie tymczasowe (1344) 1935 GA.

</doc>
<doc id="590144" url="https://pl.wikipedia.org/wiki?curid=590144" title="(1373) Cincinnati">
(1373) Cincinnati

(1373) Cincinnati – planetoida należąca do zewnętrznej części pasa głównego asteroid okrążająca Słońce w ciągu 6 lat i 114 dni w średniej odległości 3,41 au. Została odkryta 30 sierpnia 1935 roku w Mount Wilson Observatory przez Edwina Hubble'a. Nazwa planetoidy pochodzi od "Cincinnati Observatory". Przed jej nadaniem planetoida nosiła oznaczenie tymczasowe (1373) 1935 QN.

</doc>
<doc id="590145" url="https://pl.wikipedia.org/wiki?curid=590145" title="(2425) Shenzhen">
(2425) Shenzhen

(2425) Shenzhen (1975 FW) – planetoida z pasa głównego asteroid okrążająca Słońce w ciągu 5,2 lat w średniej odległości 3 j.a. Odkryta 17 marca 1975 roku.

</doc>
<doc id="590146" url="https://pl.wikipedia.org/wiki?curid=590146" title="(10563) Izhdubar">
(10563) Izhdubar

(10563) Izhdubar (1993 WD) – planetoida z grupy Apollo, należąca do obiektów NEO. (10563) Izhdubar okrąża Słońce w ciągu 1 roku i 4 dni w średniej odległości 1,01 j.a. po orbicie o dużej inklinacji wynoszącej 63,46°. Została odkryta 19 listopada 1993 roku w "Palomar Observatory" przez Carolyn Shoemaker i Gene Shoemakera. Nazwa planetoidy pochodzi od "Izhdubara", chaldejskiego boga Słońca.

</doc>
<doc id="590147" url="https://pl.wikipedia.org/wiki?curid=590147" title="(11133) Kumotori">
(11133) Kumotori

(11133) Kumotori (1996 XY) – planetoida z pasa głównego asteroid okrążająca Słońce w ciągu 4,63 lat w średniej odległości 2,78 j.a. Odkryta 2 grudnia 1996 roku.

</doc>
<doc id="590150" url="https://pl.wikipedia.org/wiki?curid=590150" title="Vichada (Kolumbia)">
Vichada (Kolumbia)

Vichada – departament Kolumbii. Leży na wschodzie kraju, graniczy z Wenezuelą. Stolicą departamentu Vichada jest miasto Puerto Carreño.

</doc>
<doc id="590152" url="https://pl.wikipedia.org/wiki?curid=590152" title="Lemat Zorna">
Lemat Zorna



</doc>
<doc id="590154" url="https://pl.wikipedia.org/wiki?curid=590154" title="Desi Bouterse">
Desi Bouterse



</doc>
<doc id="590156" url="https://pl.wikipedia.org/wiki?curid=590156" title="Antioquia">
Antioquia

Antioquia – departament Kolumbii położony w północno-zachodniej części kraju. Historycznie była jednym ze stanów tworzących Stany Zjednoczone Kolumbii.
Antioquia zajmuje powierzchnię 63 612 km² i liczy prawie 7 milionów mieszkańców (2006). Graniczy z Morzem Karaibskim i zatoką Uraba, lecz w większości jest górzysty. Na jego obszarze znajdują się dwa pasma Kordyliery Zachodniej. Południową granicę departamentu wyznacza rzeka Magdalena. Większa część Antioquii leży między rzekami Magdalena i Cauca i zawiera północną część Kordyliery Centralnej. Departament porastają gęste lasy, a złoża bogactw naturalnych czynią go jednym z najważniejszych ośrodków górnictwa w Kolumbii.
Medellín jest stolicą i największym miastem Antioquii. Inne większe miasta to: Santa Fe de Antioquia, była stolica nad rzeką Cauca, oraz Puerto Berrió nad Magdaleną.
Do uchwalenia konstytucji z 1886, Antioquia i inne stany stanowiły własne prawa, a nawet po tej dacie zachowały część z nich, na przykład system zarządzania finansami.
Gminy.
Abejorral, Abriaquí, Alejandría, Amagá, Amalfi, Andes, Angelópolis, Angostura, Anorí, Antioquia, Anza, Apartadó, Arboletes, Argelia, Armenia, Barbosa, Bello, Belmira, Betania, Betulia, Bolívar, Briceño, Buriticá, Cáceres, Caicedo, Caldas, Campamento, Cañasgordas, Caracolí, Caramanta, Carepa, Carmen de Viboral, Carolina del Príncipe, Caucasia, Chigorodó, Cisneros, Cocorná, Concepción, Concordia, Copacabana, Dabeiba, Don Matías, Ebéjico, El Bagre, El Carmen de Viboral, El Peñol, El Santuario, Entrerríos, Envigado, Fredonia, Frontino, Giraldo, Girardota, Gómez Plata, Granada, Guadalupe, Guarne, Guatape, Heliconia, Hispania, Itagüí, Ituango, Jardín, Jericó, La Ceja, La Estrella, La Pintada, La Unión, Liborina, Maceo, Marinilla, Medellín, Montebello, Murindó, Mutatá, Nari, Nechí, Necoclí, Olaya, Peñol, Peque, Pueblorrico, Puerto Berrío, Puerto Nare, Puerto Triunfo, Remedios, Retiro, Rionegro, Sabanalarga, Sabaneta, Salgar, San Andrés, San Carlos, San Francisco, San Jerónimo, San José de la Montaña, San Juan de Urabá, San Luis, San Pedro, San Pedro de Urabá, San Rafael, San Roque, Santa Bárbara, Santa Rosa de Osos, Santo Domingo, Santuario, San Vicente, Segovia, Sonsón, Sopetrán, Támesis, Tarazá, Tarso, Titiribí, Toledo, Turbo, Uramita, Urrao, Valdivia, Valparaíso, Vegachi, Venecia, Vigía del Fuerte, Yali, Yarumal, Yolombo, Yondó, Zaragoza

</doc>
<doc id="590157" url="https://pl.wikipedia.org/wiki?curid=590157" title="Gross Rating Point">
Gross Rating Point

GRP (ang. Gross Rating Point) jest to wartość określająca:
Miarą GRP określana jest siła kampanii reklamowej. 
Odnosi się ona zarówno do kampanii telewizyjnych, radiowych i prasowych.

</doc>
<doc id="590158" url="https://pl.wikipedia.org/wiki?curid=590158" title="Gyula Gömbös">
Gyula Gömbös

Gyula Gömbös de Jákfa, węg. "Vitéz jákfai Gömbös Gyula" (ur. 26 grudnia 1886, zm. 6 października 1936) – węgierski polityk, konserwatywny premier Węgier w latach 1932–1936, faszysta (sam określał się jako narodowy socjalista) i rewizjonista.
Życiorys.
Młodość, opozycja antykomunistyczna.
Urodził się w miejscowości Murga w ówczesnych Austro-Węgrzech, w młodym wieku wstąpił do armii austro-węgierskiej i szybko stał się członkiem korpusu oficerskiego, służąc podczas I wojny światowej w stopniu kapitana. Stał się zagorzałym rzecznikiem uzyskania niepodległości od Austrii i krytykiem polityki Habsburgów.
Po wojnie, kiedy Węgry oddzieliły się od monarchii Habsburgów, Gömbös przyłączył się do konserwatywnych sił węgierskich w Segedynie, odmawiających poparcia komuniście Béli Kunowi, który przejął kontrolę nad Węgrami w 1919 roku. Gömbös stał się bliskim sprzymierzeńcem Miklósa Horthyego, lidera antykomunistycznego rządu utworzonego w Segedynie, a następnie odegrał główną rolę w tworzeniu armii Horthyego. Za te zasługi został mianowany ministrem obrony w segedyńskim rządzie. Po tym, jak rząd Kuna został usunięty w sierpniu 1919, Gömbös pomagał kierować zainicjowanymi przez konserwatystów czystkami wśród węgierskich komunistów. Owocem tych czystek były tysiące zabitych po obu stronach.
Gömbös wspierał także akcję skierowaną przeciwko węgierskim Żydom, których konserwatyści uważali za głównych zwolenników komunizmu. Pogląd ten wynikał z faktu, że zarówno Kun, jak i wielu jego ministrów byli Żydami.
Przywódca węgierskiej prawicy.
Kiedy w 1920 Horthy został regentem Węgier, Gömbös stał się liderem ruchu konserwatywnego, który zyskał pewne poparcie narodu. Była to odpowiedź na wprowadzone przez komunistów przepisy, a także na podpisanie traktatu w Trianon, w wyniku którego Węgry straciły dwie trzecie swojego terytorium na rzecz sąsiadujących nacji. Pomimo pewnych nieporozumień z wojskowym przywódcą i regentem, Miklósem Horthym, Gömbös był aktywny podczas Białego Terroru, a następnie zorganizował masową wojskową opozycję wobec planów restauracji władzy Habsburgów na Węgrzech podjętych przez Karola I Habsburga w 1921. Następnie Gömbös stał się jednym z liderów opozycji politycznej przeciwko konserwatywnemu Istvánowi Bethlenowi, który w tym samym roku został premierem.
W latach dwudziestych Gömbös był rzecznikiem reorganizacji państwa: przeprowadzenia reformy ziemskiej, wprowadzenia antyżydowskich przepisów i wycofania Węgier z Ligi Narodów. W 1929 Gömbösa mianowano generał majorem. Horthy wyznaczył go na ministra obrony w rządzie Bethlena. Była to próba zaspokojenia rosnącej w siłę prawicy.
Premier Węgier.
W 1932 siła ta była tak wielka, że Horthy zdecydował się mianować Gömbösa premierem. Jednak Horthy wymusił na Gömbösu wyparcie się antysemityzmu i wycofanie się z planów rozwiązania parlamentu. To ograniczyło jego możliwości wprowadzenia daleko idących zmian wewnętrznych, jakie miał w planach. Parlament składał się głównie ze zwolenników Bethlena.
Gömbös był bardzo aktywny w polityce międzynarodowej. Jednym z jego głównych celów było wprowadzenie Węgier do Osi z Włochami i Austrią. Wkrótce po tym, jak został premierem, Gömbös poleciał do Włoch i zobaczył się z Benito Mussolinim. Ci dwaj politycy doszli do porozumienia i Mussolini obiecał Gömbösowi poparcie przy planach rewizji traktatu trianońskiego, a także pomoc Włoch w przypadku wojny Węgier z Jugosławią i Rumunią, mającej na celu odzyskanie utraconych na rzecz tych państw terytoriów. W czerwcu 1933 węgierski premier zażądał obalenia tych punktów traktatu, które ograniczały liczbę węgierskich sił zbrojnych do 35 tys. żołnierzy i zabraniały posiadania lotnictwa i ciężkiej artylerii. W tymże roku Gömbös zerwał całkowicie z dawną proangielską i profrancuską orientacją Bethlena i stało się jasne, iż zamierza on związać Węgry z obozem faszystowskim.
W okresie jego rządów na terenie Węgier działały obozy chorwackiej organizacji terrorystycznej ustaszy.
W październiku 1934 węgierski premier odbył podróż do Polski. Wizyta ta również służyć miała jego rewizjonistycznym planom, wymierzona była bowiem przeciwko Czechosłowacji.
Na początku 1936 Gömbösowi udało się przekonać Horthyego do rozwiązania parlamentu i rozpisania nowych wyborów. W ich wyniku prawe skrzydło uzyskało przewagę w parlamencie. Na 245 posłów 171 należało do rządowej partii "Nemzeti Egység Pártja" (Narodowa Partia Jedności). Zgodnie ze swoimi wcześniejszymi planami premier zwiększył i wyposażył armię, obsadził ją sympatyzującymi oficerami, podobnie zresztą uczynił z siłami cywilnymi. Chwalił się Göringowi, że w ciągu dwóch lat przekształci Węgry w państwo faszystowskie z sobą jako dyktatorem. Były to jak najbardziej realne plany, jednak podczas przygotowań do puczu Gömbös zmarł z powodu niewydolności nerek w Monachium 6 października 1936. Jego następca Kálmán Darányi odstąpił od części planów poprzednika, kontynuował jednak jego politykę zagraniczną.
Relacje z Niemcami.
Gömbös żywił też nadzieję na sojusz z Niemcami, zwłaszcza kiedy partia nazistowska zyskała większość w parlamencie. Kiedy Adolf Hitler został kanclerzem w 1933, Gömbös był pierwszym zagranicznym przywódcą, który odwiedził führera. Sam premier określał się jako nazista.
Wkrótce potem oba kraje podpisały ważną umowę handlową, która wpłynęła na znaczną poprawę kulejącej dotychczas węgierskiej gospodarki. Wydarzenia te jednak zaalarmowały węgierskich polityków, którzy uważali, że relacje Gömbösa z Niemcami zniszczą więzi Węgier z Włochami, jako że Włochy i Rzesza spierały się w kwestii proponowanego zjednoczenia Niemiec i Austrii. Ostatecznie Gömbös zdecydował w pierwszej kolejności pozostać w sojuszu z Włochami i Austrią po tym, jak stało się jasne, że o ile Hitler poparłby Węgry w próbie odzyskania ziem straconych na rzecz Czechosłowacji, o tyle nie poparłby ich przeciwko Rumunii i Jugosławii. Hitler był także przeciwny planom Gömbösa dotyczącym zwiększenia armii (co było jednym z elementów rewizji traktatu w Trianon), podczas gdy Mussolini te plany popierał.

</doc>
<doc id="590159" url="https://pl.wikipedia.org/wiki?curid=590159" title="Zasięg efektywny">
Zasięg efektywny

Zasięg efektywny - według starej szkoły marketingu i reklamy - procent grupy celowej, który zetknął się z przekazem reklamowym przynajmniej z efektywną częstotliwością.
Efektywna częstotliwość jest to zakładana minimalna liczba kontaktów z przekazem reklamowym, o którym twierdzi się, że jest skuteczny do realizacji celów kampanii reklamowej.

</doc>
<doc id="590161" url="https://pl.wikipedia.org/wiki?curid=590161" title="Szkoła publiczna">
Szkoła publiczna

Szkoła publiczna – szkoła założona i prowadzona najczęściej przez podmiot publiczny (państwo, samorząd terytorialny) i utrzymywana ze środków publicznych (z budżetu państwa lub jst.), a więc odwrotnie niż w przypadku szkoły prywatnej. Istnienie szkół publicznych związane jest z obowiązkiem szkolnym. W Polsce szkoły publiczne mogą być prowadzone także przez podmioty prywatne lub kościelne osoby prawne.
Historia.
Najwcześniejsze szkoły publiczne powstawały w starożytności; za takie można uznać finansowane przez państwo rzymskie akademie itd. W średniowieczu istniały uniwersytety państwowo-kościelne, których działalność finansowano z podatków. Pierwsze powszechne publiczne szkoły powstawały na dużą skalę w XVIII wieku w Danii oraz w Prusach, co w późniejszym okresie przyczyniło się do szybszego rozwoju tych krajów. W innych krajach powstały później, a całą ludność udało się w nich objąć obowiązkiem szkolnym pod koniec XIX lub na początku XX wieku. W Polsce te szkoły są bezpłatne, w niektórych krajach częściowo odpłatne. Takie szkoły nie istnieją tylko w niektórych krajach afrykańskich i azjatyckich. Chrześcijańscy i islamscy fundamentaliści często nie chcą posyłać swoich dzieci do szkół tego typu, uważając, że ich dzieci nie będą nauczane zgodnie z zasadami religii, lecz z zasadami głoszonymi przez państwo. Dotyczy to głównie wychowania seksualnego, a także niektórych dzieł literackich.
Na ziemiach polskich szkoły publiczne należały do państw zaborczych. Adam Mickiewicz kształcił się bezpłatnie w szkołach rosyjskich, co później musiał odpracować jako nauczyciel. Jan Kasprowicz i Stanisław Przybyszewski kształcili się w gimnazjach pruskich, w których nauczano m.in. łaciny i greki, chociaż prowadzono tam germanizację. W zaborze austriackim szkołom publicznym pozostawiono dosyć dużą swobodę, co przyczyniło się do tego, że właśnie tam najbujniej rozwijała się polska kultura. Szczególnie ważną rolę odegrały tu Uniwersytet Jagielloński oraz Uniwersytet Lwowski.
Polska.
W Polsce szkołą publiczną jest szkoła, która:
Przedszkolem publicznym jest przedszkole, które:

</doc>
<doc id="590163" url="https://pl.wikipedia.org/wiki?curid=590163" title="Szkoły publiczne">
Szkoły publiczne



</doc>
<doc id="590174" url="https://pl.wikipedia.org/wiki?curid=590174" title="Nieznani Sprawcy (zespół muzyczny)">
Nieznani Sprawcy (zespół muzyczny)

Nieznani Sprawcy – polski zespół muzyczny założony w 1997 roku w Bytomiu. Pierwotnie nosił on nazwę Berets (pod tym szyldem grupa wydała nawet płytę zawierającą głównie przeróbki znanych przebojów rockowych), obecną nazwę przyjął za namową Leszka Malinowskiego, członka kabaretu "Koń Polski".
W 2003 roku piosenką „Kaj Ty łazis” (przeróbką piosenki „Come together” zespołu The Beatles) Nieznani Sprawcy wygrali organizowany przez TVP3 Katowice, Radio Rock i Radio eM Cover Koncert, kilka miesięcy później ukazała się pierwsza, zawierająca głównie autorskie kompozycje, płyta długogrająca zespołu, nosząca tytuł "Demo". Zespół intensywnie koncertuje – w swojej historii zdążył już zagrać przeszło 1000 koncertów, na których prezentował przeróbki utworów innych wykonawców (m.in. Perfect czy Lady Pank) oraz autorskie kompozycje.
W 2005 ukazała się druga płyta – "Bezbronny", w 2006 ukazała się trzecia płyta – "W poszukiwaniu samego siebie".

</doc>
<doc id="590175" url="https://pl.wikipedia.org/wiki?curid=590175" title="Marek Piotrowski (kickbokser)">
Marek Piotrowski (kickbokser)

Marek Piotrowski (ur. 14 sierpnia 1964 w Dębem Wielkim) – polski kickbokser i bokser, wielokrotny zawodowy mistrz świata w kick-boxingu, posiadacz 1 Dan Karate Kyokushin.
Kariera amatorska.
Swoją karierę sportową rozpoczynał jako bardzo młody adept jujutsu, z czasem zainteresował się karate kyokushin. W 1984 r. zdobył w tej dyscyplinie mistrzostwo Polski juniorów.
W 1985 r. powtórzył ten sukces w kategorii seniorów. W karate stoczył 13 oficjalnych pojedynków, wszystkie wygrał. W lipcu 1993 r. stał się posiadaczem czarnego pasa (1 dan) w Kyokushin Karate.
Z początkiem 1987 r. rozpoczął uprawiać kick-boxing w formule full contact, mimo że dyscyplina ta była wówczas w Polsce zakazana.
11 października 1987 r. zdobył w Monachium amatorskie mistrzostwo świata w kategorii wagowej do 81 kg. Tego samego roku wygrał również mistrzostwo Polski, a na Węgrzech Puchar Świata, zostając uznanym za najlepszego zawodnika turnieju.
Kariera zawodowa.
W 1988 r. zdecydował się na wyjazd do USA, aby rozpocząć karierę zawodową. W październiku stoczył swoją pierwszą walkę. W Rockford znokautował Boba Handegana w 4. rundzie.
19 sierpnia 1989 r. w swej piątej walce za Oceanem zwyciężył jednogłośnie na punkty dotychczas niepokonanego Ricka „The Jet” Roufusa i zdobył zawodowe mistrzostwo Stanów Zjednoczonych organizacji PKC. Do jego nazwiska przylgnął również ringowy przydomek "Punisher".
4 listopada 1989 r. w Chicago pokonał Dona „The Dragon” Wilsona i został zawodowym mistrzem świata organizacji ISKA, PKC i FFKA.
Do 1991 r. stoczył sześć pojedynków, pokonując między innymi Boba „The Thunder” Thurmana oraz renomowanego Marka Longo. Był do tego momentu niepokonanym zawodnikiem na zawodowym ringu, legitymującym się bilansem 29-0-0 (19 KO).
22 czerwca 1991 r., pomimo problemów osobistych, stoczył rewanżowy pojedynek z Rickiem Roufusem, który przegrał w drugiej rundzie przez nokaut. Po tej porażce rozpoczął w lutym karierę w boksie zawodowym, wygrywając pierwszą walkę przed czasem w 4. rundzie. Następnie do 1992 r., chcąc odzyskać utracony tytuł MŚ, stoczył kilka walk w kickboxingu, wszystkie wygrywając.
W lipcu 1992 r. zdobył tytuł mistrza Ameryki Północnej wygrywając z Kanadyjczykiem Conradem Pla.
22 listopada 1992 r. stanął w Paryżu do pojedynku z wielokrotnym mistrzem Holendrem Robem Kamanem (zwanym także „Mr. Low-Kick”; 98 wygranych walk, 78 KO.) w formule low-kick. Przegrał przez TKO w siódmej rundzie po niezwykle dramatycznym boju. Po tej porażce raz jeszcze stanął do walki o utracone tytuły. Przez następne lata szukał szansy na rewanż z Kamanem i Roufusem, ale nigdy jej nie dostał.
22 czerwca 1993 r. pokonał w Montrealu przez TKO Michaela McDonalda. W tym samym roku pokonał Mike’a Winklejohna, zdobywając tytuł mistrz świata ISKA w formule "oriental rules" (odmiana dopuszczająca low-kick i uderzenia kolanem). W grudniu 1995 r. stoczył swoje ostatnie starcie w kickboxingu. W Krakowie pokonał Włocha Stefano Tomiazzo, zdobywając pas mistrza świata organizacji WKA i unifikując wszystkie światowe tytuły w full-contact. Tym samym stał się posiadaczem wszystkich najważniejszych pasów mistrzowskich: ISKA, KICK, PKC, WAKO-PRO, FFKA, WKA i TBC.
Równolegle ze startami w kickboxingu Piotrowski kontynuował karierę zawodowego boksera, staczając od 1992 do 1996 r. w sumie 21 pojedynków w wadze półciężkiej. Wygrał wszystkie.
Zawodową karierę zakończył 13 grudnia 1996 r. w Hanowerze wygraną walką bokserską. W 1997 r. dostał propozycję walki o zawodowe mistrzostwo świata w boksie organizacji IBF z Reggie Johnsonem, lecz ze względu na kłopoty zdrowotne musiał zrezygnować. W 2002 r. powrócił do Polski.
Wyróżnienia.
W 1987 r. dostał nagrodę „Syrenki” od miesięcznika "Sportowiec" za największą niespodziankę sportową roku. Był trzykrotnie wybierany do pierwszej dziesiątki najlepszych sportowców w Polsce w plebiscycie "Przeglądu Sportowego" (1987, 1989, 1990), dwukrotnie zajmując 2 pozycję. Prestiżowy magazyn "Fighter", klasyfikując najlepszych kickbokserów lat 80., umieścił Piotrowskiego w wadze do 172 funtów (tj. 78 kg) na drugim miejscu. Dwukrotnie, w latach 1989 i 1994, został uznany przez amerykańskich fachowców kickboxerem roku. Został także wybrany przez amerykańską prasę jednym z dwóch najlepszych fighterów lat 90.
20 listopada 2009 r. został odznaczony przez Prezydenta RP Lecha Kaczyńskiego Krzyżem Kawalerskim Orderu Odrodzenia Polski za swoje osiągnięcia sportowe i pracę społeczną.
Nawiązania w mediach.
W 1991 r. Aleksander Bilik wydał książkę "Kickbokser", opisującą karierę Piotrowskiego do roku 1990. W 2005 r. telewizja TVN24 nakręciła reportaż o Marku Piotrowskim zatytułowany „Wojownik”. W 2005 r. powstał o nim komiks pt. "Kickbokser" (zamieszczony w dodatku do Gazety Wyborczej). W 2007 r. powstał pełnometrażowy film dokumentalny "Wojownik" reżyserowany przez Jacka Bławuta a wyprodukowany przez stację telewizyjną HBO, opisujący karierę Marka Piotrowskiego. Zdobył on główną nagrodę na festiwalu filmów dokumentalnych w Chinach „Guangzhou International Documentary Film Festival”.
W 2009 r. Piotrowski zagrał jedną z ról w filmie Marcina Wrony "Moja krew"

</doc>
<doc id="590176" url="https://pl.wikipedia.org/wiki?curid=590176" title="Marek Piotrowski">
Marek Piotrowski

Nazwisko to nosili lub noszą:

</doc>
<doc id="590180" url="https://pl.wikipedia.org/wiki?curid=590180" title="Jarosław Dymek">
Jarosław Dymek

Jarosław Tomasz Dymek, pseudonim Ralf (ur. 21 stycznia 1971 w Kwidzynie) – polski strongman i samorządowiec.
Jeden z najlepszych polskich i światowych siłaczy. Mistrz Polski Strongman w latach 2002 i 2005. Mistrz Europy Strongman 2005. Drużynowy Mistrz Świata Par Strongman w latach 2003 i 2004.
Życiorys.
Jarosław Dymek trenował karate i lekkoatletykę. Był powołany do kadry narodowej w rzucie oszczepem. Następnie trenował gimnastykę. W 1990 rozpoczął studia magisterskie na Akademii Wychowania Fizycznego i Sportu im. Jędrzeja Śniadeckiego w Gdańsku. Od 1999 zajmuje się sportem strongman.
Pracował jako wychowawca młodzieży oraz w ochronie nocnego klubu.
W latach 2002–2006 i 2014–2018 radny miasta Malborka.
W listopadzie 2003 r, wspólnie z siłaczem Piotrem Szymcem utworzył firmę "Strong Man sp. z o.o.", organizującą zawody i pokazy siłaczy oraz promującą sport strongman.
W styczniu 2004 r. został zatrzymany przez policję i przebywał kilka miesięcy w areszcie, pod zarzutem przekazania funkcjonariuszowi policji korzyści majątkowej, w zamian za odstąpienie od czynności służbowych.
Bardzo waleczny, czołowy polski strongman, obok Mariusza Pudzianowskiego. Od samego początku startów znajduje się w ścisłej, światowej czołówce siłaczy. W osiągnięciu jeszcze lepszych wyników Dymkowi przeszkadzały serie poważnych kontuzji, w tym na najważniejszych zawodach.
Zdobył dla Polski, wraz z Mariuszem Pudzianowskim, na Drużynowych Mistrzostwach Świata Par Strongman 1999 pierwszy w historii medal, w sporcie strongman.
Wziął udział pięciokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Jarosław Dymek w ostatnich latach, z uwagi na wiek, ograniczył udział w zawodach do najważniejszych i najbardziej presiżowych imprez. W wyniku licznych kontuzji planował, w roku 2008, zakończyć karierę siłacza, jednak uporał się z kontuzjami i wrócił do dobrej formy. Po zakończeniu kariery siłacza planuje zająć się organizacją zawodów strongman w różnych krajach świata.
Jest właścicielem klubu treningowego "Dymek Body Line", umiejscowionego w Malborku. Dysponuje halą ze sprzętem do treningu konkurencji strongman, znajdującą się we wsi Kończewice, w województwie pomorskim. Mieszka w Malborku. Rodzina: żona Dorota, syn Dawid. Starszy brat, Jacek Dymek, również zajmował się sportem strongman, jednak z dużo mniejszymi sukcesami.
Mistrzostwa Świata Strongman.
Jarosław Dymek wziął udział ośmiokrotnie w indywidualnych Mistrzostwach Świata Strongman, w latach 2001, 2002, 2003, 2005, 2006, 2007, 2008 i 2009. Był trzecim Polakiem w historii tych mistrzostw. Jest drugim Polakiem, po Mariuszu Pudzianowskim, o najdłuższym stażu w tych zawodach.
Trzykrotnie, w Mistrzostwach Świata Strongman 2007, Mistrzostwach Świata Strongman 2008 i Mistrzostwach Świata Strongman 2009 nie zakwalifikował się do finałów.
Klasyfikacja w indywidualnych Mistrzostwach Świata Strongman:
Wziął udział sześciokrotnie w Drużynowych Mistrzostwach Świata Par Strongman, w latach 1999, 2000, 2001, 2002, 2003 i 2004.
Klasyfikacja w Drużynowych Mistrzostwach Świata Par Strongman:
Wymiary:
Rekordy życiowe:

</doc>
<doc id="590182" url="https://pl.wikipedia.org/wiki?curid=590182" title="Ostrożeń (roślina)">
Ostrożeń (roślina)

Ostrożeń ("Cirsium" Mill.) – rodzaj roślin należący do rodziny astrowatych. Obejmuje ok. 250 do 450 gatunków. Zasięg rodzaju obejmuje niemal całą półkulę północną. W Polsce rośnie 13 gatunków. W polskiej taksonomii ludowej rośliny te często określane są mianem ostu. W tekstach poprawnościowych słowo ostrożeń jest odmieniane z e ruchomym (dopełniacz: ostrożnia), natomiast w literaturze botanicznej zwykle e jest zachowywane w odmianie (dopełniacz: ostrożenia).
Szereg gatunków to uciążliwe chwasty w uprawach i gatunki inwazyjne zawleczone poza swój pierwotny zasięg. Nieliczne wykorzystywane są jako rośliny ozdobne i jadalne. Rdzeń pędów różnych gatunków północnoamerykańskich był spożywany przez Indian. Młode pędy ostrożenia błotnego jadane były w sałatkach. Jadalne są także bulwiaste korzenie ostrożenia bulwiastego "Cirsium tuberosum" (przechowywane i spożywane zimą).
Rozmieszczenie geograficzne.
Zasięg rodzaju obejmuje niemal całą Europę (na Islandii występują tylko rośliny introdukowane), Azję (bez południowych krańców kontynentu), Amerykę Północną (na Antylach tylko rośliny introdukowane), północno-zachodnią Amerykę Południową (Kolumbię) oraz północną i wschodnią Afrykę. Ponad 60 gatunków rośnie w Europie oraz w Ameryce Północnej na północ od Meksyku. Przedstawiciele rodzaju jako rośliny introdukowane rosną w południowej i zachodniej części Ameryki Południowej, w południowej Afryce oraz w Australii i Nowej Zelandii.
Morfologia.
Kwiaty zebrane w koszyczek, przeważnie o walcowatej budowie i zwykle zwężony górą. W koszyczku wszystkie kwiaty rurkowate, o takiej samej, lub bardzo zbliżonej budowie. Przynajmniej część kwiatów jest obupłciowa. Poszczególne kwiaty w koszyczku nie posiadają własnej okrywy, u niektórych gatunków tylko szczeciniaste plewinki. Puch kielichowy składający się z pierzastych włosków. Okrywa koszyczka bez cierni, o łuskach kłująco zaostrzonych. W kwiatach pręciki o wolnych nitkach, ale zrośnięte pylnikami w rurkę. Rośliny o dużych liściach, u wielu gatunków kłujących.
Biologia i ekologia.
Rośliny roczne, dwuletnie i byliny. Nie wytwarzają soku mlecznego.
Systematyka.
Rodzaj z podplemienia "Carduinae", plemienia "Cardueae" z podrodziny "Carduoideae" z rodziny astrowatych "Asteraceae".

</doc>
<doc id="590183" url="https://pl.wikipedia.org/wiki?curid=590183" title="Wojciech Szymkowiak">
Wojciech Szymkowiak

Wojciech Szymkowiak, pseudonim Metrowiec (ur. 20 marca 1975) – polski sprinter, strongman i kulturysta.
Zdobywca złotego medalu na Mistrzostwach Polski seniorów w lekkoatletyce w 1995 roku w sztafecie 4 x 100 metrów.
Osiągnięcia strongman.
Wymiary:
Rekordy życiowe jako strongman:

</doc>
<doc id="590188" url="https://pl.wikipedia.org/wiki?curid=590188" title="Jan Samek (historyk)">
Jan Samek (historyk)

Jan Sławomir Samek (ur. 9 sierpnia 1930 w Krakowie, zm. 6 stycznia 2007 tamże) – polski historyk sztuki.
Życiorys.
Dyplom magisterski z zakresu historii sztuki zdobył w 1955 roku na Uniwersytecie Jagiellońskim - promotor prof. Karol Estreicher jr na podstawie pracy pt. "Chrzcielnice polskie". Od 1956 był asystentem przy Katedrze Historii Sztuki Nowożytnej Instytutu Historii Sztuki Uniwersytetu Jagiellońskiego. W 1962 został doktorem, a 12 lat później na Polskiej Akademii Nauk - doktorem habilitowanym. Do 1973 był adiunktem na UJ. Od 1976 pracował na stanowisku docenta w Instytucie Sztuki Polskiej Akademii Nauk. Od 1987 był związany z Papieską Akademią Teologiczną w Krakowie, był także kierownikiem Katedry Sztuki Sakralnej w Polsce.
W 1991 otrzymał tytuł profesora nadzwyczajnego, a 6 lat później - profesora zwyczajnego. W latach 1995-1998 był kierownikiem Studium Doktoranckiego Wydziału Filozofii Uniwersytetu Jagiellońskiego. Od 1996 organizował i kierował Zakładem Wychowania przez Sztukę w Instytucie Pedagogiki UJ.
Jego dorobek naukowy obejmuje 520 opracowań naukowych, w tym 34 książki. Dodatkowo ok. 280 prac pozostało u autora lub jest złożonych do druku. Publikował prace naukowe w języku angielskim, niemieckim, francuskim, włoskim i hiszpańskim. Był redaktorem i współautorem "Katalogu Zabytków Sztuki w Polsce IV - Miasto Kraków". Wypromował 257 magistrów oraz przygotował otwarcie 23 przewodów doktorskich.
Założyciel i wieloletni kierownik Pracowni Inwentaryzacji Zabytków Miasta Krakowa PAN (od 1974 roku do stanu wojennego). Członek Polskiej Akademii Umiejętności, Stowarzyszenia Historii Sztuki (oddział w Krakowie), Związku Literatów Polskich oraz Towarzystwie Miłośników Historii i Zabytków Miasta Krakowa.
Miał żonę Izabellę i dwójkę dzieci - córkę Elżbietę i syna Tomasza.
Pochowany na Cmentarzu Rakowickim w Krakowie.

</doc>
<doc id="590189" url="https://pl.wikipedia.org/wiki?curid=590189" title="Mechaniczny Turek">
Mechaniczny Turek

Mechaniczny Turek (Turek grający w szachy) – osiemnastowieczna mistyfikacja, której autorem był Wolfgang von Kempelen, zaprezentowana po raz pierwszy w 1769. Rzekomo miała być to genialna maszyna, rozgrywająca po mistrzowsku partię szachów. W rzeczywistości był to utalentowany szachista ukryty wewnątrz maszyny i sterujący jej ruchami.
Historia.
U szczytu swojej popularności Mechaniczny Turek rozgrywał pojedynki szachowe z takimi postaciami, jak Benjamin Franklin, Charles Babbage czy Napoleon Bonaparte. Wynalazca i jego następcy używający Mechanicznego Turka współpracowali z kilkunastoma światowej klasy szachistami – między innymi Allgaierem, Deschapellesem, Schlumbergerem.
Zasady jego działania oficjalnie po raz pierwszy zostały wyjawione szerszemu gronu opinii publicznej w 1834 przez jedno z francuskich czasopism, a później w USA przez Edgara Allana Poe. Kiedy nastąpił kres popularności Turka, maszyna została sprzedana. Nabywcą był doktor John Kearsley Mitchell, który w późniejszym czasie przekazał urządzenie muzeum w Filadelfii. W 1854, to jest po 85 latach po skonstruowaniu Mechanicznego Turka, spłonął on w pożarze tego muzeum.
Konstrukcja.
Tajemnica Turka opierała się na sprytnym ukryciu wewnątrz jego konstrukcji obsługującego szachisty. Skrzynia z licznymi drzwiczkami, do której wchodził szachista, była w rzeczywistości systemem przegród, które odpowiednio przesuwane pozwalały na zamaskowanie obecności człowieka wewnątrz Mechanicznego Turka. Umożliwiało to oszukanie przeciwnika „automatu”, który był przekonany, że gra z androidem. Zewnętrzna szachownica była odwzorowana w środku Turka za pomocą metalowych guzików zwisających pod odpowiednim polem na krótkich linkach. Silnie namagnesowane pionki używane do gry powodowały poluzowanie jednego i przyciągnięcie drugiego guzika przy kolejnych ruchach, dzięki czemu gracz obsługujący „maszynę” orientował się w posunięciach przeciwnika. Aby upewnić się, że metalowy przedmiot zwisający na lince zostanie przyciągnięty, graczom nakazywano stawiać pionki i figury dokładnie pośrodku pola, wyjaśniając, że w przeciwnym razie Turek może przypadkowo potrącić któryś z elementów na szachownicy. Szachista ukryty wewnątrz miał do dyspozycji świecę i małą szachownicę, na której zaznaczał przebieg partii. Ruchów dokonywał przy pomocy lewej ręki, którą wkładał w specjalny rękaw imitujący lewą rękę kukły. Dostęp powietrza zapewniało mu otwieranie drzwiczek dokonywane co jakiś czas, które tłumaczono koniecznością „nakręcenia mechanizmu”.
Istnieje kilka mitów dotyczących Turka. Nie jest prawdą, że mógł go obsługiwać tylko beznogi weteran wojenny lub karzeł – mieścił się w nim dorosły człowiek. Turek nie grał również z królem Prus Fryderykiem Wielkim.
Ręka Mechanicznego Turka była w pełni mechaniczna. Ukryty szachista operował mechanicznym ramieniem, które było równolegle, mechanicznie połączone z ramieniem kukły. Układ dźwigienek, naciągów i linek, którym operował niewidoczny mistrz, był skonstruowany bardzo precyzyjnie.

</doc>
<doc id="590190" url="https://pl.wikipedia.org/wiki?curid=590190" title="Linux dla PlayStation 2">
Linux dla PlayStation 2

Linux dla PlayStation 2 ("PS2 Linux Kit") – zestaw wydany przez Sony w 2002 roku dla konsoli PlayStation 2. W skład zestawu wchodzi system GNU/Linux, klawiatura, mysz, adapter karty graficznej, Network Adapter oraz 40 GB dysk twardy.
Przed zainstalowaniem systemu karta pamięci konsoli musi zostać sformatowana, co wiąże się z usunięciem z niej wszystkich zapisów stanu gry.
Kompatybilność z konsolą PS2.
Jedynie model SCPH-30000 konsoli PS2 jest oficjalnie przystosowany do uruchamiania systemu Linux. Model SCPH-50000 pozwala na uruchomienie Linuksa tylko po uprzednim zaktualizowaniu sterownika Network Adaptera. Wersje SCPH-70000 i SCPH-90000 (konsola w wersji "slim") w ogóle nie współpracują z Linuksem na PS2.

</doc>
<doc id="590191" url="https://pl.wikipedia.org/wiki?curid=590191" title="Michał Figurski">
Michał Figurski

Michał Figurski (ur. 16 maja 1973 w Moskwie) – polski dziennikarz i prezenter, producent, konferansjer, aktor, przedsiębiorca, kucharz, restaurator.
Wczesne lata.
Jest synem Zbigniewa Figurskiego, dyplomaty, ostatniego dyrektora generalnego FOZZ; urodził się w Moskwie, gdzie był delegowany jego ojciec. Od połowy lat 80. przez cztery lata mieszkał w Libanie, gdzie skończył amerykańską szkołę średnią. Maturę polską uzyskał w 1993 w II L.O. im. S. Batorego w Warszawie.
Kariera.
Prowadził audycje w: Rozgłośni Harcerskiej (1993-1995), Radiu Zet (1995), Radiu Kolor (1995-1999). Prowadził programy muzyczne w TVP1: „Przeboje Jedynki” oraz w weekendy „Kolejka - lista przebojów”. W latach 1999-2003 był prezenterem RMF FM, prowadził tam wiele audycji m.in. listę przebojów „POPLista”.
Od września 2003 rozpoczął pracę w warszawskim Radiu 94 na stanowisku dyrektora programowego stacji, gdzie wspólnie z Kubą Wojewódzkim prowadził poranne pasmo „Antylista”. W 2005 został współtwórcą nowo powstałej stacji Antyradio oraz objął funkcję dyrektora programowego Antyradia Śląsk i Antyradia Kraków. W grudniu 2007 pojawiły się informacje, że wraz z Kubą Wojewódzkim opuszczają Antyradio, by rozpocząć pracę w Esce Rock. Wywołało to falę krytyki dziennikarza. W latach 2008–2012 z Wojewódzkim prowadził audycję "Poranny WF" i "Śniadanie Mistrzów". Od października 2014 do września 2015 współprowadził z Kamilem Olszewskim audycję "Przepraszamy za usterki" w Muzo.fm. Od 8 stycznia 2018 współprowadzi z Karoliną Korwin Piotrowską poranny program Antyradia "Najgorsze państwo świata", a od 8 stycznia 2019 do 29 marca 2022 prowadził audycję "NieZŁY pacjent" w Radiu ZET. Od października 2022 jest managerem kreatywnym Radia ZET.
Stworzył, wyprodukował i wyreżyserował program na antenie TV4 "Czułe dranie" (2006), a także serię dokumentalną "Nasze polskie wesele" (2008) i polityczno-obyczajowe talk-show dla stacji Polsat Play "Hard Rock Weekend". Ponadto prowadził talk-show TV4 "Jazda figurowa", program Polsat Play "Szrot lista" oraz program Polsat News 2 "WidziMiSię" (2014–2017).
W latach 2012–2014 był dyrektorem programowym telewizji rbl.tv.
W 2017 był nominowany do zdobycia statuetki Gwiazda Plejady w kategorii „osobowość roku” podczas Wielkiej Gali Gwiazd Plejady.
Życie prywatne.
Od 12 października 2002 do 12 lipca 2014 roku był żonaty z Odetą Moro-Figurską, z którą ma córkę Sonię (ur. 16 maja 2003).
We wrześniu 2015 doznał wylewu, który był wynikiem źle leczonej cukrzycy typu I. Konieczne okazało się również przeszczepienie nerki i trzustki.
Kontrowersje.
7 czerwca 2011 Rada Etyki Mediów wydała oświadczenie, w którym uznała, że we współprowadzonej przez Figurskiego audycji "Poranny WF" doszło do „drastycznej demonstracji ksenofobii wobec ciemnoskórego obywatela” (chodziło o polskiego urzędnika Alvina Gajadhura). W opinii Rady Figurski wraz z Kubą Wojewódzkim znieważyli mężczyznę obraźliwymi, rasistowskimi sformułowaniami. Ich zachowanie zostało uznane za pogwałcenie zasady szacunku i tolerancji. W lipcu 2011 Prokuratura Rejonowa Warszawa Praga-Południe wszczęła śledztwo w sprawie znieważenia mężczyzny przez dziennikarzy. 13 października Krajowa Rada Radiofonii i Telewizji nałożyła na Eska Rock SA (pracodawcę Figurskiego) karę finansową w wysokości 50 tys. złotych. W decyzji stwierdzono, że W jednej z kolejnych audycji, wyemitowanej 6 października 2011, prowadzący m.in. zarzucili temu samemu mężczyźnie rasizm i oskarżyli o szerzenie nienawiści. W związku z powyższym, decyzją z 30 marca 2012 KRRiT stwierdziła, że treść audycji narusza postanowienia ustawy i nałożyła na ESKA Rock SA kolejną karę w wysokości 50 tys. zł. Niezależnie od powyższego, Figurskiemu został przedstawiony przez Prokuraturę Okręgową Warszawa-Praga zarzut znieważenia, zagrożony karą trzech lat pozbawienia wolności.
W czerwcu 2012 ukraińskie Ministerstwo Spraw Zagranicznych wydało komunikat, w którym odniosło się do sformułowań użytych przez Figurskiego i Wojewódzkiego 12 czerwca 2012 w programie "Poranny WF" na antenie Eska Rock. MSZ zaprotestowało przeciw „niedopuszczalnym wypowiedziom, które obrażają cześć i godność Ukraińców”, zdaniem MSZ Wojewódzki wraz z Figurskim „pozwolili sobie na skrajnie poniżające wypowiedzi pod adresem Ukraińców, co jest nie do przyjęcia przez jakiegokolwiek cywilizowanego człowieka, oraz demokratyczne społeczeństwo, w którym nie powinno być miejsca dla publicznych obraz, bądź dyskryminacji na tle narodowościowym” oraz zażądało przeprosin. Rada Etyki Mediów uznała, że dziennikarze prowokowali słuchaczy drastyczną demonstracją ksenofobii, co oceniła jako „nie tylko rażące chamstwo, ale i typową mowę nienawiści”. Śledztwo w sprawie znieważenia Ukrainek wszczęła Prokuratura Rejonowa Warszawa-Praga-Południe. W uzasadnieniu zwrócono uwagę, że tego radia w dużej części słuchają osoby młode, znajdujące się na początku drogi życiowej, ponad połowę słuchaczy stanowią osoby niesamodzielne i mieszkające z rodzicami; wśród takich osób szczególnie niebezpieczne jest propagowanie postaw i zachowań dyskryminacyjnych, a także lekceważących ciężką pracę jako źródło sukcesu życiowego. Wymierzając karę, organ zwrócił uwagę m.in. na uprzednio prowadzone postępowania oraz fakt ponownego naruszenia ustawy.
25 czerwca 2012 władze Radia Eska Rock zwolniły Kubę Wojewódzkiego i Michała Figurskiego za nieprzyzwoite wypowiedzi pod adresem Ukrainek. Decyzją zarządu radia program zniknął z ramówki. W związku z tą sprawą 19 grudnia 2012 roku Stowarzyszenie Dziennikarzy Polskich przyznało Figurskiemu i Wojewódzkiemu tytuł Hieny Roku.

</doc>
<doc id="590192" url="https://pl.wikipedia.org/wiki?curid=590192" title="Information Processing Language">
Information Processing Language

IPL (Information Processing Language) – język programowania opracowany w latach 1954–1956 przez zespół w składzie: Allen Newell, Cliff Shaw i Herbert Simon. Język ten przeznaczony był do przetwarzania operacji symbolicznych. Konstruowano w tym języku m.in. programy dowodzące twierdzenia i gry w szachy.
Kolejną wersją języka był IPL-II, w którym zrealizowano koncepcje dotyczące tworzenia i przetwarzania struktur listowych.
Wiele idei zawartych w językach IPL i IPL-II stanowiło, wraz z teorią funkcji rekurencyjnych, podstawę do opracowania języka Lisp.

</doc>
<doc id="590194" url="https://pl.wikipedia.org/wiki?curid=590194" title="PS2 Linux">
PS2 Linux



</doc>
<doc id="590195" url="https://pl.wikipedia.org/wiki?curid=590195" title="Szams Pahlawi">
Szams Pahlawi

Szams Pahlawi, pers. شمس پهلوی (ur. 18 października 1917 w Teheranie, zm. 29 lutego 1996 w Santa Barbara, Kalifornia) – starsza siostra byłego szacha Iranu, Mohammada Rezy Pahlawiego.
W czasie rządów dynastii Pahlawich była prezesem "Towarzystwa Czerwonego Lwa i Słońca".
Kiedy po raz drugi wyszła za mąż, utraciła wszelkie tytuły i rangi. W latach 1945-1947 przebywała za granicą. W latach 40. XX wieku zmieniła wyznanie na katolickie.

</doc>
<doc id="590197" url="https://pl.wikipedia.org/wiki?curid=590197" title="Plewinka">
Plewinka

Plewinka (łac. "bracteola", ang. "disk scale, chaffy bract") – łuseczka wyrastająca u podstawy kwiatów na dnie niektórych koszyczków u roślin z rodziny astrowatych. Jej morfologia ma duże znaczenie przy oznaczaniu niektórych gatunków roślin.
Zobacz też.
Okrywa, puch kielichowy

</doc>
<doc id="590198" url="https://pl.wikipedia.org/wiki?curid=590198" title="Dimitrij Tursunow">
Dimitrij Tursunow



</doc>
<doc id="590199" url="https://pl.wikipedia.org/wiki?curid=590199" title="Gołocin (Pątnów)">
Gołocin (Pątnów)

Gołocin – przysiółek wsi Pątnów w Polsce, położony w województwie dolnośląskim, w powiecie legnickim, w gminie Chojnów. 
W latach 1975–1998 przysiółek położony był w województwie legnickim.
W 1789r. znajdował się tu pański dwór, folwark, trzy gospodarstwa kmiece, 15 zagrodniczych, 4 chałupnicze, młyn wodny, karczma i kowal; w sumie 28 dymów 165 dusz. w 1825 r. było 31 domów i 214 mieszkańców, wszyscy ewangelicy. Działała wiejska szkółka. Do 1840 r. liczba ludności wzrosła do 232 (w tym dwóch katolików). Najbliższy kościół ewangelicki znajdował się w Pątnowie, a katolicki w Chojnowie. Było też 4 rzemieślników, handlarz bydłem i przędzą. W 1910 r. Gołocin miał 206 mieszkańców, a w 1933 r., będąc już osadą Pątnowa, 230.

</doc>
<doc id="590200" url="https://pl.wikipedia.org/wiki?curid=590200" title="All Wound Up">
All Wound Up

All Wound Up – pierwszy oficjalny album zespołu Godsmack. Został wydany przez niezależną firmę EK Records 28 lipca 1997 roku. Został on później reedytowany i wydany jeszcze raz jako "Godsmack". Na albumie "Godsmack" nie było już piosenki "Goin' Down", która została zastąpiona przez nową piosenkę "Someone in London". "Goin' Down" pojawiła się później na kolejnym albumie – Awake.

</doc>
<doc id="590205" url="https://pl.wikipedia.org/wiki?curid=590205" title="Rikard Nordraak">
Rikard Nordraak

Rikard Nordraak (ur. 12 czerwca 1842 w Kristianii, zm. 20 marca 1866 w Berlinie) – norweski kompozytor, znany najbardziej jako twórca muzyki do hymnu Norwegii "Ja, vi elsker dette landet" ("Tak, kochamy ten kraj").
Nordraak szybko okazał się utalentowany muzycznie. Jako piętnastolatek wyjechał do Kopenhagi, aby podjąć naukę w szkole handlowej, ale porzucił ją dla muzyki i zaczął pobierać lekcje u duńskiego śpiewaka i kompozytora Carla Ludviga Gerlacha. W 1859, w wieku lat 18 Nordraak wyjechał do Berlina, by rozpocząć studia pod kierunkiem Theodora Kullaka i Friedricha Kiela. Pół roku później musiał jednak przerwać naukę i powrócić do kraju.
W Norwegii mieszkał przez dwa kolejne lata i pobierał tam lekcje gry na klawesynie i komponowania u niemieckiego organisty Rudolpha Magnusa. Zimą 1859/1860 ukazały się drukiem pierwsze kompozycje Nordraaka. Były to cztery tańce na klawesyn, wydane jako op. 1. W późniejszym okresie życia Nordrakk, prawdopodobnie z nich niezadowolony, nie włączał tych tańców do listy swoich kompozycji i jako op. 1 wymieniał zupełnie inne utwory. Jesienią 1861 Nordraak ponownie wyjechał do Berlina i tym razem pozostał tam przez dwa lata, studiując u swych poprzednich nauczycieli. Do Kristianii powrócił latem 1863.
Nordraak, który był kuzynem norweskiego pisarza Bjørnstjerne Bjørnsona, skomponował muzykę do wielu jego utworów, m.in. do sztuk "Sigurd Slembe" i "Maria Stuart", a także do wierszy "Ingerid Sletten af Sillejord", "Killebukken, Lammet mit", "Olav Trygvason", "Der ligger et land mot den evige sne" i "Løft ditt hode, du raske gutt!" W 1863 wydał swoje pierwsze "prawdziwe" opus, zawierające m.in. pieśni do słów Bjørnsona i Magdalene Thoresen. Jedną z najsłynniejszych pieśni skomponowanych do słów Bjørnstjerne Bjørnsona jest właśnie "Ja, vi elsker dette landet", napisana ok. 1863/1864 przez zaledwie dwudziestojednoletniego kompozytora, a zaśpiewana po raz pierwszy 17 maja 1864 w Eidsvoll, miejscu ustanowienia norweskiej konstytucji. 
Latem 1864 Nordraak raz jeszcze wyjechał do Kopenhagi, gdzie pozostał do następnej wiosny. Był to najbardziej produktywny okres jego życia, który zaowocował m.in. wydaniem op. 2, zawierającego romance do słów Bjørnstjerne Bjørnsona i Jonasa Lie. Były to ostatnie kompozycje Nordraaka wydane za jego życia.
Rikard Nordraak przyjaźnił się z innym norweskim kompozytorem Edvardem Griegiem, którego poznał w Kopenhadze. To właśnie Nordraak zaraził Griega miłością do kultury norweskiej, zaś autor "Peer Gynta" zadedykował przyjacielowi wiele swoich kompozycji. Po śmierci Nordraaka Grieg skomponował w kwietniu 1866 "Marsz żałobny pamięci Rikarda Nordraaka" na fortepian, który następnie zinstrumentował na orkiestrę dętą i perkusję oraz na orkiestrę wojskową.
W maju 1865 Nordraak ponownie wyjechał do Berlina i tam w październiku zapadł na gruźlicę. Zmarł w Berlinie 20 marca 1866, w wieku niespełna 24 lat. Pochowano go w stolicy Niemiec i dopiero 59 lat po śmierci (w 1925) szczątki kompozytora sprowadzono do Norwegii i złożono na cmentarzu Chrystusa Zbawiciela w Oslo. Pierwszy pomnik nagrobny Nordraaka stoi do dziś w dzielnicy Kreuzbeg w Berlinie.
Rikard Nordraak żył zbyt krótko, by pozostawić po sobie dużą spuściznę. Zachowało się około 40 kompozycji, w większości niewielkich. Na spuściznę Nordraaka składa się 14 pieśni na chór męski, kompozycje teatralne do sztuk "Sigurd Slembe" i "Maria Stuart w Szkocji" i kilka utworów na klawesyn.

</doc>
<doc id="590208" url="https://pl.wikipedia.org/wiki?curid=590208" title="Miesiącznica trwała">
Miesiącznica trwała

Miesiącznica trwała ("Lunaria rediviva" L.) – gatunek rośliny wieloletniej należący do rodziny kapustowatych. Występuje w Europie. W niektórych krajach jest uprawiany jako roślina ozdobna. W Polsce rzadki.
Biologia i ekologia.
Bylina, hemikryptofit. Kwitnie od kwietnia do czerwca, a w wyższych położeniach górskich nawet do końca lipca. Kwiaty rośliny zapylane są przez motyle nocne. Siedlisko: cieniste lasy, wąwozy, zbocza o północnej i zachodniej ekspozycji, podnóża skał, skraje rumowisk i osypisk. Wymaga miejsc wilgotnych, zacienionych. Roślina wapieniolubna, posiada optimum synekologiczne w jaworzynie z miesięcznicą trwałą, w której tworzy często rozległe łany. Nosi ludową nazwę "nocna panna" związaną z tym, że jej kwiaty wydzielają zwłaszcza wieczorem i w nocy dobrze wyczuwalny zapach. W klasyfikacji zbiorowisk roślinnych gatunek charakterystyczny dla All. "Tilio platyphylli-Acerion pseudoplatani" i zespołu roślinności "Lunario-Aceretum". Liczba chromosomów 2n= 30, 60.

</doc>
<doc id="590209" url="https://pl.wikipedia.org/wiki?curid=590209" title="San Andrés i Providencia">
San Andrés i Providencia

San Andrés i Providencia () – jeden z departamentów Kolumbii. Obejmuje archipelag wysp położony ok. 775 km na północny zachód od Kolumbii i 220 km na wschód od Nikaragui. Stolicą departamentu jest miasto San Andrés.
Historia.
Przypuszczalnie wyspy zostały odkryte przez Krzysztofa Kolumba podczas jego pierwszej ekspedycji w 1492 roku.
W latach 1670-1689 na wyspach przebywał angielski korsarz Henry Morgan. W 1803 roku, po ponownym ustanowieniu hiszpańskiego Wicekrólestwa Nowej Granady (1739), wyspy oraz prowincja Veraguas – obejmująca zachodnią część Panamy i wschodnie wybrzeże Nikaragui – zostały do niego przyłączone. Pod koniec epoki kolonialnej terytorium to było administrowane z prowincji Cartagena.
Po uzyskaniu niepodległości Republika Wielkiej Kolumbii okupowała archipelag, w 1822 poddając go administracji departamentu Magdalena. Następnie Zjednoczone Prowincje Ameryki Środkowej nie uznały suwerenności Kolumbii na tym obszarze i domagały się jego przekazania, podczas gdy Kolumbia z kolei kwestionowała prawa Zjednoczonych Prowincji do wschodniego wybrzeża obecnej Nikaragui. Zjednoczone Prowincje Ameryki Centralnej rozpadły się w wyniku wojny domowej z lat 1838-1840, a stroną konfliktu stała się odtąd Nikaragua, z drugiej zaś strony – Nowa Granada, powstała w wyniku rozwiązania Wielkiej Kolumbii.
Kolumbia w 1912 roku ustanowiła lokalną administrację wysp, przyznając im status departamentu. W 1928 roku traktat Esguerra-Bárcenas zawarty między Kolumbią a Nikaraguą rozstrzygał spór o wyspy na korzyść Kolumbii. W latach 80. XX w., gdy do władzy w Nikaragui doszli sandiniści, w wyniku reformy konstytucyjnej przyjętej przez nikaraguański parlament traktat Esguerra-Bárcenas został przez Nikaraguę wypowiedziany.
Nikaragua argumentowała, że traktat został zawarty pod presją militarną Stanów Zjednoczonych i podczas okupacji przez amerykańską armię, i z tego powodu nie może być uznany za suwerenną decyzję spełniającą wymogi konstytucyjne. Kolumbia odrzuca taką argumentację przywołując fakt, iż traktat został ratyfikowany przez Nikaraguę w 1930 roku, gdy wojska amerykańskie opuściły już Nikaraguę, jest zatem jej suwerenną decyzją i z tego powodu jest wiążący.
W 2001 roku Nikaragua przedstawiła swe roszczenia w Międzynarodowym Trybunale Sprawiedliwości, podnosząc kwestię poszerzenia swych granic morskich o obszar ok. 50 000 km², obejmujący także kolumbijski departament San Andrés i Providencia. Kolumbia kwestionuje właściwość Trybunału do orzekania w tej sprawie oraz zwiększyła swe siły wojskowe i policyjne na spornym obszarze. Na dodatek Kolumbia i Honduras w 1999 roku podpisały porozumienie o granicy morskiej, potwierdzające prawa Kolumbii do archipelagu. Należy dodać, że również między Nikaraguą a Hondurasem istnieją nierozwiązane spory graniczne.
Wyspę Providencia 29 października 2005 nawiedził huragan Beta, powodując mniejsze i średnie zniszczenia.
Gminy i wyspy.
Poza głównymi wyspami, San Andrés oraz Providencia i otaczającymi je mniejszymi wysepkami, do departamentu należy osiem atoli, wliczając w to zanurzoną poniżej poziomu oceanu Ławicę Alicia.
Gmina San Andrés.
Wyspa San Andrés.
Wyspa San Andrés zajmuje powierzchnię 26 km², znajduje się na niej stolica departamentu, miasto San Andrés.
Cayos del Este Sudeste.
Atol położony 22 km w kierunku wschód-południe-wschód od wyspy San Andrés oraz 35 km na północny wschód od Cayos de Alburquerque, współrzędne geograficzne . Ma 14 km długości i 4 km szerokości. Jest tu kilka piaszczystych wysepek po stronie południowo-wschodniej. Największe z nich to Cayo del Este, Cayo Bolivar, West Cay oraz Cayo Arena. Żadna z nich nie osiąga poziomu wyższego niż 2 m n.p.m. Wszystkie porośnięte są niskimi krzakami i palmami, a na wybrzeżach mangrowcem. Na Cayo Bolivar znajduje się latarnia morska, należąca do kolumbijskiej marynarki wojennej. Wyspy są często odwiedzane przez rybaków, zarówno z San Andrés jak i z kontynentalnej Kolumbii. Na Cayo Bolivar istnieją 2 stałe budynki, prócz tego prowizoryczne chatki drwali na pozostałych wyspach.
Cayos de Albuquerque.
Atol ten leży na południowy zachód od San Andrés (współrzędne geograficzne: ) i jest najdalej na zachód wysuniętym punktem Kolumbii. Średnica pierścienia raf wynosi około 7 km. W jego południowej części leżą dwie wysepki: Cayo del Norte i Cayo del Sur. Większa z nich, Cayo del Norte, wznosi się na 2 m n.p.m. i jest porośnięta krzakami i drzewami palmowymi. Cayo del Sur leży kilkaset metrów dalej na południe. Jej wysokość nie przekracza 1 metra i porasta ją zaledwie kilka krzewów, a na południu mangrowce. W 1980 roku na Cayo del Norte wzniesiono latarnię morską, obsługiwaną przez marynarkę wojenną Kolumbii.
Gmina Wyspa Providencia i Archipelagi.
Wyspa Providencia (wraz z wyspą Santa Catalina).
Providencia to największa wyspa archipelagu i druga w departamencie (po San Andrés). Leży 80 km na płn.-płn.-wschód od San Andrés, współrzędne geograficzne: . Wraz z wyspą Santa Catalina i pomniejszymi wysepkami mierzy 7,2 km w osi północ-południe, nie licząc wysepki Low Cay wysuniętej 10 km dalej na północ (współrzędne geograficzne: ). Powierzchnia Wyspy Providencia wynosi 17 km². Sąsiednia, mniejsza Santa Catalina ma 2 km² powierzchni. Archipelag zamyka system raf koralowych długości 35 km rozciągający się na obszarze 250 km² – co czyni ją jedną z najsławniejszych raf położonych poza Pacyfikiem i Oceanem Indyjskim. W górzystym centrum wyspy Providencia wznoszą się trzy szczyty, z których najwyższy osiąga wysokość 363 m n.p.m. Wyspa zbudowana jest ze skał osadowych, pochodzenia wulkanicznego. Największą miejscowością jest Isabel Village na północy wyspy, w pobliżu południowo-wschodniego wybrzeża wyspy Santa Catalina. Inne wioski to San Felipe na zachodnim brzegu i La Paz na południowo-wschodnim.
Ławica Alicia (Banco Alicia).
Całkowicie zanurzona rafa, położona , bez wysp, największa płycizna to 6 m p.p.m. Najdalej wysunięty na północ punkt Kolumbii. Ławica jest przedmiotem roszczeń Jamajki, oddalonej o 260 km (należące do niej wysepki Pedro Cays leżą jeszcze bliżej – 200 km od rafy), podczas gdy od kontynentalnej Kolumbii rafa oddalona jest o 740 km.
Ławica Bajo Nuevo.
Ławica Bajo Nuevo ma długość 26 km i szerokość 9 km, obejmuje 240 km² powierzchni, głównie oceanu (laguna, współrzędne geograficzne: ), z niewielkimi wysepkami. Niektóre porośnięte są trawami. Wyspy te stanowią najdalej na północ wysunięty skrawek lądu należący do Kolumbii. Największą z nich jest wyspa Low Cay, długości 400 m i szerokości 40 m, z najwyższym wzniesieniem 2 m n.p.m. Współcześnie wyspy odwiedzane są przez łowców homarów. Na Low Cay od 1980 roku czynna jest latarnia morska. Atol ten, wraz z atolem Seranilla, jest przedmiotem roszczeń Stanów Zjednoczonych, powołujących się na Guano Act z 1856 roku.
Ławica Serranilla.
Ławica, dawniejszy atol ma około 40 km szerokości i 32 km długości, współrzędne geograficzne . Zajmuje powierzchnię 1200 km² (głównie wody laguny). Kilka niewielkich wysepek: West Breaker, Middle Cay, East Cay i Beacon Cay, z rzadką roślinnością w postaci krzaków i palm. Większość rafy wysycha w czasie odpływu, z tego powodu setki wraków okrętów znajduje się w pobliżu wysp. Beacon Cay to największa wyspa tej grupy, całkowicie zabudowana domami i obiektami wojskowymi, używanymi przez amerykańskich marines podczas kryzysu kubańskiego. Obecnie instalacje militarne są opuszczone. Latarnia morska o wysokości 20 m, czynna od 1977 roku, wzniesiona jest na koralowej półce w pobliżu ławicy. Ławica, podobnie jak Ławica Bajo Nuevo, jest przedmiotem roszczeń USA, powołujących się na Guano Act z 1856 roku.
Ławica Quita Sueño.
Ławica położona nie posiada wysp, jednakże jej północno-wschodni kraniec stanowi rafa koralowa długości 37 km, częściowo wysychająca podczas odpływu. Pierwotnie we władaniu USA, powołujących się na Guano Act z 1856 roku, ławica została zwrócona Kolumbii w 1982 roku. Znajduje się tu latarnia morska "Quita Sueño Light", wzniesiona na rafie koralowej w 1977 roku.
Ławica Serrana.
W większości położony pod powierzchnią morza atol, współrzędne geograficzne , ma około 50 km długości i 13 km szerokości, zajmuje powierzchnię ok. 500 km², głównie oceanu (laguna). Największą z grupy niewielkich wysepek i skał jest Southwest Cay, zajmujący obszar 1200 na 800 metrów, z ruinami niegdysiejszej bazy wojskowej, użytkowanej przez amerykańskich marines podczas kryzysu kubańskiego. Wszystkie wysepki porośnięte są rzadką roślinnością – krzakami i niewysokimi drzewami. Na wyspach Southwest Cay oraz Narrow Cay znajdują się latarnie morskie, czynne od 1977 roku i obsługiwane przez Kolumbię. Ta na Southwest Cay ma wysokość 25 metrów i stanowi kombinację budynku mieszkalnego oraz białej wieży o konstrukcji stalowej, z urządzeniem świetlnym na szczycie. Wyspa North Cay posiada stałych mieszkańców, są nimi łowcy żółwi, zamieszkujący drewniane domki wzniesione na wyspie. Ławica, pierwotnie w posiadaniu USA powołujących się na Guano Act z 1856 roku, została w 1981 roku zwrócona Kolumbii, wraz z Ławicą Quita Sueño i Ławicą Roncador.
Ławica Roncador.
Ławica Roncador to w większości położony poniżej poziomu morza atol z kilkoma piaszczystymi wyspekami. Współrzędne geograficzne: . Ma 14 km długości i 4 km szerokości, zajmuje powierzchnię 65 km², głównie oceanu (laguna). W jej północnej części leży Roncador Cay, o powierzchni około 600 na 300 metrów, wznoszący się do 4 m n.p.m. Jest na tej wyspie kilka budynków, częściowo zniszczonych, zbudowanych podczas kryzysu kubańskiego przez amerykańską armię. Nieczynna latarnia morska znajduje się w północnej części wyspy. Od 1977 roku czynna jest nowa latarnia morska. Ławica, pierwotnie w posiadaniu USA powołujących się na Guano Act z 1856 roku, została w 1981 roku zwrócona Kolumbii, wraz z Ławicą Quita Sueño i Ławicą Serrana.

</doc>
<doc id="590215" url="https://pl.wikipedia.org/wiki?curid=590215" title="RTDS-8">
RTDS-8

RTDS-8 (Real-Time Development System for 8-bit microprocesors) – mikrokomputerowy system uruchomieniowy, przeznaczony do wspomagania procesu uruchamiania 8-bitowych, prototypowych systemów mikrokomputerowych, pakietów lub oprogramowania oraz do ich testowania.
Historia systemu.
System RTDS-8 został opracowany w:
a produkowany był przez
W latach 1987-1988 wdrożono 16-bitową wersję systemu.
Przeznaczenie systemu.
System dla architektury 8-bitowej dostępny był z "sondami" mikroprocesorów:
Natomiast system 16-bitowy dla mikroprocesorów:
Budowa i działanie systemu.
System składał się z dwóch podstawowych bloków funkcjonalnych:
Wspomaganie uruchamiania systemów oparte na "emulacji układowej" polega na symulacji mikroprocesora przez taki sam procesor jak symulowany, ale pracujący z rozbudowanymi układami sterowania i monitorowania, poprzez zastąpienie mikroprocesora "sondą układu emulatora".
"Mikrokomputer bazowy" był uniwersalnym mikrokomputerem z procesorem 8085 pracującym pod kontrolą:
"Uniwersalny emulator mikroprocesorów" to układ oparty na "metodzie forsowania wykonania instrukcji", umożliwiającej programowe sterowanie przebiegiem operacji, sterowanie stanem mikroprocesora i monitorowania uruchamianego systemu (objęta patentem PRL nr 202905).
Zlecenia systemu.
Dostępne zlecenia dzielą się na 3 funkcjonalne grupy:

</doc>
<doc id="590219" url="https://pl.wikipedia.org/wiki?curid=590219" title="Lyx">
Lyx



</doc>
<doc id="590220" url="https://pl.wikipedia.org/wiki?curid=590220" title="Miesiącznica roczna">
Miesiącznica roczna

Miesiącznica roczna ("Lunaria annua") – gatunek rośliny należący do rodziny kapustowatych. Pochodzi z południowo-wschodniej Europy, ale rozprzestrzeniła się także gdzieniegdzie poza tym rejonem swojego rodzimego występowania. W Polsce czasami uprawiana, niekiedy dziczejąca (efemerofit).
Biologia i ekologia.
Roślina zielna, dwuletnia lub rzadziej jednoroczna. Siedlisko: cieniste lasy, wąwozy, zbocza. Kwitnie: kwiecień – czerwiec. Kwiaty rośliny zapylane są przez motyle nocne.
Zastosowanie.
Roślina ozdobna, uprawiana w ogrodach, rośnie również dziko. Używana jest do suchych bukietów. Rośnie dobrze zarówno w pełnym słońcu, jak i w miejscu zacienionym. Wymaga wilgotnego i przepuszczalnego podłoża. Łatwo rozmnaża się przez wysiew nasion.

</doc>
<doc id="590221" url="https://pl.wikipedia.org/wiki?curid=590221" title="Elysian Fields">
Elysian Fields

Elysian Fields, to amerykańska grupa muzyczna wykonująca rock. Powstała w 1990 roku w Nowym Jorku z inicjatywy Jennifer Charles i Orena Bloedowa.

</doc>
<doc id="590223" url="https://pl.wikipedia.org/wiki?curid=590223" title="Aleksandr Zinowjew">
Aleksandr Zinowjew

Aleksandr Aleksandrowicz Zinowjew (ros. Александр Александрович Зиновьев, ur. 29 września 1922, zm. 10 maja 2006) – rosyjski socjolog i filozof. Pozbawiony radzieckiego obywatelstwa i wydalony z ZSRR w 1976. Autor terminu "homo sovieticus".
Życiorys.
Urodził się we wsi Pachtino koło Czuchłomy w rodzinie rzemieślnika. Od 1933 roku mieszkał w Moskwie. W 1937 roku wstąpił do Komsomołu. W 1939 rozpoczął studia na wydziale filozoficznym Uniwersytetu Moskiewskiego. Już w tym okresie ujawniał antyradzieckie i antystalinowskie poglądy. Na jednym ze spotkań Komsomołu, pod koniec 1939 roku, wygłosił przemówienie krytykujące kult Stalina, w efekcie czego uniwersytet skierował go na badania psychiatryczne. Stwierdzono, że jest zdrowy, ale wyczerpany fizycznie. Został jednak wydalony z uczelni i z Komsomołu. Niedługo potem został aresztowany i przesłuchiwany na Łubiance. Wypuszczono go, ale objęto nadzorem. Chcąc uniknąć więzienia, w październiku 1940 roku wstąpił do Armii Czerwonej. Początkowo służył na Dalekim Wschodzie, w Kraju Nadmorskim. Większość wojny spędził jednak w szkole lotniczej w Uljanowsku, dokąd trafił z początkiem 1942 roku. Przebywał tu prawie trzy lata, przez większość czasu będąc w rezerwie. Na początku 1944 roku rozpoczął loty szkoleniowe na samolocie szturmowym Ił-2. W październiku 1944 roku, uzyskując dobre wyniki w teście końcowym, Zinowjew ukończył szkołę lotniczą. W 1945 roku został wysłany na teren Polski, brał udział w zdobyciu Głogowa, następnie walczył na terenie Niemiec. Pod koniec kwietnia otrzymał Order Czerwonej Gwiazdy. Zinowjew odczuwał bezsens służby wojskowej, wielokrotnie próbował odejść z wojska, ale bezskutecznie.
W 1946 roku Zinowjew wrócił na wydział filozoficzny Uniwersytetu Moskiewskiego. Wydział ten był wówczas miejscem szczególnej aktywności władz – chciano wzmacniać rolę partii w edukacji. Zorganizowano tam m.in. konferencję poświęconą czytaniu dzieł Stalina. Podczas studiów Zinowjew rozważał możliwość zostania pilotem samolotów pasażerskich, ale nie chciał opuszczać Moskwy. W 1951 roku ukończył studia, otrzymując dyplom z wyróżnieniem. W 1953 roku wstąpił do Komunistycznej Partii Związku Radzieckiego. W 1954 roku został pracownikiem Instytutu Filozofii Akademii Nauk ZSRR, gdzie pracował do stycznia 1977 roku. W 1962 roku obronił pracę doktorską „Filozoficzne problemy logiki wielowartościowej” (Философские проблемы многозначной логики). Cztery lata później został profesorem. W latach 1962–1972 napisał wiele książek i artykułów naukowych, zyskiwał światową sławę, wszystkie jego najważniejsze prace zostały wówczas przetłumaczone na języki obce. Wielokrotnie zapraszany był na międzynarodowe kongresy i konferencje, m.in. do Polski, USA, Holandii, Belgii. Władze jednak nie zgadzały się na jego wyjazd z kraju. Nominowano go do Nagrody Państwowej ZSRR. W latach 1967–1968 kierował katedrą logiki na Uniwersytecie Moskiewskim. Usunięto go z tego stanowiska po wydarzeniach związanych ze sprawą Jurija Gastiewa i Wiktora Finna, którzy za kontakty z dysydentami zostali pozbawieni profesury. Po tym wydarzeniu coraz trudniej było Zinowjewowi publikować, ograniczono jego aktywność na uniwersytecie, odmawiano jego pracom wartości naukowej. Zaczął wówczas pisać teksty publicystyczne i wysyłać je na Zachód. Jego artykuły ukazywały się także w samizdacie.
W 1975 roku został wybrany członkiem Fińskiej Akademii Nauk. Rok później miał pojechać na międzynarodową konferencję logików do Finlandii. Władze jednak i tym razem nie zgodziły się na jego wyjazd. Zinowjew złożył wówczas publiczny protest przeciw tej decyzji. W efekcie został wyrzucony z uniwersytetu, jego prace wycofano z druku, zabroniono także powoływania się na nie. Jawnie inwigilowano jego, jego rodzinę i współpracowników.
W latach 1974–1975 potajemnie napisał i przekazał na Zachód powieść "„Denne wyżyny”", która została opublikowana w Szwajcarii w 1976 roku przez wydawnictwo L`Age d`Homme. Książka w ironiczny i humorystyczny sposób opisywała życie społeczne w ZSRR. Wkrótce stała się bestsellerem i została przetłumaczona na 20 języków. Książka została uznana za antyradziecką. Zinowjewa pozbawiono wszystkich tytułów akademickich, nagród wojskowych, zwolniono z pracy w Instytucie Filozofii i usunięto z partii. Zwolniono z pracy także jego brata, który był wojskowym prawnikiem, i wydalono go z Moskwy. Pracy pozbawiono również bratanków Zinowjewa. Jakiekolwiek kontakty z przyjaciółmi i naukowcami przebywającymi za granicą zostały mu uniemożliwione. Zinowjew był więźniem ZSRR, bez środków do życia. Po opublikowaniu w 1978 roku powieści „Świetlana przyszłość”, gdzie satyrycznej krytyce poddał Breżniewa, władze dały mu wybór między siedmioletnim więzieniem i opuszczaniem kraju. 6 sierpnia 1978 roku Zinowjew z żoną i siedmioletnią córką wyjechał do Niemiec. Objął posadę profesora logiki na Uniwersytecie Ludwika i Maksymiliana w Monachium.
W 1990 roku Prezydium Rady Najwyższej ZSRR podjęło decyzję o przywróceniu mu obywatelstwa ZSRR. Interwencja NATO w Jugosławii skłoniła Zinowjewa do powrotu do Rosji. 30 czerwca 1999 roku osiadł w Moskwie. Został profesorem na wydziale filozoficznym Uniwersytetu Moskiewskiego.
Zmarł 10 maja 2006 roku z powodu guza mózgu. Zgodnie z wolą, poddano go kremacji, a prochy rozrzucono z helikoptera nad obszarem Czuchłoma, gdzie urodził się i dorastał. Na cmentarzu Nowodziewiczym w Moskwie powstał jego symboliczny grób.
Zinowjew był trzykrotnie żonaty. Z pierwszego małżeństwa miał syna Walerego (ur. 1944), z drugiego córkę Tamarę (ur. 1954), z trzeciego małżeństwa dwie córki: Paulinę (ur. 1971) i Ksenię (ur. 1990).
Twórczość.
Twórczość Aleksandra Zinowjewa podzielić można na trzy etapy:
Poglądy.
Aleksandr Zinowjew z wybitnego krytyka systemu sowieckiego i ważnego przedstawiciela ruchu obrony praw człowieka, stał się w latach 90. apologetą komunizmu. Jak twierdził, jedynie komunizm "daje ludziom szansę osiągnięcia rajskiego życia (…) gwarantując minimalne wygody życiowe uwalnia człowieka od trosk materialnych, pozwala mu skupić uwagę na ważniejszych, autentycznie ludzkich wartościach". Przyczyny upadku tego raju widział w kampanii kłamstw Zachodu. Posługując się leninowskim stylem, pełnym pogardy i inwektyw, atakował zachodnich politologów, szczególnie "łajdaka Brzezińskiego" oraz "najmitów Zachodu", czyli Aleksandra Sołżenicyna i Andrieja Sacharowa. Jego publicystyka, mimo że deklarował iż jest wynikiem bezstronnej socjologicznej postawy, to wyraz fobii, kompleksów, furii i nienawiści. Oskarżał Europę, że "stała się kolonią amerykańską". Dotąd chronił ją przed tym ZSRR, gwarantując zachowanie swobody myśli i wolności twórczej. Bezwarunkowo akceptował komunizm, broniąc GUŁagów, ludobójczej kolektywizacji rolnictwa, tłumacząc, że terror stalinowski to "wyraz samodzielnej inicjatywy szerokich mas ludności".

</doc>
<doc id="590224" url="https://pl.wikipedia.org/wiki?curid=590224" title="Nigel Martyn">
Nigel Martyn

Anthony Nigel Martyn (ur. 11 sierpnia 1966 w St Austell) – angielski piłkarz występujący na pozycji bramkarza. Obecnie jest trenerem bramkarzy w klubie Bradford City.
Karierę rozpoczynał w Bristol Rovers. W 1989 przeszedł do Crystal Palace, gdzie występował przez 7 lat. Następnie w 1996 był piłkarzem Leeds United. W 2003 po tym jak coraz częściej zaczął występować w bramce Paul Robinson, Martyn zdecydował się odejść do Evertonu. Sezonem przełomowym był 2004–2005, kiedy to zajął z Evertonem w Premiership 4. miejsce, wyprzedzając między innymi lokalnego rywala . Martyn zaczął być porównywany do byłego bramkarza Evertonu Neville’a Southalla. W 2006 po wielu latach spędzonych na boisku zdecydował się zakończyć piłkarską karierę.
W reprezentacji Anglii wystąpił w 23 meczach. Był tam głównie rezerwowym, ponieważ pierwszym bramkarzem był David Seaman. Zadebiutował w reprezentacji w 1992 w meczu przeciwko ZSRR. Był składzie reprezentacji na kilka ważniejszych piłkarskich imprez m.in. mistrzostw Europy 1992 r., mistrzostw świata w 1998 r., mistrzostw Europy w 2000 r. i mistrzostw świata w 2002 r. Na mistrzostwach Europy w 2000 zaliczył jedyny występ w ważniejszej piłkarskiej imprezie. Zagrał tam w fazie grupowej przeciwko reprezentacji Rumunii. Anglia ten mecz jednak przegrała i przez to musiała wracać do domu już po trzech meczach w fazie grupowej.

</doc>
<doc id="590225" url="https://pl.wikipedia.org/wiki?curid=590225" title="Witalij Kutuzow">
Witalij Kutuzow



</doc>
<doc id="590226" url="https://pl.wikipedia.org/wiki?curid=590226" title="Premier League (2001/2002)">
Premier League (2001/2002)



</doc>
<doc id="590231" url="https://pl.wikipedia.org/wiki?curid=590231" title="Christ Illusion">
Christ Illusion

Christ Illusion – dziewiąty album studyjny amerykańskiej grupy muzycznej Slayer. Wydany został 8 sierpnia 2006 roku przez American Recordings. 24 lipca 2007 roku weszła do sprzedaży reedycja płyty, zawierająca dodatkowy utwór Final Six, alternatywną wersję Black Serenade, oraz zmienioną kolejność playlisty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="590233" url="https://pl.wikipedia.org/wiki?curid=590233" title="Premier League (2002/2003)">
Premier League (2002/2003)

Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="590234" url="https://pl.wikipedia.org/wiki?curid=590234" title="Narodowy Dzień Pamięci Poznańskiego Czerwca 1956">
Narodowy Dzień Pamięci Poznańskiego Czerwca 1956

Narodowy Dzień Pamięci Poznańskiego Czerwca 1956 – polskie święto, obchodzone corocznie 28 czerwca od 2006 roku na mocy uchwały Sejmu RP.
Dzień ten nie jest dniem wolnym od pracy.
Znaczenie daty.
28 czerwca 1956 wybuchł w Poznaniu pierwszy w PRL-u strajk generalny połączony z demonstracjami ulicznymi, krwawo stłumiony przez wojsko i milicję – Poznański Czerwiec. Przez propagandę PRL bagatelizowany jako "wypadki czerwcowe" lub przemilczany, obecnie przez część historyków i kombatantów określany także jako "poznański bunt", "rewolta" lub "powstanie poznańskie".
Uchwalenie święta.
Święto zostało ustanowione 21 czerwca 2006, z okazji 50. rocznicy Poznańskiego Czerwca 1956. 
Dzieje obchodów.
Pierwsze obchody święta miały miejsce w Poznaniu, w dniu 28 czerwca 2006 z okazji 50. rocznicy Poznańskiego Czerwca 1956. W uroczystościach wzięło udział pięciu prezydentów: Polski – Lech Kaczyński, Czech – Václav Klaus, Niemiec – Horst Köhler, Słowacji – Ivan Gašparovič i Węgier – László Sólyom.
Podczas obchodów 28 czerwca 2016 w 60. rocznicę wydarzeń czerwcowych i w 10. rocznicę ustanowienia święta na poznańskich Jeżycach przy ul. Jana Kochanowskiego Wojewoda wielkopolski Zbigniew Hoffmann odsłonił pamiątkową tablicę na ścianie Komendy Wojewódzkiej Policji w Poznaniu, w miejscu, w którym z okien ówczesnego Urzędu Bezpieczeństwa padły pierwsze strzały do poznańskich robotników. Tablica projektu Roberta Sobocińskiego, która powstała z inicjatywy wojewody, przedstawia przeszytą kulami marynarkę i fragment mowy Stanisława Hejmowskiego, obrońcy robotników: „I te strzały nie były już dane w powietrze, ale do ludzi...”.
Tablicę poświęcił biskup senior Zdzisław Fortuniak.

</doc>
<doc id="590236" url="https://pl.wikipedia.org/wiki?curid=590236" title="Jicchak Arad">
Jicchak Arad

Jicchak Arad (), ur. jako Icchak Rudnicki, ps. „Tolka” (ur. 11 listopada 1926 w Święcianach, zm. 6 maja 2021 w Tel Awiwie) – izraelski wojskowy, generał (tat alluf), historyk, przewodniczący zarządu instytutu Jad Waszem w latach 1972–1993.
Urodził się na Kresach Wschodnich II Rzeczypospolitej, część dzieciństwa spędził w Warszawie. Od młodości był związany z ruchem syjonistycznym. Krótko po rozpoczęciu niemieckiej okupacji uciekł wraz z siostrą do radzieckiej strefy okupacyjnej. Po inwazji Niemiec na ZSRR znalazł się w getcie w Święcianach. Uciekłszy zeń w 1943 roku, dołączył do radzieckiej partyzantki. Po ponownym zajęciu Kresów i Litwy przez Armię Czerwoną uczestniczył przez pewien czas w zwalczaniu litewskiego ruchu niepodległościowego, współpracując, a według innych źródeł służąc bezpośrednio w strukturach NKWD. Wiosną 1945 roku nielegalnie przedostał się do Polski, skąd po kilku miesiącach wyemigrował do Palestyny. W szeregach Hagany, a następnie Sił Obronnych Izraela walczył w wojnie o niepodległość Izraela oraz w późniejszych wojnach między Izraelem a państwami arabskimi. Służbę wojskową zakończył w randze generała brygady. Następnie poświęcił się badaniu historii Zagłady Żydów. Był wieloletnim przewodniczącym zarządu Jad Waszem, autorem licznych książek i artykułów, wykładowcą uniwersyteckim.
W 2006 roku został oskarżony o popełnienie zbrodni wojennych podczas służby w szeregach radzieckiej partyzantki i NKWD. Dochodzenie, które litewska prokuratura prowadziła w jego sprawie, zostało jednak umorzone w 2008 roku z powodu braku dowodów winy.
Życiorys.
Młodość.
Urodził się jako Icchak Rudnicki w Święcianach na Kresach Wschodnich II Rzeczypospolitej. Był synem Chai i Izraela Mendla Rudnickich. Na co dzień w domu rodzinnym posługiwano się jidysz, niemniej Icchak znał dobrze język polski oraz był zaznajomiony z polską kulturą.
Przed wybuchem II wojny światowej rodzina Rudnickich przeniosła się do Warszawy, gdzie ojciec znalazł zatrudnienie jako kantor w synagodze. Chaja zajmowała się w tym czasie domem i dziećmi. Icchak uczęszczał do szkoły, w której językiem wykładowym był hebrajski. Po latach wspominał, że już będąc dzieckiem zetknął się z przejawami antysemityzmu.
W okresie międzywojennym należał do młodzieżowej organizacji syjonistycznej „Ha-No’ar ha-Cijoni”.
II wojna światowa.
Po rozpoczęciu niemieckiej inwazji na Polskę pozostał w Warszawie, gdzie wraz z rodziną przeżył oblężenie miasta. W obliczu narastających szykan i represji, którymi niemieccy okupanci poddawali ludność żydowską, rodzice zdecydowali, aby wysłać Icchaka i jego dwa lata starszą siostrę Rachelę do dziadków w Święcianach. Miasto znajdowało się podówczas w radzieckiej strefie okupacyjnej. 24 grudnia 1939 roku rodzeństwo nielegalnie przekroczyło niemiecko-radziecką linię demarkacyjną.
W Święcianach uczęszczał do szkoły z językiem rosyjskim jako językiem wykładowym, w której uczniów poddawano intensywnej indoktrynacji w duchu marksistowsko-leninowskim. W swej wydanej w 1979 roku autobiografii wypowiadał się krytycznie o rządach radzieckich, wskazując, że doprowadziły one do likwidacji wszystkich niezależnych żydowskich instytucji i organizacji, a także spowodowały pauperyzację wielu Żydów. W okresie okupacji radzieckiej kontynuował działalność w ruchu syjonistycznym, tym razem jednak w warunkach konspiracyjnych. Niemniej lata 1940–1941 wspominał jako „jeden z najszczęśliwszych okresów w swoim życiu”.
Po inwazji Niemiec na ZSRR w czerwcu 1941 roku Święciany znalazły się pod okupacją niemiecką. Pod koniec września tegoż roku, gdy Niemcy i ich litewscy kolaboranci rozpoczęli przygotowania do masowych egzekucji Żydów na poligonie pod Nowymi Święcianami, Rudnicki wraz z grupą kolegów uciekł z miasta. Przez wiele dni błąkał się po okolicznych lasach, przez pewien czas przebywał także w getcie w Głębokiem. Odnaleziony przez siostrę, pod koniec grudnia 1941 roku powrócił do Święcian i zamieszkał w tamtejszym getcie.
Pracował jako robotnik przymusowy w warsztatach, w których naprawiano i konserwowano zdobyczną broń radziecką. Wstąpił do podziemnej organizacji, która działała w getcie. Początkowo zajmował się gromadzeniem broni oraz pozyskiwaniem w Judenracie funduszy na jej zakup. Docelowo jego organizacja dążyła, aby w momencie rozpoczęcia przez Niemców likwidacji getta wywołać zbrojne powstanie, które umożliwiłoby jak największej liczbie Żydów ucieczkę do lasu, gdzie zamierzano zawczasu przygotować obóz dla uciekinierów. Planów tych jednak nie zrealizowano. W lutym 1943 roku, zdając sobie sprawę, że całkowita likwidacja getta jest nieuchronna, Rudnicki wraz z grupą towarzyszy ze święciańskiej konspiracji postanowił uciec do lasu. Ukrywali się tam na własną rękę przez blisko dwa miesiące. W tym czasie udał się do getta wileńskiego, gdzie nawiązał kontakty z przywódcami "Farejnikte Partizaner-Organizacje". Ostatecznie wiosną 1943 roku jego grupa dołączyła do radzieckiej partyzantki.
Rudnicki służył początkowo w oddziale im. Czapajewa, wchodzącym w skład partyzanckiej brygady im. Woroszyłowa, którą dowodził Fiodor Markow. Później dołączył do oddziału „Żalgiris” złożonego z przerzuconych zza linii frontu litewskich komunistów (gdy ten został przekształcony w brygadę, znalazł się w składzie oddziału „Vilnius”). Jednostki te operowały w lasach wokół jeziora Narocz oraz na obszarze pomiędzy Kozianami i Hoduciszkami. W ich szeregach w latach 1943–1944 walczył z Niemcami i ich kolaborantami, uczestnicząc m.in. w akcjach wymierzonych w transport kolejowy. Na rozkaz dowództwa przyjął konspiracyjne nazwisko „Anatolij Kunicki”; w ten sposób narodził się jego partyzancki pseudonim „Tolka” (zdrobnienie imienia Anatolij), którego używał także po wojnie. W swej autobiografii twierdził, że musiał sobie radzić z antysemityzmem swoich towarzyszy z brygady Markowa. Za walkę w partyzantce został odznaczony medalem „Partyzantowi Wojny Ojczyźnianej” pierwszej klasy.
Gdy wojska radzieckie ponownie zajęły Kresy i Litwę, przez pewien czas służył „pod jurysdykcją Armii Czerwonej i NKWD”. Na przełomie 1944 i 1945 roku miał pełnić służbę na Wileńszczyźnie oraz w okolicach Kowna. Ten epizod w jego życiorysie pozostaje najbardziej kontrowersyjny i trudny do wytłumaczenia. Według źródeł litewskich Rudnicki był w tym okresie etatowym pracownikiem radzieckich służb specjalnych, pełniącym funkcję pełnomocnika okręgowego wydziału NKWD w gminie Hoduciszki. On sam zaprzeczał jednak jakoby był etatowym funkcjonariuszem NKWD, przyznając jedynie, że NKWD wykorzystywało jego dawny oddział partyzancki do różnych zadań. W swoich wspomnieniach opisywał je jako „zwalczanie wrogich elementów”, w tym przede wszystkim „litewskich, nazistowskich kolaborantów”, „litewskich nacjonalistów”, a także niemieckich żołnierzy, którzy po rozbiciu swoich oddziałów usiłowali przedrzeć się na drugą stronę frontu. Andrzej Żbikowski podkreślał, że rekrutowanie byłych partyzantów było w tym czasie standardową praktyką NKWD, stąd trudno przesądzać, do jakiego stopnia praca Rudnickiego w radzieckich organach bezpieczeństwa była kwestią jego własnego wyboru.
W czasie Zagłady straciło życie ponad 30 członków jego rodziny, w tym oboje rodziców. Z najbliższej rodziny przeżyła siostra Rachela, która po wojnie wyemigrowała do Palestyny.
Kariera wojskowa i naukowa w Izraelu.
W kwietniu 1945 roku, zagrożony aresztowaniem przez władze radzieckie, nielegalnie przedostał się do Polski. Zatrzymał się w Łodzi, odwiedził zrujnowaną Warszawę, przez pewien czas był także członkiem kibucu zorganizowanego przez syjonistyczną organizację „Gordonia”. W lipcu 1945 roku nielegalnie przekroczył granicę Polski, po czym – posługując się fałszywymi dokumentami – przez Czechosłowację i Austrię dotarł do Włoch. Stamtąd 12 grudnia 1945 roku na pokładzie statku „Hanna Senesh” przedostał się nielegalnie do Brytyjskiego Mandatu Palestyny.
W Palestynie przyjął nazwisko Arad i zamieszkał w kibucu Jagur. Początkowo jego głównym zajęciem była pomoc żydowskim uchodźcom w potajemnym przedostawaniu się na terytorium Palestyny. W 1946 roku wstąpił w szeregi Hagany. Ukończył kurs pilotażu, został także członkiem elitarnej formacji Palmach. Jako pilot przeprowadzał misje zwiadowcze i patrolowe. Po ogłoszeniu niepodległości przez Izrael (1948) rozpoczął służbę w Siłach Obronnych Izraela. Walczył w I wojnie izraelsko-arabskiej (1948–1949), biorąc udział m.in. w operacjach „Nachszon” i „Chorew”, a także w bitwach o Jerozolimę. W późniejszych latach walczył w wojnie sueskiej (1956) oraz w wojnie sześciodniowej (1967).
W czasie I wojny izraelsko-arabskiej był ekspertem od wyburzeń i dywersji. Później jego kariera wojskowa była związana z wojskami pancernymi. Służył w 7 Brygadzie Pancernej, następnie był dowódcą 9. batalionu w 401 Brygadzie Pancernej (1954–1955). W 1956 roku, podczas działań na Synaju, został dowódcą batalionu pancernego 27 Brygady Pancernej. Następnie został mianowany zastępcą dowódcy 37 Brygady Pancernej, w latach 1962–1966 był szefem szkolenia w wydziale szkoleniowym, a w 1967 roku został szefem sztabu 36 Dywizji Pancernej. W stan spoczynku przeszedł w 1972 roku w randze generała brygady. Był w tym czasie szefem szkolenia oficerów. Powrócił do służby na trzy miesiące podczas wojny Jom Kipur (1973).
Po zakończeniu kariery wojskowej poświęcił się badaniu historii Holokaustu. W 1968 roku, będąc jeszcze w czynnej służbie, podjął studia na Uniwersytecie Telawiwskim, uwieńczone uzyskaniem tytułu doktora filozofii na podstawie pracy o zagładzie getta wileńskiego. W latach 1972–1981 był wykładowcą tej uczelni. Wykładał także na Uniwersytecie Hebrajskim w Jerozolimie oraz gościnnie na uczelniach w USA.
Jest zaliczany do grona czołowych historyków Holokaustu. Był jednym z pierwszych, którzy badali działalność żydowskiego ruchu oporu oraz zbrodnie dokonywane przez niemieckie Einsatzgruppen na tyłach frontu wschodniego. Jego monografia poświęcona obozom zagłady akcji „Reinhard”: Bełżcowi, Sobiborowi i Treblince, uznawana jest za pracę „fundamentalną” dla opisywanego zagadnienia. Równie wysoko oceniana jest jego monografia poświęcona gettu wileńskiemu. Arad był także wydawcą i edytorem dokumentów źródłowych z okresu Zagłady, w tym anglojęzycznego wydania "Dziennika" Kazimierza Sakowicza.
W latach 1972–1993 pełnił funkcję przewodniczącego zarządu instytutu Jad Waszem. Mimo że od 1967 roku Izrael nie utrzymywał stosunków dyplomatycznych z ZSRR i jego satelitami, Arad zdołał doprowadzić do nawiązania roboczej współpracy między Jad Waszem a instytucjami archiwalnymi z państw bloku wschodniego. W okresie gdy zarządzał instytutem powstały tam m.in.: Dolina Zabitych Wspólnot, upamiętniająca ponad 5 tys. żydowskich wspólnot z różnych krajów Europy, które zostały zniszczone przez nazistów w czasie Zagłady, Plac Getta Warszawskiego z rzeźbą ku czci bojowników żydowskiego ruchu oporu (dłuta Nathana Raporta), a także Pomnik Dziecka Holokaustu (projektu Moshego Safdie). Po odejściu ze stanowiska pozostał związany z Jad Waszem, pełniąc m.in. stanowisko wiceprzewodniczącego rady instytutu.
Wypowiadał się przeciwko uznaniu Hołodomoru za zbrodnię ludobójstwa. Był jednym z sygnatariuszy listu poparcia dla prof. Jana Grabowskiego, wystosowanego przez badaczy Holokaustu w związku z jego sporem z Redutą Dobrego Imienia – Polską Ligą przeciw Zniesławieniom (2017). Wypowiadał się krytycznie na temat nowelizacji ustawy o Instytucie Pamięci Narodowej oraz późniejszej wspólnej deklaracji premierów Polski i Izraela (2018).
7 czerwca 1993 roku Uniwersytet Mikołaja Kopernika przyznał mu tytuł "doktora honoris causa".
Jego monografia "The Holocaust in the Soviet Union" została w 2009 roku nagrodzona przez amerykańską Jewish Book Council nagrodą "National Jewish Book Award".
Oskarżenia o zbrodnie wojenne.
W swej wydanej w 1979 roku autobiografii Arad opisywał m.in. swój udział w „akcjach zaopatrzeniowych” przeprowadzanych przez żydowską i radziecką partyzantkę w polskich i litewskich wsiach, w zbrojnym rajdzie na litewską wieś Girdėnai, a także w schwytaniu, torturowaniu i zamordowaniu oficera Armii Krajowej. Wspominał ponadto, że w marcu 1945 roku uczestniczył w całodniowym starciu, podczas którego doszczętnie wybito oddział litewskich partyzantów.
W artykule z 22 kwietnia 2006 roku litewska gazeta „Respublika”, bazując m.in. na fragmentach wspomnień Arada, opisała jego służbę w partyzantce radzieckiej i NKWD, oskarżając go o współudział w mordach i grabieżach na polskiej i litewskiej ludności cywilnej. W maju tegoż roku, po otrzymaniu materiałów z Centrum Badania Ludobójstwa i Ruchu Oporu Mieszkańców Litwy, litewska prokuratura rozpoczęła dochodzenie w sprawie Arada. Był podejrzewany o służbę w strukturach NKWD, popełnianie zbrodni na ludności polskiej i litewskiej podczas służby w radzieckiej partyzantce (w tym o uczestnictwo w masakrze w Koniuchach), a także o udział w akcji rozbicia oddziału partyzanckiego „Tigras” Litewskiej Armii Wolności w marcu 1945 roku. Podobne oskarżenia wysunięto pod adresem Racheli Margolis i Fani Brancowskiej.
W odpowiedzi na te oskarżenia Arad konsekwentnie zaprzeczał jakoby kiedykolwiek zabił z zimną krwią jeńca lub osobę cywilną. Twierdził, że nigdy nie sympatyzował z komunizmem, podkreślając, że wstąpił do radzieckiej partyzantki, gdyż dawała ona uciekinierowi z getta największą szansę na przeżycie. Zaprzeczał także jakoby był etatowym pracownikiem NKWD. Utrzymywał ponadto, że w Koniuchach nie doszło do masakry, lecz do regularnej bitwy z proniemiecką samoobroną. Jego obrońcy byli przekonani, że za postawieniem mu zarzutów stały motywy polityczne. Podkreślali, że do momentu wszczęcia śledztwa przeciwko Aradowi niepodległa Litwa nie wniosła podobnych oskarżeń przeciwko jakiemukolwiek nie-Żydowi, a zwłaszcza przeciwko Litwinom – byłym kolaborantom, którzy współpracowali z Niemcami przy eksterminacji litewskich Żydów. Antony Polonsky sugerował, że zarzuty mogły mieć związek z faktem, że Arad jako członek specjalnej komisji historycznej, która badała dzieje Litwy pod okupacją niemiecką i radziecką, stanowczo wypowiadał się na temat współudziału Litwinów w Zagładzie.
Wszczęcie dochodzenia przeciwko Aradowi zostało przyjęte z oburzeniem przez władze Izraela i międzynarodowe organizacje żydowskie. Ostatecznie postępowanie przygotowawcze, które prowadziła litewska prokuratura, zostało umorzone w 2008 roku ze względu na brak dowodów winy.
Prezydent Litwy Valdas Adamkus twierdził w swych wspomnieniach, iż wobec braku przekonujących dowodów, które świadczyłyby o winie Arada, osobiście wywarł nacisk na prokuraturę, aby ta zamknęła śledztwo. Chciał w ten sposób doprowadzić do normalizacji nadszarpniętych stosunków dyplomatycznych z Izraelem.
Życie prywatne.
W czerwcu 1948 roku poślubił Michal (zm. 2015), z którą miał troje dzieci (dwóch synów i córkę).
Zmarł w maju 2021 roku w szpitalu w Tel Awiwie. Został pochowany w kibucu Enat.

</doc>
<doc id="590241" url="https://pl.wikipedia.org/wiki?curid=590241" title="Premier League (2003/2004)">
Premier League (2003/2004)

Barclaycard Premiership 2003/04 była dwunastą edycją najwyższej klasy rozgrywkowej w Anglii. Mistrzem został Arsenal, który nie przegrał żadnego meczu w lidze, a królem strzelców został Thierry Henry z 30 golami na koncie.
Drużyny.
 
 
 
 
 
 
 

</doc>
<doc id="590243" url="https://pl.wikipedia.org/wiki?curid=590243" title="Skalnica (roślina)">
Skalnica (roślina)

Skalnica ("Saxifraga" L.) – rodzaj roślin z rodziny skalnicowatych ("Saxifragaceae"). Obejmuje ok. 470 gatunków, i to po wyłączeniu tradycyjnie włączanych tu ok. 80 gatunków z rodzaju "Micranthes". Rosną one głównie na półkuli północnej – w Europie, Azji i Ameryce Północnej. Na południu zasięg rodzaju sięga do Tajlandii w Azji, Etiopii w Afryce oraz obejmuje Kordyliery i Andy na obu kontynentach amerykańskich, gdzie na południu obejmuje też Ziemię Ognistą. Najwięcej gatunków występuje w górach w zbiorowiskach trawiastych oraz na skalistych zboczach. W Polsce rośnie 16 gatunków rodzimych z tego rodzaju (plus ew. dwa z rodzaju "Micranthes" dawniej włączane do "Saxifraga").
Wiele gatunków uprawianych jest jako rośliny ozdobne. Dawniej sądzono, że rośliny z tego rodzaju rosnąc na skałach, powodują ich rozłupywanie, stąd nazwa naukowa od łacińskich słów "saxum" = skała i "frango" = kruszyć. To samo przekonanie było powodem stosowania tych roślin do leczenia kamicy nerkowej (co wynikało z doktryny sygnatur – wierzenia, że kształt lub siedlisko rośliny jest wskazówką jej zastosowania).
Systematyka.
Rodzaj jest typowym dla rodziny skalnicowatych "Saxifragaceae". W tradycyjnym, szerokim ujęciu rodzaj jest taksonem polifiletycznym – obejmuje dwie grupy gatunków, które mimo morfologicznych podobieństw są odlegle spokrewnione w obrębie rodziny. Około 80 gatunków zagnieżdżonych jest w tzw. kladzie Heucheroides. Rośliny te wyodrębniane są współcześnie w rodzaj "Micranthes", siostrzany względem pary rodzajów śledziennica "Chrysosplenium" i peltobojkinia "Peltoboykinia", bliżej spokrewniony z większością rodzajów rodziny niż z resztą gatunków, z którymi tradycyjnie był łączony, tworzących wąsko ujmowany rodzaj "Saxifraga" w obrębie monotypowego kladu Saxifragoides. 
Zastosowanie.
Wiele gatunków to rośliny uprawiane jako rośliny ozdobne w licznych odmianach uprawnych. W obrębie rodzaju wyhodowano także liczne mieszańce międzygatunkowe. 

</doc>
<doc id="590244" url="https://pl.wikipedia.org/wiki?curid=590244" title="Premier League (2004/2005)">
Premier League (2004/2005)

Barclays Premiership 2004/2005 była trzynastą edycją najwyższej klasy rozgrywkowej w Anglii. Mistrzem została Chelsea, a królem strzelców został Thierry Henry z 25 trafieniami.
Tabela.
 

</doc>
<doc id="590248" url="https://pl.wikipedia.org/wiki?curid=590248" title="Premier League (2000/2001)">
Premier League (2000/2001)



</doc>
<doc id="590249" url="https://pl.wikipedia.org/wiki?curid=590249" title="Shanghai International Circuit">
Shanghai International Circuit

Shanghai International Circuit () – tor Formuły 1 położony w Szanghaju. Odbywa się na nim Grand Prix Chin.
Projektantem toru był Hermann Tilke. Długość okrążenia wynosi 5,451 km. Rekord okrążenia należy do Michaela Schumachera i wynosi 1:32.238.
W 2011 roku kontrakt na organizację Grand Prix został przedłożony do 2017 roku.
Zwycięzcy Grand Prix Chin Formuły 1 na torze w Szanghaju.
Kierowcy
Producenci samochodów
Producenci silników

</doc>
<doc id="590250" url="https://pl.wikipedia.org/wiki?curid=590250" title="Cameron Bancroft">
Cameron Bancroft

Cameron M. „Cam” Bancroft (ur. 17 maja 1967 w Winnipeg) – kanadyjski aktor telewizyjny i filmowy.
Życiorys.
Wczesne lata.
Jedno z trojga dzieci i starszy syn prawnika Glena i pielęgniarki Wendy. Wychował się w Vancouverze. Ma starszą siostrę i młodszego brata. Uczęszczał do Handsworth Secondary School. Jego pasją od wczesnych lat stał się hokej na lodzie. W 1983 roku brał udział w meczach w ramach rozgrywek z drużyną zachodniej ligi hokeja, zanim w wieku 16. lat uległ wypadkowi i zmieniał plany zawodowe. Ukończył studia na Wydziale Teatralnym California Institute of the Arts w Los Angeles.
Kariera.
Rozpoczął karierę na srebrnym ekranie rolą Grahama Blake’a w kanadyjskim serialu "Przybrzeżne fale morskie" ("The Beachcombers", 1985–1991). Następnie zadebiutował niewielką rolą w kinowym "Chłopiec, który umiał latać" ("The Boy Who Could Fly", 1986). Pojawił się w 27. odcinku popularnej opery mydlanej ABC "Szpital miejski" ("General Hospital", 1992).
W thrillerze telewizyjnym CBS "83 godziny do świtu" ("83 Hours 'Til Dawn", 1990) jego ekranowymi partnerami byli Robert Urich i Peter Strauss. Odtworzył postać sparaliżowanego młodego marynarza walczącego ze swoim nieszczęściem w dramacie NBC "Moment Prawdy: Żeby chodzić znowu" ("Moment of Truth: To Walk Again", 1994). W teledramacie NBC "Rodzinny dylemat" ("A Family Divided", 1995) z Faye Dunaway zagrał rolę młodocianego uczestnika grupowego gwałtu. Wystąpił w serialu młodzieżowym ABC "Beverly Hills, 90210" (1995–1996) jako piłkarz i przyjaciel Donny Martin. Za rolę doktora Evan Gibbs w komediodramacie "Simple Things" (2007) otrzymał Slate Award na California Independent Film Festival.
Życie prywatne.
We wrześniu 1999 ożenił się. Ma syna (ur. 2000) i córkę (ur. 2002). Zamieszkał w Los Angeles.

</doc>
<doc id="590258" url="https://pl.wikipedia.org/wiki?curid=590258" title="Piłka nożna w Anglii (2001/2002)">
Piłka nożna w Anglii (2001/2002)

Sezon 2001/2002 był 122. w historii angielskiej piłki nożnej.
Rozgrywki ligowe.
Premiership.
Liga Mistrzów: 1., 2. miejsce 
Eliminacje do Ligi Mistrzów: 3., 4 miejsce
Spadek do Pierwszej Dywizji: 18., 19., 20. miejsce 
First Division.
 P W D L F A W D L F A GD Pts
 1. Manchester City 46 19 3 1 63 19 12 3 8 45 33 +56 99 
 2. West Bromwich Albion 46 15 4 4 36 11 12 4 7 25 18 +32 89
 3. Wolverhampton Wanderers 46 13 4 6 33 18 12 7 4 43 25 +33 86
 4. Millwall 46 15 3 5 43 22 7 8 8 26 26 +21 77
 5. Birmingham City 46 14 4 5 44 20 7 9 7 26 29 +21 76
 6. Norwich City 46 15 6 2 36 16 7 3 13 24 35 +9 75 
 7. Burnley 46 11 7 5 39 29 10 5 8 31 33 +8 75
 8. Preston North End 46 13 7 3 45 21 7 5 11 26 38 +12 72
 9. Wimbledon 46 9 8 6 30 22 9 5 9 33 35 +6 67
 10. Crystal Palace 46 13 3 7 42 22 7 3 13 28 40 +8 66
 11. Coventry City 46 12 4 7 33 19 8 2 13 26 34 +6 66
 12. Gillingham 46 12 5 6 38 26 6 5 12 26 41 -3 64
 13. Sheffield United 46 8 8 7 34 30 7 7 9 19 24 -1 60
 14. Watford 46 10 5 8 38 30 6 6 11 24 26 +6 59
 15. Bradford City 46 10 1 12 41 39 5 9 9 28 37 -7 55
 16. Nottingham Forest 46 7 11 5 26 21 5 7 11 24 30 -1 54
 17. Portsmouth 46 9 6 8 36 31 4 8 11 24 41 -12 53
 18. Walsall 46 10 6 7 29 27 3 6 14 22 44 -20 51
 19. Grimsby Town 46 9 7 7 34 28 3 7 13 16 44 -22 50
 20. Sheffield Wednesday 46 6 7 10 28 37 6 7 10 21 34 -22 50
 21. Rotherham United 46 7 13 3 32 29 3 6 14 20 37 -14 49
 22. Crewe Alexandra 46 8 8 7 23 32 4 5 14 24 44 -29 49
 23. Barnsley 46 9 9 5 37 33 2 6 15 22 53 -27 48
 24. Stockport County 46 5 1 17 19 44 1 7 15 23 58 -60 26
Kolor niebieski = Awans do Premiership
Kolor zielony = Przegrane baraże o awans do Premiership
 Kolor czerwony = Spadek do Drugiej Dywizji
Second Division.
 P W D L F A W D L F A GD Pts
 1. Brighton &amp; Hove Albion 46 17 5 1 42 16 8 10 5 24 26 +24 90
 2. Reading 46 12 7 4 36 20 11 8 4 34 23 +27 84 
 3. Brentford 46 17 5 1 48 12 7 6 10 29 31 +34 83
 4. Cardiff City 46 12 8 3 39 25 11 6 6 36 25 +25 83 
 5. Stoke City 46 16 4 3 43 12 7 7 9 24 28 +27 80 
 6. Huddersfield Town 46 13 7 3 35 19 8 8 7 30 28 +18 78
 7. Bristol City 46 13 6 4 38 21 8 4 11 30 32 +15 73
 8. Queens Park Rangers 46 11 10 2 35 18 8 4 11 25 31 +11 71
 9. Oldham Athletic 46 14 6 3 47 27 4 10 9 30 38 +12 70
 10. Wigan Athletic 46 9 6 8 36 23 7 10 6 30 28 +15 64
 11. Wycombe Wanderers 46 13 5 5 38 26 4 8 11 20 38 -6 64
 12. Tranmere Rovers 46 10 9 4 39 19 6 6 11 24 41 +3 63
 13. Swindon Town 46 10 7 6 26 21 5 7 11 20 35 -10 59
 14. Port Vale 46 11 6 6 35 24 5 4 14 16 38 -11 58
 15. Colchester United 46 9 6 6 35 33 6 6 11 30 43 -11 57
 16. Blackpool 46 8 9 6 39 31 6 5 12 27 38 -3 56
 17. Peterborough United 46 11 5 7 46 26 4 5 14 18 33 -5 55
 18. Chesterfield 46 9 3 11 35 36 4 10 9 18 29 -12 52
 19. Notts County 46 8 7 8 28 29 5 4 14 31 42 -12 50
 20. Northampton Town 46 9 4 10 30 33 5 3 15 24 46 -25 49
 21. A.F.C. Bournemouth 46 9 4 10 36 33 1 10 12 20 38 -15 44
 22. Bury 46 6 9 8 26 32 5 2 16 17 43 -32 44
 23. Wrexham 46 7 7 9 29 32 4 3 16 27 57 -33 43
 24. Cambridge United 46 7 7 9 29 34 0 6 17 18 59 -46 34
Third Division.
 P W D L F A W D L F A GD Pts
 1. Plymouth Argyle 46 19 2 2 41 11 12 7 4 30 17 +43 102
 2. Luton Town 46 15 5 3 50 18 15 2 6 46 30 +48 97
 3. Mansfield Town 46 17 3 3 49 24 7 4 12 23 36 +12 79
 4. Cheltenham Town 46 11 11 1 40 20 10 4 9 26 29 +17 78 
 5. Rochdale 46 13 8 2 41 22 8 7 8 24 30 +13 78
 6. Rushden &amp; Diamonds 46 14 5 4 40 20 6 8 9 29 33 +15 73
 7. Hartlepool United 46 12 6 5 53 23 8 5 10 21 25 +26 71 
 8. Scunthorpe United 46 14 5 4 43 22 5 9 9 31 34 +18 71
 9. Shrewsbury Town 46 13 4 6 36 19 7 6 10 28 34 +11 70
 10. Kidderminster Harriers 46 13 6 4 35 17 6 3 14 21 30 +9 66
 11. Hull City 46 12 6 5 38 18 4 7 12 19 33 +6 61 
 12. Southend United 46 12 5 6 36 22 3 8 12 15 32 -3 58
 13. Macclesfield Town 46 7 7 9 23 25 8 6 9 18 27 -11 58
 14. York City 46 11 5 7 26 20 5 4 14 28 47 -13 57
 15. Darlington 46 11 6 6 37 25 4 5 14 23 46 -11 56
 16. Exeter City 46 7 9 7 25 32 7 4 12 23 41 -25 55
 17. Carlisle United 46 11 5 7 31 21 1 11 11 18 35 -7 52
 18. Leyton Orient 46 10 7 6 37 25 3 6 14 18 46 -16 52
 19. Torquay United 46 8 6 9 27 31 4 9 10 19 32 -17 51
 20. Swansea City 46 7 8 8 26 26 6 4 13 27 51 -24 51
 21. Oxford United 46 8 7 8 34 28 3 7 13 19 34 -9 47
 22. Lincoln City 46 8 4 11 25 27 2 12 9 19 35 -18 46
 23. Bristol Rovers 46 8 7 8 28 28 3 5 15 12 32 -20 45
 24. Halifax Town 46 5 9 9 24 28 3 3 17 15 56 -45 36

</doc>
<doc id="590259" url="https://pl.wikipedia.org/wiki?curid=590259" title="Rozella królewska">
Rozella królewska

Rozella królewska ("Platycercus elegans") – gatunek średniej wielkości ptaka z rodziny papug wschodnich (Psittaculidae), zamieszkujący wschodnią i południową Australię bez Tasmanii. Introdukowany również na Nową Zelandię i wyspę Norfolk. Nie jest zagrożony wyginięciem. Często spotykany w hodowlach. Popularna wśród hodowców nazwa – "penanta" lub "pennanta".
Podgatunki i zasięg występowania.
Międzynarodowy Komitet Ornitologiczny (IOC) uznaje siedem podgatunków "P. elegans":
Rozella żółta ("P. e. flaveolus") często bywała uznawana za osobny gatunek. Podgatunek "subadelaidae" bywał wydzielany do osobnego gatunku wraz z taksonem "adelaidae" (jako "P. adelaidae"). Takson "adelaidae" przez pewien czas był uznawany nie za podgatunek, ale za formę pośrednią pomiędzy podgatunkami "subadelaidae" i "fleurieuensis"; w 2022 roku przywrócono mu status podgatunku, a "fleurieuensis" uznano za jego młodszy synonim.
Środowisko.
Lasy eukaliptusowe, zadrzewienia i ogrody do wysokości 1900 m n.p.m.
Pożywienie.
Zjada głównie nasiona traw, krzewów i drzew (zwłaszcza eukaliptusów i akacji), ale też owoce, nektar, owady i ich larwy.
Status i ochrona.
Międzynarodowa Unia Ochrony Przyrody (IUCN) uznaje rozellę królewską za gatunek najmniejszej troski (LC – "Least Concern") nieprzerwanie od 2005 roku, kiedy to po raz pierwszy sklasyfikowano ją w obecnym ujęciu systematycznym. Liczebność populacji nie została oszacowana, ale ptak ten opisywany jest jako zazwyczaj pospolity lub bardzo liczny. Trend liczebności populacji uznaje się za spadkowy ze względu na postępujące niszczenie siedlisk. Status introdukowanej populacji z Nowej Zelandii jest niepewny, być może wymarła. Gatunek został ujęty w Załączniku II konwencji CITES.
Hodowla.
Penanty należą do najpopularniejszych papug hodowanych w niewoli. Ze względu na niezależny charakter częściej niż w domach trzymane są w wolierach ogrodowych. Pozwala na to ich stosunkowo duża odporność na niskie temperatury.

</doc>
<doc id="590260" url="https://pl.wikipedia.org/wiki?curid=590260" title="Anthony Mamo">
Anthony Mamo

Anthony Joseph Mamo (ur. 9 stycznia 1909 w Birkirkarze, zm. 1 maja 2008 w m. Mosta) – maltański polityk i prawnik, ostatni gubernator generalny i pierwszy prezydent Republiki Malty.
Życiorys.
Kształcił się na Uniwersytecie Maltańskim, gdzie w 1931 uzyskał BA, a w 1934 doktorat z prawa. Po studiach przez krótki czas prowadził prywatną praktykę adwokacką, by w październiku 1936 wejść w skład komisji do spraw reformy systemu prawnego Malty. Działalność w tej komisji kontynuował również w czasie II wojny światowej. W 1942 przeszedł do pracy w urzędzie prokuratora generalnego. Po przejściu kolejnych szczebli zawodowych w tej instytucji w 1955 objął stanowisko prokuratora generalnego.
Jednocześnie od 1947 był głównym doradcą prawnym czterech kolejnych premierów (Paula Boffy, Enrica Mizziego, George’a Borg Oliviera i Doma Mintoffa). W ramach obowiązków wynikających z tej funkcji uczestniczył w licznych negocjacjach politycznych z rządem brytyjskim. Od 1943 wykładał prawo karne na Uniwersytecie Maltańskim. Pełnił funkcję przewodniczącego rady macierzystej uczelni. W 1957 został mianowany prezesem sądu apelacyjnego. Po utworzeniu Sądu Konstytucyjnego w 1964 został jego pierwszym prezesem. Kierował również sądem apelacyjnym karnym, który powołano w 1967.
W 1955 otrzymał tytuł honorowego radcy królowej ds. Malty. W 1962 krótko pełnił tymczasowo funkcję gubernatora Malty (po upływie kadencji admirała Guya Granthama, a przed przybyciem na Maltę Maurice’a Dormana). Po uzyskaniu przez Maltę niepodległości (w ramach Wspólnoty Narodów) był zastępcą gubernatora generalnego, a w lipcu 1971 – jako pierwszy Maltańczyk – został gubernatorem generalnym.
W 1974 Malta przekształciła się w republikę. W grudniu tegoż roku Anthony Mamo został pierwszym prezydentem Malty. Urząd ten sprawował do grudnia 1976.

</doc>
<doc id="590261" url="https://pl.wikipedia.org/wiki?curid=590261" title="Jakow Bułhakow">
Jakow Bułhakow

Jakow Iwanowicz Bułhakow, także Jakow Iwanowicz Bułgakow, ros. "Яков Иванович Булгаков" herbu Syrokomla (ur. 15 października 1743 – zm. 7 lipca
1809) – dyplomata rosyjski, poseł rosyjski w Rzeczypospolitej w latach 1790-1792, poseł nadzwyczajny i minister pełnomocny przy Porcie Osmańskiej od 20 maja 1781.
Życiorys.
Od 1761 służył w Kolegium Spraw Zagranicznych. W latach 1762-1775 był sekretarzem i radcą poselstwa rosyjskiego w Warszawie. Jako poseł rosyjski w Konstantynopolu, w 1787 został tam uwięziony po wybuchu wojny rosyjsko-tureckiej. Następnie do 1792 ambasador w Polsce, gdzie m.in. hamował realizację reform Sejmu Czteroletniego i wspierał konfederację targowicką. Po wstąpieniu na tron cara Pawła I (1796) został gubernatorem wileńskim i grodzieńskim, które to funkcje sprawował do 1799.
W 1768 roku Sejm Repninowski nadał mu polski indygenat.
W 1780 został kawalerem Orderu Świętego Stanisława. Był odznaczony Orderem Orła Białego.

</doc>
<doc id="590262" url="https://pl.wikipedia.org/wiki?curid=590262" title="Aston Villa">
Aston Villa



</doc>
<doc id="590264" url="https://pl.wikipedia.org/wiki?curid=590264" title="MOS6502">
MOS6502



</doc>
<doc id="590268" url="https://pl.wikipedia.org/wiki?curid=590268" title="Commodore LCD">
Commodore LCD

Commodore LCD – prototypowy laptop zaprojektowany przez firmę Commodore International pod kierownictwem Jeffa Portera w 1984 i po raz pierwszy pokazany publicznie w czasie branżowej konferencji CES w Las Vegas w 1985. Pomimo bardzo dobrych jak na ówczesne czasy danych technicznych i znakomitych recenzji prasowych, Commodore LCD nie wszedł do masowej produkcji.
Historia.
LCD nie był pierwszym przenośnym komputerem Commodore'a, palma pierwszeństwa w tym przypadku należy do Commodore SX-64. Jednak o ile z powodu swojej wielkości i wagi SX-64 (podobnie jak na przykład współczesny mu Compaq Portable) nie był prawdziwym laptopem, lecz raczej "nadającą się do przenoszenia z miejsca na miejsce" ("transportable") wersją Commodore 64, LCD był prawdziwym laptopem, pozwalającym na używanie go "w biegu".
Decyzja o niewprowadzeniu tego komputera do produkcji seryjnej była jednym z wielu zagadkowych posunięć kierownictwa Commodore'a, które w końcu doprowadziły do upadku firmy (zobacz też Amiga 3000UX). Po pierwszych pokazach Commodore otrzymał zamówienia na przynajmniej 15 000 egzemplarzy tego komputera, ale jeden z menedżerów firmy Marshall Smith uznał po rozmowie z jednym z dyrektorów Tandy, że komputery tego typu "nie mają przyszłości" i polecił przerwać prace nad tym modelem (nieco później Tandy wprowadziło do sprzedaży całą serię notebooków Model 100, 102 i 200, które były wielkim sukcesem komercyjnym).
Opis techniczny.
Komputer używał procesora Rockwell 65C102 – niskonapięciowej wersji popularnego wówczas MOS 6502, wykonanej w technologii CMOS, taktowanej zegarem o częstotliwości 2 MHz (niektóre źródła podają 1 MHz). W porównaniu z 6502 procesor obsługiwał 8 dodatkowych instrukcji, a 10 instrukcji otrzymało nowe tryby adresowania.
Układ graficzny MOS 8653 generował "wirtualny" obraz o rozdzielczości 480×200 pikseli (80×40 znaków), który był wyświetlany na ekranie ciekłokrystalicznym o rozdzielczości 480×128 pikseli (80×16 znaków) – do przewijania ekranu służyły klawisze funkcyjne. Według ówczesnych doniesień prasowych, wyświetlacz ciekłokrystaliczny produkowany przez zakłady należące do Commodore'a (które jednak zostały sprzedane po skasowaniu projektu LCD) był jednym z najlepszych, jeżeli nie najlepszym, dostępnym wówczas ekranem tego typu. Na komputerze nie było portu pozwalającego na podłączenie go do zewnętrznego monitora, ale planowano zewnętrzny kartridż z takimi możliwościami.
LCD miał 96 KiB ROMu i 32 kB pamięci SRAM (zasilanej bateryjnie, której zawartość nie była tracona po wyłączeniu komputera). RAM mógł być rozszerzony o 96 kB (32 KiB wewnętrznie i 64 KiB zewnętrznie). Podobnie jak w przypadku innego komputera Commodore'a Plus/4 w ROMie umieszczono szereg programów użytkowych – edytor tekstu, arkusz kalkulacyjny, kalkulator, notatnik, terminal, monitor, menedżer plików i książkę adresową. Wszystkie programy były ze sobą zintegrowane, można na przykład było otworzyć na podzielonym ekranie procesor tekstu i arkusz kalkulacyjny i kopiować informacje pomiędzy tymi programami. LCD miał także wbudowany BASIC 3.6, w większości kompatybilny (z wyjątkiem instrukcji graficznych i dźwiękowych) z BASIC-iem 7 C128. Posiadał niestandardową klawiaturę z 72 przyciskami w układzie QWERTY i 8 klawiszy funkcyjnych.
Komputer został wyposażony w pełny zakres portów zewnętrznych i interfejsów – RS-232, Centronics, port szeregowy Commodore'a (IEC), interfejs do kartridżów (fizycznie identyczny z interfejsem C64, ale z nim niekompatybilny) i interfejs do skanera kodów kreskowych. Posiadał także wewnętrzny modem o szybkości 300 bodów. LCD nie zawierał wbudowanej pamięci masowej, ale ponieważ pamięć RAM była podtrzymywana bateryjnie nie traciła zawartości po wyłączeniu komputera. Port IEC pozwalał na wykorzystanie wszystkich standardowych urządzeń peryferyjnych Commodore'a (jak np. stacje dysków), wyprodukowano także prototypową wersję Commodore 1561 zasilaną bateryjnie.
Specjalnie z myślą o LCD zaprojektowano także przenośną drukarkę termiczną (także na baterie), ważącą zaledwie 3 funty (mniej niż 1,5 kg) o wymiarach 11,7×2,5×4,5 cala (29,5×6,5×11,5 cm).
Do zasilania LCD służyły 4 baterie 1,5 V lub zewnętrzny zasilacz. Komputer ważył jedynie pięć funtów (nieco ponad 2 kg, niektóre źródła podają 3,3 funta czyli 1,5 kg) i miał wymiary 2,18×11×11,17 cala (5,5×28×30 cm).

</doc>
<doc id="590269" url="https://pl.wikipedia.org/wiki?curid=590269" title="Idlewild (album)">
Idlewild (album)

Idlewild to wydany 21 sierpnia 2006 siódmy album duetu OutKast. Krążek stanowi jednocześnie ścieżkę dźwiękową do filmu pod tym samym tytułem.

</doc>
<doc id="590272" url="https://pl.wikipedia.org/wiki?curid=590272" title="Staw krzyżowo-biodrowy">
Staw krzyżowo-biodrowy

Staw krzyżowo-biodrowy (łac. "articulatio sacroiliaca") – u człowieka staw płaski tworzony przez kość krzyżową i kość biodrową, o niewielkiej ruchomości, wzmocniony silnymi więzadłami.
Powierzchnie stawowe tworzy powierzchnia uchowata kości biodrowej ("facies aurticularis ossis ilii") oraz powierzchnia uchowata kości krzyżowej ("facies auricularis ossis sacri"). Pokryte są one przez chrząstkę włóknistą, a między nimi znajduje się wąska szczelina stawowa.
Staw posiada torebkę stawową o krótkich włóknach, która w niewielkim stopniu blokuje kości przed przemieszczaniem się. Z tego względu wewnątrz stawu występują dodatkowe więzadła krzyżowo-biodrowe międzykostne – "ligg. sacroiliaca interossa", a na zewnątrz stawu odpowiednio więzadła krzyżowo-biodrowe brzuszne – "ligg. sacroiliaca ventrale" oraz więzadła biodrowo-krzyżowe grzbietowe ("ligg. sacroiliaca dorasalia").
Pośrednio staw wzmacniają więzadła:
Staw krzyżowo-biodrowy jest wzmocniony bardzo silnym aparatem więzadłowym, przez co ruchy w tym stawie są minimalne; czynnościowo jest to połączenie podobne do spojenia.

</doc>
<doc id="590274" url="https://pl.wikipedia.org/wiki?curid=590274" title="Anatole Deibler">
Anatole Deibler

Anatole François Joseph Deibler (ur. 29 listopada 1863 r. w Rennes, zm. 2 lutego 1939 r. w Paryżu) - kat francuski. W czasie swej kariery ściął na gilotynie 395 osób. Zmarł na stacji metra w drodze na kolejną egzekucję. 

</doc>
<doc id="590281" url="https://pl.wikipedia.org/wiki?curid=590281" title="Ryan X-13 Vertijet">
Ryan X-13 Vertijet

Ryan X-13 Vertijet (Ryan Model 69) – amerykański eksperymentalny samolot odrzutowy pionowego startu i lądowania VTOL, zaprojektowany w latach 50. w wytwórni lotniczej Ryan Aeronautical Company. Nazwa "Vertijet" jest zlepkiem dwóch angielskich wyrazów "Vertical" (pionowy) i "Jet" (odrzutowiec). Celem projektu X-13 było zademonstrowanie zdolności samolotu odrzutowego do pionowego startu, zawisu, przejścia do lotu poziomego, oraz pionowego lądowania.
Historia rozwoju.
Po zakończeniu II wojny światowej inżynierowie firmy Ryan rozważali możliwość przebudowania samolotu Ryan FR Fireball w taki sposób, aby mógł on startować pionowo. W 1947 roku biuro lotnictwa marynarki zainteresowane takim rozwiązaniem, przyznało firmie Ryan kontrakt na opracowanie myśliwca odrzutowego zdolnego do pionowego startu. Kontrakt ten był częścią programu badawczego mającego określić, czy jest możliwe zbudowanie samolotu bojowego przeznaczonego do bazowania na pokładach okrętów podwodnych. W latach 1947 - 1950 prowadzono testy wytrzymałościowe zdalnie sterowanego samolotu VTOL, a w 1951 rozpoczęto testy w locie. Dwa lata później, w 1953 roku, na zlecenie USAF, wytwórnia Ryan opracowała załogowy samolot oznaczony jako X-13. W ramach projektu zbudowano dwa prototypy.
Ryan X-13 Vertijet był samolotem w konfiguracji bezogonowego górnopłatu, z kadłubem o długości 7,14 m, mieszczącym jednoosobowy kokpit z przechylanym fotelem pilota i turboodrzutowy silnik Rolls-Royce Avon o ciągu 45 kN. Rozpiętość skrzydeł wynosiła 6,4 metra. Na dziobie maszyny zainstalowano hak, a pod kadłubem - podpórkę w postaci metalowej nogi, zapewniającej odpowiedni dystans od platformy lądowania. Maszyna lądowała na specjalnej platformie, która była wyposażona w zaczep z liną służącą do zawieszania X-13. Po zakończeniu procedury lądowania platforma była obracana do pozycji horyzontalnej, co umożliwiało transportowanie samolotu. Sterowanie maszyną podczas zawisu odbywało się przy pomocy wektorowanego ciągu silnika głównego, a obroty wokół osi pionowej umożliwiały zainstalowane na końcach skrzydeł dysze.
Prototyp, wyposażony w tymczasowe podwozie, wykonał pionowy start z przejściem do lotu poziomego 10 grudnia 1955 roku. Pierwsze lądowanie odbyło się w sposób klasyczny, ale późniejsze testy kończyły się po przejściu do zakładanej pozycji pionowej i lądowaniu na platformie. Po wstępnych testach zdemontowano podwozie kołowe zastępując je metalową kratownicą umożliwiającą lądowanie w pozycji pionowej. Po zakończeniu testów rozpoczęto opracowywanie procedury lądowania, polegającej na zawieszaniu maszyny na linie przy pomocy haka dziobowego. Drugi prototyp, oblatany 11 kwietnia 1957 roku, wystartował z platformy startowej, wykonał lot z przejściem do pozycji horyzontalnej, a później znów do pionowej lądując przy pomocy haka na rozpiętej na końcu platformy startowej linie.
Program rozwojowy samolotu Ryan X-13 Vertijet został zakończony na wniosek sił powietrznych, ze względu na brak możliwości przebudowy na maszynę bojową.
Oba egzemplarze znajdują się obecnie w muzeach na terenie Stanów Zjednoczonych. Pierwsza maszyna prototypowa o numerze seryjnym #54-1619 znajduje się w "Muzeum Lotnictwa i Kosmosu" (San Diego Air and Space Museum) w San Diego, natomiast drugi egzemplarz o numerze #54-1620 jest prezentowany na wystawie w "Narodowym Muzeum Sił Powietrznych Stanów Zjednoczonych" (National Museum of the United States Air Force) w Dayton w stanie Ohio.

</doc>
<doc id="590282" url="https://pl.wikipedia.org/wiki?curid=590282" title="Piotrosz">
Piotrosz

Piotrosz, paszczak ("Zeus faber") – gatunek ryby z rodziny piotroszowatych (Zeidae).
Występowanie.
Zachodnie wybrzeża Afryki i Europy, Morze Śródziemne, Ocean Spokojny, spotykany również w Oceanie Indyjskim.
Opis.
Osiąga przeciętnie 25–40 cm, maksymalnie 90 cm długości i masę ciała 2–3 kg, maksymalnie do 8 kg.
Tryb życia.
Żyje samotnie lub w małych ławicach, nad dnem piaszczystym lub w strefie otwartej wody, zwykle na głębokościach do 200 m. Zjada małe ryby i głowonogi.
Znaczenie gospodarcze.
Poławiany przypadkowo, głównie przy połowie sardynek.

</doc>
<doc id="590284" url="https://pl.wikipedia.org/wiki?curid=590284" title="Eugeniusz de Mazenod">
Eugeniusz de Mazenod

Eugeniusz Karol Józef de Mazenod (ur. 1 sierpnia 1782 w Aix-en-Provence, zm. 21 maja 1861) – kapłan, założyciel i generał zgromadzenia zakonnego Misjonarzy Oblatów Maryi Niepokalanej (OMI), biskup Marsylii, święty Kościoła katolickiego.Kardynał in Pectore. Po śmierci bpa de Mazenod, stryja o. Eugeniusza, Stolica Apostolska mianowała go nowym ordynariuszem Marsylii. Wkrótce wystawił katedrę i gmach seminarium duchownego oraz zainicjował budowę sanktuarium maryjnego w Notre Dame de la Garde. Szczególną uwagę poświęcił grupom cudzoziemców, pozbawionych opieki religijnej.
Nie zapomniał jednak o własnym zgromadzeniu. W 1841 roku na prośbę bpa z Montrealu, o. Eugeniusz posłał sześciu swoich synów duchownych na misje do robotników leśnych oraz Indian. Jego dzieło zostało zauważone przez cesarza Napoleona III, który wysłał mu order Legii Honorowej oraz nominację na senatora państwa. Poza tym przedstawił jego kandydaturę do purpury kardynalskiej. Papież Pius IX mianował o. Eugeniusza asystentem tronu papieskiego i posłał mu paliusz arcybiskupi.
Zmarł w wieku 79 lat 21 maja 1861. 3 grudnia 1995 Jan Paweł II kanonizował o. Eugeniusza, beatyfikowanego dwadzieścia lat wcześniej przez Pawła VI. powołuje się na ten link https://silesia.edu.pl/index.php/%C5%9Aw._Eugeniusz_de_Mazenod
kolorowa wersja pomnika świętego https://kedzierzyn-kozle.oblaci.pl/wp-content/uploads/2018/12/DSC_0097.jpg 
Życiorys.
Urodził się w stolicy Prowansji we Francji, w rodzinie arystokratyczno-urzędniczej. Rewolucja francuska przerwała mu spokojne dzieciństwo. W obawie przed prześladowaniami wraz z ojcem uciekł do Włoch. Po tułaczce trwającej kilka lat, powrócił do Aix (1802) do domu matki. Rozłąka z ojczyzną, młodzieńcze życie na emigracji i sytuacja rodzinna (rozbicie małżeństwa jego rodziców) pogłębiły pustkę duchową u młodego Eugeniusza.
W Wielki Piątek 1807 roku doznał nawrócenia i postanowił wstąpić on do "Seminarium Duchownego św. Sulpicjusza" w Paryżu. Tam kształtował się duchowo oraz wytyczył kierunek własnej drogi życiowej w kapłaństwie.
Święcenia przyjął w 1811 roku i powrócił do rodzinnego Aix, gdzie oddał się służbie i ewangelizacji ubogich, więźniów i młodzieży, pozbawionej dotąd opieki duszpasterskiej.
W roku 1816, wraz z innymi kapłanami, założył wspólnotę kapłanów, nazwaną wówczas "Misjonarzami Prowansji", której celem była działalność apostolska wśród miejscowej ludności, głównie głoszenie misji parafialnych w lokalnym języku prowansalskim, rozumianym przez prostych ludzi.
17 lutego 1826 roku wspólnota została zatwierdzone przez Stolicę Apostolską pod nazwą "Zgromadzenia Misjonarzy Oblatów Maryi Niepokalanej".
14 października 1832 roku Eugeniusz otrzymał sakrę biskupią w kościele św. Sylwestra na rzymskim Kwirynale, a pięć lat później (1837) został mianowany biskupem Marsylii. Włożył wiele pracy w duchowy rozwój diecezji, a także miał swój udział w ogłoszonym dogmacie o Niepokalanym Poczęciu Maryi Panny (1854).
Zmarł otoczony gronem swoich współbraci, którzy śpiewali „Salve Regina”.Przyjaciel Św.Karola Kardynała Boromeusza z Mediolanu patrona przeciw zarazom.
Kult.
Został beatyfikowany 19 października 1975 przez Pawła VI, a 3 grudnia 1995 kanonizowany przez Jana Pawła II. 11 lutego 1996, w rozmowie z ówczesnym generałem o. Marcello Zago OMI, Jan Paweł II powiedział: „Chciałbym w moim życiu dokonać tego, czego on dokonał w tamtych czasach. Wybrałem św. Eugeniusza osobistym patronem w dziele nowej ewangelizacji, a jego relikwie poleciłem umieścić w mojej prywatnej kaplicy”.
który stał się Elementem Zakonnym :ZOSTAŁ KUPIONY NA TARGU i styl się spodobał św. Eugeniuszowi Karolowi Józefowi de Mazenod'owi co był tamtym czasie popularnym krzyż Oblacki który jest używany przez zakonników jest Niemieckiej produkcji, do tego zakon umieszcza wzór herbu lub krzyża lub logo Krajowej Prowincji na ornatach ,a Krzyż ten NA STULE JEST po prawej stronie widniejący, do tego powstały projekty wersji podróżnej krzyż Oblacki , do tego krzyż Eugeniusza co dał Zakonowi jest to Jezus Ukrzyżowany i Żyjący gdy wypowiada 7słow, dla tego głowa jest nie na dole ale wyprostowana na Krzyżu tym https://www.facebook.com/photo/?fbid=572733061547735&amp;set=pb.100064331395811.-2207520000. link do strony jak ten obraz wygląda krzyż, do tego ważne jest że wzór podobny jest dawany misjonarzom świeckim co jadą na cały świat wzór podobny albowiem jest to krzyż misyjny metalowy ale w kolorze srebrnym i gwiazdkę ma przy głowie Jezusa oraz Tabliczka INRI, do tego są też formy mniejsze średnie i malutkie ,oraz styl różańca , tak też na szyje ,tym sposobem można poznać oblata Syna Duchowego Ojca Eugeniusza ,do tego Koszule lub bluzy z Herbem Ogólnym jest na Piersi lub całą Bluzę herb tenhttps://oblaci.pl/wp-content/uploads/2021/03/logo_OMI-286x300-1.jpg,oraz stylu tym jest też popularny ornat zakonu co ma też herb oraz krzyż Oblacki,jest i taka wersja https://2.bp.blogspot.com/-Q0K99xA_OPE/WKDHc2hU5hI/AAAAAAAAkX8/OfWpzm71nkYLD6-l9oJ01jMKAhjI9fQ-gCLcB/s1600/OMI%2B%252881%2529a.jpg lecz to też nie koniec bo jest i taka wersja popularna używana gdy święto jest założyciela lub zgromadzenia lub Uroczystości Kościelne https://kedzierzyn-kozle.oblaci.pl/wp-content/uploads/2018/03/13Jubileum14.jpg oraz Dalmatyka jest wzorem z Krzyżem tym Zakonnym https://kedzierzyn-kozle.oblaci.pl/wp-content/uploads/2018/03/2Jubileum3.jpghttps://kedzierzyn-kozle.oblaci.pl/wp-content/uploads/2021/04/TriduumPaschalne_2021_WielkiPiatek_053.jpg-strój ministrantów z parafii Oblackiej, z tylnej części ornatu widnieje krzyż Oblackihttps://kedzierzyn-kozle.oblaci.pl/wp-content/uploads/2021/04/Triduum-Paschalne_d1_100-1536x1024.jpghttps://kedzierzyn-kozle.oblaci.pl/wp-content/uploads/2021/04/TriduumPaschalne2021_Wielka-Sobota_109.jpgtył innego ornatu Zakonnego,wersja Kodeńska z obszyciem na tył ornatu https://misyjne.pl/wp-content/uploads/2021/08/DSC_9223.jpghttps://misyjne.pl/wp-content/uploads/2022/08/DSC_0874.jpgprzód tamtego ornatu Oblackiego z Kodnia.ORAZ ORNAT WERSJI NA ŚWIĘTO OBOWIĄZKOWE 21MAJA Ornat Nakazany dla Prowadzącego Mszę https://d-art.ppstatic.pl/kadry/k/r/1/d5/f4/5c4c23c59f7a2_o_large.jpg ministranci z widocznym krzyżem Oblackim w parafii na Pogorzelcu-https://kedzierzyn-kozle.oblaci.pl/wp-content/uploads/2020/12/DSC_0106.jpg oraz http://koszutka.pl/wp-content/uploads/2019/02/52713856_10216070977746095_4969927355096104960_o.jpgStolicę Apostolską Zgromadzenia Misjonarzy Oblatów Maryi Niepokalanej reguł i konstytucji . oraz ikona św.Eugeniusza Karola Józefa de Mazenoda -http://www.misje-oblaci.pl/aktualnosci/205#!lightbox[roadtrip]/0/ https://oblaci.pl/wp-content/uploads/2021/05/37211903584_6f938579f2_o-uai-600x337.jpg metropolita Eugeniusz Święty Hrabia.(wspaniałą formą było by przedstawić ów z tych linków formie fotek i przedstawieniu z tym opisem ) hymn o ŚW. Eugeniuszu Młodzi śpiewają-https://www.youtube.com/watch?v=gKifIlqiz8s ORAZ URZĘDOWA WERSJA HYMNU CAŁEGO ZGROMADZENIA -https://www.facebook.com/100001579373284/videos/1570144146782638/ ZNANA TEŻ POLSCE PRZED WYJŚCIEM JEST ODŚPIEWYWANA PUBLICZNIE NA MSZACH ..
ministranci mają pasy jak sutanna Oblacka oraz podobne krzyże https://kedzierzyn-kozle.oblaci.pl/wp-content/uploads/2018/03/1Jubileum2.jpg
https://kedzierzyn-kozle.oblaci.pl/wp-content/uploads/2021/04/TriduumPaschalne_2021_WielkiPiatek_053.jpg
wzór w kolorze fioletu stuły krzyż https://kedzierzyn-kozle.oblaci.pl/wp-content/uploads/2018/03/rekolekcje-16.jpg oraz wersji białej
Wspomnienie liturgiczne św. Eugeniusza Karola Józefa de Mazenoda obchodzone jest w dzień jego śmierci 21 Maja.

</doc>
<doc id="590285" url="https://pl.wikipedia.org/wiki?curid=590285" title="Maryna Zagórska">
Maryna Zagórska

Maryna Zagórska ("Maria Zagórska", z domu Woycieszonek, ur. 7 maja 1906 w Sankt Petersburgu, zm. 10 grudnia 1996 w Warszawie), polska tłumaczka literatury pięknej, współpracowniczka Komitetu Obrony Robotników i Komitetu Samoobrony Społecznej „KOR”.
Życiorys.
Studiowała historię na Uniwersytecie Stefana Batorego w Wilnie. Była żoną poety i członka wileńskiej grupy literackiej "Żagary", Jerzego Zagórskiego. Po II wojnie światowej była m.in. kierownikiem literackim teatru w Częstochowie.
Tłumaczyła z języków: rosyjskiego, litewskiego, ukraińskiego i czeskiego.
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
Wraz z mężem, Jerzym odznaczona medalem "Sprawiedliwy wśród Narodów Świata".
Mieszkała w Warszawie. Matka Włodzimierza Zagórskiego. Jej wnuczką jest Joanna Skórnicka, tłumaczka literatury pięknej i redaktor. 
Pochowana wraz z mężem na cmentarzu Powązkowskim (kwatera 169-2-19).

</doc>
<doc id="590287" url="https://pl.wikipedia.org/wiki?curid=590287" title="Cirsium erisithales">
Cirsium erisithales



</doc>
<doc id="590288" url="https://pl.wikipedia.org/wiki?curid=590288" title="Izydor Oracz">
Izydor Oracz

Izydor Oracz (hiszp. "Isidro Labrador"; ur. ok. 1080 w Madrycie, zm. ok. 1130 tamże) – święty katolicki pochodzący z Hiszpanii, patron chłopów.
Życiorys.
Urodził się w Madrycie w ubogiej i religijnej rodzinie, która przeniosła się na wieś. Bieda zmusiła go do pracy w charakterze parobka u zamożnych sąsiadów. Według legendy miewał wizje, jego życiu towarzyszyly cudowne zdarzenia, a w czasie gdy się modlił, w pracy na roli pomagał mu anioł.
Po ślubie z Marią Toribią przeniósł się do Madrytu. Ponownie go opuścił, gdy Arabowie zajęli miasto, a powrócił, kiedy Madryt został opanowany przez Hiszpanów.
Zmarł około 1130 roku. Za życia słynął z pobożności, z ducha pokuty i z uczynków miłosierdzia. Został pochowany na cmentarzu św. Andrzeja. W 1170 przeniesiono jego relikwie do kościoła, w którym otrzymał chrzest święty. Informacje o cudach, dziejących się przy jego grobie, ściągały mnóstwo pielgrzymów.
Kult.
Beatyfikacji Izydora dokonał w roku 1619 papież Paweł V, a kanonizacji w 1622 Grzegorz XV.
Jego wspomnienie liturgiczne w Kościele katolickim obchodzone jest 15 maja oraz w nadzwyczajnej formie rytu rzymskiego 10 maja.
Św. Izydor Oracz jest patronem Madrytu, rolników, osób ciężko pracujących, orędownikiem w czasie suszy, opiekunem zwierząt domowych oraz patronem osób opiekujących się zwierzętami.
W Polsce jest drugim patronem diecezji kieleckiej i patronem wielu parafii, m.in. w Biadkach, Dobrakowie, Radlinie Górnym, Smolanach, Nowej Wsi, Domosławice i Gorzkowicach. W Białymstoku istnieje Stowarzyszenie Świętego Izydora Oracza, które przyznaje "Medal Świętego Izydora Oracza" za szczególne zasługi dla rolnictwa. Na terenie Polski autentyczne partykuły relikwii Świętego Izydora znajdują się w kościołach w Topólczy w diecezji zamojsko-lubaczowskiej, Górznie w diecezji toruńskiej, Borzykowej w archidiecezji częstochowskiej i Białymstoku w archidiecezji białostockiej.
W ikonografii św. Izydor przedstawiany jest z atrybutami takimi jak pług (symboliczne narzędzie pracy rolników) i krucyfiks. Na obrazach malowany jest w charakterystycznym ujęciu, gdy klęczy przed krzyżem lub figurą, a obok aniołowie orzą jego pługiem. Nawiązuje to do jednej z wizji, jakiej miał doświadczyć św. Izydor.
Pozostałe atrybuty: Anioł, który orze podczas modlitwy Świętego, pług zaprzężony w dwa woły, kłosy, laska, spod której wypływa źródło, i różaniec.
Obchody.
Od 1996 roku około połowy maja corocznie odbywa się pielgrzymka św. Izydora Oracza do Sanktuarium Matki Bożej Lubeckiej w Lubecku organizowana przez Śląską Izbę Rolniczą. Od 2017 roku wraz z pielgrzymką organizowany jest konkurs orki zabytkowymi traktorami i wystawa zabytkowych maszyn rolniczych przez Stowarzyszenie Rozwoju Wsi Lubecko wraz z Klubem Miłośników Starej Techniki RetroTRAKTOR i klubem Traktor i Maszyna.

</doc>
<doc id="590291" url="https://pl.wikipedia.org/wiki?curid=590291" title="Katastrofa kolejowa pod Radkowicami">
Katastrofa kolejowa pod Radkowicami

Katastrofa kolejowa pod Radkowicami wydarzyła się 27 sierpnia 1973 ok. godz. 23:53 na odcinku Kielce — Jędrzejów na linii nr 8. W jej wyniku poniosło śmierć 14 osób, 24 zostały ranne. Przyczyną katastrofy było najechanie pociągu relacji Zakopane — Warszawa Wschodnia na 20 wagonów towarowych pozostawionych na trasie w wyniku rozerwania pociągu.
Katastrofa i jej przyczyny.
Do katastrofy doszło z powodu nieodpowiedzialności i ignorancji głównie trzech osób – maszynistów pociągu towarowego i dyżurnego ruchu na stacji w Wolicy. 
Mijając stację w Radkowicach, ostatni wagon pociągu towarowego zwrócił uwagę tamtejszego dyżurnego ruchu, który nie zaobserwował na nim sygnału końca pociągu. Przypuszczając, że skład rozerwał się wcześniej, mężczyzna zatelefonował do dyżurującego na – poprzedniej na szlaku – stacji w Wolicy. Tamtejszy dyżurny nie powiedział mu prawdy – skłamał, że dokładnie obserwował pociąg i widział jego znaki końcowe. W rzeczywistości zasnął na służbie.
Tymczasem pociąg automatycznie zatrzymał się w polu za Radkowicami. Maszynista i jego pomocnik ruszyli jednak dalej – wiedząc, że automatyczne zatrzymanie może oznaczać rozerwanie pociągu, jednak nie wykonali ani próby hamulców ani nie poinformowali dyżurnego w Radkowicach.
W kilka chwil później pociąg pasażerski relacji Zakopane — Warszawa Wschodnia zderzył się z 20 zgubionymi wagonami towarowego. Zginęło 16 osób, 24 zostało rannych. Maszyniści – choć zszokowani – opuścili lokomotywę i pobiegli przez szlak naprzeciw ekspresowi relacji Warszawa — Krynica. Udało im się zatrzymać pociąg i zapobiec kolejnej, większej katastrofie.

</doc>
<doc id="590292" url="https://pl.wikipedia.org/wiki?curid=590292" title="La Bouche">
La Bouche

 
La Bouche – duet muzyczny stworzony przez wokalistkę Melanie Thornton i rapera Lane McCray, założony w 1994 roku w Niemczech we Frankfurcie nad Menem.
Historia.
Wokaliści pochodzili ze Stanów Zjednoczonych – ona z Charleston (Karolina Południowa), a on z Anchorage (Alaska). Poznali się w Niemczech, gdzie Melanie pracowała jako wokalistka studyjna, zaś Lane stacjonował wraz z siłami powietrznymi USA, w których służył jako zawodowy żołnierz. Oboje mieli już za sobą spore doświadczenie na estradzie. Melanie występowała w jazzowych i bluesowych kapelach, użyczała również swojego głosu w rozmaitych projektach muzycznych. Lane z kolei miał już na swoim koncie występy w teatrze muzycznym i w dance’owym projekcie Cold Cut. Za całym przedsięwzięciem La Bouche stał Frank Farian, odpowiedzialny wcześniej za sukcesy Boney M i Milli Vanilli.
Pierwszy singel zespołu La Bouche nosił tytuł "Sweet Dreams". W 1995 roku duet wydał pierwszy amerykański singel – "Tonight Is the Night". Jeszcze w tym samym roku ukazał się debiutancki album zespołu "Sweet Dreams". W 1996 grupa wystąpiła w Polsce na Sopot Festival w Sopocie. Również w tym roku ukazała się płyta z remiksami piosenek zespołu "All Mixed Up". Po krótkiej przerwie zespół powrócił pod koniec 1997 z nowym singlem "You Won’t Forget Me".
Na początku 1998 roku ukazała się trzecia płyta La Bouche "A Moment Of Love", na której oprócz "You Won’t Forget Me" znalazły się ponadto takie utwory jak "A Moment Of Love" i "S.O.S." W 2000 roku ukazał się kolejny singel "All I Want", po którym Melanie Thornton rozpoczęła karierę solową. Decyzja odejścia z zespołu Melanie Thornton spowodowana była ambicjami artystki, która zapragnęła zmierzyć się z nowymi wyzwaniami. 24 listopada 2001 roku zginęła w wypadku lotu Crossair 3597 w okolicach Zurychu. Zastąpiła ją Natasha Wright, a od 2014 r. wokalistką zespołu jest Kayo Shekoni.
La Bouche sprzedali ponad 10 milionów płyt zyskując status „złota” i „platyny” w ponad 15 krajach.

</doc>
<doc id="590295" url="https://pl.wikipedia.org/wiki?curid=590295" title="Kalima (piasek)">
Kalima (piasek)

Kalima - pył lub piasek nad Oceanem Atlantyckim znad marokańskiej części Sahary.
Kalima jest związana z burzami piaskowymi nad Saharą i transportem pyłów przez wschodnie wiatry. W czasie kalimy na Wyspach Kanaryjskich widzialność spada (przypomina mgłę) i drobne cząstki pyłu pokrywają ulice, domy i inne obiekty.
Dla mieszkańców Wysp Kanaryjskich kalima oznacza suche i gorące powietrze oraz temperaturę, która może przekraczać 40°C.
U niektórych osób występują problemy alergiczne.

</doc>
<doc id="590298" url="https://pl.wikipedia.org/wiki?curid=590298" title="Maria Zagórska">
Maria Zagórska



</doc>
<doc id="590299" url="https://pl.wikipedia.org/wiki?curid=590299" title="San Andres i Providencia">
San Andres i Providencia



</doc>
<doc id="590300" url="https://pl.wikipedia.org/wiki?curid=590300" title="Sklep walutowy">
Sklep walutowy

Sklep walutowy – określenie sklepów w krajach o gospodarce socjalistycznej, których pieniądz nie był wymienialny. Transakcji w takich sklepach dokonywało się walutami wymienialnymi i ewentualnie ich substytutami – bonami walutowymi. Ze sklepów walutowych mogli korzystać posiadacze walut wymienialnych lub bonów walutowych, a w niektórych krajach tylko obcokrajowcy i uprzywilejowani obywatele, np. pracujący za granicą lub opłacani częściowo w walutach wymienialnych marynarze flot handlowych i lotnicy linii cywilnych obsługujący porty strefy niesocjalistycznej. 
Pierwsze sklepy walutowe pod nazwą Torgsin działały w ZSRR w latach 1931-1936. Sklepy walutowe funkcjonują do dziś, m.in.na Kubie.
Nazwy wybranych sieci sklepów walutowych:

</doc>
<doc id="590301" url="https://pl.wikipedia.org/wiki?curid=590301" title="Providencia (miasto)">
Providencia (miasto)

Providencia – miasto w Kolumbii, w departamencie Nariño.

</doc>
<doc id="590302" url="https://pl.wikipedia.org/wiki?curid=590302" title="Katastrofa kolejowa w Kraskach">
Katastrofa kolejowa w Kraskach

Katastrofa kolejowa w Kraskach wydarzyła się 7 grudnia 1977 ok. godz. 3:40 na odcinku Zduńska Wola – Inowrocław. W jej wyniku poniosło śmierć 7 osób, 56 zostało rannych.
Historia.
Przyczyną katastrofy było najechanie pociągu relacji Katowice – Gdynia Główna na pociąg stojący na rozjeździe. Lokomotywa wraz z kolejnymi wagonami (1 – 3) przewróciła się, a dwa kolejne wagony ustawiły się w poprzek toru, na którym odbywała się jazda pociągu pospiesznego. Na miejscu zginęło 4 pasażerów i dwóch kolejarzy z obsługi pociągu. Osoby ranne przewieziono do szpitali w: Łęczycy, Turku, Kutnie i Zgierzu.

</doc>
<doc id="590304" url="https://pl.wikipedia.org/wiki?curid=590304" title="Herzogenhorn">
Herzogenhorn

Herzogenhorn – szczyt w pasmie Schwarzwaldu. Leży w południowo-zachodniej części Niemiec, w kraju związkowym Badenia-Wirtembergia. Wysokość 1415 m n.p.m. Na południowych stokach góry znajduje się schronisko Krunkelbachhütte. Herzogenhorn jest ośrodkiem narciarskim.

</doc>
<doc id="590305" url="https://pl.wikipedia.org/wiki?curid=590305" title="Polskie Drużyny Strzeleckie">
Polskie Drużyny Strzeleckie

Polskie Drużyny Strzeleckie (skrót: PDS) – polska organizacja niepodległościowa powstała w 1911 we Lwowie w Galicji (ówczesnym zaborze austriackim), powołana przez Organizację Młodzieży Niepodległościowej „Zarzewie”.
Polskie Drużyny Strzeleckie utworzone zostały w 1911 r. staraniem Mieczysława Neugebauera, Mariana Januszajtisa, Henryka Bagińskiego oraz Eugeniusza Romera. Program szkół Drużyn nie odbiegał od programu Związków Strzeleckich. Nauka odbywała się w szkole:
Przed powstaniem legalnych Polskich Drużyn Strzeleckich funkcjonowała konspiracyjna organizacja wojskowa – Polski Związek Wojskowy, którego zadaniem było przygotowanie i mobilizacja sił zbrojnych narodu do walki o niepodległość ojczyzny, a w szczególności przygotowanie i wyćwiczenie korpusu oficerskiego. W dniach 3–4 października 1910 odbył się w Krakowie kongres politycznej organizacji „Zarzewia” – Legii Niepodległości. W jego trakcie ustanowiono tajną organizację wojskową Armia Polska i uchwalono jej statut. Miała ona przejąć pracę wojskową po Polskim Związku Wojskowym. Na komendanta naczelnego Armii Polskiej kongres powołał Mieczysława Neugebauera (ps. Szczęsny Norwid), a na komendantów: I Okręgu we Lwowie – Henryka Bagińskiego, II Okręgu w Krakowie – Juliusza Ulrycha. Komenda Naczelna miała swoją siedzibę we Lwowie i stąd zaczęła się rozprzestrzeniać praca wojskowa na prowincję. 
W latach 1911–1912 dzięki zalegalizowaniu działalności Polskich Drużyn Strzeleckich organizacja liczyła 650 członków. Organizacja szybko się rozwijała osiągając w lipcu 1914 r. około 6 tys. członków w 127 Drużynach Strzeleckich. Jeszcze wcześniej, bo w 1911 r. doszło do wspólnego spotkania członków Komendy Naczelnej Drużyn Strzeleckich z Komendą Główną Związku Walki Czynnej, na którym utworzono wspólne komisje: regulaminową i wyszkoleniową oraz rozpoczęto prace nad regulaminami służby polowej i piechoty. Mimo że nie doszło oficjalnie do całkowitego połączenia organizacji, to współpraca zbliżyła obie organizacje do siebie, umożliwiając w chwili wybuchu I wojny światowej podporządkowanie Polskich Drużyn Strzeleckich Józefowi Piłsudskiemu.
Rozbudowie polskich organizacji strzeleckich, zaznaczającej się zwłaszcza od 1912 r., towarzyszył proces ujednolicenia ich działalności. Obie organizacje wprowadziły jednakowe umundurowanie dla swoich członków. Składało się ono z szarego płaszcza i munduru oraz czapki maciejówki. 
Organizacja Polskich Drużyn Strzeleckich:
Broń stanowiły rewolwery, karabiny typu Mannlicher oraz przestarzałe jednostrzałowe karabiny Werndla. Dzięki współpracy obu organizacji podobny był też system szkolenia i organizacji. Najmniejszą komórką organizacyjna była sekcja licząca 8 strzelców, sekcje tworzyły plutony, a te z kolei kompanie. Szkolenie odbywało się w szkołach żołnierskich, podoficerskich i oficerskich. Powoli wprowadzane były odznaki stopni: podoficerowie nosili zielone sznurki do gwizdków, a oficerowie czerwone. Oficerowie dodatkowo na kołnierzach nosili odznaki w formie pasków o różnych kolorach. Podchorążowie i chorążowie białe, podporucznicy i porucznicy niebieskie a kapitanowie czerwone. Największym problemem było jednak wyposażenie i uzbrojenie tak licznych organizacji. Przed wybuchem wojny pełne umundurowanie miało zaledwie 30% członków, a karabinów było tylko nieco ponad 400. W sumie według różnych źródeł „ruch strzelecki” przed wybuchem I wojny światowej liczył od 13 tys. do 19 tys. członków. 
Z chwilą wybuchu I wojny światowej została zarządzona mobilizacja połączonych Związków i Drużyn Strzeleckich, już pod wspólną komendą Józefa Piłsudskiego i scalenie ich w I Brygadę Legionów Polskich.

</doc>
<doc id="590310" url="https://pl.wikipedia.org/wiki?curid=590310" title="Samorozwijająca się synteza wysokotemperaturowa">
Samorozwijająca się synteza wysokotemperaturowa

Samorozwijająca się synteza wysokotemperaturowa (ang. "Self-propagating High-temperature Synthesis" - SHS) – metoda otrzymywania proszków ceramicznych, związków międzymetalicznych i innych, często niemożliwych do uzyskania konkurencyjnymi metodami, jak również jest to technika podobna do spiekania, zwłaszcza przy prowadzeniu tej reakcji w podwyższonych ciśnieniach. Metoda polega na podgrzaniu proszków substratów do odpowiedniej temperatury, po przekroczeniu której reakcja biegnie samoczynnie. Rozpoczęcie reakcji może być realizowane poprzez: miejscową inicjację reakcji z późniejszą jej propagacją poprzez złoże oraz metodą wybuchu termicznego poprzez ogrzewanie objętościowe złoża substratów.

</doc>
<doc id="590311" url="https://pl.wikipedia.org/wiki?curid=590311" title="Belchen">
Belchen

Belchen (1414 m n.p.m.) – piąty pod względem wysokości szczyt w Schwarzwaldzie. Leży w południowo-zachodniej części Niemiec, w kraju związkowym Badenia-Wirtembergia. Na szczyt prowadzi wiele szlaków. Można także na niego wjechać, korzystając z kolejki linowej, dzięki której z liczbą 300 tysięcy odwiedzających rocznie należy do najczęściej odwiedzanych szczytów w południowym Schwarzwaldzie. Znajduje się tu schronisko Belchenhaus oraz ośrodek narciarski posiadający blisko 13 km tras zjazdowych o różnym stopniu zaawansowania. Dolna stacja znajduje się na wysokości 1100 m, a górna na 1363 m n.p.m.
Szczyt słynie z jednego z najrozleglejszych widoków w całym Schwarzwaldzie. 

</doc>
<doc id="590312" url="https://pl.wikipedia.org/wiki?curid=590312" title="Krakowski Barbakan">
Krakowski Barbakan



</doc>
<doc id="590315" url="https://pl.wikipedia.org/wiki?curid=590315" title="Kandel (szczyt)">
Kandel (szczyt)

Kandel – szczyt w górach Schwarzwaldu w Niemczech o wysokości 1241 m n.p.m. Jest ośrodkiem narciarskim.

</doc>
<doc id="590319" url="https://pl.wikipedia.org/wiki?curid=590319" title="Po pogrzebie">
Po pogrzebie

Po pogrzebie (ang. "After the Funeral" lub "Funerals are Fatal") – powieść kryminalna Agathy Christie, po raz pierwszy wydana w 1953 roku.
Opis fabuły.
Po śmierci Richarda Abernethie, rodzina krewnych i powinowatych zostaje po pogrzebie zaproszona do starej posiadłości celem odczytania testamentu. Niespodziewanie siostra zmarłego, Cora Lansquenet, wysuwa wątpliwość co do naturalnej śmierci brata. Kobieta stwierdza, że ma pewne informacje, dobitnie świadczące o tym, że Richard został zamordowany. Mimo pewnego poruszenia, nikt nie bierze słów starszej, lekko zbzikowanej ciotki na poważnie. Wkrótce jednak dochodzi do kolejnego nieszczęścia – Cora Lansquenet zostaje zarąbana siekierą we własnym domu, podczas snu. Do sprawy włącza się słynny detektyw, Herkules Poirot.
Poirot wychodzi z założenia, że mordercą Richarda i Cory musi być ta sama osoba. Jako pierwszy zabity został jednak Richard, więc należy szukać osoby, która mogłaby życzyć mu śmierci. To jednak okazuje się trudne – wielu członków rodziny żywiło urazę do apodyktycznego krewnego, motywem mogły też być pieniądze.
Wkrótce dochodzi do zamachu na życie panny Gilchrist, przyjaciółki i damy do towarzystwa Cory. Kobieta ledwie uchodzi z życiem. Prawdopodobnie jest ona w posiadaniu jakiejś cennej informacji, którą Cora podzieliła się z nią przed śmiercią. Okazuje się, że staruszka faktycznie podsłuchała swego czasu rozmowę swojej pani z Richardem, który wyznał jej wtedy, że obawia się o własne życie.
Podejrzanych przybywa – niemal nikt z członków rodziny nie ma pewnego alibi na czas śmierci Cory oraz zamachu na pannę Gilchrist. Poirot zdaje sobie sprawę z trudności śledztwa, jednak wpada na pewien pomysł. Postanawia zebrać wszystkich podejrzanych w domu Richarda pod pretekstem rozdzielenia rzeczy po zmarłym. Detektyw liczy na to, że nieuważny morderca wyda się w podczas rozmowy.
Szwagierka Richarda i Cory, Helen, zdaje się przypomnieć sobie dziwną rzecz w zachowaniu pani Lansquett podczas pogrzebu brata. Sama nie wie, co dokładnie nie pasowało jej w jej zachowaniu, lecz jest pewna, że powinna była na coś zwrócić uwagę. Kiedy w końcu udaje jej się odpowiedzieć samej sobie na to pytanie, postanawia skonsultować się w tej sprawie z prawnikiem rodziny, panem Entwhistle. Jednakże w momencie, kiedy chwyta za telefon, ktoś powala ją silnym ciosem w głowę.
Helen udaje się przeżyć zamach, lecz trafia w ciężkim stanie do szpitala. Nie sposób jest ustalić winnego ataku na starszą panią, ponieważ w domu obecni byli wszyscy członkowie rodziny. Herkules Poirot znajduje jednak rozwiązania sprawy.
Rozwiązanie.
Roztargniona i lekkomyślna Cora Lansquenet przez cały czas miała u siebie w domu cenny obraz, który można było bardzo dobrze sprzedać. Nie znała się jednak ani trochę na sztuce i nie zdawała sobie sprawy z posiadanego majątku, w przeciwieństwie do panny Gilchrist. Jej wielkim marzeniem było odzyskanie swojej dawnej herbaciarni – miejsca, gdzie czuła się tak naprawdę szczęśliwa. Pieniądze ze sprzedaży obrazu dałyby jej taką możliwość i to popchnęło ją do ułożenia sprytnego planu morderstwa chlebodawczyni. Kiedy Cora miała udać się na pogrzeb swojego brata, Richarda Arbenethie’go, panna Gilchrist podała jej w herbacie środek usypiający i sama w przebraniu zajęła jej miejsce. Nikt nie domyślił się zamiany, gdyż Cora wiele lat temu zerwała stosunki z rodziną. Jedynie Helen zdołała zauważyć drobne różnice w zachowaniu fałszywej Cory.
Panna Gilchrist w przebraniu Cory specjalnie starała się wysunąć teorię, że Richard Arbenethie nie umarł śmiercią naturalną. Pozwoliło to przypisać późniejszą śmierć Cory przestraszonemu „mordercy” Richarda, który tak naprawdę nie istniał. Po śmierci Cory niby przypadkiem wspomniała, że chciałaby zostawić sobie ów cenny obraz – na którym namalowała z pocztówki dość prymitywny landszaft, by zamaskować rzeczywisty obraz – na pamiątkę po przyjaciółce. Zgodzono się na to bez oporów, gdyż nikt nie domyślał się, jaka jest jego prawdziwa wartość. Kiedy później spadkobiercy Arbenethiego zaczęli kłócić się o spadek po nim, panna Gilchrist bezmyślnie powiedziała, że na jednym ze stolików bardzo ładnie wygląda wazon z kwiatami. W ten sposób morderczyni zdradziła się, gdyż wazonu na stoliku już wtedy nie było i jedyną okazję, podczas której mogła go zobaczyć, miała wtedy, gdy była w domu Arbenethich w przebraniu Cory. Panna Gilchrist została pojmana i osadzona w zakładzie psychiatrycznym.
Ekranizacje.
W 2005 roku premierę miała ekranizacja powieści jako jeden z odcinków serialu pt. "Poirot".

</doc>
<doc id="590322" url="https://pl.wikipedia.org/wiki?curid=590322" title="Acta Apostolica Sedis">
Acta Apostolica Sedis



</doc>
<doc id="590323" url="https://pl.wikipedia.org/wiki?curid=590323" title="Blauen (Schwarzwald)">
Blauen (Schwarzwald)

Blauen ("Hochblauen") – szczyt w górach Schwarzwaldu w Niemczech. Wysokość 1165 m n.p.m.

</doc>
<doc id="590324" url="https://pl.wikipedia.org/wiki?curid=590324" title="Daeva">
Daeva



</doc>
<doc id="590325" url="https://pl.wikipedia.org/wiki?curid=590325" title="Lightwave">
Lightwave



</doc>
<doc id="590326" url="https://pl.wikipedia.org/wiki?curid=590326" title="SA">
SA



</doc>
<doc id="590328" url="https://pl.wikipedia.org/wiki?curid=590328" title="Ogród Zoologiczny w Bazylei">
Ogród Zoologiczny w Bazylei

Ogród Zoologiczny w Bazylei – ogród zoologiczny w Bazylei w Szwajcarii. Zoo Basel było pierwszym ogrodem zoologicznym w kraju.
Historia.
Towarzystwo ornitologiczne projektowało otwarcie parku dla zwierząt od 1870 r., w którym byłyby hodowane zwierzęta z Europy. Miasto Bazylea wzięło udział w tym projekcie i w Birsigtal, na obrzeżach miasta, usytuowano ogród.
Otwarcie.
3 lipca 1874 r. odbyło się otwarcie zoo. W ogrodzie znajdowały się np.: ptaki wodne, jelenie, dziki, bawoły, sowy,itp. Specjalną atrakcją były wilki, lisy, rysie, borsuki. Wcześniejszymi atrakcjami były niedźwiedzie.
Rozwój – 1875-1899.
Już w pierwszym roku działalności zoo odwiedziło 62 tys. turystów (Bazylea 50 tys. mieszkańców). W 1884 r. obszar powiększono do Binningen. Na skutek zmian w zoo pojawiły się pierwsze egzotyczne zwierzęta jak np.: wielbłądy czy lamy. W 1886 r. kuzyni Paul i Fritz Sarasin sprowadzili młodego słonia indyjskiego. „Kumbuk stał się znany w prawie całym mieście i w 1891 otrzymał nowy dom. W 1890 pojawiła się pierwsza para lwów, która otrzymała specjalną klatkę w budynku z kotami. 19 marca 1891 r. na świat przyszedł pierwszy lew. W 1896 miała miejsce rozbudowa budynku z kotami.
Powiększenie – 1900-1949.
W 1900 r. pojawił się orangutan płci żeńskiej „Kitty”, pierwsze człekokształtne zwierzę w Bazylei. Firma finansowa przekazała w 1901 r. przez Johannesa Becka dar w wysokości 750 000 franków szwajcarskich. Do dzisiaj zoo świętuje dzień Johannesa Becka i oferuje darmowe zwiedzanie. W 1904 r. ministerstwo otworzyło nowy dom dla kotów i wyposażyło go. W 1910 r. nastąpiło otwarcie dzisiejszego "Antilopenhaus" (dom antylop). W 1912 r. ogród zoologiczny zakupił dwa samce żyraf. W 1917 zdechł słynny słoń „Kumbuk”, zaś w 1919 r. kupiono nowego słonia „Jenny”. Po I wojnie światowej zoo miało drobne problemy. Biologia zoo została ukształtowana przez Carla Hagenbecka, w tym czasie zostały wybudowane wybiegi zewnętrzne dla zwierząt. W 1921 rozpoczęła się budowa marmurowych zwierząt i baza dla lwów morskich przez znanego rzeźbiarza Ursa Eggenschwylera. W 1927 r. otwarto ptaszarnię. W 1930 miała miejsce rozbudowa. Przed zoo wybudowano wiadukt i parking, odpowiednio zmodernizowano komunikację miejską. W ogrodzie pojawiły się flamingi. W 1930 roku towarzystwo przyjaciół podarowało wybieg dla małp. Tworząc w ten sposób dużą atrakcję, zaraz po modernizacji wybiegu dla niedźwiedzi z różnymi gatunkami tych zwierząt. W 1938 wybudowano pomieszczenie dla pingwinów, zaś trzy lata wcześniej została wybudowana nowa restauracja, która do dziś służy odwiedzającym. W 1937 ogród nawiedziła zaraza, która spowodowała śmierć części zwierząt. Dalszy przestój przeżywało zoo podczas II II wojny światowej. W 1942 r. jako bożonarodzeniową niespodziankę w starym budynku dyrekcji i dawnych wejściach otwarto wystawę składającą się z 20 słodkowodnych i morskich akwariów. W 1947 do zoo powróciły żyrafy. Na swoją 75 rocznicę w 1948 r. zoo otrzymało, od towarzystwa przyjaciół zoo, goryla o imieniu „Achill”.
Dalsze dodawanie i atrakcje – 1950-1959.
W 1951 r. zoo otworzyło na Sautergarten drugie wejście, baza lwów morskich została otoczona widownią, a żyrafy otrzymały więcej miejsca. Tego samego roku zoo nabyło pierwszego nosorożca pancernego, przywieziony przez handlarza Petera Ryhinera, oraz rok później samicę. Samca nazwano „Gadadhar”, a samicę „Joymothi”, później sławnego na całym świecie Basler Panzernashornzucht. W 1952 r. otwarto nowy dom dla słoni. Poszukiwanie partnera dla „Achilla” zakończyło się w tym roku. „Stefi”, młody samiec z amerykańskiego zoo, przybył do Europy i został kupiony przez zoo. Zoo Basel było pierwszym ogrodem zoologicznym, który posiadał parę dorosłych goryli. W 1955 r. po długich negocjacjach z rządem belgijskiego Kongo udał się sprowadzić samca okapi leśnego, a rok później także samicę. Chociaż samica zmarła po 4 tygodniach, zoo miało pozwolenie na sprowadzenie nowej samicy w 1957 r. W 1960 na świat przyszło pierwsze okapi leśne. W nowej gospodarce zwierzęcej zwiedzający podziwiali tygrysy za cienką kratą lub lwy na zewnętrznych otwartych wybiegach.
Sukcesy hodowlane – 1959-1966.
„Robbery animal house” stał się wzorem do naśladowania dla innych ogrodów zoologicznych. Światową sensacją było urodzenie się nosorożca pancernego „Rudra” w 1956 roku. Do dziś w Zoo Basel urodziło się 28 samców nosorożca pancernego i w ten sposób zoo ma ważną pozycję w hodowli tych zwierząt. W 1958 r. przyszedł na świat pierwszy w Europie flaming. Dalszą wielką sensacją było urodzenie się, 23 września 1959 r., pierwszego w Europie drugiego na świecie goryla. „Goma”, bo tak nazwano goryla, został wychowany przez ludzi, ponieważ „Achilla” porzuciła go. Gdy „Goma” miał rok do zoo przyjechał młody goryl „Pepe” z Kamerunu. Oba samce nie miały problemu z integracją z rodziną goryli z zoo. W 1959 r. pancerniki i karłowate hipopotamy przeniosły się do nowego domu w Sautergarten.. W 1953 sprowadzono samicę hipopotama. Do dziś w zoo urodziły się 72 hipopotamy. 17 kwietnia 1961 r. „Achilla” urodziła swoje drugie dziecko „Jambo”, które wychowała bez żadnych problemów. Potrzebne było powiększenie ogrodu. Wybudowano pomieszczenia dla bizonów i żubrów. Planowano zoo dla dzieci, wiwarium i pomieszczenia dla dzikich osłów. Ważnym punktem w historii zoo było narodziny „Ota”, słonia afrykańskiego. Był on pierwszym narodzonym słoniem w zoo i trzecim na świecie.
Małpy w zoo – 1967-1969.
Człekokształtne do tej pory były w ptaszarni, a w 1969 roku otrzymały swój własny budynek, w miejscu dawnego wejścia. Wartościowe zwierzęta miały być ochronione przed zarazkami z ludzi, dlatego zostały oddzielone szklanymi panelami. Niektóre z mieszkających w zoo małp dobrze się rozmnażają.
Importowane dobra i wiwarium – 1970-1976.
W 1970 roku miało miejsce importowanie 5 somalijskich dzikich osłów oraz 3 antylopy bongo.
Antylopy bongo wcześniej były trzymane w zoo tylko pojedynczo. 2 maja 1971 r. przyszedł na świat goryl z drugiego pokolenia „Tamtam”, syn „Goma” i „Jambo”. W 1972 r. wiwarium otwiera swoje podwoje, reprezentowane przez swoją koncepcję strukturalną i charakter. 350 metrowy tunel biegnie pod powierzchnią jeziora i ukazuje głębie oceanu. Zwiedzający zataczają 360 stopni pod jeziorem. Nawet po 25 latach od otwarcia Basler Vivarium przyciąga tłumy turystów i specjalistów z całego świata.
Ogród dla dzieci i transformacja – 1977-1986.
Ogród dla dzieci został otworzony w 1977 roku. Znajdują się w nim zwierzęta z różnych krajów oraz stajnia, do której można wejść. Ogród pomaga zrozumieć odpowiedzialność za zwierzęta. 1977-1987 ogród dla dzieci przekształcił się w park krajobrazowy. Zostały posadzone nowe rośliny. W następnych latach dodano różne zwierzęta np. mangusty, przeniesiono słonie, ptaki.
Powiększenie – 1987-1997.
Różnorodność roślin została zwiększona w 1987 r. Za pojawiającą się ścianą roślin ogrodzenia i trzy ogrzewane pudła używane każdego roku. W tym czasie było 96 grup flamingów. Obserwacja ptaków ukazuje jakie rośliny powinny być w pomieszczeniu. Pomieszczenie zapewniają schronienie dla małych flamingów. 9 kwietnia 1992 r. na świat przyszedł samiec słonia „Pambo”, syn „Kenny” i Mahari”, stał się ulubieńcem publiczności. 1992-1993 na terenie zwierząt afrykańskich otwarto dwie stodoły dla zebr i hipopotamów. Ich ekscytujące życie razem ukazuje jak żyją zwierzęta w naturze. W październiku 1993 roku na świat, po wielu latach starań, przyszło 5 gepardów. W 1997 roku został zreorganizowany 43 letni dom dla papug.
Lata 1997-2000.
1 sierpnia 1997 roku zoo otworzyło swoją stronę internetową, po to aby ludzie z całego świata mogli odwiedzić je o każdej porze dnia i nocy. Wybudowana w latach 60. małpiarnia, w 1998 r. została wyremontowana i przebudowana. Stworzono półwysep, oddzielono małpy i pelikany. Półwysep ma powierzchnię 250 metrów kwadratowych i jest otoczony wodą o głębokości 4,5 metra. Nowa arteria biegnie przez most oddzielający małpy od pelikanów. Została wybudowana także stajnia, w której zamontowano wiele sztucznych świateł. W 1999 pantery śnieżne mogły się przenieść do nowego pomieszczenia w Sautergarten. Wybudowane w 1938 roku pomieszczenie przeszło gruntowną renowację.
Lata od roku 2001.
Pod koniec marca 2001 roku został otwarty nowy Etoscha house 1. Naturalne rośliny ukazują środowisko afrykańskiej sawanny. 30 cm warstwa ochronna kulek za szkła z recyclingu chroni przed utratą gleby. W pomieszczeniach są urządzenia, które wymieniają ciepłe powietrze na nowe zimne. 14 czerwca 2003 r., po 5 latach budowy, został otwarty Gamgoas house. Gamgoas oznacza „miejsce, w którym są lwy”. W Gamgoas nie żyją wyłącznie lwy. Mieszkają tam także krokodyle nilowe czy termity. Budynek jest tak skonstruowany, że przez szybę możemy zobaczyć także jak żyją krokodyle pod wodą. Kamery ukazują jak toczy się życie w kopcu termitów. Lwy są główną atrakcją spośród niezliczonej ilości innych zwierząt, następnie są krokodyle i termity

</doc>
<doc id="590329" url="https://pl.wikipedia.org/wiki?curid=590329" title="Sarissa">
Sarissa



</doc>
<doc id="590330" url="https://pl.wikipedia.org/wiki?curid=590330" title="Gangrel">
Gangrel



</doc>
<doc id="590331" url="https://pl.wikipedia.org/wiki?curid=590331" title="Giovanni Spadolini">
Giovanni Spadolini

Giovanni Spadolini (ur. 21 czerwca 1925 we Florencji, zm. 4 sierpnia 1994 w Rzymie) – włoski polityk, historyk i dziennikarz, premier Włoch w latach 1981–1982, od 1987 do 1994 przewodniczący Senatu. Był pierwszym premierem Republiki Włoskiej niezwiązanym z Chrześcijańską Demokracją.
Życiorys.
Po ukończeniu studiów historycznych pracował jako wykładowca na Uniwersytecie Florenckim. Zajął się też działalnością dziennikarską. Od 1955 do 1968 był redaktorem w „il Resto del Carlino”, następnie do 1972 w „Corriere della Sera”.
Zaangażował się w działalność Włoskiej Partii Republikańskiej. Z jej ramienia w 1972 został wybrany na senatora VI kadencji. Reelekcję uzyskiwał w 1976, 1979, 1983 i 1987 na kolejne kadencje. W okresie od grudnia 1974 do lutego 1976 był ministrem kultury, od marca do sierpnia 1979 zajmował stanowisko ministra edukacji publicznej.
28 czerwca 1981 objął urząd premiera, stając na czele koalicyjnego gabinetu tworzonego przez pięć ugrupowań koalicji "Pentapartito" (chadeków, socjalistów, socjaldemokratów, liberałów i republikanów). 23 sierpnia 1982 na bazie tych samych ugrupowań sformował swój drugi gabinet. Stanowisko premiera zajmował do 1 grudnia tego samego roku.
W sierpniu 1983 ponownie wszedł w skład rządu jako minister obrony, funkcję tę pełnił do kwietnia 1987. W tym samym roku został wybrany na urząd przewodniczącego Senatu X kadencji. W 1991 prezydent Francesco Cossiga w uznaniu zasług literackich i społecznych powierzył mu godność dożywotniego senatora. W 1992 Giovanni Spadolini ponownie stanął na czele wyższej izby włoskiego parlamentu (XI kadencji). W 1994 ponownie kandydował na to stanowisko, przegrywając jednak z Carlo Scognamiglio. W tym samym roku zmarł.
W 1993 Uniwersytet Mikołaja Kopernika przyznał mu tytuł "doktora honoris causa".

</doc>
<doc id="590332" url="https://pl.wikipedia.org/wiki?curid=590332" title="Dario Knezević">
Dario Knezević



</doc>
<doc id="590333" url="https://pl.wikipedia.org/wiki?curid=590333" title="Mekhet">
Mekhet



</doc>
<doc id="590340" url="https://pl.wikipedia.org/wiki?curid=590340" title="Ricky Martin">
Ricky Martin

Ricky Martin, właściwie Enrique José Martín Morales (ur. 24 grudnia 1971 w San Juan) – portorykański wokalista popowy i aktor, laureat nagród Grammy i Latin Grammy, ambasador dobrej woli UNICEF.
Życiorys.
Dzieciństwo.
Urodził się 24 grudnia 1971 w San Juan, jako jedyne dziecko psychologa Enrique Martína III i księgowej Nereidy Morales. Jego rodzice rozwiedli się, gdy miał dwa lata. Ma pięcioro przyrodniego rodzeństwa, ze strona ojca – troje, a ze strony matki – dwoje dzieci z innych małżeństw.
Początki kariery.
Swoją artystyczną karierę rozpoczął w wieku pięciu lat, gdy zaczął pracować jako dziecięcy model, a także występował w sztukach teatralnych, reklamach telewizyjnych i śpiewał w kościelnym chórze.
Mając sześć lat zapragnął występować na scenie. Sukces przyszedł w 1984 roku, w wieku dwunastu lat, kiedy udało mu się dołączyć do latynoamerykańskiego boysbandu Menudo, po dwóch nieudanych próbach. Z Menudo pojawił się w programie "Ulica Sezamkowa" (1984), sitcomie "Statek miłości" (1985) i argentyńskim serialu "Por siempre amigos" (1986).
Mając siedemnaście lat powrócił do Portoryko. W 1989 roku Ricky postanowił studiować w Nowym Jorku i opuścił Menudo. Następnie wyjechał do Meksyku, gdzie wystąpił jako Pablo Loredo w telenoweli "Alcanzar una estrella" (1990) i "Alcanzar una estrella II" (1991) z piosenkarką Sashą Sökol.
Od 1990: Kariera solowa.
W wieku 19 lat, w 1990 roku przeniósł się do Stanów Zjednoczonych i nagrał swoją pierwszą solową płytę "Ricky Martin" w języku hiszpańskim, a rok później wydał singel „Fuego contra fuego”. Zdobył popularność w Meksyku, Argentynie, Chile i Stanach Zjednoczonych. Zagrał postać Enrique w dramacie muzycznym "Más que alcanzar una estrella" (1992) i wystąpił w sitcomie NBC "Getting By" (1993).
W 1993 roku Ricky wydał swój drugi album "Me amarás", sprzedał milion egzemplarzy i osiągnął znaczącą pozycję w Meksyku, gdzie rozpoczął karierę solową. Wkrótce przeniósł się do Los Angeles, gdzie został zaangażowany do roli barmana Miguela Moreza w operze mydlanej ABC "Szpital miejski" ("General Hospital", 1994–95).
24 czerwca 1996 zadebiutował na scenie teatru broadwayowskiego w roli siedemnastoletniego Mariusza Pontmercy w musicalu Les Misérables (na podstawie "Nędzników" Victora Hugo. Niedługo potem ukazał się jego trzeci album "Vuelve" (1996). Piosenka „María” była tematem przewodnim brazylijskiej telenoweli Rede Globo "Salsa e Merengue" (1996-97) z udziałem Marcello Antonyego i Nelsona Xaviera. Zyskał tytuł gwiazdy na scenie muzyki latynoamerykańskiej. Jego popularność przyczyniła się do sukcesów takich artystów, jak Enrique Iglesias, Jennifer Lopez, Shakira czy Juanes.
W 1997 roku wokalista nagrał piosenkę przewodnią filmu animowanego Walt Disney Pictures "Herkules" w reżyserii Rona Clementsa i Johna Muskera. W następnym roku wykonywał oficjalną piosenkę mundialu „The Cup of Life”/„La Copa de la Vida” podczas mistrzostw świata w piłce nożnej 1998.
Pierwsza anglojęzyczna płyta, "Ricky Martin" (1999), odniosła wielki sukces w wielu krajach, zdobywając siedem platynowych płyt, a promujący ją pierwszy singel „Livin’ la Vida Loca” okazał się wielkim przebojem. Na płycie ukazał się też utwór „Be Careful (Cuidado con mi corazón)” w duecie z Madonną. Jego tournée obejmowało Azję, Europę, Stany Zjednoczone i Amerykę Łacińską. Następny album, "Sound Loaded" (2000), wylansował takie przeboje jak „She Bangs” czy „Nobody Wants to Be Lonely” w duecie z Christiną Aguilerą. Ten drugi singiel z albumu zdobył nominację do Grammy w 2002 roku i trafił na 1 miejsce światowych listach przebojów, w tym United World Chart.
W 2006 roku wydał album "MTV Unplugged". W 2007 roku odbył koncert Altice Arena w Lizbonie, dla około 13 tys. osób, w ramach trasy „Blanco y Negro” ("Czarno-biały"). Wielokrotnie mówił publicznie w języku portugalskim (Rick Martin mieszkał w Brazylii przez kilka lat w erze Menudos).
2010–2013: Coming out, "Música + Alma + Sexo", The Voice Australia.
W marcu 2010 Ricky Martin dokonał coming outu jako gej na swojej oficjalnej stronie. 31 stycznia 2011 odbyła się światowa premiera dziewiątego dwujęzycznego albumu Ricky’ego Martina zatytułowanego "Música + Alma + Sexo "(w skrócie "MAS"). 25 marca 2011 w San Juan rozpoczęła się trasa koncertowa „Música + Alma + Sexo World Tour”, a zakończyła 19 listopada 2011 w Santo Domingo, obejmując łącznie 82 show.
W 2012 roku był gwiazdą musicalu "Evita" na Broadwayu w Nowym Jorku.
Od 2013 Ricky Martin bierze udział jako juror w australijskiej wersji programu "The Voice Australia "obok m.in. Kylie Minogue, Seala, will.i.ama i Delty Goodrem. W lipcu 2013 ukazał się angielskojęzyczny singiel „Come With Me” utrzymany w stylu elektro-dance-pop, do którego powstał także teledysk.
Od 2014: "A Quien Quiera Escuchar".
W 2014 artysta wziął udział wraz z Jennifer Lopez w nagraniu singla „Adrenalina” dla portorykańskiego muzyka reggaetonu o pseudonimie Wisin. Rok później, ponownie wystąpił w singlu Wisina pod tytułem „Que se sienta el desea"”""."
W marcu 2014 gościł w "The Voice Arabia" w Bejrucie. 22 kwietnia 2014 opublikowano nagranie klipu do piosenki „Vida” jednego z utworów promujących Mistrzostwa Świata w Piłce Nożnej 2014 w Brazylii.
10 lutego 2015 swoją premierę miała dziesiąta studyjna płyta Martina zatytułowana "A Quien Quiera Escuchar" (pol. "Ktokolwiek chciałby posłuchać"), album wydany w języku hiszpańskim zdobył statuetkę Grammy, jako najlepszy album muzyki latino. Nagrania do płyty powstawały w Australii, Portoryko, Los Angeles i mieście Meksyk, producentem krążka został Julio Reyes. Album promują single: „Adiós”, „Disparo al Corazón” oraz „La Mordidita”. 19 lutego 2015 wystąpił na gali rozdania nagród muzyki latynoskiej „Premio Lo Nuestro” w Miami. W marcu 2015 opublikowano nowy singiel Martina zatytułowany „Mr. Put It Down” z udziałem Pitbulla.
17 kwietnia 2015 w Auckland, Ricky Martin zainaugurował trasę "One World Tour 2015", która objęła koncerty w Nowej Zelandii, Australii, Meksyku, Kanadzie, Stanach Zjednoczonych, Dominikanie, Argentynie, Portoryko, Chile oraz Urugwaju.
W listopadzie 2015 pojawił się w Londynie na gali Royal Variety Performance, na której spotkał się z księciem Harrym.
22 września 2016 opublikowano utwór Martina „Vente Pa' Ca”, nagrany wraz z kolumbijskim wokalistą o pseudonimie Maluma.
W serialu FX "The Assassination of Gianni Versace: American Crime Story" (2018) zagrał postać Antonio D’Amico, partnera włoskiego projektanta mody Gianni'ego Versace (Édgar Ramírez) obok Darrena Crissa, Penélope Cruz i Finna Wittrocka.
Działalność filantropijna.
Ricky Martin zaangażowany jest w działalność filantropijną, jego fundacja Ricky Martin Foundation walczy ze współczesnym niewolnictwem – handlem ludźmi oraz wykorzystywaniem nieletnich, niosła także pomoc m.in. poszkodowanym przez tsunami w Tajlandii.
Życie prywatne.
Od maja do października 1992 spotykał się z argentyńską tenisistką Gabrielą Sabatini. Od stycznia 1994 do lutego 2005 był związany z meksykańską modelką Rebeccą de Albą.
W sierpniu 2008 został ojcem synów bliźniaków Matteo i Valentino, które urodziła matka zastępcza. 29 marca 2010 ujawnił, że jest homoseksualistąza pośrednictwem swojej strony internetowej. W styczniu 2014, po pięciu latach związku, rozstał się z finansistą Carlosem Gonzálezem Abellą, szkolnym kolegą z Sagrado Corazón w San Juan.
W kwietniu 2016 podczas gali amFAR w São Paulo pokazał się publicznie z nowym partnerem Jwanem Yosefem, ormiańsko-syryjskim artystą malarzem urodzonym w Szwecji. W styczniu 2018 para wzięła ślub; w grudniu 2018 na świecie pojawiła się urodzona przez surogatkę córka Lucia Martin-Yosef.

</doc>
<doc id="590342" url="https://pl.wikipedia.org/wiki?curid=590342" title="Cirsium arvense">
Cirsium arvense



</doc>
<doc id="590344" url="https://pl.wikipedia.org/wiki?curid=590344" title="Cirsium">
Cirsium



</doc>
<doc id="590345" url="https://pl.wikipedia.org/wiki?curid=590345" title="Saxifraga">
Saxifraga



</doc>
<doc id="590346" url="https://pl.wikipedia.org/wiki?curid=590346" title="Choren Howhannisjan">
Choren Howhannisjan

Choren Howhannisjan, orm. Խորեն Հովհաննիսյան, ros. Хорен Георгиевич (Жораевич) Оганесян, "Choren Gieorgijewicz (Żorajewicz) Oganiesian" (ur. 10 stycznia 1955 w Erywaniu, Armeńska SRR) – ormiański piłkarz, najczęściej występujący w pomocy, były reprezentant Związku Radzieckiego, trener i działacz piłkarski.
Kariera piłkarska.
Kariera klubowa.
Wychowanek szkoły piłkarskiej w Erywaniu. Od 1974 związany z najlepszym i najbardziej utytułowanym klubem ormiańskim – Araratem Erywań, z którym zdobył Puchar ZSRR w 197. Szybko stał się liderem zespołu, a od 1980 pełnił funkcję kapitana. W 1985 opuścił Ararat Erywań przez co otrzymał nieoficjalny zakaz grania w zawodowych klubach. Występował wtedy w amatorskich klubach Spartak Oktemberian, Arabkir Erywań, Iskra Erywań. W 1989 powrócił do wielkiej piłki jako zawodnik Paxtakoru Taszkent. Z powstaniem niepodległej Armenii przeszedł no nowo stworzonego klubu Homenetmen Erywań, z którym został Mistrzem Armenii w 1992. Karierę piłkarską kończył w połowie lat dziewięćdziesiątych. Uznawany jest za najlepszego zawodnika w historii ormiańskiego futbolu.
Kariera reprezentacyjna.
Jako zawodnik Araratu 14 października 1979 zadebiutował w radzieckiej drużynie narodowej w meczu z Rumunią. Wystąpił na mistrzostwach świata w Hiszpanii w 1982. Wcześniej odnosił również sukcesy w rozgrywkach młodzieżowych i olimpijskich: w 1976 zdobył złoty medal Młodzieżowych Mistrzostw Europy, a w 1980 brązowy medal na Igrzyskach Olimpijskich w Moskwie. Ostatni mecz w barwach ZSRR rozegrał 10 października 1984. Ogółem rozegrał 34 oficjalne spotkania międzynarodowe i strzelił 6 bramek.
Kariera trenerska.
Pracę szkoleniową rozpoczął pod koniec lat 80. jako grający trener w Iskrze Erywań. Pracował w ukraińskiej Tawriji Symferopol, a następnie szkolił zawodników Araratu. Kilka lat spędził, pracując jako trener w Libanie. Przez pewien czas bez sukcesów prowadził reprezentację Armenii. Najdłużej pracował w Pjuniku Erywań: w połowie lat 90. był trenerem, a w latach 2000–2006 już w nowym Piuniku Erywań pełnił funkcję prezydenta klubu. Pod jego kierownictwem Pjunik pięciokrotnie sięgał po mistrzostwo Armenii, a trzykrotnie po puchar krajowy. Od 2003 Oganiesian opiekował się także reprezentacją Armenii U-17.

</doc>
<doc id="590348" url="https://pl.wikipedia.org/wiki?curid=590348" title="Sarissa (XML)">
Sarissa (XML)

Sarissa – biblioteka Open Source zapewniająca wspólną kliencką platformę operacji na XML z poziomu różnych przeglądarek internetowych. Napisana w uniwersalnym języku JavaScript udostępnia jednolity interfejs niezależny od wersji i producenta przeglądarki, ani platformy systemowej.
Obecnie obsługuje następujące przeglądarki: Gecko (Mozilla, Firefox i pokrewne), Internet Explorer, KHTML (Konqueror, Safari).

</doc>
<doc id="590350" url="https://pl.wikipedia.org/wiki?curid=590350" title="Who">
Who



</doc>
<doc id="590351" url="https://pl.wikipedia.org/wiki?curid=590351" title="Kościoły łaski">
Kościoły łaski

Kościoły łaski (; ) – sześć kościołów protestanckich, wybudowanych na mocy ugody altransztadzkiej zawartej między królem szwedzkim Karolem XII a cesarzem rzymskim Józefem I Habsburgiem w Altranstädt w 1707 roku.
Okoliczności ugody.
Po zakończeniu wojny trzydziestoletniej (1618–1648), toczonej pomiędzy protestanckimi państwami Świętego Cesarstwa Rzymskiego a katolicką dynastią Habsburgów i podpisaniu pokój westfalskiego pozwolono luteranom wybudować na Śląsku trzy Kościoły Pokoju. Jednocześnie kontynuowano akcję przywracania katolicyzmu, w latach 1648–1654 odbierając na Śląsku protestantom 656 kościołów. Zgodę na budowę nowych świątyń ewangelickich uzyskano dopiero po zawarciu ugody altransztadzkiej, choć wymagała ona jeszcze dodatkowych zabiegów dyplomatycznych oraz zapłaty przez protestantów 700 tys. guldenów. Ugoda narzuciła cesarzowi zwrot śląskim protestantom 121 kościołów.
Ostatecznie protestantom zwrócono 104 świątynie i pozwolono na budowę sześciu nowych, nazwanych „kościołami łaski”.
Opis.
Kościołami łaski cesarskiej były ewangelickie kościoły w Żaganiu, Kożuchowie, Jeleniej Górze, Kamiennej Górze, Miliczu i Cieszynie. Jako świątynia ewangelicka do dziś przetrwał tylko kościół Jezusowy w Cieszynie. Kościoły w Jeleniej Górze, Kamiennej Górze i Miliczu zostały przejęte przez katolików po II wojnie światowej i po wysiedleniu ludności niemieckiej. Świątynie w Żaganiu i Kożuchowie zostały zburzone, ocalały po nich tylko wieże kościelne.

</doc>
<doc id="590354" url="https://pl.wikipedia.org/wiki?curid=590354" title="Unbinil">
Unbinil

Unbinil (Ubn, ) – niezsyntetyzowany pierwiastek chemiczny o liczbie atomowej 120.
Nazwa.
Dla nieodkrytych pierwiastków superciężkich jest stosowane nazewnictwo systematyczne rekomendowane przez IUPAC. Nazwa pierwiastka została utworzona na podstawie jego liczby atomowej, z zestawienia przedrostków "un+bi+nil", czyli 1+2+0.
Historia.
Jądra złożone o 120 protonach zostały wytworzone po raz pierwszy w 2003 w Instytucie Badań Jądrowych w Dubnej w Rosji:
Także francuscy fizycy, przy użyciu akceleratora GANIL, w 2004 roku uzyskali jądra złożone unbinilu. Uzyskane przez rosyjski i francuski zespół jądra miały wysokie energie wzbudzenia i uległy rozszczepieniu po 10−18 s, nie przekształcając się w pełni związany system, zatem nie oznaczało to odkrycia pierwiastka 120.
Pierwsze próby syntezy izotopu pierwiastka 120 zostały podjęte między styczniem a marcem 2007 r. w Dubnej w Rosji, w reakcji bombardowania tarczy z 244Pu jonami izotopu 58Fe. Mimo zapewnienia oszacowanej teoretycznie energii niezbędnej do zajścia syntezy jądrowej, nie uzyskano pozytywnych rezultatów.
Zespół niemiecki z Instytutu Badań Ciężkich Jonów w Darmstadt w latach 2007–2008 próbował uzyskać ten sam izotop odmienną metodą, poprzez syntezę izotopów 238U oraz 64Ni:
Oba zespoły planowały powtórzyć reakcje syntezy po zmodernizowaniu stosowanego sprzętu. Zespół z Darmstadt od kwietnia do czerwca 2011 próbował wykorzystać jeszcze inną reakcję syntezy, 248Cm z 54Cr, jednak pierwszy etap badań zakończył się niepowodzeniem.
W sierpniu i wrześniu 2011 inny zespół z instytutu w Darmstadt podjął się próby otrzymania izotopu 299Ubn przy użyciu atomów 249Cf oraz 50Ti. Eksperyment osiągnął czułość ~200 fb, jednak nie stwierdzono powstania jądra o 120 protonach.
Właściwości.
Na podstawie przewidywanej konfiguracji elektronowej można wnioskować o właściwościach chemicznych unbinilu. Jest to przypuszczalnie metal ziem alkalicznych, który – o ile posiada dostatecznie trwały izotop – najchętniej będzie tworzył jony i związki na +2 stopniu utlenienia.

</doc>
<doc id="590355" url="https://pl.wikipedia.org/wiki?curid=590355" title="Allman Brothers Band">
Allman Brothers Band



</doc>
<doc id="590357" url="https://pl.wikipedia.org/wiki?curid=590357" title="Węglik tytanowo-krzemowy">
Węglik tytanowo-krzemowy

Węglik tytanowo-krzemowy (Ti3SiC2) - tworzywo ceramiczne, związek węgla, tytanu i krzemu. 
Struktura i właściwości.
Materiał ten łączy typowe właściwości wysokotemperaturowej ceramiki konstrukcyjnej tj. wysoka temperatura topnienia, wysoka sztywność itp., z właściwościami charakterystycznymi dla tworzyw metalicznych tj. niska twardość, zachowanie typu plastycznego pod wpływem obciążeń mechanicznych. W przypadku Ti3SiC2 plastyczność jest związana prawdopodobnie z jego heksagonalną strukturą, złożoną ze sztywnych warstw oktaedrów Ti-C, rozdzielonych przez warstwy krzemu. Budowa taka ułatwia wzajemne przemieszczanie się sztywnych warstw Ti-C w płaszczyźnie warstw krzemowych, a to pozwala na znaczniejsze odkształcenie ziaren tego materiału przed zniszczeniem. Dzięki temu ten wysoko ogniotrwały materiał ceramiczny daje się np. łatwo ciąć i obrabiać.
Badania wskazują, iż odmiana heksagonalna Ti3SiC2 jest stabilna termodynamicznie w niskich temperaturach i niskich ciśnieniach, zaś w wysokich temperaturach i ciśnieniach przechodzi w odmianę regularną o strukturze TiC. Należy dodać, że proszki Ti3SiC2 spiekają się do wysokich gęstości rzędu 95% gęstości teoretycznej w niskich jak na tworzywa węglikowe temperaturach rzędu 1500˚C. 
Zastosowanie.
Potencjalne zastosowanie ten materiał może znaleźć jako: elementy pancerzy ochronnych, części maszyn itp.

</doc>
<doc id="590358" url="https://pl.wikipedia.org/wiki?curid=590358" title="Sly and The Family Stone">
Sly and The Family Stone



</doc>
<doc id="590359" url="https://pl.wikipedia.org/wiki?curid=590359" title="Sly And The Family Stone">
Sly And The Family Stone



</doc>
<doc id="590360" url="https://pl.wikipedia.org/wiki?curid=590360" title="Sly And the Family Stone">
Sly And the Family Stone



</doc>
<doc id="590361" url="https://pl.wikipedia.org/wiki?curid=590361" title="Solidarność dłużników">
Solidarność dłużników



</doc>
<doc id="590364" url="https://pl.wikipedia.org/wiki?curid=590364" title="The Family Stone">
The Family Stone



</doc>
<doc id="590365" url="https://pl.wikipedia.org/wiki?curid=590365" title="Family Stone">
Family Stone



</doc>
<doc id="590366" url="https://pl.wikipedia.org/wiki?curid=590366" title="Sly &amp; the Family Stone">
Sly &amp; the Family Stone



</doc>
<doc id="590368" url="https://pl.wikipedia.org/wiki?curid=590368" title="Sly &amp; The Family Stone">
Sly &amp; The Family Stone



</doc>
<doc id="590369" url="https://pl.wikipedia.org/wiki?curid=590369" title="Solidarność wierzycieli">
Solidarność wierzycieli



</doc>
<doc id="590370" url="https://pl.wikipedia.org/wiki?curid=590370" title="Solidarność niewłaściwa">
Solidarność niewłaściwa



</doc>
<doc id="590372" url="https://pl.wikipedia.org/wiki?curid=590372" title="Góra Świętego Jana w Mikluszowicach">
Góra Świętego Jana w Mikluszowicach

Góra św. Jana – niewielkie wzniesienie na lewym brzegu rzeki Raby w miejscowości Mikluszowice. Według legendy na szczycie stać miała w świętym gaju gontyna związana z religią Słowian poświęcona bóstwu Miklosowi lub też Mikluszowi. Przypuszcza się, że w tym właśnie miejscu, prawdopodobnie już od XII wieku, stały po sobie kolejno trzy kościoły, które zostały zniszczone w wyniku pożarów. Ostatecznie kościół, istniejący do dziś, wzniesiono w zupełnie innym miejscu w latach 1859-1863, zaś na Górze św, Jana postawiono jedynie niewielką drewnianą kaplicę. Na wzniesieniu znajduje się też wiekowa lipa, będąca pomnikiem przyrody.
Góra św. Jana po licznych badaniach archeologicznych została wpisana do rejestru zabytków nieruchomych jako grodzisko.

</doc>
<doc id="590373" url="https://pl.wikipedia.org/wiki?curid=590373" title="Jakob Sievers">
Jakob Sievers

Jakob Johann Sievers (ros. Яков Ефимович Сиверс; ur. 19 września 1731 w Wesenbergu, ob. Rakvere w Estonii, zm. 23 lipca 1808 w Bauenhofie w Liwonii, obecnie Bauņu muiža na Łotwie) – generał rosyjski, dyplomata, wolnomularz. 5 grudnia 1792 r. mianowany posłem nadzwyczajnym i ministrem pełnomocnym Katarzyny II w Rzeczypospolitej, misję tę pełnił od 16 lutego do 28 grudnia 1793 roku.
Życiorys.
Był bałtyckim Niemcem, pochodził ze zubożałej rodziny szlachty inflanckiej. W latach 1756-1763 brał udział w wojnie siedmioletniej. W latach 1759-1760 stał na czele komisji zajmującej się wymianą jeńców z Prusami. W 1764 został gubernatorem nowogrodzkim, w 1776 mianowany generał-gubernatorem nowogrodzkim, twerskim i pskowskim. Przeprowadził pomyślnie dla Rosji II rozbiór Polski, zatwierdzony na zwołanym w asyście rosyjskich armat sejmie grodzieńskim. Doprowadził do rozwiązania konfederacji targowickiej i zawiązania konfederacji grodzieńskiej. W uznaniu zasług dla imperium rosyjskiego car Paweł I nadał mu w 1798 tytuł hrabiego. W 1800 opuścił służbę państwową.
Był odznaczony Orderem Orła Białego (1793) i Orderem Świętego Stanisława (1793).
Pozostawił po sobie pamiętniki pt. "Jak doprowadziłem do drugiego rozbioru Polski" (Warszawa, 1992, ).

</doc>
<doc id="590375" url="https://pl.wikipedia.org/wiki?curid=590375" title="Nielegalny handel zwierzętami">
Nielegalny handel zwierzętami

Nielegalny handel zwierzętami – proceder polegający na chwytaniu rzadkich gatunków dzikich zwierząt i sprzedaży ich, zwykle jako domowych pupili. Najczęstszy w Ameryce Południowej i środkowej Afryce.
Zwierzętami najczęściej odławianymi są ptaki, gady, ryby oraz małpy. Zwierzęta chwyta miejscowa ludność i następnie sprzedaje hurtownikom.
Transport.
Schwytane zwierzęta są następnie transportowane do sklepów, często odległych o tysiące kilometrów. Przebywają tę podróż ściśnięte, bez wody i jedzenia, ptakom są zaklejane dzioby i krępowane skrzydła, aby nie robiły hałasu na granicach. 70-90% zwierząt nie przeżywa transportu.
Akcje przeciw handlowi zwierząt.
W 1975 weszła w życie konwencja CITES zakazująca handlu dzikimi zwierzętami. Dotychczas podpisało ją ponad sto państw. Prawo można obejść fałszując dokumenty o pochodzeniu zwierząt (handel okazami urodzonymi w niewoli jest legalny).
Zagrożenia jakie niesie ze sobą nielegalny handel zwierzętami.
Głównym zagrożeniem jest zmniejszanie populacji zwierząt, co może doprowadzić do ich wyginięcia. Poza tym zwierzęta skazywane są na cierpienia zarówno podczas podróży, jak i w dalszym życiu (szanse na to, że małpka znajdzie właściciela umiejącego zaspokoić jej potrzeby są nikłe). Zagrożeniem jest także to, że zwierzęta mogą przenosić choroby zakaźne i pasożyty (przed oddaniem do sklepu nikt ich nie bada).

</doc>
<doc id="590377" url="https://pl.wikipedia.org/wiki?curid=590377" title="Jan Hieronimowicz Chodkiewicz">
Jan Hieronimowicz Chodkiewicz

Jan Hieronimowicz Chodkiewicz herbu własnego (ur. ok. 1537, zm. 4 sierpnia 1579) – wódz litewski, hetman inflancki, marszałek wielki litewski, kasztelan wileński od 1574, administrator Inflant od 1566, starosta generalny żmudzki od 1563, hrabia Św. Cesarstwa Rzymskiego po ojcu, polski hrabia na Szkłowie i Myszy od 1568.
Był synem Hieronima Chodkiewicza, ojcem Jana Karola i Aleksandra, córka Aleksandra poślubiła Adama Wiśniowieckiego.
Studiował na Uniwersytecie Albertyna w Królewcu.
W 1563 został starostą żmudzkim, a w 1566 administratorem Inflant oraz marszałkiem wielkim litewskim. 
W 1568 otrzymał od króla Zygmunta II Augusta tytuł hrabiego na Szkłowie i Myszy (dziedziczny, przywiązany do tych miejscowości).
Na sejmie bielskim 1564 roku był świadkiem wydania przywileju bielskiego przez króla Zygmunta II Augusta. Podpisał unię lubelską 1569 roku. Z tytułem hetmana inflanckiego został naczelnym wodzem armii polsko-litewskiej w Inflantach i walczył tam ze Szwedami i wojskami moskiewskimi. W 1574 został kasztelanem wileńskim. W 1578 zrezygnował ze stanowiska hetmana inflanckiego. 
W roku 1572 przeszedł z kalwinizmu wyznawanego od około 1555 roku na katolicyzm, przy okazji przeprowadzając zmianę wyznania swoich dwóch synów. Jego małżonka Krystyna Zborowska oraz niektóre córki pozostały kalwinistkami. Stanowił pierwszą całkowicie spolonizowaną kulturalnie generację pierwotnie ruskiego rodu Chodkiewiczów. 
Podpisał dyplom elekcji Henryka III Walezego. W 1575 podpisał elekcję cesarza Maksymiliana II Habsburga.

</doc>
<doc id="590378" url="https://pl.wikipedia.org/wiki?curid=590378" title="Ledianaja">
Ledianaja

Ledianaja (ros. Ледяная) - najwyższy szczyt Gór Koriackich w Rosji; wysokość 2562 m n.p.m.
Leży w centralnej części Gór Koriackich, w Kraju Kamczackim; współrzędne geograficzne ; wierzchołek skalisty, przykryty czapą lodowca.

</doc>
<doc id="590379" url="https://pl.wikipedia.org/wiki?curid=590379" title="Sam Cook">
Sam Cook

Cecil "Sam" Cook (ur. 23 sierpnia 1921 w Tetbury, zm. 4 września 1996 tamże) - angielski krykiecista, reprezentant Anglii, gracz Gloucestershire County Cricket Club specjalizujący się w grze na pozycji rzucającego. 
Cook był niskim i krępym człowiekiem, jako zawodnik - leworęcznym "spin bowlerem" skupiającym się jednak raczej na precyzji rzutu niż na podkręceniu. Pierwszego "wicketa" w meczu pierwszej klasy zdobył swoją pierwszą piłką w pierwszym meczu tej rangi, a w całym pierwszym sezonie (1946) - łącznie 133.
Wystąpił tylko w jednym meczu testowym w roku 1947. Rywalem Anglików była wówczas reprezentacja RPA. Cook zagrał źle, oddając przeciwnikom 127 "runów", nie zdobywając ani jednego "wicketa". W tym samym meczu zawiódł również gracz Kent County Cricket Club, Jack Martin. Jego również nigdy więcej nie powołano na "test match".
Sam Cook karierę zakończył w 1964. Następnie został sędzią krykietowym i pracował w tym zawodzie do 1986.

</doc>
<doc id="590382" url="https://pl.wikipedia.org/wiki?curid=590382" title="Witold Nawrocki">
Witold Nawrocki

Witold Antoni Nawrocki (ur. 7 sierpnia 1934 w Poznaniu, zm. 19 października 2013 w Warszawie) – polski historyk literatury, krytyk literacki, eseista i tłumacz, nauczyciel akademicki Uniwersytetu Śląskiego w Katowicach i innych uczelni, profesor nauk humanistycznych, działacz komunistyczny, w PRL zwolennik tłumienia wolności twórczej.
Życiorys.
Syn Antoniego i Wandy. W 1958 ukończył studia filologiczne w Wyższej Szkole Pedagogicznej w Katowicach, w której był zatrudniony w latach 1958–1962. W 1976 uzyskał stopień doktora habilitowanego, a w 1984 tytuł profesora nadzwyczajnego.
W latach 1962–1973 pełnił funkcję zastępcy redaktora naczelnego Wydawnictwa „Śląsk” w Katowicach, w latach 1967–1971 kierownika literackiego Teatru im. Stanisława Wyspiańskiego w Katowicach. W latach 1966–1970 był członkiem redakcji „Miesięcznika Literackiego”.
Od 1972 do 1981 był zatrudniony w Uniwersytecie Śląskim, gdzie pełnił funkcję prodziekana Wydziału Filologicznego (1974–1977) i dziekana tego wydziału (1977–1980). Był tam twórcą i kierownikiem Zakładu Teorii Kultury i Polityki Kulturalnej (1973–1981).
W okresie stanu wojennego (1982) członek komisji weryfikującej pracowników Śląskiego Instytutu Naukowego w Katowicach. 
W 1984 był dyrektorem Instytutu Badań Literackich Polskiej Akademii Nauk. W latach 1986–1990 był profesorem i kierownikiem Zakładu Podstawowych Problemów Kultury w Akademii Nauk Społecznych przy Komitecie Centralnym Polskiej Zjednoczonej Partii Robotniczej.
W 1961 wstąpił do PZPR. W latach 1979–1980 był konsultantem w Instytucie Podstaw Marksizmu i Leninizmu przy Komitecie Centralnym PZPR w Warszawie. Od 15 lutego 1983 do 24 lipca 1986 kierownik Wydziału Kultury KC PZPR.
W 1983 wybrany w skład Krajowej Rady Towarzystwa Przyjaźni Polsko-Radzieckiej. W latach 1986–1988 członek Prezydium Społecznego Komitetu Odnowy Starego Miasta Zamościa. W latach 1986–1989 był członkiem Ogólnopolskiego Komitetu Grunwaldzkiego.
W latach 1986–1990 był redaktorem naczelnym tygodnika „Kultura”.
Został członkiem Komitetu Słowianoznawstwa PAN. Od 1982 członek Narodowej Rady Kultury
W okresie PRL publicznie opowiadał się za ograniczaniem wolności wypowiedzi twórców kultury. Kazimierz Orłoś określił go jako „czołowego krytyka literackiego pozostającego na usługach władzy”.
Zmarł 19 października 2013. Został pochowany 25 października 2013 na Centralnym Cmentarzu Komunalnym w Katowicach ul. Murckowskiej.
Życie prywatne.
Jego synem jest socjolog Tomasz Nawrocki.

</doc>
<doc id="590383" url="https://pl.wikipedia.org/wiki?curid=590383" title="Derek &amp; the Dominos">
Derek &amp; the Dominos



</doc>
<doc id="590384" url="https://pl.wikipedia.org/wiki?curid=590384" title="Derek &amp; The Dominos">
Derek &amp; The Dominos



</doc>
<doc id="590385" url="https://pl.wikipedia.org/wiki?curid=590385" title="Derek and The Dominos">
Derek and The Dominos



</doc>
<doc id="590386" url="https://pl.wikipedia.org/wiki?curid=590386" title="Derek And The Dominos">
Derek And The Dominos



</doc>
<doc id="590387" url="https://pl.wikipedia.org/wiki?curid=590387" title="Derek And the Dominos">
Derek And the Dominos



</doc>
<doc id="590389" url="https://pl.wikipedia.org/wiki?curid=590389" title="Mistrzostwa Europy w Pływaniu">
Mistrzostwa Europy w Pływaniu



</doc>
<doc id="590393" url="https://pl.wikipedia.org/wiki?curid=590393" title="Święta Klara">
Święta Klara



</doc>
<doc id="590394" url="https://pl.wikipedia.org/wiki?curid=590394" title="Marijo Marić">
Marijo Marić

Marijo Marić (ur. 12 stycznia 1977 w Heilbronn) – piłkarz chorwacki grający na pozycji napastnika.
Marić urodził się w rodzinie chorwackich gastarbeiterów, którzy wyemigrowali do Niemiec i osiedli się w mieście Heilbronn. Piłkarską karierę zaczynał w małym klubie TSF Ditzingen. Gdy w 1996 roku trafił do VfB Stuttgart, wydawało się, że niedługo będzie występować w 1. lidze i zrobi świetną karierę. Jednak Marić wylądował w amatorach słynnego VfB, grających w Regionallidze. Potem szlak wiódł przez kolejne drużyny regionalne takie jak: Waldhof Mannheim, VfR Heilbronn czy SSV Reutlingen 05. Zimą 1999 roku trafił do walczącego o 1. Bundesligę VfL Bochum. Drużyna zajęła 2. miejsce w 2. Bundeslidze i swój cel osiągnęła, a Marić przyczynił się do tego 4 golami w 18 meczach. W sezonie 2000/2001 nie było jednak tak dobrze, Bochum spadło z ligi, a jedynym pocieszeniem dla Marijo było to, że z 8 golami był najlepszym strzelcem drużyny. W kolejnym sezonie odniósł kontuzję i w barwach Bochum tylko 2 razy pojawił się na boisku, a w zimie 2002 roku trafił do austriackiego FC Kärnten. W pierwszej lidze Austrii w rundzie wiosennej rozegrał 23 mecze, zdobył 12 goli i przyczynił się do zajęcia przez Kärnten dobrego 5. miejsca w lidze. W następnym sezonie Marić grał równie skutecznie co w poprzednim. Dla drużyny z Klagenfurt am Wörthersee zdobył 16 bramek w 32 meczach i więcej od niego w lidze zdobył tylko Belg Axel Lawaree. Kärnten zajęło w lidze 8. miejsce ale bardzo dobrze spisało się w Pucharze Austrii. Drużyna Maricia doszła do finału, gdzie przegrała z Austrią Wiedeń 0:3, ale dzięki grze w finale awansowała do Pucharu UEFA sezonu 2003/2004. Następny sezon, właśnie 2003/2004 nie był udany dla Maricia. Zdobył tylko 5 bramek, a Kärnten spadło z ligi, a z Pucharu UEFA odpadło już w 2. rundzie z Feyenoordem Rotterdam. Mariciem zainteresował się jednak klub Bundesligi, Arminia Bielefeld i tam taż latem 2004 trafił Marijo. Jednak w Arminii grał tylko rundę jesienną (na boisku pojawił się tylko pięciokrotnie) i na wiosnę był już zawodnikiem Eintrachtu Trewir, który niebawem spadł z 2. Bundesligi. Rundę wiosenną sezonu 2005/2006 spędził w SpVgg Unterhaching, a od zimy 2005 roku Marijo Marić jest graczem VfR Aalen, grającego w Regionallidze Południowej.
W reprezentacji Chorwacji Marić zadebiutował 21 sierpnia 2002 roku w zremisowanym 1:1 meczu z reprezentacją Walii. W swojej krótkiej reprezentacyjnej karierze Marić zagrał w kadrze 11 razy i zdobył 1 bramkę.

</doc>
<doc id="590397" url="https://pl.wikipedia.org/wiki?curid=590397" title="Wieża Wiatrów">
Wieża Wiatrów

Wieża Wiatrów – ośmiokątna marmurowa wieża zegarowa stojąca po wschodniej stronie forum rzymskiego w Atenach.
Wieża należy do najlepiej zachowanych budynków starożytnych Aten. Tradycyjnie uważa się, że wybudowana została według projektu Andronikosa z Kyrros około połowy I wieku p.n.e., jednak nowsze badania przesuwają czas jej powstania na połowę II wieku p.n.e. Wzniesiona z marmuru pentelickiego, posadowiona została na trzystopniowej podstawie. Swoją nazwę zawdzięcza umieszczonym na szczycie każdej ze ścian reliefom, przedstawiającym osiem wiatrów: Boreasz (wiatr północny), Kajkias (północno-wschodni), Apeliotes (wschodni), Euros (południowo-wschodni), Notos (południowy), Lips (południowo-zachodni), Zefir (zachodni) i Skiron (północno-zachodni). Poniżej każdego reliefu umieszczono zegar słoneczny. Stożkowaty dach nakryty został dwudziestoma czterema trójkątnymi blokami marmuru. Umieszczono na nim koryncki kapitel, na którego szczycie znajdował się niegdyś wykonany z brązu ruchomy posążek trytona, wskazujący kierunek wiatru. Od strony północno-wschodniej i północno-zachodniej znajdowały się wsparte na dwóch kolumnach portale wejściowe, obecnie prawie całkowicie zniszczone. Wewnątrz wieży umieszczony był zegar wodny. Jego drewniana konstrukcja nie zachowała się do czasów współczesnych, w ścianach widoczne są jednak do dziś ślady po mocowaniach. Woda do zegara dostarczana była ze źródła bijącego na północnym stoku Akropolu
Wzmianki na temat wieży można znaleźć w dziełach autorów antycznych: Warrona i Witruwiusza. W VI wieku budowla zaadaptowana została na kaplicę chrześcijańską. W okresie panowania tureckiego urządzono w niej chanakę, służącą miejscowemu zgromadzeniu derwiszów. W jednej z wewnętrznych ścian wykuto wówczas wskazujący kierunek na Mekkę mihrab. 

</doc>
<doc id="590402" url="https://pl.wikipedia.org/wiki?curid=590402" title="Godła republik związkowych ZSRR">
Godła republik związkowych ZSRR

Po utworzeniu poszczególnych republik wchodzących w skład Związku Socjalistycznych Republik Radzieckich całkowicie zrywano z dotychczasową symboliką heraldyczną zawartą w symbolach poszczególnych krajów i tworzono od podstaw nowe godła. 
Opis ogólny.
Wszystkie godła republik związkowych nawiązywały do godła ZSRR i w związku z tym zawierały pewne typowe elementy. Poza godłami Gruzińskiej SRR i częściowo Armeńskiej SRR wszystkie godła były otoczone wieńcami z kłosów zbóż, czasem także gałązek bawełny (republiki środkowoazjatyckie), rzadziej liści drzew (Litewska SRR i Estońska SRR). U góry, u zbiegu obu wieńców znajdowała się radziecka czerwona, pięcioramienna gwiazda, oznaczająca zwycięstwo komunizmu we wszystkich pięciu częściach świata. Wieńce przepasane były szarfami z napisem „Proletariusze wszystkich krajów, łączcie się!” w języku właściwym dla danej republiki oraz języku rosyjskim. U dołu znajdował się skrót nazwy republiki. Centralnymi elementami godła były symbole ruchu robotniczego: złote sierp i młot. Każde godło zawierało też wizerunek złotego, wschodzącego słońca, oznaczającego nowy, początek, nową epokę w życiu kraju. Ponadto w niektórych godłach znajdowały się symbole nawiązujące do charakteru republiki: szczyty górskie (Armeńska SRR, Gruzińska SRR, Kirgiska SRR), fale morza (Łotewska SRR), lasy (Karelo-Fińska SRR) oraz szyb naftowy (Azerbejdżańska SRR i Turkmeńska SRR).
Zestawienie tych symboli powodowało, iż wszystkie godła republik radzieckich były do siebie podobne.
Godła republik autonomicznych.
Republiki autonomiczne wchodzące w skład republik związkowych ZSRR nie posiadały w zasadzie własnych godeł. 
Ich symbolami były godła odpowiednich republik związkowych uzupełnione o napis z nazwą republiki autonomicznej. Ponadto napis z wezwaniem do jedności proletariatu znajdował się w dwóch wersjach językowych: rosyjskiej i właściwej dla danej republiki autonomicznej.
Godła wczesnych republik ZSRR.
W początkowym okresie tworzenia symboli nowych komunistycznych państw radzieckie reguły heraldyczne, jakie przyjęto później nie były jeszcze stosowane, stąd godła niektórych pierwszych republik radzieckich nie przypominają typowych komunistycznych godeł, a nawet nawiązują do tradycyjnych herbów (np. kształt tarczy herbowej godła Republiki Dalekiego Wschodu). Z kolei godło Zakaukaskiej Federacyjnej Socjalistycznej Republiki Radzieckiej zawierało jeszcze wiele elementów narodowych – gwiazda stanowiąca tarczę godła, jakkolwiek pięcioramienna, radziecka, graficznie, poprzez układ ornamentu, nawiązywała do siedmioramiennej gwiazdy z herbu Gruzji z lat 1918–1921; godło to zawierało też nawiązujący do islamskich tradycji niektórych części Republiki (zwłaszcza Azerbejdżanu) półksiężyc i gwiazdę (co to ewenementem w radzieckiej heraldyce, starannie usuwającej wszelkie religijne symbole) oraz wizerunek masywu Araratu – góry położonej na terenie dzisiejszej Turcji, tradycyjnie wiązanej jednak z Armenią i umieszczonej w herbie tego państwa z roku 1918.

</doc>
<doc id="590406" url="https://pl.wikipedia.org/wiki?curid=590406" title="Lista bezzałogowych lotów kosmicznych do Międzynarodowej Stacji Kosmicznej">
Lista bezzałogowych lotów kosmicznych do Międzynarodowej Stacji Kosmicznej

Poniższa tabela zawiera chronologiczną listę lotów bezzałogowych statków kosmicznych do Międzynarodowej Stacji Kosmicznej.
Wszystkie daty podane są według czasu uniwersalnego (UTC).

</doc>
<doc id="590407" url="https://pl.wikipedia.org/wiki?curid=590407" title="Hrastovlje">
Hrastovlje

Hrastovlje – wieś w południowo-zachodniej Słowenii w pobliżu miasta Koper. Położona jest na skraju wyżyny Kras. 
Najcenniejszym zabytkiem miejscowości jest romański kościół Świętej Trójcy "(Cerkev Sv Trojica)". Trójnawowa świątynia powstała w XII wieku, otaczające je mury wzniesiono w 1581 roku w związku z zagrożeniem najazdami tureckimi. 
Wnętrze pokrywają freski datowane na rok 1490 autorstwa Ivana z Kastvy, wśród nich znajduje się Danse macabre, fresk przedstawiający korowód ludzi wszystkich stanów ze szkieletem na czele. Śmierć prowadzi kolejno: dziecko; kulawego żebraka; pełnego życia młodzieńca; kupca, który wręcza jej sakiewkę; uczonego lekarza; mnicha; biskupa; kardynała w czerwonym kapeluszu; królową; króla i papieża, co ilustruje średniowieczną hierarchię społeczną. Wszyscy, niezależnie od zasług, kończą swój żywot w grobie. Cykl fresków jest najstarszym zachowanym na terenie Słowenii. 

</doc>
<doc id="590409" url="https://pl.wikipedia.org/wiki?curid=590409" title="Weezer">
Weezer

Weezer – amerykańska grupa rockowa z Los Angeles w Kalifornii.
Historia.
Zespół powstał w 1992 roku w Los Angeles. Jego założycielami byli Rivers Cuomo, Patrick Wilson, Matt Sharp i Jason Cropper. W 1993 roku podpisali kontrakt z wytwórnią DGC (później Interscope), w której wydali większość swoich płyt. Podczas nagrań pierwszego albumu („The Blue Album”) z zespołu został wyrzucony Jason Cropper. Jego miejsce zajął Brian Bell. Debiutancki album okazał się wielkim sukcesem głównie dzięki teledyskowi stylizowanemu na popularny w USA sitcom "Happy Days" do piosenki "Buddy Holly", który był również dodawany do każdej płyty z Windowsem 95.
Drugi album, "Pinkerton", został przyjęty chłodno, głównie z powodu zmiany brzmienia na mroczniejsze i momentami trudniejsze pod względem treści. W związku z porażką komercyjną i śmiercią dwóch bliskich przyjaciółek zespołu kierujących także ich fanklubem, zespół w latach 1997–2000 miał przerwę. W tym czasie z zespołu odszedł basista i jeden z założycieli Matt Sharp, jego miejsce zajął Mikey Welsh, a Rivers Cuomo planował wydanie solowej płyty jako Homie, która ostatecznie się nie ukazała. Jedynym znakiem aktywności była wydana na składance-hołdzie dla zespołu Pixies ich wersja piosenki "Velouria". W 2000 roku Weezer wrócił by zagrać kilka koncertów w Japonii, które wypadły tak dobrze, że podjęto decyzję o zarejestrowaniu nowego albumu. Weezer („The Green Album”), znany też jako "zielony album" z powodu koloru okładki, wyszedł w roku 2001 i był kolejnym wielkim sukcesem zespołu na skalę międzynarodową. Podczas trasy promocyjnej Welsh został usunięty z zespołu z powodu kłopotów psychicznych, a jego miejsce zajął Scott Shriner, grający w zespole do dziś. Z nim w składzie zespół nagrał 5 albumów. W 2010 roku ukazał się album "Hurley".
Dziewiąty i dziesiąty album zespołu, „Everything Will Be Alright in the End” (2014) i „White Album” (2016), powróciły do stylu rockowego i uzyskały bardziej pozytywne recenzje. Ich jedenasty album pt. „Pacific Daydream” (2017), zawierał bardziej popularne popowe brzmienie. W 2019 roku Weezer wydali album z coverami: „Teal Album”, a następnie„ Czarny Album”.

</doc>
<doc id="590410" url="https://pl.wikipedia.org/wiki?curid=590410" title="Altranstädt">
Altranstädt

Altranstädt – dzielnica niemieckiego miasta Markranstädt w kraju związkowym Saksonia, w okręgu administracyjnym Lipsk, w powiecie Lipsk.
Dawniej wieś, założona w 1091. W latach 1951-2005 dzielnica gminy Großlehna.
W XIII wieku zbudowano tam klasztor cysterski z romańską wieżą. W 1541 klasztor poddano sekularyzacji. Na początku XVII wieku na jego fundamentach i z zachowaniem wieży zbudowano obecnie istniejący trójskrzydłowy pałac, był on kwaterą główną króla szwedzkiego Karola XII, który zawarł w nim pokój w Altranstädt w 1706 oraz ugodę altransztadzką w 1707.

</doc>
<doc id="590413" url="https://pl.wikipedia.org/wiki?curid=590413" title="Mistrzostwa Europy w sportach wodnych">
Mistrzostwa Europy w sportach wodnych



</doc>
<doc id="590417" url="https://pl.wikipedia.org/wiki?curid=590417" title="Razorlight">
Razorlight

Razorlight – angielsko-szwedzka grupa muzyczna wykonująca indie rock. Powstała w 2002 roku z inicjatywy gitarzysty, wokalisty i autora piosenek Johnny’ego Borrella.
Historia.
28 czerwca 2004 grupa wydała debiutancki album "Up All Night", który już 4 lipca osiągnął trzecie miejsce brytyjskiej listy najlepszych albumów. Album został dobrze przyjęty przez krytyków, otrzymując pozytywne recenzje najważniejszych magazynów muzycznych ("NME", "Q", "Billboard"), zarzucano mu jednak brak oryginalności oraz zapożyczanie pomysłów od innych zespołów rockowych, przede wszystkim The Strokes.
"NME" napisał, że album „tryska pasją, energią i, przede wszystkim, niezwykłymi utworami”.
W kwietniu 2005 roku została wydana reedycja "Up All Night", zawierająca wcześniej niepublikowany utwór "Somewhere else".
W lipcu 2005 roku zespół wystąpił w Hyde Parku w Londynie, na koncercie charytatywnym z serii Live 8. Zespół był wówczas krytykowany za nieprzekazanie swojego dodatkowego dochodu na konto organizacji charytatywnej. Członkowie Razorlight twierdzili, że nie mogli tego zrobić ze względu na swój krótki staż na scenie muzycznej.
15 lipca 2005 zespół supportował Queen + Paul Rodgers przed publicznością liczącą 60 000 osób. Występował również przed Oasis w grudniu 2005 na Millenium Stadium w Cardiff.
Razorlight zaprezentował część premierowych utworów ze swojego drugiego albumu 30 marca 2006, na jednym z koncertów Teenage Cancer Trust, organizowanych przez wokalistę The Who Rogera Daltreya. 2 lipca tego roku poprzedziła występ The Who na koncercie "Hyde Park Calling". Muzycy zagrali połowę utworów z nowego albumu, z którego pierwszy singel, "In the Morning", został wydany o północy tego samego dnia.
17 lipca 2006 Razorlight wydał swój drugi album, zatytułowany "Razorlight". Album zadebiutował na pierwszych miejscach brytyjskich list przebojów.
Zespół zagrał swoją najdłuższą dotychczas trasę koncertową na przełomie października i listopada 2006 roku.
Skład.
Obecni członkowie:
Byli członkowie:

</doc>
<doc id="590419" url="https://pl.wikipedia.org/wiki?curid=590419" title="Michel Amathieu">
Michel Amathieu

Michel Amathieu (ur. 28 listopada 1955 w Crèvecœur-en-Auge), francuski operator filmowy, także twórca reklam telewizyjnych. Członek Association Française des directeurs de la photographie Cinématographique.
W 2003 roku był nominowany do DVD Exclusive Awards za zdjęcia do dramatu "Highway".

</doc>
<doc id="590422" url="https://pl.wikipedia.org/wiki?curid=590422" title="Józef Konstanty Palędzki">
Józef Konstanty Palędzki

Józef Konstanty Palędzki (ur. 4 maja 1858 w Wągrowcu, zm. 1927 w Poznaniu) – dziennikarz, działacz narodowy na Pomorzu i Śląsku.
Życiorys.
Syn Maksymiliana i Amy Karskiej. W czasie odbywania służby w wojsku pruskim w Metzu prześladowany jako Polak, uciekł do Francji, gdzie został wcielony do Legii Cudzoziemskiej i wysłany na pięć lat do Algieru. Po powrocie do Francji pracował jakiś czas jako dziennikarz w redakcji "Le Figaro".
W 1892 roku wrócił do Polski i osiedlił się w Gdańsku, gdzie pracował 10 lat jako redaktor odpowiedzialny "Gazety Gdańskiej". Prześladowany przez Niemców osiedlił się na Śląsku, gdzie wydawał gazetę "Nowiny Raciborskie".
Brał udział w powstaniach śląskich i powstaniu wielkopolskim. Odznaczony Orderem Odrodzenia Polski.
Pochowany został na cmentarzu w Dębcu.
Życie prywatne.
Ożeniony z Walerią z Wurchów miał trzy córki: Mariannę, Irenę i Zofię, oraz dwóch synów: Zbigniewa i Bolesława (Bolesław, dziennikarz katowickiej „Polonii”, zamordowany został w Oświęcimiu w 1941 r.). 

</doc>
<doc id="590423" url="https://pl.wikipedia.org/wiki?curid=590423" title="Osip Andrejewicz Igelström">
Osip Andrejewicz Igelström



</doc>
<doc id="590426" url="https://pl.wikipedia.org/wiki?curid=590426" title="Kampania reklamowa">
Kampania reklamowa

Kampania reklamowa – zespół działań marketingowych, odbywających się w mediach masowych, mających na celu osiągnięcie zakładanego celu marketingowego reklamodawcy. Działania te skierowane są do wybranej grupy docelowej. Cele kampanii reklamowej mogą być określone różnie. Do głównych celów kampanii reklamowych zalicza się:
Kampanie reklamowe mogą odbywać się w jednym medium lub być multimedialne, czyli obejmować działania w wielu różnych mediach (np. w internecie).
Kampanię przygotowują agencje reklamowe, a za dobór i zakup mediów odpowiadają domy mediowe
 Intensywność kampanii w poszczególnych mediach z osobna mierzy się ilością GRP, czyli sumą cząstkowych oglądalności (lub słuchalności, czytelnictwa itp.) poszczególnych emisji w poszczególnych mediach. Intensywności GRP nie sumuje się pomiędzy mediami ze względu na różnice metodologiczne pomiarów pomiędzy mediami oraz z uwagi na różny charakter komunikatów. 
Miernikiem skuteczności kampanii reklamowej może być: 
Z racji na wpływ kampanii reklamowych na prosperowanie i postrzeganie przedsiębiorstw, mierzy się nie tylko ww. parametry ich realizacji, ale także i samą skuteczność – stanowiące jeden z obszarów badań rynku badania skuteczności reklamy mają na celu określenie stopnia, w jakim wpisujący się w grupę docelową kampanii respondenci zapamiętali treść czy hasło reklamowego użytego spotu, a także ustalenie,  które jego elementy okazały się najbardziej zapamiętywane.
Badanie skuteczności reklamy realizuje się zazwyczaj drogą ankietyzacji telefonicznej (CATI) lub internetowej (CAWI) i prowadzone jest co najmniej dwuetapowo – przed i po realizacji kampanii reklamowej. Proces ankietyzacji uzupełnić mogą wywiady grupowe i indywidualne z przedstawicielami docelowej grupy  odbiorców kampanii. Ocenę efektywności przekazu reklamowego dokonuje się najczęściej w oparciu o pomiar:
Najbardziej znaną polską kampanią reklamową ostatnich lat jest wprowadzenie marki Heyah na rynek. Kampania ta została nagrodzona na Festiwalu Reklamy w Cannes nagrodą Grand Prix, czyli złotym lwem. Jest to jedyny Złoty Lew otrzymany przez polski dom mediowy.

</doc>
<doc id="590429" url="https://pl.wikipedia.org/wiki?curid=590429" title="Mistrzostwa świata w sportach wodnych">
Mistrzostwa świata w sportach wodnych



</doc>
<doc id="590430" url="https://pl.wikipedia.org/wiki?curid=590430" title="Copa Libertadores 1983">
Copa Libertadores 1983

W dwudziestej czwartej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu urugwajskiego klubu CA Peñarol, który awansował do półfinału bez gry.
Peñarol nie zdołał obronić tytułu, choć zdołał drugi raz z rzędu dotrzeć do finału, gdzie przegrał z brazylijskim klubem Grêmio Porto Alegre.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Peñarol.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
W tej edycji Pucharu Wyzwolicieli, choć wygrała drużyna z Brazylii, dominowała trójka klubów Urugwajskich: Peñarol, Club Nacional de Football i Montevideo Wanderers. Zaskakująco słabo natomiast wypadła paragwajska drużyna Club Olimpia.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="590432" url="https://pl.wikipedia.org/wiki?curid=590432" title="Antoni Cwojdziński">
Antoni Cwojdziński

Antoni Cwojdziński (ur. 9 października 1896 w Brzeżanach, zm. 7 sierpnia 1972 w Londynie) – polski komediopisarz, aktor teatralny (występował pod pseudonimem Antoni Wojdan), reżyser teatralny, scenarzysta filmowy, z wykształcenia fizyk.
Życiorys.
Syn Tadeusza i Stanisławy z Wojciechowskich. Studiował w Warszawie, Krakowie i Lwowie, a następnie podjął pracę w katedrze fizyki na UW jako asystent prof. Czesława Białobrzeskiego. Był słuchaczem Instytutu Reduty w Warszawie, później jej aktorem. Studiował reżyserię w PIST (pod kierunkiem Leona Schillera); absolwent z 1936 r. 
W 1940 r., uchodząc przed aresztowaniem, przedostał się do Londynu. Był tam m.in. instruktorem behawioryzmu oraz sztuki aktorskiej podczas zorganizowanego przez płk. dypl. Stefana Mayera Oficerskiego Kursu Doskonalącego Administracji Wojskowej (kamuflaż polskiej szkoły wywiadu) w Glasgow, gdzie szkolił cichociemnych - przyszłych oficerów wywiadu Armii Krajowej. 
W 1941 r. zamieszkał w USA, najpierw w Detroit, a od 1957 r. w Chicago. W 1961 r. przeniósł się do Londynu. 
W latach trzydziestych XX wieku należał do najczęściej grywanych polskich autorów współczesnych.
Wybrane sztuki.
Wybrane sztuki:
Dwukrotnie był laureatem nagrody im. Leona Reynela (1934, 1936).

</doc>
<doc id="590433" url="https://pl.wikipedia.org/wiki?curid=590433" title="Mario Cvitanović">
Mario Cvitanović

Mario Cvitanović (ur. 6 maja 1975 w Zagrzebiu), piłkarz chorwacki grający na pozycji środkowego obrońcy.
Cvitanović piłkarską karierę zaczynał w małym klubie Radnik Velika Gorica, z miasta leżącego niedaleko Zagrzebia. W 1995 roku trafił do najbardziej utytułowanego klubu Chorwacji Dinama Zagrzeb. W pierwszej lidze zadebiutował w 1996 roku. Miejsce w podstawowej jedenastce Dinama wywalczył w sezonie 1997/1998. W Dinamie grał do 2000 roku. W tym okresie pięciokrotnie wywalczył mistrzostwo kraju (1996–2000). Trzykrotnie zdobył Puchar Chorwacji (1996–1998). Grał też z Dinamem w Lidze Mistrzów.
Latem 2000 roku Cvitanović podpisał kontrakt z włoską Hellas Werona. W drużynie z Werony zagrał 16 meczów w Serie A, a zespół przegrał baraże o utrzymanie w lidze z Regginą Calcio. W sezonie 2001/2002 był już graczem beniaminka ligi AC Venezia. Venezia zajęła w 2002 roku ostatnie 18. miejsce w lidze. Latem 2002 Cvitanović przeszedł do klubu Genoa 1893. Tam był zawodnikiem podstawowego składu, zagrał 33 mecze, ale po raz trzeci z rzędu jego drużyna spadła z ligi. W lipcu Cvitanović trafił do SSC Napoli i pomógł swojej drużynie w utrzymaniu w lidze (Napoli zajęło 14. miejsce w Serie B).
Cvitanović w 2004 roku przeniósł się do belgijskiego Germinalu Beerschot Antwerpia. Drużyna zajęła 9. miejsce w lidze, a w finale Pucharu Belgii wygrała z Club Brugge 2:1 i dzięki temu zakwalifikowała się do Pucharu UEFA. W kolejnym sezonie, 2005/2006, Germinal Beerschot zajął jeszcze wyższe miejsce w lidze – szóste, ale Cvitanović przez pewną część sezonu zmagał się z kontuzją, co pozwoliło mu zagrać jedynie w 19 meczach. W lipcu 2006 roku Cvitanović postanowił wrócić do ojczyzny i po raz drugi w karierze został graczem Dinama Zagrzeb. W Dinamie grał jednak tylko w rundzie jesiennej, w której strzelił 2 gole w 17 meczach, a w styczniu 2007 za darmo przeszedł do beniaminika Bundesligi, Energie Cottbus. W Energie grał do zakończenia swojej kariery, czyli do 2009 roku.
W reprezentacji Chorwacji Cvitanović zadebiutował 10 października 1998 roku w wygranym 4:1 meczu z Maltą w ramach kwalifikacji do Euro 2000. W reprezentacji kraju Cvitanović zagrał 7 meczów nie zdobywając gola.

</doc>
<doc id="590436" url="https://pl.wikipedia.org/wiki?curid=590436" title="Nicholas Rodney Drake">
Nicholas Rodney Drake



</doc>
<doc id="590437" url="https://pl.wikipedia.org/wiki?curid=590437" title="Jadwiżanki">
Jadwiżanki

Jadwiżanki, Zgromadzenie Sióstr Świętej Jadwigi ("Congregatio Sororum Sancte Hedvigs") – zgromadzenie zakonne założone przez księdza Roberta Spiske w 1859 r.
Duchowość zgromadzenia.
Zgodnie z wolą założyciela, duchowość jadwiżanek opiera się na ślubowaniu rad ewangelicznych:
Dzięki czemu siostry oddają się całkowicie Bogu i służbie potrzebującym. Charyzmatem Zgromadzenia Sióstr św. Jadwigi jest chrześcijańskie wychowanie młodzieży i dzieci, jak i ofiarna służba w każdym miejscu, gdzie znajduje się Chrystus obecny w naszych bliźnich. Jadwiżanki są szczególnie uwrażliwione na działanie Ducha Świętego.
Działalność.
Na co dzień siostry pracują z dziećmi i młodzieżą, szczególnie tą zaniedbaną i opuszczoną, a także opieką nad dziećmi zahamowanymi w rozwoju, zajmują się też katechizacją oraz opieką nad chorymi w szpitalach i domach opieki. Prowadzą wypiek hostii i komunikantów. Pomagają w duszpasterstwie jako katechetki, zakrystianki i organistki. Pielęgnują chorych, m.in. w Centrum Zdrowia Dziecka w Warszawie. Jadwiżanki codziennie modlą się w intencji podopiecznych. Siostry niezatrudnione bezpośrednio w pracy wychowawczej czy pielęgniarskiej, a także niezdolne do posługi i chore, ofiarują w ich intencji swoje trudy, dolegliwości i cierpienia. W ten sposób realizują charyzmat zgromadzenia.
Patroni zgromadzenia.
Główną patronką zgromadzenia jest św. Jadwiga Śląska. Oprócz tej świętej siostry cenią sobie także Maryję Niepokalanie Poczętą, św. Franciszka Salezego, św. Józefa i św. Augustyna.
Strój.
Habit sióstr jest koloru czarnego, jednakże ich welon jest niebieski, co jest charakterystyczną cechą dla tego tylko zgromadzenia – jest to także znak Maryi Niepokalanie Poczętej, którą szczególnie czcił ks. Spiske. Oprócz tego siostry noszą też medaliki, na których widnieje wizerunek Niepokalanej, a na odwrocie św. Jadwigi. Latem habit biały. Do pracy szary lub niebieski.

</doc>
<doc id="590440" url="https://pl.wikipedia.org/wiki?curid=590440" title="Żywokost sercowaty">
Żywokost sercowaty

Żywokost sercowaty ("Symphytum cordatum" L.) – gatunek rośliny należący do rodziny ogórecznikowatych (dawniej szorstkolistnych). Występuje na terenie Europy, w obszarze śródziemnomorskim i w Azji. W Polsce występuje na Pogórzu Karpackim i zdziczały na zachodzie kraju. We florze Polski jest prawdopodobnie kenofitem.
Biologia i ekologia.
Bylina, geofit. Roślina niskopienna ciepłolubna. Subendemit ogólnokarpacki, gatunek typowy dla górskich lasów bukowych. Gatunek charakterystyczny dla zespołu runa żyznej buczyny karpackiej. Kwitnie w maju.
Zmienność.
Tworzy mieszańce z żywokostem bulwiastym.

</doc>
<doc id="590442" url="https://pl.wikipedia.org/wiki?curid=590442" title="Leptokaria">
Leptokaria

Leptokaria (gr. Λεπτοκαρυά) – miejscowość w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Pieria, w gminie Dion-Olimp. W 2011 roku liczyła 3 700 mieszkańców. Do 31 grudnia 2010 miasto leżało na terenie i było siedzibą władz gminy Anatolikos Olimbos. Leży nad Morzem Egejskim. Jest jednym z najpopularniejszych kurortów Riwiery Olimpijskiej. Położenie na głównej trasie kolejowej i drogowej z południa na północ Grecji powoduje, że miasto jest dobrze skomunikowane zarówno z Atenami, jak i Salonikami.

</doc>
<doc id="590443" url="https://pl.wikipedia.org/wiki?curid=590443" title="Leptokarya">
Leptokarya



</doc>
<doc id="590444" url="https://pl.wikipedia.org/wiki?curid=590444" title="Django (framework)">
Django (framework)

Django – wolny i otwarty framework przeznaczony do tworzenia aplikacji internetowych, napisany w Pythonie. Powstał pod koniec 2003 roku jako ewolucyjne rozwinięcie aplikacji internetowych, tworzonych przez grupę programistów związanych z Lawrence Journal-World. W 2005 roku kod Django został wydany na licencji BSD. Nazwa frameworku pochodzi od gitarzysty Django Reinhardta.
Django realizuje wzorzec architektoniczny model-template-view (pokrewny z MVC).
Wśród dobrze znanych witryn, które używają Django, znajdują się witryny Pinterest, Instagram, Fundacji Mozilla, Public Broadcasting Service i The Washington Times.
Historia.
Historia Django rozpoczyna się jesienią 2003 roku, kiedy to programiści gazety "Lawrence Journal-World", Adrian Holovaty i Simon Willison, zaczęli używać Pythona do szybkiego tworzenia aplikacji internetowych. W lipcu 2005 roku projekt został opublikowany na licencji BSD. Nazwa Django nawiązuje do słynnego gitarzysty Django Reinhardta.
W czerwcu 2008 roku ogłoszono, że dalszy rozwój frameworka zapewniała będzie nowo utworzona fundacja Django Software Foundation.

</doc>
<doc id="590445" url="https://pl.wikipedia.org/wiki?curid=590445" title="Audiencja generalna">
Audiencja generalna

Audiencja generalna – spotkanie wiernych z papieżem odbywające się co tydzień, w każdą środę. Tradycja ta została wprowadzona przez papieża Piusa XI, który chciał mieć lepszy kontakt z pielgrzymami. Zwyczaj ten kontynuują kolejni papieże. Spotkania odbywają się najczęściej na Placu św. Piotra lub w Auli Pawła VI. Zostaje podczas nich wygłoszona tzw. "katecheza środowa", czyli specjalne kazanie należące do większego cyklu. Papieże wykorzystywali audiencję generalną również do komentarza na temat bieżących wydarzeń w Kościele lub na świecie.
Do historii przeszła audiencja generalna z dnia 13 maja 1981 roku, podczas której został postrzelony przez Alego Ağcę papież Jan Paweł II.
Cotygodniową audiencję generalną z Watykanu transmitują na żywo polskie media katolickie - Radio Maryja oraz Telewizja Trwam.

</doc>
<doc id="590449" url="https://pl.wikipedia.org/wiki?curid=590449" title="Parapolskij doł">
Parapolskij doł

Parapolskij doł (ros. Парапольский дол) - nizina w azjatyckiej części Rosji, w Kraju Kamczackim.
Obejmuje zapadlisko tektoniczne pomiędzy Górami Penżyńskimi a głównym pasmem Gór Koriackich; od południa ograniczona Górami Środkowymi; długość 425 km, wysokość 50 - 200 m n.p.m.; występują liczne bagna i niewielkie jeziora; główna rzeka Tałowka; roślinność tundrowa.
Stanowi naturalną północną granicę półwyspu Kamczatka.
Nizina znajduje się na terenie Rezerwatu Koriackiego.

</doc>
<doc id="590452" url="https://pl.wikipedia.org/wiki?curid=590452" title="Aleksandros Papagos">
Aleksandros Papagos

Aleksandros Papagos (; ur. 9 grudnia 1883 w Atenach, zm. 4 października 1955 tamże) – grecki marszałek i polityk, premier Grecji w latach 1952–1955.
Życiorys.
Od 1903 w armii greckiej. Uczestnik wojen bałkańskich i I wojny światowej. W latach 1935–1936 minister wojny i główny inspektor wojska, od 1936 szef Sztabu Generalnego, przeprowadził reformę armii greckiej. W latach 1940–1941 naczelny dowódca w wojnie z Włochami i Niemcami. W lutym 1941 w Tatoi uczestniczył, razem z premierem Aleksandrosem Korizisem, w rozmowach z Brytyjczykami, w rezultacie których rząd grecki zgodził się na lądowanie wojsk brytyjskich na terytorium Grecji.
W trakcie okupacji należał do sygnatariuszy wezwania greckich wojskowych do uczestnictwa w ruchu oporu. Aresztowany, od sierpnia 1943 więzień Dachau. Uwolniony 5 maja 1945, długo wzbraniał się przed uczestnictwem w wojnie domowej Piastował godność Wielkiego Szambelana Dworu, a dopiero 19 stycznia 1949 objął stanowisko naczelnego dowódcy sił zbrojnych. Jako żołnierz o wysokim autorytecie, podniósł morale armii i nominalnie, nie jako dowódca polowy, kierował dalszymi operacjami przeciwko komunistycznej partyzantce DSE. Po zwycięstwie, 17 października 1949 awansowano go, po raz pierwszy w historii Grecji, do stopnia marszałka. W 1951 zakończył służbę w wojsku, podejmując karierę polityczną.
W 1951 założył nową partię, Grecki Alarm („Ελληνικός Συναγερμός”), przedstawiającą program konserwatywny. Nowe ugrupowanie przejęło dawny elektorat Partii Ludowej i w wyborach parlamentarnych w 1951 uzyskało 114 mandatów. Papagos odmówił jednak wejścia do rządu. Po zmianie ordynacji wyborczej jego partia uzyskała 239 mandatów na 300, mimo zdobycia mniej niż połowy głosów. 23 listopada 1952 Papagos został premierem Grecji.
W polityce geostrategicznej uznał przewodnią rolę USA w całym tzw. wolnym świecie oraz zatwierdził lokalizację w Grecji amerykańskich baz wojskowych. Nie zdołał uchronić Greków z Turcji przed prześladowaniami – we wrześniu 1955 nastąpił pogrom, katastrofa ekonomiczna i wygnanie Greków z Konstantynopola (Stambuł) oraz podobne wydarzenia w wielu innych ośrodkach Turcji – ani nie zdołał zaproponować stabilnej formy dla tworzącego się właśnie, w sferze projektu, dwunarodowego państwa cypryjskiego. Nawiązał bardzo dobre stosunki z wrogą, do niedawna, Jugosławią. Osiągnął umiarkowany sukces ekonomiczny, denominując o 50%, a następnie stabilizując i doprowadzając do wymienialności grecką walutę narodową – drachmę. Ustawodawczo wspierał odbudowę zniszczonej wojną greckiej prowincji. Popadł w konflikt z ministrem ds gospodarki, zakończony dymisją ministra.
Zmarł 4 października 1955, po krótkiej chorobie, jeszcze jako premier. Król Paweł I Grecki wyznaczył wtedy Konstandinosa Karamanlisa, jako premiera – następcę.

</doc>
<doc id="590455" url="https://pl.wikipedia.org/wiki?curid=590455" title="Bogusław Wyparło">
Bogusław Wyparło

Bogusław Andrzej Wyparło (ur. 29 listopada 1974 w Mielcu) – polski piłkarz występujący na pozycji bramkarza. Wychowanek Stali Mielec, przez wiele lat związany z ŁKS Łódź. Nosił pseudonim boiskowy "Bodzio W.". Reprezentant Polski, trener, w 2020 krótko prezes mieleckiego klubu.
Kariera piłkarska.
W I lidze debiutował w barwach Stali Mielec w wieku 16 lat i przez kilka sezonów był jej podstawowym golkiperem. Największym jego sukcesem było zdobycie mistrzostwa Polski z ŁKS Łódź w sezonie 1997/98. Wyparło zagrał w 359 meczach najwyższego szczebla rozgrywkowego. Karierę sportową zakończył w 2016 w Stali Mielec, klubie w którym rozpoczął karierę sportową.
W latach 1998–1999 rozegrał trzy mecze dla reprezentacji Polski.
Przyjaźni się z Kazikiem Staszewskim. Z tego powodu został wspomniany w tekście utworu "Plamy na Słońcu", zamieszczonym w albumie pod tym samym tytułem, wydanym przez formację Kazik na Żywo w 2011: "Czy to jeszcze dzisiaj do państwa nie dotarło"/"Najlepszy bramkarz to jest Bogusław Wyparło".
Kariera trenerska.
Pod koniec rundy jesiennej sezonu 2011/12 był trenerem bramkarzy w łódzkim zespole. W kolejnych latach pełnił tę funkcję w Mielcu.

</doc>
<doc id="590457" url="https://pl.wikipedia.org/wiki?curid=590457" title="Lex Villia Annalis">
Lex Villia Annalis

Lex Villia Annalis – rzymska ustawa uchwalona w roku 180 p.n.e., której autorem był trybun ludowy Lucjusz Villio (Lucius Villius). Ustalała kolejność sprawowania wyższych urzędów, minimalny wiek wymagany dla ich objęcia oraz prawdopodobnie wprowadzała obowiązkowe "biennium" (dwuletni okres przerwy w zajmowaniu stanowiska) między preturą a konsulatem. Celem ustawodawców było zmniejszenie liczby uprawnionych do ubiegania się o wybór na poszczególne stanowiska – duża liczba kandydatów sprzyjała korupcji wyborczej ("ambitus"). Ponadto starano się zapobiec zbyt szybkim karierom politycznym.
Ograniczenia zawarte w "lex Villia" nie objęły urzędów plebejskich – możliwe było sprawowanie ich kadencja po kadencji, nieograniczoną liczbę razy.
"Lex Villia" była jedną z szeregu ustaw, które senat uchwalił na początku II w. p.n.e. celem ściślejszego określenia zasad wyboru wyższych urzędników. Były one kluczowe dla ukształtowania się cursus honorum.

</doc>
<doc id="590458" url="https://pl.wikipedia.org/wiki?curid=590458" title="Kasper von Saldern">
Kasper von Saldern

Kasper von Saldern (ros. "Каспар фон Сальдерн"), (ur. 11 lipca 1711 w Apenrade – zm. 31 października 1786 w Gut Schierensee) – dyplomata niemiecki w służbie holsztyńskiej (do 1763) i rosyjskiej (do 1773). Ambasador rosyjski w Rzeczypospolitej od kwietnia 1771 do sierpnia 1772, przywódca różokrzyżowców rosyjskich.
Czołowy minister rosyjski Nikita Panin uważał go za swego najzdolniejszego współpracownika. Obaj chcieli uniknąć rozbiorów Polski, by Rosja zachowała kontrolę nad całym terytorium RP.
W końcu 1770 roku, widząc bankructwo swej misji dyplomatycznej w Warszawie, Saldern zaczął zachowywać się bardzo brutalnie, czym ostatecznie zrażał wszystkich myślących jeszcze o porozumieniu z Rosją. W końcu września 1770 roku Salder oświadczył, że czas układów z Polakami minął już (od czerwca wiedział już o planach I rozbioru), a teraz Polacy powinni już tylko wyczekiwać biernie decyzji mocarstw ościennych.
Był odznaczony Orderem Orła Białego. 

</doc>
<doc id="590460" url="https://pl.wikipedia.org/wiki?curid=590460" title="Górale Nowy Targ">
Górale Nowy Targ

Klub Sportowy Górale Nowy Targ – polski męski klub unihokejowy z siedzibą w Nowym Targu, założony w 1999 roku, 8-krotny Mistrza Polski. Aktualnie jedna z największych i najprężniej działających drużyn unihokejowych w Polsce. Idąc śladem seniorów, juniorskie zaplecze drużyny, również w sezonach 2011/11 oraz 2011/12 wywalczyło miano mistrzów kraju. Górale są drugim najbardziej utytułowanym klubem w Polsce.
Sukcesy.
Krajowe.
 Ekstraliga polska w unihokeju mężczyzn
Juniorzy Starsi
Juniorzy Młodsi
Młodzicy
Międzynarodowe.
 Puchar EuroFloorball

</doc>
<doc id="590464" url="https://pl.wikipedia.org/wiki?curid=590464" title="Andrzej Pawlukiewicz">
Andrzej Pawlukiewicz

Andrzej Pawlukiewicz (ur. 7 sierpnia 1953 w Gdańsku) – polski muzyk, pianista, członek i kierownik muzyczny grupy "Wały Jagiellońskie", kompozytor i aranżer.
Pisał piosenki m.in. dla Elżbiety Adamiak (wziął udział w nagraniu jej płyty "Do Wenecji stąd dalej co dzień").

</doc>
<doc id="590467" url="https://pl.wikipedia.org/wiki?curid=590467" title="Tributum">
Tributum

Tributum - w starożytnym Rzymie podatek od majątku. 
W 215 p.n.e. został podwojony, ponieważ potrzebne były pieniądze na wojnę z Kartaginą.
W 167 p.n.e. został zniesiony, ponieważ państwo zdobyło znaczne łupy po wygraniu wojny z Macedonią.
Pierwotnie, w okresie wczesnej Republiki oraz prawdopodobnie w okresie królewskim "tributum" związany był z prowadzeniem wojny i miał bardzo nietypowy charakter; zależnie od powodzenia w walce był albo podatkiem, albo przymusową pożyczką. Do dostarczenia sumy pieniędzy potrzebnych do sfinansowania kosztów wojny zobowiązane były poszczególne "tribus" (stąd nazwa podatku) - "rody" (o charakterze plemiennym) rzymskie, przy czym przypadająca na nie część środków finansowych określana była proporcjonalnie do ich zamożności i znaczenia. Następnie naczelnicy rodów obciążenia przypadające na ród dzielili na wchodzące w jego skład kurie (łac. "curia"), naczelnicy kurii - na poszczególne rody właściwe, wreszcie ich naczelnicy - na poszczególnych obywateli. Cała ta procedura uwzględniała zamożność i znaczenie poszczególnych jednostek.
W przypadku zwycięstwa na pokonanych, obok innych ciężarów finansowych, nakładano kontrybucję (łac. "contributio"), która przeznaczana była w całości na zwrot "tributum". W razie klęski wojennej Rzymianie nie odzyskiwali pieniędzy. System taki, w połączeniu z obowiązkiem służby wojskowej powodował duże zaangażowanie Rzymian w powodzenie na wojnie, gdyż obok patriotycznych i osobistych przesłanek skłaniających ludzi do walki (łupy w razie zwycięstwa), uwzględniał także względy finansowe; zwycięstwo bowiem pozwalało odzyskać wyłożone pieniądze, zaś klęska oznaczała ich przepadek.

</doc>
<doc id="590468" url="https://pl.wikipedia.org/wiki?curid=590468" title="JFK (film)">
JFK (film)

JFK – amerykański dramat z 1991 roku w reżyserii Olivera Stone’a, którego głównym tematem jest zamach na 35. prezydenta Stanów Zjednoczonych, Johna F. Kennedy’ego.
Scenariusz filmu napisany został w oparciu o książki Jima Marrsa "Crossfire: The Plot That Killed Kennedy" oraz Jima Garrisona "On the Trail of the Assasins".

</doc>
<doc id="590471" url="https://pl.wikipedia.org/wiki?curid=590471" title="Komunista">
Komunista



</doc>
<doc id="590472" url="https://pl.wikipedia.org/wiki?curid=590472" title="Komuniści">
Komuniści



</doc>
<doc id="590474" url="https://pl.wikipedia.org/wiki?curid=590474" title="Lex Claudia">
Lex Claudia

Lex Claudia – ustawa rzymska przeprowadzona w roku 218 p.n.e. przez trybuna ludowego Kwintusa Klaudiusza, która zabraniała senatorom i ich potomkom uczestnictwa w handlu morskim, jeśli posiadane przez nich statki mogły zabierać więcej niż 300 amfor towaru (transportowa amfora rzymska mogła pomieścić około 6 galonów oliwy lub wina, czyli statek nie mógł mieć więcej niż 7 ton ładowności). 
Ustawa, która uzyskała poparcie konsula Gajusza Flaminiusza Neposa, miała na celu ochronę praw ekwitów, którzy głównie zajmowali się w starożytnym Rzymie handlem i transportem morskim. Spowodowała, że patrycjusze zaczęli masowo wykupywać ziemię i tworzyć latyfundia rolno-hodowlane.

</doc>
<doc id="590476" url="https://pl.wikipedia.org/wiki?curid=590476" title="Kondensacja powierzchniowa pary wodnej">
Kondensacja powierzchniowa pary wodnej

Kondensacja powierzchniowa pary wodnej – zjawisko polegające na skraplaniu (kondensacji) pary wodnej na powierzchni przegrody od strony cieplejszej.
Zjawisko to jest badane w ramach działu budownictwa o nazwie "Fizyka budowli" i powinno być uwzględniane przy projektowaniu i wykonywaniu "przegród budowlanych" (a także innych przegród, np. na okrętach, w samolotach itp.).
Kondensacja pary wodnej na powierzchni wewnętrznej może wystąpić, jeżeli powierzchnia przegrody ma temperaturę niższą od temperatury punktu rosy powietrza znajdującego się przy przeszkodzie. To czy taka sytuacja będzie miała miejsce zależy głównie od:
W budownictwie wymaga się na ogół, aby projektować i wykonywać przegrody budowlane (stropodachy, dachy, ściany itp.), tak aby nie dochodziło do skraplania się pary wodnej na powierzchni wewnętrznej przegrody. Taka sytuacja prowadzi bowiem do problemów eksploatacyjnych, w tym między innymi do:
W pewnych sytuacjach, szczególnie w pomieszczeniach mokrych, można dopuścić skraplanie się pary na powierzchni wewnętrznej przegrody, pod warunkiem zabezpieczenia jej za pomocą odpowiednich warstw wykończeniowych odpornych na działanie skraplającej się i spływającej z przegrody wody.
Warunki kondensacji.
Możliwość wystąpienia kondensacji sprawdza się porównując temperaturę punktu rosy (wzory w artykule temperatura punktu rosy), która wynika z zawartości pary wodnej w powietrzu pomieszczenia, z temperaturą powierzchni przegrody od strony wewnętrznej, którą można obliczyć według wzoru:
gdzie:
Jeżeli formula_2 będzie mniejsze od temperatury punktu rosy to wystąpi kondensacja. Oznacza to konieczność takiej zmiany przegrody, która spowoduje zmniejszenie współczynnika przenikania ciepła, czyli zwiększenie izolacyjności cieplnej poprzez odpowiednie docieplenie przegrody. Możliwa jest też zmiana warunków wilgotnościowych pomieszczenia np. poprawa wentylacji.
Do kondensacji może dochodzić w niektórych miejscach pomieszczenia gdy zajdą one w danym miejscu. Następuje to zazwyczaj w dolnej części pomieszczenia gdzie w wyniku ochłodzenia powietrza przez przeszkodę panuje niższa temperatura.
Intensywność skraplania.
Do obliczania ilości pary wodnej ulegającej kondensacji stosuje się metody szacowania, np.
Metoda oparta na "teorii dyfuzji Stephana":
gdzie:
Metoda oparta o "kryterium bezwymiarowe":
gdzie:

</doc>
<doc id="590478" url="https://pl.wikipedia.org/wiki?curid=590478" title="Lex Ogulnia">
Lex Ogulnia

Lex Ogulnia – ustawa rzymska wydana w 300 p.n.e., która dopuszczała plebejuszy do rzymskich kolegiów kapłańskich i zwiększała liczbę kapłanów (pontifices)) z pięciu do dziewięciu. Tyberiusz Korunkaniusz był w roku 254 p.n.e. pierwszym plebejuszem piastującym stanowisko wielkiego pontyfika.

</doc>
<doc id="590482" url="https://pl.wikipedia.org/wiki?curid=590482" title="Lex Poetelia">
Lex Poetelia

Lex Poetelia – ustawa rzymska wydana w roku 326 p.n.e. (lub 313 p.n.e.) przyjęta przez senat na wniosek Peteliusza, która wprowadzała zakaz niewoli za długi, znosząc czynność prawną nexum.

</doc>
<doc id="590484" url="https://pl.wikipedia.org/wiki?curid=590484" title="Ustawa o wyspach z guanem">
Ustawa o wyspach z guanem

Ustawa o wyspach z guanem (ang. Guano Islands Act, Guano Act) to amerykańska ustawa, przyjęta przez Kongres Stanów Zjednoczonych 18 sierpnia 1856 roku. Pozwalała ona obywatelom Stanów Zjednoczonych obejmować w posiadanie wyspy, na których znajdowały się złoża guana. Prawo to obejmowało wyspy położone gdziekolwiek na świecie, pod warunkiem, że nie były zamieszkiwane i nie znajdowały się pod jurysdykcją innych państw. Ustawa upoważniała też amerykańskiego prezydenta do użycia siły militarnej w obronie tak zajętych wysp.
"Ustawa o wyspach z guano" stanowi obecnie część amerykańskiego systemu prawnego, ujęta jest w U.S. Code (Kodeksie): Dział 48, Rozdział 8, Sekcje 1411-1419.
Podłoże.
W początkach XIX wieku guano zaczęło być wartościowe jako nawóz używany w rolnictwie. W roku 1855 USA zaczęły prowadzić jego eksploatację na wyspach Pacyfiku. Kongres przyjął ustawę, by USA czerpały korzyści ze złóż guana. Niemniej jednak akt nie precyzował statusu prawnego wysp po ich opuszczeniu przez Amerykanów.
Zrodziła się stąd koncepcja „terytoriów wyspiarskich” USA. Odtąd dowolne terytorium nabyte przez USA na podstawie Guano Act było traktowane jako integralna część kraju, chyba że oddzielne traktaty zmieniłyby ten status. Wyspy te teoretycznie miały szansę nawet na zostanie w przyszłości stanem USA. „Terytoria wyspiarskie” znane są też jako „unincorporated territory” ("terytoria nieinkorporowane").
Na tej podstawie USA mogłyby wysuwać roszczenia terytorialne do ponad 50 wysp. Do pozostających pod kontrolą USA należą: Baker, Jarvis, Howland, Kingman Reef, Johnston oraz Midway. Pozostałe wyspy nie są obecnie uważane za część terytorium USA. Przynależność wyspy Navassa jest obecnie negocjowana z Haiti. Jeszcze bardziej skomplikowanym przypadkiem są laguny Serranilla i Bajo Nuevo. W roku 1971, rządy USA i Hondurasu podpisały traktat uznający prawa Hondurasu do wysp Swan.

</doc>
<doc id="590486" url="https://pl.wikipedia.org/wiki?curid=590486" title="Aby Chrystus się nami posługiwał">
Aby Chrystus się nami posługiwał

Aby Chrystus się nami posługiwał – książka wydana w 1979 roku przez wydawnictwo ZNAK zawierająca teksty Karola Wojtyły publikowane w miesięczniku ZNAK i Tygodniku Powszechnym. Wybór pism został dokonany przez Józefę Hennelową. Teksty pochodzą z lat 1949-1978. Drugie wydanie książki ukazało się w 2009 roku.

</doc>
<doc id="590487" url="https://pl.wikipedia.org/wiki?curid=590487" title="Jean d’Estrées (1624–1707)">
Jean d’Estrées (1624–1707)

Jean II d’Estrées (ur. w roku 1624 w Solurze w Szwajcarii, zm. 19 maja 1707 w Paryżu) – francuski marszałek i admirał.
Jean II d’Estrées był potomkiem pikardyjskiej szlachty. Jego ojciec, François-Annibal d’Estrées, był marszałkiem Francji, a jego ciotka, Gabrielle d’Estrées, metresą Henryka IV. Na wzór ojca bardzo wcześnie rozpoczął karierę w armii lądowej. Został pułkownikiem regimentu Nawarry w wieku lat 13 (był to tylko tytuł), "maréchal de camp" w wieku lat 25 i generałem – porucznikiem ("lieutanant-ġénéral") w wieku lat 33. Podczas Frondy pozostał lojalny wobec króla. W roku 1648 walczył w bitwie pod Lens pod dowództwem Kondeusza, a w latach 1652–1653 w Lotaryngii, a następnie Flandrii pod dowództwem Turenne. W roku 1656 dostał się do niewoli w bitwie pod Valenciennes. Walczył także w wojnie dewolucyjnej, to był jednak koniec jego świetnej kariery w armii lądowej, podczas której niewątpliwie wykazał się odwagą, ponieważ doszło do poważnego zajścia pomiędzy nim a wszechwładnym ministrem wojny markizem de Louvois.
W związku z powyższym w roku 1668 za radą Colberta d’Estrées wstąpił do organizowanej przez niego marynarki, gdzie dzięki świetnemu pochodzeniu i koneksjom niemal od razu znalazł się na samym szczycie jej hierarchii. Już na wstępie został mianowany "lieutanant-ġénéral" floty, a w roku 1669 otrzymał właśnie utworzony stopień wiceadmirała Atlantyku ("Vice-amiral du Ponant"), obok wiceadmirała Lewantu najwyższy stopień oficerski w marynarce (stanowiska admirała nie obsadzano w ogóle, albo było ono obsadzane przez członka rodziny królewskiej i miało charakter wyłącznie tytularny). Pierwsze morskie doświadczenia d’Estréesa wiązały się z działaniami przeciwko pirackiej republice w Sale w latach 1670 i 1671, które jednak nie przyniosły powodzenia. W roku 1672 został wybrany przez dwór na dowódcę sił morskich skierowanych przeciwko Holandii, i dowodził nimi w bitwach pod Solebay, Schooneveld i Texel. Ta kampania, w której flocie angielsko-francuskiej nie udało się pokonać de Ruytera, obnażyła całą słabość jego morskich kompetencji, ale nie miało to żadnego wpływu na jego dalszą karierę.
Jesienią 1676 r. d’Estrées wyruszył na Antyle, gdzie początkowo odbił Cayenne z rąk holenderskich, lecz przy próbie zdobycia Tobago został odparty w niezwykle zażartej bitwie, ze stratą 1500 marynarzy, przez holenderski dywizjon Jacoba Binckesa. W roku 1677 powrócił na Antyle, odbijając po drodze Gorée i pustosząc afrykańskie faktorie Holendrów, by 12 grudnia z nowymi siłami zdobyć wreszcie Tobago (dzielny Binckes zginął w wyniku eksplozji magazynu amunicji). Wydawało się, że przed admirałem stoją otworem kolejne holenderskie posiadłości, jednak gdy w maju 1678 r. prowadził on swoją flotę w kierunku Curaçao, wpakował ją na skaliste brzegi wyspy Aves. Ten najbardziej kompromitujący błąd nawigacyjny w historii francuskiej marynarki kosztował ją utratę 7 liniowców. Resztki eskadry uratowali francuscy flibustierzy, którzy siłą zdobyli żywność dla głodujących rozbitków w hiszpańskiej Wenezueli.
d’Estrées nie stracił żadnego ze swoich tytułów ani stanowisk, a nawet w roku 1681 został za wcześniejsze zasługi mianowany marszałkiem i tytularnym wicekrólem Ameryki. Pod koniec życia, w roku 1701, otrzymał także stanowisko gubernatora Bretanii. Niemniej odsunięto go od faktycznej komendy. Walczył jeszcze tylko przeciwko berberyjskim korsarzom w roku 1685 i 1688, lecz jak tylu innym także i jemu nie udało się ich zmusiċ do wyrzeczenia się swej profesji.
Zmarł 19 maja 1707 r. w Paryżu. Jego syn, Victor Marie d’Estrées, który od początku związał swoją karierę z flotą, tak samo jak ojciec został admirałem i marszałkiem, a ponadto członkiem Akademii. Drugim jego synem był duchowny i dyplomata Jean III d’Estrées (1666–1718), także członek Akademii Francuskiej.

</doc>
<doc id="590488" url="https://pl.wikipedia.org/wiki?curid=590488" title="Prawo XII tablic">
Prawo XII tablic



</doc>
<doc id="590491" url="https://pl.wikipedia.org/wiki?curid=590491" title="Kuc Merens">
Kuc Merens

Kuc Merens (Ariègeois) – rasa konia pochodząca z Pirenejów francuskich. 
Historia, pochodzenie.
Podobne konie opisywał Gajusz Juliusz Cezar w "Pamiętnikach z wojny galijskiej", ich wizerunki pojawiają się również na malowidłach naskalnych z Niaux nad rzeką Ariège.
Merens, początkowo użytkowany jako zwierzę juczne (i bardzo pomocny w przemycie towarów przez granicę, co było zajęciem wśród mieszkańców Pirenejów bardzo popularnym), stał się później koniem rolników, używanym do uprawy wysoko położonych i silnie nachylonych górskich pól, na których traktory byłyby bezużyteczne.
Informacje ogólne, budowa.
Kuc Merens jest przystosowany do chłodnego klimatu, bardzo wrażliwy na gorąco i w czasie letnich upałów potrzebuje cienistego schronienia. Merens to rasa odporna i wytrzymała, są wszechstronne, łatwe w utrzymaniu i bardzo odporne. Mogą pracować nawet na skąpej racji jakiejkolwiek paszy. 
Umaszczenie kare, rudziejące zimą. Wyjątkowo zdarzają się białe odmiany. 
Cechą charakterystyczną, właściwą dla górskich ras koni, jest, często u Merensów występująca, krowia postawa tylnych kończyn, o stawach skokowych położonych blisko siebie. Grzywa i ogon są obfite, pęciny zaś mają niewielkie szczotki. 
Wysokość w kłębie kuca Merens wynosi od 131 do 143 cm.

</doc>
<doc id="590492" url="https://pl.wikipedia.org/wiki?curid=590492" title="Plany operacyjne przed I wojną światową">
Plany operacyjne przed I wojną światową

Plany operacyjne przed I wojną światową – miały na celu jak najlepsze przygotowanie poszczególnych państw do ewentualnej wojny. Określały założenia strategiczne w przyszłym konflikcie: kto ma być głównym przeciwnikiem, na jakim obszarze mają się toczyć działania wojenne, jakie siły i w jakim ugrupowaniu mają w nich uczestniczyć i wreszcie jak powinna przebiegać przyszła kampania. Plany strategiczne były ściśle skorelowane z planami mobilizacyjnymi. Sytuacja polityczna – rozwój przeciwstawnych bloków politycznych (Trójprzymierze i Trójporozumienie) i narastające napięcia międzynarodowe – szczególnie wpływały na rozwój planów strategicznych, które stale poddawano rewizji i uaktualniano. Znaczenie planów wzrosło również wraz z rozwojem nowoczesnych, masowych armii, których sprawne działanie wymagało odpowiedniego, starannego przygotowania wszelkich działań już przed operacjami wojennymi. 
Wspólnym założeniem dla planów głównych mocarstw europejskich (Niemcy, Austro-Węgry, Francja, Rosja) było przekonanie o wyższości ofensywy nad defensywą, a w związku z tym nastawienie na jak najszybsze zmobilizowanie własnych armii i zaatakowanie przeciwnika. Te założenia miały jednak negatywny wpływ na dyplomację, ponieważ podkreślanie czynnika czasu przez wojskowych znacznie zawężało pole manewru politykom w razie poważnego kryzysu międzynarodowego. Słabością planowania była również nieelastyczność, brak zdolności do dostosowania się do zmiennej sytuacji politycznej. Śmiałe i dopracowane w szczegółach plany mogły zawieść w razie zmiany sytuacji politycznej, z kolei te niedopracowane i niekonsekwentne groziły rozproszeniem wysiłków. Ponadto harmonogramy działań zakładały wojnę błyskawiczną, co jednak okazało się kolejnym błędnym założeniem.
Słabością przygotowań w ramach poszczególnych sojuszy był niewystarczający poziom współpracy międzypaństwowej, co wynikało z różnych celów stawianych sobie przez koalicjantów. Skutkiem tego działania sojuszników po obu stronach tylko częściowo zostały skoordynowane. 
Planowanie strategiczne mocarstw europejskich w rezultacie okazało się czynnikiem, który współtworzył warunki dla przekształcenia się kryzysu dyplomatycznego w 1914, w otwarty konflikt zbrojny. 
Plany.
Plan niemiecki.
Plan niemiecki zakładał pokonanie Francji w przeciągu 6 tygodni od mobilizacji armii niemieckiej. Cel ten miał być osiągnięty dzięki prawie całkowitemu wycofaniu sił z frontu wschodniego i rzucenia prawie całej armii przeciwko Francji. Przewidywano umieścić 7/8 sił na prawym skrzydle i tylko 1/8 na lewym, licząc się z wtargnięciem wojsk francuskich do Alzacji i Badenii. Pierwotnie plan w ogóle nie przewidywał obecności brytyjskich sił lądowych na północnym skrzydle francuskiej obrony.
Atak na Francję zakładał szeroki manewr oskrzydlający przez neutralną Belgię. Prawie cała armia miała przejść tym szlakiem, zostawiając tylko małe siły osłonowe na granicy z Francją naprzeciwko głównych sił francuskich. Po przejściu przez Belgię armie niemieckie miały obejść Paryż od zachodu i zaatakować od tyłu armie francuskie skoncentrowane na ufortyfikowanej granicy francusko-niemieckiej (→System Séré de Rivières’a). Ten manewr miał okrążyć prawie całą armię francuską i doprowadzić do jej łatwego zniszczenia. Po zwycięstwie nad silniejszym zachodnim sąsiadem Niemcy planowały przerzucić większość swoich sił na front wschodni i skoncentrować się na wojnie z Rosją.
Niemcy nieustannie uaktualniali swoje bardzo szczegółowe plany z biegiem lat. Zbadano m.in. rozkład jazdy 11 tys. pociągów. Początkowy plan, stworzony pod bezpośrednim kierunkiem Alfreda von Schlieffena, był niezwykle radykalny i ryzykowny. Zakładał prawie całkowite ogołocenie sił ze wszystkich innych kierunków działań w celu całkowitej koncentracji na natarciu przez Belgię. W latach późniejszych, po odejściu Schlieffena, którego zastąpił nowy szef sztabu Helmuth Johannes Ludwig von Moltke, przyjęto mniej ryzykowny i bardziej praktyczny wariant, który zakładał pozostawienie jednej z armii w Prusach Wschodnich i osłabienie prawego skrzydła atakującego przez Belgię.
Plan austro-węgierski.
Zarysy planu kształtowały się od lat 1908–1909, w związku z ożywieniem kontaktów między sztabami generalnymi Niemiec i Austro-Węgier. Zakładano w nim kilka wariantów przyszłych działań wojennych, co wymagało zarazem odpowiedniej koncentracji sił. Armię austro-węgierską podzielono na trzy rzuty: A (9 korpusów), B (4 korpusy) i tzw. „minimalną grupę bałkańską” (3 korpusy).
Wariant R (Rosja) zakładał wojnę z Rosją oraz Serbią i Czarnogórą. Większość sił (3/5) miała być skierowana przeciw silniejszemu przeciwnikowi (rzut A wzmocniony przez jednostki z rzutu B), natomiast działania na Bałkanach miała prowadzić „minimalna grupa bałkańska”. Pierwotnie armie zgromadzone w Galicji, przy granicy z Rosją, miały wspólnie z Niemcami zaatakować siły rosyjskie zgromadzone w Królestwie Polskim. Jednak wobec zmniejszenia przez Niemców sił na wschodzie, na Austriakach spoczął główny ciężar wojny z Rosją, wobec czego szef sztabu generalnego gen. Franz Conrad von Hötzendorf zaplanował uderzenie wyprzedzające między Wisłą i Bugiem, które powinno uniemożliwić Rosjanom przeprowadzenie ofensywy na Galicję.
Według wariantu wojny tylko przeciw Serbii i Czarnogórze – wariant B (Bałkany) – 7 korpusów zgromadzono by na Bałkanach, natomiast reszta sił stanowiłaby osłonę od strony Rosji i odwód.
Uwzględniono też możliwość wojny na trzech frontach – oprócz wyżej wymienionych przeciwnikiem byłyby również Włochy. Szczegóły dotyczące głównie koncentracji i położenia sił dopracowywano niemal do chwili wybuchu wojny. 
Plan francuski.
Po wojnie prusko-francuskiej 1870–1871 francuscy wojskowi przyjęli plan defensywny, z czym wiązał się program rozbudowy linii twierdz na granicy z Niemcami. Jednak u schyłku XIX w. gen. Bonnal zaproponował nowy plan (Plan XIV, zatwierdzony w 1898), wedle którego główne siły francuskie (5 armii) miały przyjąć pierwsze uderzenie niemieckie wzdłuż granicy i powstrzymawszy impet natarcia, z wiedzą o sile ugrupowania przeciwnika, powinny przejść do gwałtownej ofensywy, która odcięłaby prawe skrzydło wojsk napastniczych. We francuskich kołach wojskowych trwały jednak wahania co do sposobu przeprowadzenia spodziewanej wojny z Niemcami – pomiędzy opcją defensywną i ofensywną. Wyznaczony na wodza naczelnego gen. Michel przewidywał słusznie, że Niemcy zaatakują przez Belgię, stąd największe siły należało skierować na lewe skrzydło i powstrzymać marsz Niemców właśnie w Belgii. Pomysł ten odrzucono, a nowy kandydat na wodza naczelnego gen. Joseph Joffre opracował Plan XVII, przyjęty w 1913. Wojska skoncentrowane wzdłuż granicy z Niemcami miały rozpocząć atak w Alzacji i Lotaryngii, reszta sił zgrupowana przy granicy z Belgią i Luksemburgiem zostałaby użyta w zależności od sytuacji. Główny atak miał zostać przeprowadzony na lewym skrzydle na północ i na południe od linii Thionville-Metz w kierunku na wschód, a w razie natarcia wroga przez Ardeny również na północ. Prawe skrzydło powinno zaatakować na południe od Nancy. Plan francuski zakładał ofensywę i wsparcie sojuszników, ignorował właściwie zagrożenie od strony Belgii (nie wierzono, że Niemcy zdołają zgromadzić dość sił, aby przeprowadzić taką operację), ponadto był dość ogólnikowy, gdyż wojskowi chcieli zostawić sobie możliwość swobodnego reagowania na rozwój sytuacji.
Plan brytyjski.
W związku ze zbliżeniem politycznym z Francją i Rosją, w Wielkiej Brytanii zaczęto rozważać udział brytyjskiego korpusu ekspedycyjnego w walkach na kontynencie. Rozmowy z francuskimi wojskowymi rozpoczęto w latach 1905–1906, jednak rozwinęły się one od czasu wejścia do brytyjskiego Sztabu Generalnego gen. Henry’ego Wilsona. W 1911 zawarł on z Francuzami porozumienie o wysłaniu korpusu ekspedycyjnego (BEF – British Expeditionary Force), który miał być gotowy do akcji w 13 dniu od mobilizacji i miał stanowić osłonę dla francuskiej lewej flanki. Szczegóły planu W (od nazwiska brytyjskiego generała), czyli planu transportu i koncentracji BEF, oba sztaby dopracowywały do 1914. Nie miał on więc tak szerokiego zakresu i nie był też tak jednoznacznie określony, jak plany operacyjne innych wielkich mocarstw. W 1912 zawarto też porozumienie o podziale zadań między flotą brytyjską i francuską (pierwsza przejęła odpowiedzialność za północne wybrzeża Francji, druga za południowe). Realizacja obu uzgodnień zależała jednak od rozwoju sytuacji politycznej i decyzji rządu brytyjskiego. Flocie brytyjskiej postawiono następujące zadania: daleka blokada Niemiec, osłona transportów wojsk do Francji, zabezpieczenie kraju przed inwazją i żeglugi przed atakami floty nieprzyjacielskiej.
Plan belgijski.
Plan Belgii zakładał, że w wypadku bardzo prawdopodobnej napaści niemieckiej, armia powinna zostać skoncentrowana na linii Mozy, a w razie przełamania miała wycofać się na kolejną linię obrony osłaniającą Brukselę i Antwerpię. Opór powinny wtedy kontynuować samotnie twierdze w Liège (→Twierdza Liège) i Namur. Ostatnim punktem obrony pozostawała Antwerpia, do której wycofałaby się armia po utracie poprzednich linii obrony. Belgowie jednak do końca trzymali się zasad ścisłej neutralności i ich siły zbrojne przed wybuchem wojny były rozmieszczone tak, aby móc przeciwdziałać agresji z każdej strony.
Plan rosyjski.
Rosjanie za głównego przeciwnika uznali Austro-Węgry, jednak sojusz z Francją nakazywał uwzględnienie również zagrożenia ze strony Niemiec. Wojskowi rosyjscy musieli przy tym brać pod uwagę możliwości militarne swojego państwa, zwłaszcza po przegranej wojnie z Japonią oraz zobowiązania wobec Francji. Poglądy, kto ma być głównym przeciwnikiem i jaką postawę przyjąć na początku wojny, zmieniały się jednak i były przyczyną licznych kontrowersji.
Plany gen. Jurija Daniłowa z lat 1909–1910 przewidywały wycofanie sił rosyjskich z Królestwa Kongresowego i przyjęcie postawy defensywnej wobec Niemiec i Austro-Węgier, do czasu pełnej koncentracji armii (większość sił zamierzono skierować przeciw Niemcom). Propozycja ta spotkała się ze znacznym oporem kół wojskowych i politycznych w Rosji. W latach 1912–1913 przyjęto więc wariant ofensywny, w większym stopniu biorący pod uwagę potrzeby zachodniego sojusznika oraz uwzględniający postępy w programie rozbudowy armii. Nowy plan miał dwie wersje: G (Giermanija) i A (Awstrija). Wersja G zakładała, że główne uderzenie Niemiec zostanie skierowane przeciw Rosji, dlatego armie rosyjskie miały się wycofać na wschód od linii Kowno-Grodno-Brześć nad Bugiem i dalej, aby tam dokonać pełnej koncentracji. Wariant A przewidywał, że Niemcy najpierw zaatakują Francję, stąd głównym przeciwnikiem pozostaną Austro-Węgry. Gros sił rosyjskich (ponad 40 dywizji) uderzyłoby na armie austriackie skoncentrowane w Galicji, a po ich rozbiciu Rosjanie mieli opanować przełęcze karpackie i skierować się w głąb Austro-Węgier (na Czechy, a przede wszystkim na Wiedeń i Budapeszt. Przeciw Niemcom wyznaczono 2 armie z ok. 800 000 żołnierzy, które zgodnie z ustaleniami poczynionymi z wojskowymi francuskimi, miały przejść do ataku po 15 dniu od ogłoszenia mobilizacji. Atak miał pójść w kierunku, zależnie od rejonu koncentracji oddziałów niemieckich, na Prusy Wschodnie lub na Poznań-Berlin. Jako wadę planu rosyjskiego podkreślano brak konsekwencji, rozproszenie sił na dwóch rozbieżnych kierunkach i przecenianie możliwości własnej armii.
Plan serbski.
Serbowie zakładali obronę do czasu uzyskania powodzenia przez sojuszników, choć przygotowani byli również do kontrnatarcia na teren Austro-Węgier. Główne siły (3 armie) rozmieszczono nad Dunajem i Sawą, jedna armia miała osłaniać kraj od strony Bośni. Z Serbami mieli współpracować Czarnogórcy – większość ich sił obsadziłaby Sandżak.
Podsumowanie.
Wymienione plany w trakcie pierwszych miesięcy wojny okazały się nieskuteczne. Przede wszystkim nie sprawdziło się przekonanie o szybkim rozstrzygnięciu wojny. Plan francuski zawiódł całkowicie – Niemcy uderzyli przez Belgię, plan niemiecki załamał się również. Austriacy, jak się okazało, nie byli zdolni prowadzić samodzielnie skutecznych działań na dwóch frontach, z kolei Rosjanie osiągnęli powodzenie tylko połowiczne (przeciw Austro-Węgrom). Szczególnie wyraźna okazała się nieprzystawalność większości planów do rzeczywistych warunków militarnych (przykład Francji) i politycznych (przykład Niemiec).

</doc>
<doc id="590494" url="https://pl.wikipedia.org/wiki?curid=590494" title="Ustawa XII tablic">
Ustawa XII tablic



</doc>
<doc id="590496" url="https://pl.wikipedia.org/wiki?curid=590496" title="Andriskos">
Andriskos

Andriskos – dowódca powstania antyrzymskiego w Macedonii w latach 149–148 p.n.e., który podawał się za Filipa (Filip VI), syna króla Macedonii – Perseusza. Określa się go też mianem Pseudo-Filipa.
Życiorys.
Andriskos był podobny do Filipa, syna króla Macedonii Perseusza. Pochodził z nizin społecznych. Twierdził, że był synem króla Macedonii Perseusza i jego nałożnicy. Został oddany na wychowanie pewnemu Kreteńczykowi. Do dwunastego roku życia mieszkał w Adramyttonie w Myzji. W chwili śmierci jego opiekun przekazał swojej żonie pismo króla Perseusza i polecił je ujawnić, gdy podopieczny stanie się pełnoletni. Po osiągnięciu dojrzałości Andriskos miał dowiedzieć się o swoim pochodzeniu. Wyjechał do króla Syrii Demetriusza, który jednak odesłał go do Rzymu. Andriskos zdołał zbiec i bezskutecznie próbował w 150 p.n.e. opanować Tesalię. W 149 p.n.e. wywołał powstanie w Macedonii. Zdobył poparcie w Tracji i wśród warstw niższych w Macedonii. Udało mu się pokonać legion rzymski dowodzony przez pretora Publiusza Juwencjusza. Został pokonany w 148 p.n.e. przez pretora Kwintusa Cecyliusza Metellusa Macedońskiego w bitwie pod Pydną. Andriskos uciekł do władcy Tracji, który wydał go Rzymianom. Kwintus Cecyliusz Metellus odbył w Rzymie triumf. Po stłumieniu powstania Andriskosa Macedonia formalnie stała się rzymską prowincją.

</doc>
<doc id="590498" url="https://pl.wikipedia.org/wiki?curid=590498" title="Magiczny miecz">
Magiczny miecz



</doc>
<doc id="590499" url="https://pl.wikipedia.org/wiki?curid=590499" title="Lex Gabinia tabellaria">
Lex Gabinia tabellaria

Lex Gabinia tabellaria – ustawa rzymska wydana w 139 p.n.e., która wprowadziła tajność głosowania w czasie wyborów urzędników rzymskich.

</doc>
<doc id="590500" url="https://pl.wikipedia.org/wiki?curid=590500" title="Blanka I z Nawarry">
Blanka I z Nawarry

Blanka I z Nawarry, fr. "Blanche I de Navarre" (ur. 1391; zm. 3 kwietnia 1441) – królowa Nawarry w latach 1425-1441.
Życiorys.
Córka króla Nawarry – Karola III Szlachetnego i Eleonory, infantki kastylijskiej (zm. 1416).
Blanka poślubiła najpierw Marcina II, króla Sycylii i księcia Aragonii. Jej drugim mężem został Jan Aragoński (Juan), książę Peñafiel (drugi syn króla Aragonii – Ferdynanda I). Jan został królem Nawarry razem z Blanką w 1425, a po jej śmierci to on sprawował faktyczne rządy (zamiast ich syna Karola z Viany).
Jan został także królem Aragonii, po śmierci swojego starszego brata – Alfonsa V, w 1458. Ożenił się po raz drugi z Joanną Enríquez i mieli 4 dzieci; w tym Ferdynanda II Aragońskiego.

</doc>
<doc id="590501" url="https://pl.wikipedia.org/wiki?curid=590501" title="Guano Act">
Guano Act



</doc>
<doc id="590506" url="https://pl.wikipedia.org/wiki?curid=590506" title="Victor Marie d’Estrées">
Victor Marie d’Estrées

Victor Marie d’Estrées (ur. 30 listopada 1660 w Paryżu, zm. 27 grudnia 1737 tamże) – marszałek Francji, admirał.
Victor Marie d’Estrées był synem Jeana II – wuja Gabrielle d’Estrées (metresy króla Henryka IV). Podobnie jak ojciec służbę wojskową rozpoczął w armii lądowej, by następnie przejść do marynarki wojennej. Razem z ojcem odbył kampanię na Antylach, dowodząc okrętem. W roku 1702 został mu nadany tytuł granda Hiszpanii.
W 1703 został marszałkiem Francji. W 1704 brał udział w bitwie pod Malagą. Po śmierci ojca w 1707 odziedziczył po nim wszystkie stanowiska, ale wycofał się ze służby na morzu. W 1715 został przewodniczącym Rady Marynarki, a w 1733 ministrem. Zostawił po sobie liczne prace naukowe.
D’Estrées przez wiele lat cierpiał biedę, jednak w końcu wzbogacił się na operacjach bankowych, które były możliwe dzięki eksperymentom ekonomicznym jakie wprowadził Szkot John Law. Odtąd Estrées gromadził nieustannie dobra ruchome. Miał ponad 52 tys. woluminów rzadkich cennych ksiąg (które trzymał w skrzyniach, gdzie niszczały). Mając tysiące obrusów stołowych kazał używać ciągle jednego, gdy w końcu służba wymogła na nim zmianę okazało się, że owe tysiące popękały z powodu wieloletniego złożenia w kostkę i zamknięcia w kufrach.
Był dobrze wykształcony, lecz styl przemowy miał mętny i mało zrozumiały. Posiadał dobra w Nanteuil, gdzie zapraszał gości i gdzie założył sad. Louis de Rouvroy, książę de Saint-Simon cenił go mimo jego dość zabawnych wad i uważał za porządnego człowieka.
Jego młodszym bratem był Jean d’Estrées (1666-1718) francuski duchowny i dyplomata, podobnie jak Victor Marie członek Akademii Francuskiej. W 1698 Victor Marie ożenił się z Łucją Felicją de Noailles (ur. 1683), córką marszałka Anne Jules de Noailles i Marii Franciszki de Bournonville. Para nie miała dzieci.

</doc>
<doc id="590507" url="https://pl.wikipedia.org/wiki?curid=590507" title="Dana Scully">
Dana Scully

Dana Katherine Scully (ur. 23 lutego 1964) – agentka specjalna FBI, fikcyjna bohaterka serialu "Z Archiwum X" oraz dwóch filmów: ' i ', odtwarzana przez aktorkę Gillian Anderson.
Scully wraz ze swoim partnerem, agentem specjalnym Foxem Mulderem, pracuje w komórce zwanej "Archiwum X", w której gromadzone są sprawy dziwne, nietypowe i najczęściej do końca nie rozwiązane.
Opis postaci.
Scully pochodzi z rodziny katolickiej, ale sama nie jest zbyt religijna. Jest córką Margaret "Maggie" i Williama "Billa" Scullych. Jej ojciec był oficerem marynarki, zmarł w 13. odcinku pierwszego sezonu na serce. Dana ma troje rodzeństwa: starszą o dwa lata siostrę Melissę "Missy", starszego brata Billa oraz młodszego Charlesa. O braciach nie wiadomo zbyt wiele. Missy została postrzelona przez Kryceka zamiast Dany w 1. odcinku trzeciego sezonu; w następnym odcinku zmarła.
Scully uzyskała dyplom z fizyki na University of Maryland, College Park. Jest też doktorem medycyny, specjalizuje się w medycynie sądowej. Po ukończeniu studiów wstąpiła do Akademii FBI. Uzyskawszy stopień agenta specjalnego, rozpoczęła pracę jako wykładowca na Akademii. W roku 1992 została przydzielona do pracy w Archiwum X – jako twardo stąpający po ziemi naukowiec miała pilnować i hamować swojego nowego partnera Foxa Muldera. Od drugiego sezonu ich przełożonym jest Zastępca Dyrektora Departamentu FBI Walter Skinner.
Scully nie okazała się jednak posłuszna zaleceniom przełożonym i wkrótce zyskała zaufanie Muldera. Duet, dzięki pełnej otwartości na sprawy niezwykłe Muldera i naukowemu podejściu Scully, odnosił duże sukcesy i zdołał rozwiązać wiele spraw. Gdy zaczęli odkrywać zbyt wiele, przełożeni odsunęli ich od Archiwum X i przydzielili do oddzielnych zajęć. Scully powróciła na stanowisko wykładowcy na Akademii. Gdy posunięcie to okazało się niewystarczające do powstrzymania agentów, Scully zniknęła w tajemniczych okolicznościach na trzy miesiące. Powróciła w tajemniczych okolicznościach, jej stan był krytyczny, była w śpiączce. Między innymi dzięki nieugiętej postawie Muldera zdołano przywrócić ją do zdrowia.
Wkrótce odkryła wszyty na karku tajemniczy mikroprocesor. Jego usunięcie wywołało u niej chorobę nowotworową nosogardła. Wyzdrowiała jednak po odkryciu przez Muldera, że przyczyną choroby było usunięcie implantu.
Niedługo po tych wydarzeniach Scully odkryła, iż kolejnym efektem jej zniknięcia jest bezpłodność, jako że "ukradziono" wszystkie komórki jajowe jej i innych porwanych kobiet. Komórki używane były do eksperymentów z tworzeniem ludzko-pozaziemskich hybryd – takich jak trzyletnia Emily, biologiczna córka Scully, której istnienie agentka odkryła przypadkiem. Scully chciała adoptować dziewczynkę; niestety Emily wkrótce umarła na anemię hemolityczną autoimmunizacyjną.
Okazało się jednak, że Mulder odnalazł wcześniej w tajnym laboratorium fiolki z pobranymi od Scully komórkami jajowymi. Dzięki temu Scully mogła poddać się sztucznemu zapłodnieniu, co jednak nie przyniosło oczekiwanego rezultatu i agentka porzuciła nadzieję na zostanie matką. Jednak po tajemniczym zniknięciu Muldera na wiosnę 2000 odkryła, że jest w ciąży. Ukrywała to przed przełożonymi i nowym partnerem Johnem Doggettem w obawie przed odsunięciem od pełnionych obowiązków, uniemożliwiającym odnalezienie zaginionego Muldera.
Wkrótce po odnalezieniu się Muldera na świat przyszedł ich syn, William. Niemowlę wykazywało umiejętności paranormalne (telekineza) związane najpewniej z obecnością i aktywnością pozaziemskiego DNA. Zarówno przed, jak i po swoich narodzinach William wraz z matką był obiektem zainteresowania ludzi związanych z rządową konspiracją. W końcu Scully uznała, że mimo wysiłków nie jest w stanie zapewnić synowi bezpieczeństwa, i zdecydowała się oddać go do adopcji, kiedy miał około roku.
Krótko po narodzinach Williama Mulder, dla dobra własnego, Scully i dziecka, musiał zacząć się ukrywać. Gdy został odnaleziony, niesłusznie oskarżony o morderstwo i skazany na śmierć, do akcji wkroczyli przełożeni agentów, Walter Skinner i Alvin Kersh, oraz nowi pracownicy Archiwum X, John Doggett i Monica Reyes, którzy pomogli mu w nielegalnym wydostaniu się z rządowego więzienia. Scully dołączyła do Muldera i oboje agenci uciekli.

</doc>
<doc id="590508" url="https://pl.wikipedia.org/wiki?curid=590508" title="Michaił Wołkoński">
Michaił Wołkoński

Michaił Wołkoński (ros.) "Михаил Никитич Волконский" (ur. 9 października 1713, zm. 8 grudnia 1788) – książę, wojskowy i dyplomata rosyjski. W latach 1769–1771 poseł nadzwyczajny i minister pełnomocny Katarzyny II w Rzeczypospolitej.
Życiorys.
W 1732 wstąpił do korpusu kadetów. Wziął udział w wojnie rosyjsko-tureckiej (1735-1739) i wojnie siedmioletniej (1756-1763). W 1761 mianowany generał-lejtnantem armii rosyjskiej, dowodził oddziałami rozlokowanymi w Poznaniu, krwawo stłumił wystąpienia wielkopolskiej szlachty przeciwko rosyjskiej okupacji. Mianowany generałem "en-chef", dowodził
w 1764 korpusem rosyjskim, który osłaniał przeprowadzanie przez Familię Czartoryskich zamachu stanu w Rzeczypospolitej, który wyniósł do tronu Stanisława Augusta Poniatowskiego. 22 maja 1769 został rosyjskim posłem w Warszawie. Po zakończeniu misji w Polsce został 5 listopada 1771 generał-gubernatorem Moskwy.
W 1757 odznaczony Orderem Orła Białego.

</doc>
<doc id="590509" url="https://pl.wikipedia.org/wiki?curid=590509" title="Strokes">
Strokes



</doc>
<doc id="590510" url="https://pl.wikipedia.org/wiki?curid=590510" title="Lex Cassia tabellaria">
Lex Cassia tabellaria

Lex Cassia tabellaria – ustawa rzymska wydana w 137 p.n.e. na wniosek trybuna Luciusa Cassiusa Ravilli. Wprowadziła tajność w głosowaniu zgromadzenia ludowego działającego w charakterze sądu, z wyjątkiem spraw o zdradę. Wyjątek dotyczący zdrady został następnie zniesiony przez Lex Caelia tabellaria w 107 r. p.n.e.

</doc>
<doc id="590512" url="https://pl.wikipedia.org/wiki?curid=590512" title="Nariño (departament)">
Nariño (departament)

Nariño – departament Kolumbii. Nazwany został na cześć Antonio Nariño. Leży w zachodniej części kraju, graniczy z Ekwadorem i Pacyfikiem. Stolicą departamentu Nariño jest miasto Pasto.

</doc>
<doc id="590514" url="https://pl.wikipedia.org/wiki?curid=590514" title="Narino">
Narino



</doc>
<doc id="590515" url="https://pl.wikipedia.org/wiki?curid=590515" title="David di Donatello">
David di Donatello

David di Donatello − włoska nagroda filmowa przyznawana od 1956 przez Włoską Akademię Filmową, włoski odpowiednik Oscara. Wręczana figurka jest kopią rzeźby "Dawid" autorstwa Donatella. Od 2006 roku nagroda przyznawana jest w 24 kategoriach.

</doc>
<doc id="590519" url="https://pl.wikipedia.org/wiki?curid=590519" title="Partia Pracy Wysp Salomona">
Partia Pracy Wysp Salomona

Partia Pracy Wysp Salomona (ang. "Solomon Islands Labour Party") – socjalistyczna partia polityczna na Wyspach Salomona. Partia została założona w 2005 przez Solomon Islands Council of Trade Unions. Liderem partii jest Joses Tuhanuku.
W wyborach parlamentarnych w 2005 partia uzyskała 1733 głosów (0.9%), ale nie udało się jej zdobyć żadnego mandatu w parlamencie.

</doc>
<doc id="590520" url="https://pl.wikipedia.org/wiki?curid=590520" title="Lex Sempronia">
Lex Sempronia

Lex Sempronia – rzymska ustawa wprowadzona przez trybuna ludowego Tyberiusza Grakchusa, która ograniczała do 250 hektarów ilość ziemi publicznej mogącej znajdować w rękach jednego właściciela.

</doc>
<doc id="590524" url="https://pl.wikipedia.org/wiki?curid=590524" title="Tałowka">
Tałowka

Tałowka (ros. Таловка) – rzeka w azjatyckiej części Rosji, w Kraju Kamczackim; długość 713 km; powierzchnia dorzecza 4100 km².
Źródła w Górach Koriackich; płynie w kierunku północnym, w środkowym biegu przez nizinę Parapolski Doł; następnie przełamuje się przez Góry Penżyńskie i uchodzi estuarium do Zatoki Penżyńskiej (Morze Ochockie) kilka kilometrów na południe od ujścia Penżyny. Tarliska łososi pacyficznych.
Zasilanie głównie śniegowe; zamarza od października do maja.
Rzeka płynie w środkowym biegu przez Rezerwat Koriacki.

</doc>
<doc id="590525" url="https://pl.wikipedia.org/wiki?curid=590525" title="Lex Papiria">
Lex Papiria

Lex Papiria – rzymska ustawa uchwalona w 131 p.n.e. na wniosek trybuna ludowego Gajusza Papiriusza Karbona. Wprowadzała tajność głosowania nad projektami ustaw.
"Lex Papiria", "lex Gabinia" (139 p.n.e.) oraz "lex Cassia" (137 p.n.e.) nazywane były wspólnie "leges tabellariae". Wszystkie trzy dotyczyły tajności głosowania. Ich wspólna nazwa pochodzi od "tabellae", drewnianych tabliczek używanych do głosowania.

</doc>
<doc id="590527" url="https://pl.wikipedia.org/wiki?curid=590527" title="Podwodny szybowiec">
Podwodny szybowiec

Podwodny szybowiec – holowany pojazd podwodny (batyplan) lub pojazd napędzany wypornością i siłą nośną (podwodny szybowiec). 
Batyplan.
Posiada dodatnią pływalność i nie ma zbiorników balastowych, a zanurza się dzięki sile występującej na płatach i sterach. W przypadku zerwania holu albo zatrzymania holownika wynurza się. Ze statkiem holującym połączony jest liną z wplecionym kablem zasilającym.
Podział:
Podwodny szybowiec.
Pojazd podwodny który przypomina zwykły szybowiec i działa na podobnej zasadzie. Szybowiec ten doskonale oszczędza swoją energie przez to, że spędza większość czasu w trwałej, stabilnej, równowadze. Ten rodzaj pojazdów podwodnych jest często używany do długotrwałych badań naukowych np. oceanów (w okresie tygodni lub miesięcy). 
Podwodny szybowiec posiada układ regulacji wyporności pojazdu pozwalając na nurkowanie lub wynurzanie się z wody, oraz posiada układ sterowania położeniem szybowca aby wytworzyć siłę nośną na skrzydłach i w ten sposób poruszać się naprzód. System regulacji wyporności jest typową pompą, która przemieszcza z pojemnika w środku pojazdu do elastycznego pęcherza na zewnątrz i w ten sposób zmienia wyporność szybowca. Również są stosowane inne sposoby, np. z użyciem tłoka i cylindra. 
Sterowanie prędkością jest osiągnięte poprzez użycie zewnętrznych powierzchni sterowych lub poruszających się wewnątrz kadłuba mas zmieniających położenie środka ciężkości pojazdu. Jeżeli szybowiec jest odpowiednio położony wytwarza się siła nośna na skrzydłach.
Można wymienić takie "szybowce" jak 'Spray', 'Slocum' i 'Seaglider'.

</doc>
<doc id="590529" url="https://pl.wikipedia.org/wiki?curid=590529" title="Octan winylu">
Octan winylu

Octan winylu – organiczny związek chemiczny, ester kwasu octowego i alkoholu winylowego.
Wytwarzanie.
Octan winylu jest wytwarzany na skalę przemysłową w reakcji acetylenu z kwasem octowym w obecności katalizatora (tlenku rtęci(II), HgO), bądź też poprzez reakcję bezwodnika octowego z aldehydem octowym.

</doc>
<doc id="590530" url="https://pl.wikipedia.org/wiki?curid=590530" title="Franciszek Febus">
Franciszek Febus

Franciszek I z Nawarry, Franciszek I Febus, Febus de Foix (fr. "François Fébus", hiszp. "Francisco Febo") (ur. ok. 1468, zm. 1483 w Pau) – król Nawarry w latach 1479–1483 i hrabia Foix w 1472.
Syn Gastona de Foix, księcia Viany, i Magdaleny de Valois. Wnuk Gastona IV, hrabiego de Foix, i królowej Eleanory z Nawarry (po której odziedziczył tron).
Podczas swoich krótkich rządów znajdował się pod wpływem matki, regentki – Magdaleny de Valois (córki króla Francji – Karola VII Walezjusza i Marii Andegaweńskiej). Po jego śmierci tron odziedziczyła jego młodsza siostra – Katarzyna.

</doc>
<doc id="590532" url="https://pl.wikipedia.org/wiki?curid=590532" title="Smreczany">
Smreczany

Smreczany, Góry Fichtel, Smreczane Góry (niem. "Fichtelgebirge", czes. "Smrčiny", głuż. "Šmrěčiny") – zalesione pasmo górskie w Niemczech (północno-wschodnia Bawaria i południowa Saksonia) i w zachodnich Czechach. Rozciąga się między Rudawami, Lasem Frankońskim i Lasem Czeskim. 
Geografia.
Smreczany dominują nad nieznacznie falistą powierzchnią przyległych terenów. Od północy sąsiadują z Lasem Frankońskim od którego są oddzielone Płaskowyżem Münchberskim ("Münchberger Hochfläche") o wysokościach bezwzględnych około 600 m n.p.m. Na północnym wschodzie graniczy z wyżyną Vogtland. Od zachodu Smreczany sąsiadują ze Wzgórzami Górnomeńskimi, osiągającymi wysokości około 500 m n.p.m. Od Lasu Czeskiego (znanego po bawarskiej stronie jako Las Górnopalatynacki) są oddzielone Bruzdą Naaby-Odravy, która wznosi się również na około 500 m n.p.m. Na wschodzie zaś Smreczany graniczą z Podgórzem Rudawskim na zachód od miast Cheb i Franciszkowe Łaźnie.
Północno-wschodnia granica Smreczan jest najtrudniejsza do określenia, jako że jest inaczej definiowana w geografii niemieckiej niż czeskiej. W ujęciu niemieckim Góry Elsterskie (niem. "Elstergebirge", cz. "Halštrovské hory") stanowią część Vogtlandu, a czeskim Smreczan. Stąd, wschodnią granicą będzie dla Czechów linia Hazlov-Skalná-Plesná-Luby-Markneukirchen, a od Rudaw oddziela je przełęcz Lubenské sedlo (649 m n.p.m.). Dla Niemców tymczasem wschodnią granicą będzie linia wytworzona przez potoki Slatinný p. i Perlenbach między Hazlovem i Rehau. W tym ujęciu w Czechach częścią Smreczan jest tylko Chebská pahorkatina. 
W geografii niemieckiej Smreczany dzieli się na Wysokie Smreczany (niem. "Hohes Fichtelgebirge") mające charakterystyczny układ podkowy. Po czeskiej stronie ich kontynuacją jest Chebská pahorkatina (niem. "Kohlwald"). Wewnątrz tej podkowy znajduje się płaskowyż Selb-Wunsiedler Hochfläche. Elstergebirge nie są wyróżniane w geografii czeskiej i odpowiadają jednostkom Ašská vrchovina i Hazlovská pahorkatina. Ich niemiecka nazwa pochodzi od źródeł Białej Elstery. 
Na terenie Wysokich Smreczan wyróżnia się kilka grzbietów górskich. Idąc od północy w kierunku odwrodnym do wskazówek zegara są to grzbiety: Kornbergu (Großer Kornberg, 827 m n.p.m.), Waldsteinu (Großer Waldstein, 877 m n.p.m.), Ochsenkopfu (1024 m n.p.m.), Schneebergu (1051 m n.p.m., najwyższy szczyt Smreczan), Kösseine'u (939 m n.p.m.), Steinwald (Platte, 946 m n.p.m.), Reichsforst (określany też jako Północny Steinwald; Steinberg 705 m n.p.m.) i Kohlwald (Výhledy 656 m n.p.m., po stronie bawarskiej Lindenberg 643 m n.p.m.).
Co więcej, Smreczany (tak jak Vogtland) stanowią w ujęciu niemieckim najwyższą część Średniogórza Turyńsko-Frankońskiego i nie są zaliczane do Masywu Czeskiego. Tymczasem w ujęciu czeskim Smreczany są łączone w jedną podprowincję fizycznogeograficzną razem z Rudawami, a za tym wliczane do Masywu Czeskiego.
Najwyższym szczytem jest Schneeberg (1053 m n.p.m.). Powyżej 1000 m n.p.m. wznosi się też Ochsenkopf (1024 m n.p.m.). Najwyższym szczytem Steinwaldu jest Platte (946 m n.p.m.), a w czechach Háj (758 m n.p.m.) w ujęciu czeskim lub Výhledy (656 m n.p.m.) w ujęciu niemieckim. 
Smreczany są zbudowane przede wszystkim z granitów i gnejsów. Są silnie zalesione, głównie borami świerkowymi, skąd ich nazwa (świerk po czesku to "smrk" a po niemiecku "Fichte"). W Smreczanach mają swe źródło Biały Men, Soława, Naab i Ohrza.
Politycznie Smreczany przynależą w Czechach do kraju karlowarskiego (cz. "karlovarský kraj"), powiatu Cheb ("okres Cheb"). W Niemczech góry znajdują się na terenie krajów związkowych Bawarii i Saksonii (tylko w rozumieniu czeskim). Bawarskie Smreczany wchodzą w skład rejencji Górna Frankonia (niem. "Oberfranken", powiaty Wunsiedel im Fichtelgebirge, Hof, Bayreuth) oraz rejencji Górny Palatynat (powiat Tirschenreuth). W Saksonii Góry Elstrowskie znajdują się na południu powiatu Vogtland.
Demografia.
Do II wojny światowej ludność zamieszkująca Smreczany była niemieckojęzyczna. Przez góry przebiega granica lingwistyczna między dialektami języka niemieckiego. Większość masywu, na obszarze Górnego Palatynatu, powiatu Wunsiedel (hist. "Sechsämterland") i Gór Elstrowskich w Saksonii (południowy skraj powiatu Vogtland), a historycznie także terytorium czeskie (hist. Ziemia Chebska i Asska), używa dialektów północnobawarskich. Tymczasem reszta historycznego Vogtlandu (powiat Vogtland w Saksonii oprócz południowego skraju i powiat Hof w Bawarii) i Frankonii (powiat Bayreuth) znajduje się na terytorium dialektów wschodniofrankońskich.
Po II wojnie światowej z Czechosłowacji wysiedlono niemal całą ludność autochtoniczną, a na jej miejsce przybyli osadnicy z innych części kraju, w większości posługujący się językiem czeskim. Nie wszystkie miejscowości zasiedlono, częściowo ze względu na strategiczne położenie przy granicy z Niemcami Zachodnimi, stąd zaludnienie czeskich Smreczan jest obecnie mniejsze niż przed wojną.
Smreczany stanowiły historyczne pogranicze między ludnością katolicką zamieszkującą Górny Palatynat i Aš, a luterańską dominującą w Saksonii, Księstwie Bayreuth i na Ziemi Chebskiej. 
Największymi miastami znajdującymi się w obrębie Smreczan są: Aš (13 tys. msk.), Marktredwitz (17 tys.), Rehau (9 tys.), Selb (15 tys.), Wunsiedel (9 tys.). Smreczany obejmuje też zachodnia część miasta Cheb (32 tys.).
Historia.
Dzieje Smreczan są złożone, jako że stanowią one pogranicze między różnymi jednostkami historycznymi. Uznaje się, że do XII wieku góry były bardzo słabo zaludnione, wręcz niezamieszkałe i dopiero kolonizacja niemiecka wytworzyła stałą sieć osadniczą.
Północny skraj gór przynależy do historycznego Vogtlandu (którego granice różnią się od jednostki geograficznej). Ten dzieli na część saksońską (północne stoki Gór Elstrowskich) i bawarską (północne stoki Wysokich Smreczan). Nazwa "Vogtland" oznacza dosłownie „Kraj Wójtów” i odnosi się do tytułu feudalnego jaki nosili władcy tych ziem od XII do XVI wieku. W 1566 roku tereny te przejął należący do Wettynów Elektorat Saksonii. Tymczasem w 1498 roku część Vogtlandu wokół miasta Hof przejęli Hohenzollernowie rządzący Księstwem Kulmbach (przemianowanym w 1604 na Księstwo Bayreuth), których ziemie przejęło w 1810 roku Królestwo Bawarii.
W średniowieczu częścią Vogtlandu był też tzw. Asski cypel (cz. "Ašsko" lub "Ašský výběžek", niem. "Ascher Ländchen"), który w 1557 roku stał się lennem Królestwa Czech, a następnie w 1774 roku do niego inkorporowany przez Marię Teresę.
Księstwo Bayreuth, będące jednym z głównych terytoriów Frankonii, posiadało też zachodnią i centralną część Smreczan. Tereny wewnątrz charakterystycznej podkowy stanowiły tzw. "Sechsämterland", który Hohenzollernowie uzyskali od Ziemi Chebskiej pod koniec XIII wieku. Region ten do dziś wyróżnia się dialektem niemieckim należącym do grupy bawarskiej, a nie frankońskiej.
Ziemia Chebska, obejmująca wschodni skraj Smreczan, dziś znajdująca się w granicach Czech (oprócz miasta Marktredwitz, które było jej eksklawą do początku XIX wieku) początkowo była jednym z okręgów bawarskiej Nordgowii. W 1322 roku została oddana w zastaw królom czeskim. Odtąd była traktowana jako część Królestwa, choć oficjalnej inkorporacji dokonano dopiero w 1806 roku. Była to jedyna część Czech właściwych gdzie Habsburgowie zezwolili na praktykę luteranizmu.
Południowa część Smreczan pozostała przy Nordgowii, przemianowanej później na Górny Palatynat i rządzonej przez dynastię Wittelsbachów. 
Miejscowa ludność wyspecjalizowała się w produkcji szkła, porcelany i tekstyliów, co obok rolnictwa i leśnictwa było głównym zajęciem mieszkańców aż do XX wieku.
W czasie wojen napoleońskich kontrolę nad Frankonią przejęła Bawaria i tak ustaliły się współczesne granice, których nie zmieniły zjednoczenie Niemiec (choć granica między Bawarią a Saksonią stała się wewnątrzpaństwową), czy niepodległość Czechosłowacji. W czasach dyktatury narodowosocjalistycznej pograniczne tereny Czechosłowacji zostały przyłączone do Niemiec jako Kraj Sudetów, ale historyczne granice zostały utrzymane. Po II wojnie światowej miejscową ludność niemieckojęzyczną wysiedlono, a w jej miejsce przybyli osadnicy z innych regionów Czechosłowacji.
Turystyka.
Region posiada dobrze rozwiniętą infrastrukturę turystyczną, choć popularnością nieco ustępuje innym regionom Czech, Bawarii, czy Saksonii. Głównymi ośrodkami turystycznymi po stronie bawarskiej są Wunsiedel i Marktredwitz, po stronie czeskiej Aš. 
Po Smreczanach wytyczono gęstą sieć szlaków pieszych i rowerowych. Po stronie czeskiej opiekuje się nimi Klub Czeskich Turystów (cz. "Klub českých turistů", KČT), zaś po stronie niemieckiej Stowarzyszenie Smreczan (niem. "Fichtelgebirgsverein") i Vogtlandzki Związek Stowarzyszeń Górskich i Wędrownych (niem. "Verband Vogtländischer Gebirgs- und Wandervereine") w Górach Elstrowskich.
W Bawarii utworzono dwa parki krajobrazowe chroniące tereny gór: Park Krajobrazowy Smreczan ("Naturpark Fichtelgebirge", 1011 km²) i Park Krajobrazowy Steinwaldu ("Naturpark Steinwald", 246 km²). Tymczasem po stronie czeskiej powołano trzy parki przyrody: Přírodní park Smrčiny (63 km²), Přírodní park Halštrov (43 km²) i Přírodní park Kamenné vrchy (36 km²). Najcenniejsze przyrodniczo obszary chronią rezerwaty przyrody.
Na terenie Smreczan znajdują się liczne muzea, takie jak:
Do innych atrakcji należą:

</doc>
<doc id="590536" url="https://pl.wikipedia.org/wiki?curid=590536" title="Paprotnik Brauna">
Paprotnik Brauna

 Paprotnik Brauna ("Polystichum braunii" L.) – kosmopolityczny gatunek rośliny z rodziny nerecznicowatych. Jest szeroko rozprzestrzeniony, występuje w Azji, Europie i Ameryce Północnej. W Polsce gatunek rzadki, występuje głównie w górach. Występuje rzadko w Sudetach (Góry Izerskie, Góry Bialskie), w całym paśmie Karpat, w Górach Świętokrzyskich, na Roztoczu i Wyżynie Krakowsko-Częstochowskiej.
Biologia i ekologia.
Bylina, hemikryptofit. Zarodniki dojrzewają od lipca do września. Rośnie w cienistych lasach, szczególnie w buczynach i jaworzynach na kamienistych zboczach. Gatunek charakterystyczny dla związku (All.) "Fagion" i Ass. "Dentario glandulosae-Fagetum". Liczba chromosomów 2n=164.
Zagrożenia i ochrona.
Roślina objęta w Polsce ścisłą ochroną gatunkową od 2004 roku.

</doc>
<doc id="590537" url="https://pl.wikipedia.org/wiki?curid=590537" title="Cauca (departament)">
Cauca (departament)

Cauca – departament Kolumbii. Leży na południowym zachodzie kraju, ma dostęp do Pacyfiku. Stolicą departamentu Cauca jest miasto Popayán.
Gminy.
Almaguer, Argelia, Balboa, Bolívar, Buenos Aires, Cajibío, Caldono, Caloto, Corinto, El Tambo, Florencia, Guachené, Guapí, Inzá, Jambaló, La Sierra, La Vega, López de Micay, Mercaderes, Miranda, Morales, Padilla, Piamonte, Piendamó, Popayán, Puerto Tejada, Rosas, San Sebastián, Santander de Quilichao, Santa Rosa, Silvia, Suárez, Sucre, Timbío, Timbiquí, Toribío, Totoró, Villa Rica

</doc>
<doc id="590538" url="https://pl.wikipedia.org/wiki?curid=590538" title="Wyspy Salomona Partia Pracy">
Wyspy Salomona Partia Pracy



</doc>
<doc id="590539" url="https://pl.wikipedia.org/wiki?curid=590539" title="Bartek Wrona">
Bartek Wrona

Bartosz Michał Wrona (ur. 5 marca 1982 w Poznaniu) – polski piosenkarz, autor tekstów piosenek i producent muzyczny. W latach 1997–2002 wokalista boysbandu Just 5, od 2001 artysta solowy.
Życiorys.
. W 1997 przeszedł przesłuchania do nowego zespołu Just 5. Zespół rozpoczął działalność albumem pt. "Kolorowe sny", który osiągnął sukces rynkowy, podobnie jak tytułowy singiel, który trafił na ogólnopolskie listy przebojów. W 1998 zdobył kilka indywidualnych wyróżnień i nagród oraz zyskał popularność jako idol nastolatek. Na fali popularności nagrał z Just 5 kolejne dwa albumy: "Zaczarowany świat" (1998) oraz "Cień wielkich miast" (2001). W 2002 zespół zakończył działalność.
W 2001 rozpoczął karierę solową. W 2003 nagrał piosenki „Czas uwolnić rodzinę”, „Hugo” i „Pomóż marzeniom” na album pl. "Hugo i jego piosenki". 
8 września 2018 wziął udział w koncercie jubileuszowym Michała Wiśniewskiego.

</doc>
<doc id="590541" url="https://pl.wikipedia.org/wiki?curid=590541" title="Sandokan">
Sandokan

Sandokan - postać literacka stworzona przez włoskiego pisarza Emilia Salgariego. Jest to malezyjski pirat, zwany też Tygrysem z Malezji, który mści się na Anglikach za śmierć swojej rodziny. Sandokan wywodzi się z arystokratycznego rodu. Jest zakochany w pięknej Angielce Lady Mary Ann. Jego najlepszym przyjacielem jest Portugalczyk Yanez.
Cykl powieści.
W skład cyklu wchodzą powieści:

</doc>
<doc id="590543" url="https://pl.wikipedia.org/wiki?curid=590543" title="John Titor">
John Titor

John Titor – osoba podająca się za podróżnika w czasie, rzekomo urodzona w 1998 roku, przybyła do współczesności (w roku 2000) z przyszłości (roku 2036) jako 38-latek.
2 listopada 2000 roku w Internecie na pewnym forum dyskusyjnym zaczęły pojawiać się posty od osoby, która nazwała się „"TimeTravel_0"” ("Podróżwczasie_0") (później przedstawiała się jako "John Titor") i twierdziła, że przybyła w wehikule czasu z 2036 roku.
Po jakimś czasie John Titor zaczął wysyłać zdjęcia, które rzekomo przedstawiały wehikuł czasu.
John Titor na łamach forum pisał na temat czasów, z których rzekomo przybywa, odpowiadał również na pytania innych użytkowników forum. W swoich postach pisał głównie o tym, jak żyją ludzie w 2036 roku oraz o III wojnie światowej, która według niego rozpoczęła się w 2015 roku.
24 marca 2001 Titor ogłosił, że wraca do swoich czasów. Po tym czasie nie pojawił już się żaden post od niego. Jak do tej pory nie udało się zidentyfikować, kim jest faktycznie osoba (osoby/instytucje) podająca się jako John Titor.
Streszczenie świata przedstawionego przez Titora.
Te wydarzenia, według oficjalnych oświadczeń Johna Titora, miały miejsce do roku 2036:

</doc>
<doc id="590544" url="https://pl.wikipedia.org/wiki?curid=590544" title="Serhij Bałtacza">
Serhij Bałtacza

Serhij Pawłowycz Bałtacza ukr. Сергій Павлович Балтача, ros. Сергей Павлович Балтача, "Siergiej Pawłowicz Bałtacza" (ur. 17 lutego 1958 w Żdanowie) – ukraiński piłkarz, grający na pozycji obrońcy, a wcześniej pomocnika, reprezentant Związku Radzieckiego, trener piłkarski. Jego syn Serhij Jr. jest również piłkarzem.
Kariera piłkarska.
Kariera klubowa.
Wychowanek klubu Azowstal Żdanow oraz Internatu Sportowego w Charkowie. W 1976 rozpoczął karierę piłkarską w zespole Metalist Charków, a od 1977 reprezentował barwy jednego z czołowych klubów radzieckich – Dynama Kijów. Jak większość zawodników Dynama w latach osiemdziesiątych stał się jednym z podstawowych graczy reprezentacji ZSRR. Był jednym z pierwszych radzieckich piłkarzy, którzy podpisali zawodowe kontrakty w klubach zagranicznych. Od 1988 do 1995 występował na Wyspach Brytyjskich, najpierw w angielskim Ipswich Town, a następnie w klubach szkockich.
Kariera reprezentacyjna.
W "Sbornej" zadebiutował 12 lipca 1980 w meczu z Danią. Uczestniczył w mistrzostwach świata w Hiszpanii w 1982. Znalazł się również w kadrze na mistrzostwa europy w 1988 w RFN, jednak zagrał tam tylko w końcówce przegranego przez ZSRR finałowego meczu z Holandią, który był dla niego ostatnim występem w drużynie narodowej. Ogółem rozegrał 45 gier w barwach "Sbornej" i strzelił 2 bramki. Z olimpijską reprezentacją ZSRR zdobył brązowy medal Igrzysk w Moskwie (1980).
Kariera trenerska.
Pracę szkoleniową rozpoczął podczas pobytu w Szkocji. W latach 1993-1995 był grającym trenerem w klubach Caledonian F.C. i Inverness Caledonian Thistle F.C. Przez trzy lata pracował na Ukrainie, gdzie pomagał trenerowi CSKA Kijów. Później powrócił na Wyspy Brytyjskie. Od 2001 pracuje jako nauczyciel wychowania fizycznego w college'u w Londynie oraz jako trener juniorów w klubie Charlton Athletic.
Rodzina.
Żona Olga była lekkoatletką-wieloboistką, uczestniczyła w igrzyskach olimpijskich. Również dzieci uprawiały sport – syn Sergei Baltacha (ur. 28 lipca 1979 w Kijowie) jest piłkarzem, byłym reprezentantem Szkocji do lat 21, córka Elena Baltacha (ur. 14 sierpnia 1983 w Kijowie, zmarła 4 maja 2014 w Ipswich) została tenisistką i przez pewien czas była pierwszą rakietą Wielkiej Brytanii.

</doc>
<doc id="590546" url="https://pl.wikipedia.org/wiki?curid=590546" title="Siergiej Bałtacza">
Siergiej Bałtacza



</doc>
<doc id="590548" url="https://pl.wikipedia.org/wiki?curid=590548" title="Herman Karl von Keyserling">
Herman Karl von Keyserling

Herman Karl von Keyserling (niem. "Hermann-Karl Keyserlingk", ros. Герман Карл Кейзерлинг) (ur. 1697, zm. 30 września 1764 w Warszawie) – niemiecki hrabia, historyk i dyplomata pochodzenia kurlandzkiego w służbie Rosji. Rosyjski poseł nadzwyczajny i minister pełnomocny w Rzeczypospolitej w latach 1733-1744, 1749-1752 i 1762-1764, poseł w Prusach w latach 1746-1748 i w Austrii w 1749.
Jego nieślubnym synem był Karol de Perthées, nadworny geograf Stanisława Augusta Poniatowskiego.
Życiorys.
1733-1761.
W latach 1733-1744 był posłem nadzwyczajnym w Polsce, następnie przeniesiony do Berlina (1746-1748) i Wiednia, gdzie był rok posłem (1749), po czym powrócił na poselstwo do Polski (1749-1752). W latach 1744 i ok. 1749 był nauczycielem logiki i matematyki Stanisława Augusta Poniatowskiego.
Jako wieloletni wysłannik do Polski, wyrobił sobie w Rzeczypospolitej liczne kontakty i grono współpracowników. Był podziwiany przez polską szlachtę za znakomitą znajomość łaciny i erudycję. W dobie wojen śląskich starał się przekonać Polaków do wystąpienia przeciw Prusom.
Keyserling był jednym z nielicznych Niemców bałtyckich, którzy przetrwali załamanie się pozycji kamaryli niemieckiej po tym, jak zmarła jej protektorka caryca Anna Iwanowna Romanowa (1740).
W roku 1751 został prezesem Rosyjskiej Akademii Nauk, którym pozostał do 1761 roku. W 1762 znów musiał wyjechać do Polski na placówkę dyplomatyczną.
1762-1764.
W 1763 roku Czartoryscy próbowali zaskarbić sobie jego przychylność licznymi podarkami. W listopadzie 1763 schorowanemu dyplomacie przybył pomagać młody książę Nikołaj Repnin. Stanisław Poniatowski prosił Katarzynę II, by cofnęła lub skróciła misję Keyserlinga i na jego miejsce mianowała jego (Poniatowskiego) syna. Imperatorowa odmówiła. Stary Keyserling żył jeszcze blisko rok. Czartoryscy skłonili go do przymknięcia oczu na ograniczenie "liberum veto" w sprawach skarbowych.
Keyserling poparł zamach stanu Familii Czartoryskich i przeprowadził elekcję Stanisława Augusta Poniatowskiego na króla Polski w 1764. Zwycięscy w elekcji 1764 roku, stronnicy Poniatowskiego, Czartoryscy pozbawili hetmana Branickiego władzy nad wojskiem, czego Austriacy i Francuzi chcieli uniknąć, by zachować wpływy w Rzeczypospolitej. 7 czerwca 1764 ambasador Francji Antoine-René de Voyer de Paulmy, markiz d’Argenson oświadczył prymasowi, że wraca do Francji, ponieważ „w Polsce nastąpiło rozdwojenie, a on nie może przebywać w jednej jej części”. Prymas Władysław Aleksander Łubieński, który spodziewał się podobnych słów i któremu Keyserling miał nakazać grać ostro, odpowiedział, że wobec tego nie uważa on już de Paulmy’ego za ambasadora. Skutkiem czego Francuzi zlikwidowali swą placówkę dyplomatyczną w Warszawie. 9 czerwca opuścił ją Paulmy, a 16 lipca Hennin i Monnet. Na znak solidarności sojuszniczej, Warszawę opuścili także reprezentant Austrii – Florimont-Claude Mercy-Argenteau i Hiszpanii. Później kraje „systemu południowego” zwlekały z uznaniem Poniatowskiego.
13 kwietnia 1764 wobec zbrojnej interwencji Katarzyny II Jan Klemens Branicki i grupa przychylnych mu senatorów zażądała, by prymas Łubieński zwołał pospolite ruszenie, ten jednak odmówił. Wtedy grupa 14 senatorów przesłało pisma do dworów w Petersburgu i Berlinie wzywające do nieingerowania w sprawy polskie. Keyserling zdecydował się pisma nie przyjąć pod pozorem, że tytulatura imperatorowej jest w niej źle napisana, przyjęli ją natomiast poseł pruski Gédéon Benoît i król Fryderyk II, nie chcąc zrażać do końca tych, którzy widzieli oparcie dla Polski w Prusach. Poseł austriacki Florimont-Claude Mercy-Argenteau zachęcał Branickiego i jego stronników do konfederacji, lecz nie udało się ostatecznie jej zorganizować.
Keyserling zmarł 30 września 1764 w Warszawie.
Uczony i meloman.
Pozostawił wiele ciekawych opracowań w języku łacińskim m.in.
"Historia critica comitiorum regni Poloniae generalium, a piasti principatu usque ad electionem Uladislai Jagellonis".
Niektóre jego dzieła wydano w przekładach francuskich: "Recherches sur l’abrogation du droit d’elire un roi des Romains faussement imputee a l’Empereur Henri VI" (1748)
W 1741 roku Johann Sebastian Bach zadedykował i wysłał temu miłośnikowi muzyki swe słynne „Wariacje Goldbergowskie”.
Odznaczenia.
Kawaler rosyjskich orderów św. Andrzeja i św. Aleksandra od 1753, a od 1758 holsztyńskiego Orderu św. Anny. W 1735 lub 1736 odznaczony polskim Orderem Orła Białego.

</doc>
<doc id="590549" url="https://pl.wikipedia.org/wiki?curid=590549" title="Chajbar">
Chajbar

Chajbar (خيبر) – oaza, pod którą w 628 roku doszło do bitwy między zamieszkującymi ją żydami a mahometanami pod wodzą samego proroka. Po zwycięstwie Arabów mieszkańców wybito, a według hadisu Mahomet pojął tam za żonę żydówkę imieniem Safijja po tym, jak jej mąż, ojciec i bracia zginęli w walce.
Chajbar znajduje się w Arabii Saudyjskiej, ok. 150 km na północ do Medyny. Przez wieki był węzłem na szlaku karawanowym. Jego znaczenie wzrosło po budowie tam, przy pomocy których zatrzymywano rzadkie opady deszczu.
W 2006 roku podczas wojny w Libanie Hezbollah odpalił na Izrael pociski Chajbar-1, które okazały się być irańskimi rakietami Fadżr-5. Ich nazwę zmieniono, żeby wywrzeć na Izraelczykach efekt psychologiczny.

</doc>
<doc id="590551" url="https://pl.wikipedia.org/wiki?curid=590551" title="Macierz antysymetryczna">
Macierz antysymetryczna

Macierz antysymetryczna ("skośnie symetryczna") – macierz kwadratowa, której wyrazy położone symetrycznie względem głównej przekątnej są przeciwnych znaków; innymi słowy, macierz kwadratowa formula_1 jest antysymetryczna, gdy jej wyrazy spełniają warunek
to znaczy
Z definicji wynika, że dla dowolnego formula_4 zachodzi: formula_5 o ile charakterystyka ciała elementów macierzy jest różna od 2.
Dla ciał charakterystyki 2 elementy głównej przekątnej mogą być niezerowe, te z zerowymi przekątnymi nazywane są wówczas macierzami alternującymi. 
Uogólnieniem macierzy antysymetrycznej jest macierz antyhermitowska.
Przykłady.
Macierzami antysymetrycznymi są:
Pierwsza z tych macierzy jest jednocześnie antysymetryczna i symetryczna.
W ciele formula_23 macierz
jest macierzą antysymetryczną, ale nie jest macierzą alternującą.

</doc>
<doc id="590556" url="https://pl.wikipedia.org/wiki?curid=590556" title="Putumayo (departament)">
Putumayo (departament)

Putumayo – departament Kolumbii. Leży na południowym wschodzie kraju, graniczy z Ekwadorem i Peru. Stolicą departamentu Putumayo jest miasto Mocoa.
Nazwa "putumayo" pochodzi z języka keczua. Oznacza "tryskającą rzekę".

</doc>
<doc id="590557" url="https://pl.wikipedia.org/wiki?curid=590557" title="West Ham United">
West Ham United



</doc>
<doc id="590560" url="https://pl.wikipedia.org/wiki?curid=590560" title="Cornelis Evertsen (1610–1666)">
Cornelis Evertsen (1610–1666)

Cornelis Evertsen starszy (ur. 4 sierpnia 1610 w Vlissingen, zm. 11 czerwca 1666) – holenderski admirał. Ojciec admirała Cornelisa.
Życiorys.
Służbę morską rozpoczął pod rozkazami Maartena Trompa. Dowodził okrętem podczas pierwszej wojny angielsko-holenderskiej, w 1655 był dowódcą eskadry na Morzu Śródziemnym. Wraz z de Ruyterem wyprawiał się w latach 1658–1659 do Danii. Podczas drugiej wojny angielsko-holenderskiej był dowódcą awangardy głównej floty holenderskiej. Zginął w pierwszym dniu bitwy czterodniowej.

</doc>
<doc id="590563" url="https://pl.wikipedia.org/wiki?curid=590563" title="Gra konsolowa">
Gra konsolowa



</doc>
<doc id="590564" url="https://pl.wikipedia.org/wiki?curid=590564" title="Microsoft Xbox 360">
Microsoft Xbox 360



</doc>
<doc id="590565" url="https://pl.wikipedia.org/wiki?curid=590565" title="Cordura">
Cordura

 
Cordura – marka tkanin wysoce odpornych na przetarcia. Najczęściej cordurę wykonuje się z poliamidu z powłoką poliuretanową z apreturą teflonu. Twórcą materiału i posiadaczem patentu na Cordurę była amerykańska firma DuPont. Firma DuPont sprzedała prawa do produkcji Cordury firmie Invista w roku 2004.
Struktura włókien i metoda tkania zapewniają jej dużą wytrzymałość na otarcia i przetarcia. Jest powszechnie stosowana do produkcji plecaków turystycznych, wyprawowych i rowerowych, a także butów oraz ubrań dla motocyklistów. Jest to tkanina o dużej odporności na działanie warunków atmosferycznych, a ponadto, dzięki swej wewnętrznej strukturze bardzo lekka. Zewnętrzna (prawa) strona tkaniny powleczona jest warstwą teflonu.
Z materiału tego wykonane jest także wiele elementów wyposażenia płetwonurków, jak skafandry suche, elementy wypornościowe (KRW).

</doc>
<doc id="590568" url="https://pl.wikipedia.org/wiki?curid=590568" title="Czuwaszia">
Czuwaszia



</doc>
<doc id="590572" url="https://pl.wikipedia.org/wiki?curid=590572" title="Dunhere">
Dunhere



</doc>
<doc id="590574" url="https://pl.wikipedia.org/wiki?curid=590574" title="Bolívar (departament)">
Bolívar (departament)

Bolívar – departament Kolumbii. Był jednym z dziewięciu niegdysiejszych stanów, tworzących Stany Zjednoczone Kolumbii. Leży na północy kraju, jego obszar rozciąga się od Cartageny w pobliżu ujścia rzeki Magdalena, a następnie wzdłuż jej biegu aż po granicę z departamentem Antioquia.

</doc>
<doc id="590575" url="https://pl.wikipedia.org/wiki?curid=590575" title="Crash Bandicoot (gra komputerowa)">
Crash Bandicoot (gra komputerowa)

Crash Bandicoot – pierwsza gra z serii "Crash Bandicoot" wydana w 1996 roku na PlayStation.
Opis fabuły.
Szalony naukowiec – Dr. Neo Cortex i jego pomocnik – Dr. Nitrus Brio zamierzają podbić świat przy pomocy zwierząt-mutantów, tworzonych przy pomocy skonstruowanej przez Nitrusa maszyny zwanej Evolvo-Ray. Jednym z tych stworzeń jest Crash – będący jamrajem pasiastym. Aby zwierzęta stały się mu jeszcze bardziej posłuszne, Cortex stworzył także Cortex Vortex – maszynę służącą do prania mózgu. Podczas gdy zły naukowiec podejmuje próbę użycia jej w celu uzyskania kontroli nad Crashem, ten ucieka z laboratorium. Słyszy przy tym jednak, że Cortex planuje porwać samicę jamraja – Tawnę. Uciekając, wpada do wody; budzi się następnie na N. Sanity Beach, gdzie zaczyna się jego przygoda. Musi uratować Tawnę oraz zapobiec zniszczeniu świata.
Akcja pierwszej części serii toczy się na archipelagu trzech wysp na południowy wschód od Australii. Gracz przemierza kolejno każdą z nich, aby w końcu na ostatniej zmierzyć się z głównym bossem – Dr. Cortexem.

</doc>
<doc id="590577" url="https://pl.wikipedia.org/wiki?curid=590577" title="Cornelis Evertsen (1642–1706)">
Cornelis Evertsen (1642–1706)

Cornelis Evertsen, młodszy (ur. 16 listopada 1642 w Vlissingen, zm. 16 listopada 1706 w Middelburgu) – holenderski admirał.
Syn Cornelisa starszego, od młodych lat walczył u boku ojca. Uczestniczył w bitwach drugiej i trzeciej wojny angielsko-holenderskiej. W 1688 dowodził jedną z eskadr floty, która przewiozła Wilhelma Orańskiego do Anglii. W czasie wojny Francji z koalicją dowodził eskadrą połączonej floty angielsko-holenderskiej.

</doc>
<doc id="590580" url="https://pl.wikipedia.org/wiki?curid=590580" title="Just 5">
Just 5

Just 5 – polski boysband, założony wiosną 1997 roku.
Historia.
Skład zespołu został wyłoniony na zorganizowanym castingu spośród 600 osób w marcu 1997. Grupę tworzyli: Bartosz Wrona, Grzegorz Kopala (wokalista zespołu Amadeo), Shadi Atoun, Daniel Moszczyński oraz Robert Kryla (były tancerz zespołu Amadeo) (w wieku od 15 do 25 lat). Wzorowano się na zespole Backstreet Boys.
Fonograficzny debiut płytą "Kolorowe sny" późną wiosną 1997 roku okazał się sukcesem, sprzedał się w nakładzie łącznym 250 tysięcy egzemplarzy. Producentem płyty był Sławomir Sokołowski. Grupa stała się popularna wśród nastolatków i zdobyła wiele nagród, m.in. Mikrofon Popcornu dla „Najpopularniejszego zespołu 1997 roku”, w marcu 1998 w kategorii Popcornu „Przebój roku” za piosenki „Gdzie nie ma róż” i „Kolorowe sny” oraz nagrodę czasopisma młodzieżowego Bravo „Srebrne Otto” w kategorii „Najlepszy zespół 1997 roku” w lutym 1998.
Zespół zagrał przeszło 500 koncertów w Polsce, w tym 360 w okresie od czerwca do grudnia 1997. Pierwszy koncert miał miejsce 1 czerwca 1997. W dniach 15–18 lipca 1997 podczas koncertów w Gliwicach, Warszawie, Elblągu i Poznaniu przed Just 5 jako support śpiewała grupa *NSYNC z Justinem Timberlakem.
Ostatnia płyta boysbandu pt. "Cienie wielkich miast" została wydana w maju 1999. W marcu 2000 z zespołu odszedł Grzegorz Kopala.
Mimo zapowiedzi wydania nowej płyty, grupa została rozwiązana w 2002. Wokaliści Bartosz Wrona i Grzegorz Kopala zajęli się solowymi projektami, a Daniel Moszczyński został liderem zespołu Bibobit; wcześniej był liderem grupy Wolny Band oraz wokalistą grupy metalowej Terminal.
W kwietniu 2016 Bartosz Wrona w wywiadzie dla Gazety Olsztyńskiej powiedział, że nie jest rozważana reaktywacja grupy.

</doc>
<doc id="590584" url="https://pl.wikipedia.org/wiki?curid=590584" title="Christian Walz">
Christian Walz

Christian Walz (ur. 4 września 1978 w Sztokholmie) – szwedzki muzyk wykonujący muzykę z pogranicza pop-rocka i soulu.
W 1999 wydał swój debiutancki album zatytułowany "Christian Walz". Po pięcioletniej przerwie w wydawaniu płyt, w maju 2004 roku ukazał się jego drugi krążek zatytułowany "Paint by Numbers". Pierwszy singel z tego albumu, „Wonderchild”, przyniósł Walzowi największą popularność. W 2009 roku premierę miał jego trzeci album studyjny zatytułowany "Corner".
Jego dziadek i babcia ze strony ojca byli Polakami.

</doc>
<doc id="590590" url="https://pl.wikipedia.org/wiki?curid=590590" title="Steve Rothery">
Steve Rothery

Steve Thomas Rothery (ur. 25 listopada 1959, Brampton, Anglia) – gitarzysta brytyjskiej grupy rockowej Marillion.
Życiorys.
Steve zaczął grać na gitarze w wieku 15 lat. W 1979 roku został gitarzystą zespołu "Silmarillion", która wzięła swą nazwę od powieści J.R.R. Tolkiena. Później zespół skrócił nazwę do Marillion. Steve jest jedynym członkiem Marillionu, który grał w jego oryginalnym składzie. Założył też solowy projekt The Wishing Tree i wydał albumy Carnival of Souls oraz Ostara.
Rodzina.
Ojciec - Peter Rothery pracował w miejscowym banku, a
matka - Marian Rothery była kucharką.
Rodzeństwo - Julia Rothery o dwa i pół roku starsza od Steve’a
W 1966 roku rodzice rozwiedli się, Julia i Steve pozostali z matką. W trójkę przeprowadzili się początkowo do Newholme w północnym Yorkshire, a cztery lata później do Whiby.
Styl.
Rothery znany jest z czystych, inteligentnych i melodyjnych solówek. W 2001 roku, w wywiadzie dla Total Guitar Magazine, Rothery powiedział, że jego ulubionymi gitarzystami są Jeff Beck i Larry Carlton.
Przypisy.
 

</doc>
<doc id="590592" url="https://pl.wikipedia.org/wiki?curid=590592" title="Zasłona dymna">
Zasłona dymna

Zasłona dymna – chmura dymu stosowana w wojsku dla ukrycia jednostek lub stanowisk ogniowych, do sygnalizacji oraz utrudniania obserwacji terenu przeciwnikowi (podstawowy cel). Także może służyć w celach ofensywnych do maskowania pozycji i utrudniania naprowadzania ognia podczas szturmu. Zasłony dymne powstają wskutek spalania substancji dymotwórczych i ich mieszanek (np. indygo, chloran potasu, azotan potasu, dekstryna, laktoza, auramina, rodamina, błękit metylenowy, oranż metylowy. Do stawiania zasłon dymnych stosuje się: (indywidualnie przez żołnierza) – świecę dymną lub granat dymny, a na masową skalę – agregaty dymotwórcze np. GD-1, GD-2 na ciężarówce Star 266, WDZ-80 do śmigłowców.

</doc>
<doc id="590593" url="https://pl.wikipedia.org/wiki?curid=590593" title="Wicekról">
Wicekról

Wicekról (hiszp. "virrey", ang.
"viceroy") – urzędnik królewski, sprawujący władzę nad danym terytorium (w niektórych przypadkach oficjalnie nazwanym od tytułu - wicekrólestwem) w imieniu monarchy. Urząd ten jest analogiczny z funkcją namiestnika monarszego, czy też generalnego gubernatora (generał-gubernatora) kraju podległego monarsze.
Królestwo Hiszpanii.
W Europie.
Władcy Hiszpanii (a wcześniej królestw: Kastylii i Aragonii) dla określonej części swojego państwa powoływali:
W Amerykach.
Wraz z zakończeniem podboju państwa azteckiego (1524) i imperium inkaskiego (1536), na nowo zdobytych terenach zaczęli pojawiać się królewscy urzędnicy. Byli to początkowo słudzy skarbu ("oficiales reales de hacienda") pilnujący fiskalnych praw królów Hiszpanii, a w późniejszym okresie nadzorujący działania konkwistadorów-gubernatorów kontrolerzy ("juezes pesquisadores"). Ostatnim etapem wczesnej fazy ustanawiania kolonialnej administracji było mianowanie królewskich urzędników zarządzających prowincjami, z których największy zakres kompetencji i związanego z tym prestiżu posiadały gubernatorstwa ("gobernaciones").
Kolejnym posunięciem umacniającym władzę królewską w Ameryce było ustanowienie królewskich audiencji ("audiencias"), których zadaniem było hamowanie rosnącej niezależności i ukrócenie samowoli kolonialnych urzędników poprzez umożliwienie odwołania się od ich decyzji (funkcja apelacyjna). Z biegiem czasu w celu okiełznania niepokojów wywołanych podbojem wyposażono je również w prerogatywy władzy administracyjnej. Brak oczekiwanych efektów sprawił jednak, że niezbędny okazał się na miejscu osobisty, wyposażony w szerokie kompetencje przedstawiciel monarchy w osobie wicekróla. Pierwsze Wicekrólestwo Nowej Hiszpanii ze stolicą w Meksyku ustanowiono w 1535.
Wicekrólowie wybierani przez Radę Indii, której bezpośrednio podlegali, byli najwyższymi rangą hiszpańskimi urzędnikami w koloniach. Reprezentowali oni bezpośrednio osobę króla dzięki czemu wyposażeni zostali w szeroki wachlarz uprawnień administracyjnych. Znaczny prestiż urzędu i liczne możliwości szybkiego wzbogacenia sprawiały, że było to stanowisko bardzo pożądane przez możnych potomków kastylijskiej arystokracji.
Ze względu na duże odległości, zależność wicekrólów od dworu okazała się jednak mocno iluzoryczna, dlatego też aby zapobiec nadmiernemu ich usamodzielnieniu wprowadzono pięcioletnią kadencyjność, a osoby sprawujące urząd otaczano siatką szpiegów. Pełni obrazu dopełniały częste inspekcje przysyłane z Europy, a także rutynowa ocena dokonywana pod koniec kadencji ("residencia"). Nowo mianowani wicekrólowie wyposażani byli w królewskie instrukcje ("instrucciones"), a także zobowiązani byli do prowadzenia dokumentacji ułatwiającej nadzór i zapewniającej ciągłość administracyjną w postaci kroniki rządów ("memorias"). Wskazywali również swojego zastępcę w razie nagłej śmierci ("pliego de mortaja").
Kolonie hiszpańskie podzielone były na: 
Królestwo Portugalii.
Władcy Portugalii powoływali dla swoich kolonii:
Księstwo Warszawskie.
Urząd wicekróla był przewidziany w konstytucji księstwa. Zgodnie z jej art. 7. król saski miał prawo wyznaczyć osobę, której powierzał określoną cześć swoich obowiązków. Przez cały okres istnienia Księstwa, wicekról nie został powołany. Król powoływał jedynie szefa rządu, który zgodnie z konstytucją miał być powołany w sytuacji braku wicekróla.
Królestwo Włoch (napoleońskie).
Napoleon I, jako król Włoch oddał władzę w tym państwie swojemu pasierbowi, Eugeniuszowi de Beauharnais, który w latach 1805-1814 nosił tytuł wicekróla.
Zjednoczone Królestwa Szwecji i Norwegii.
Wicekróla Norwegii powoływał król Szwecji i Norwegii z przerwami w latach 1814-1886. Urząd zniesiony został 30 czerwca 1891 roku. Na urząd wicekróla powoływany był zawsze pełnoletni następca obydwu tronów.
Imperium brytyjskie.
Książę Cambridge i syn króla Jerzego III Adolf Hanowerski reprezentował monarchę brytyjskiego (który był również królem Hanoweru) w latach 1816–1837 jako wicekról.
Kiedy w 1858 r. Indie zostały w całości podporządkowane Koronie Brytyjskiej, a monarchini brytyjska została koronowana na Cesarzową Indii - dla brytyjskich generalnych gubernatorów Indii przyjęto oficjalny tytuł: Gubernator Generalny i Wicekról Indii ("Governor General and Viceroy of India"). Nieformalnie tytuł skracano do "Wicekróla Indii". Wicekról był w tym znaczeniu namiestnikiem nieobecnego w kraju Cesarza Indii (czyli monarchy brytyjskiego rezydującego w Londynie). Tytułu tego używali generalni gubernatorzy do 1947 r., kiedy to ogłoszono niepodległość Indii i zniesiono cesarstwo. Po tej dacie ich uprawnienia zostały zredukowane do tych posiadanych w Indiach przez Koronę Brytyjską dominiów. Urząd gubernatora generalnego został zniesiony w 1950 r. w momencie przekształcenia ustroju monarchicznego w republikę.
Egipt.
Egiptem, będącym nominalnie częścią Imperium Osmańskiego rządził „kedyw” (tur. Hıdiv). Tytuł ten tłumaczony jest na język polski jako wicekról, a na angielski" viceroy", został po raz pierwszy użyty nieoficjalnie przez Muhammada Alego paszę, ówczesnego osmańskiego namiestnika (wali) Egiptu i Sudanu, uznany oficjalnie przez rząd osmański w 1867, a następnie używany przez Ismaila Paszę i jego następców do 1914.
Chiny.
Zongdu (mandżurski: Uheri kadalara amban) był najwyższym rangą urzędnikiem cesarski w Chinach za czasów dynastii Qing. Tytuł ten tłumaczy się jako gubernator generalny lub wicekról. Powoływani byli w liczbie od 8 do 15 i stanowili najwyższą grupę prowincjonalnych urzędników chińskich. Zazwyczaj mieli pod panowaniem dwie prowincje, jedną pod bezpośrednim zarządem, i drugą, rządzoną przez podporządkowanego gubernatora.
Królestwo Włoch (zjednoczone).
Po podboju przez faszystowskie Włochy, niezależnego dotąd, Cesarstwa Etiopii w 1936 roku, formalnie cesarzem Etiopii został król Włoch Wiktor Emanuel III. Rząd powołał w związku z tym wydarzeniem, dla zarządu nad całą Włoską Afryką Wschodnią, urząd wicekróla. Po wyzwoleniu Etiopii przez Brytyjczyków w 1941 roku, urząd przestał faktycznie istnieć. Listę wicekrólów zobacz: Władcy Etiopii.
Zobacz też.
W wielu krajach istniały analogiczne do wicekróla urzędy, przykłady:

</doc>
<doc id="590600" url="https://pl.wikipedia.org/wiki?curid=590600" title="Czechowicz">
Czechowicz



</doc>
<doc id="590604" url="https://pl.wikipedia.org/wiki?curid=590604" title="Powiat dąbrowski (województwo białostockie)">
Powiat dąbrowski (województwo białostockie)

Powiat dąbrowski – powiat istniejący w latach 1956–1975 w woj. białostockim. Obejmował on tereny obecnych powiatów sokólskiego (gminy Dąbrowa Białostocka i Nowy Dwór) i augustowskiego (gmina Lipsk i częściowo Sztabin) w woj. podlaskim. Jego ośrodkiem administracyjnym była Dąbrowa Białostocka.
Powiat dąbrowski został powołany dnia 1 stycznia 1956 roku w województwie białostockim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat dąbrowski złożyło się 19 gromad, które wyłączono z dwóch ościennych powiatów w tymże województwie:
Rozporządzeniem Rady Ministrów z 25 maja 1956 włączono gromadę Jastrzębna retroaktywnie z powrotem do powiatu augustowskiego – paragraf 1 rozporządzenia, dotyczący gromady Jastrzębna, wszedł w życie z dniem ogłoszenia (25 maja) z mocą od 1 stycznia 1956.
Na uwagę zasługuje fakt, iż w momencie utworzenia powiat nie obejmował miast; Dąbrowa, stolica powiatu, utraciła prawa miejskie z dniem 1 stycznia 1951 roku i odzyskała je dopiero 1 stycznia 1965 roku; Nowy Dwór utracił je w 1934 roku a Lipsk w 1870 roku (odzyskał je w 1983 roku).
31 grudnia 1961 roku do powiatu dąbrowskiego przyłączono z powiatu sokólskiego gromady Chodorówka Nowa (1954-71), Suchowola (1954–72) i Wólka (1954–72).
1 stycznia 1973 roku zniesiono gromady i osiedla, a w ich miejsce reaktywowano gminy. Powiat dąbrowski podzielono na 1 miasto i 4 gminy:
Powiat dąbrowski przetrwał do 31 maja 1975 roku. Po reformie administracyjnej obowiązującej od 1 czerwca 1975 roku główna część terytorium zniesionego powiatu dąbrowskiego weszła w skład nowego (mniejszego) województwa białostockiego; jedynie gminę Lipsk przyłączono do nowego województwa suwalskiego.
1 października 1983 roku prawa miejskie odzyskał Lipsk i stał się odrębną jednostką administracyjną obok gminy wiejskiej Lipsk. 1 lipca 1986 roku do gminy Lipsk przyłączono część obszaru wsi Krasne z gminy Sztabin, stanowiącą enklawę śródleśną o powierzchni 653,39 ha. 1 stycznia 1992 roku jednoimienne miasta i gminy wiejskie Dąbrowa Białostocka i Lipsk połączono we wspólne gminy miejsko-wiejskie. 1 stycznia 1997 prawa miejskie odzyskała także Suchowola, co sprawiło, że gminę wiejską Suchowola przekształcono w gminę miejsko-wiejską.
Powiatu dąbrowskiego nie przywrócono wraz z reformą administracyjną w 1999 roku, a jego dawny obszar wszedł w skład powiatu sokólskiego, z wyjątkiem gminy Lipsk włączonej do powiatu augustowskiego.

</doc>
<doc id="590607" url="https://pl.wikipedia.org/wiki?curid=590607" title="Wilhelm Ramming">
Wilhelm Ramming

Wilhelm Ramming von Riedkirchen (ur. 30 czerwca 1815, zm. 1 lipca 1876 w Karlsbadzie) – generał artylerii cesarskiej i królewskiej Armii. 
Życiorys.
Rozpoczął służbę wojskową w sztabie głównym w stopniu porucznika w 1834. 28 czerwca 1859 został mianowany na stopień marszałka polnego porucznika. W 1866 był komendantem VI Korpusu i generałem komenderującym dla Czech. Poniósł porażkę w bitwie pod Vysokovem. W 1867 pełnił służbę w Generalnej Komendzie dla Siedmiogrodu z siedzibą w Sybinie na stanowisku generała komenderującego. 7 maja 1868 został mianowany na stopień zbrojmistrza polnego.
Od 1860 do śmierci był szefem Węgierskiego Pułku Piechoty Nr 72.

</doc>
<doc id="590608" url="https://pl.wikipedia.org/wiki?curid=590608" title="Jan z Gandawy">
Jan z Gandawy

Jan z Gandawy, 1. książę Lancaster, KG, ang. "John of Gaunt, 1st Duke of Lancaster" (ur. 24 czerwca 1340 w Gandawie, zm. 3 lutego 1399 w zamku Leicester), trzeci syn króla Anglii Edwarda III i jego żony Filipy de Hainault, córki hrabiego Hainaut.
13 listopada 1362 r. jego ojciec nadał mu tytuł "Duke of Lancaster" - księcia Lancaster. Miał on ogromny wpływ na politykę angielską podczas rządów swego bratanka - Ryszarda II.
Jego legalni potomkowie, zwani "Lancasterami" przez pewien czas rządzili Anglią, byli to: Henryk IV, Henryk V i Henryk VI - odpowiednio syn, wnuk i prawnuk Jana. Jego legitymizowani potomkowie ze związku pozamałżeńskiego z Katarzyną Swynford, zwani "Beaufortami" wżenili się w rodzinę Tudorów, która również rządziła Anglią począwszy od Henryka VII Tudora.
Kiedy Jan zmarł w 1399 r., jego ziemie zostały włączone do korony, a w 1398 r. król Ryszard II wygnał z kraju syna Jana - Henryka Bolingbroke'a. Bolingbroke wrócił, obalił niepopularnego króla i sam został królem - rządził Anglią w latach 1399–1413.
Życiorys.
Od 1342 do 1372 r. tytułował się hrabią Richmond. Po śmierci swojego teścia, Henryka Grosmonta, Jan odziedziczył połowę jego ziem, tytuł hrabiego Lancaster, Leicester, Lincoln i Derby, oraz miano największego posiadacza ziemskiego w północnej Anglii. Resztę ziem teścia otrzymał po śmierci swojej szwagierki, Matyldy, w 1362 r.
13 listopada 1362 r. Edward III nadał synowi tytuł księcia Lancaster. Jan został również Lordem Wielkim Stewardem. Lancaster miał wówczas ustabilizowaną sytuację majątkową, posiadając co najmniej 30 zamków w swoich posiadłościach w Anglii i Francji. Jego dwór był często porównywany pod względem rozmiarów i organizacji z dworami królewskimi.
Ambicje książę Lancaster również miał królewskie. Długo jednak musiał czekać aby zacząć odgrywać znaczącą rolę polityczną. Dopiero śmierć jego najstarszego brata, Edwarda, księcia Walii (zwanego później Czarnym Księciem), w 1376 r. uczyniły z Lancastera ważną postać na angielskiej scenie politycznej. Popierał poglądy Johna Wyclifa, prawdopodobnie aby ograniczyć wzrastającą świecką rolę kleru. Lancaster miał jednak niewielki wpływ na politykę. Przede wszystkim nie miał wielkich doświadczeń wojennych, w przeciwieństwie do ojca i brata, którzy byli bohaterami ludu w związku z ich sukcesami w wojnie stuletniej. Na ich tle dorobek militarny Jana prezentował się bardzo słabo. Książę brał udział w zwycięskiej bitwie pod Najera, ale jego późniejsze militarne przedsięwzięcia, jak łupieski rajd w 1373 r., czy wyprawa na Kastylię w 1386 r., kończyły się niepowodzeniami.
Król Edward III zmarł w 1377 r. i tron objął 10-letni bratanek Jana, Ryszard II, syn Czarnego Księcia. Wpływy Lancastera znacznie wzrosły i nie obyło się bez oskarżeń, że książę chce zagarnąć tron dla siebie. Za czasów swoich rządów Lancaster podjął wiele niepopularnych decyzji dotyczących podatków, co przyczyniło się w 1381 r. do wybuchu powstania Wata Tylera, podczas którego zbuntowani chłopi zniszczyli londyński pałac księcia - Savoy Palace.
W kolejnych latach, wraz z dojściem Ryszarda do lat sprawnych, Lancaster zaczął szukać innego ujścia dla swych ambicji. W 1386 r. opuścił Anglię, aby walczyć o tron królestwa Kastylii dla swojej żony, poślubionej w 1371 r. Konstancji. Na kastylijskim froncie nie odniósł sukcesów i w 1389 r. powrócił do Anglii, gdzie pośredniczył między królem Ryszardem a jego zbuntowanymi baronami. Jego działania przyczyniły się do kilkuletniego okresu pokoju w królestwie, dzięki czemu Lancaster zyskał sporą sympatię w społeczeństwie. W 1390 r. otrzymał tytuł księcia Akwitanii.
Zmarł z przyczyn naturalnych 3 lutego 1399 r. w swoim zamku w Leicester. Został pochowany w alabastrowym grobie zaprojektowanym przez Henry Yevele, w nawie Old St Paul's w katedrze św. Pawła w Londynie.
Rodzina.
19 maja 1359 r. w opactwie w Reading poślubił Blankę Lancaster (25 marca 1345 - 12 września 1369), córkę Henryka Grosmonta, 1. księcia Lancaster, i Izabeli de Beaumont, córki Henry'ego de Beaumont, tytularnego hrabiego Buchan. Jan i Blanka mieli razem czterech synów i trzy córki.
21 września 1371 r. w Roquefort niedaleko Bordeaux poślubił Konstancję Kastylijską (lipiec 1354 - 24 marca 1394), córkę króla Kastylii Piotra I Okrutnego i Marii de Padilla, córki Juana Garcíi de Padilla, 1. seniora de Villagera. Jan i Konstancja mieli razem syna i córkę.
Jan miał również nieślubne dzieci z Katarzyną Swinford:
Nawiązania.
Miasto Lancaster posiada pub zwany "The John O'Gaunt", znany z koncertów jazzowych i sporej kolekcji whisky. Hungerford w Berkshire, część dawnych włości Jana z Gandawy, również posiada pub "John O'Gaunt" oraz szkołę średnią jego imienia. Również wiele ulic w mieście nosi imię księcia.
Imię Jana nosi również szkoła średnia w Trowbridge w Wiltshire, również położona na dawnych posiadłościach Lancastera.
Pozostałości zamku w Newcastle-under-Lyme w Staffordshire, kiedyś własność księcia, położone są na John o' Gaunt's Street.
Postać księcia Lancaster pojawia się w sztuce Williama Shakespeare'a "Ryszard II" oraz w powieści Anyi Seton "Katherine", opisującą związek księcia i Katarzyny Swinford.

</doc>
<doc id="590609" url="https://pl.wikipedia.org/wiki?curid=590609" title="Kościół Zmartwychwstania Pańskiego w Warszawie">
Kościół Zmartwychwstania Pańskiego w Warszawie

Kościół Zmartwychwstania Pańskiego – kościół znajdujący się w Warszawie w dzielnicy Targówek, przy ul. Księcia Ziemowita 39. 
Świątynia została wzniesiona w okresie międzywojennym w stylu zakopiańskim z drewna dostarczonego przez kolejarzy.
Historia.
Powstał z inicjatywy kolejarzy jako wotum wdzięczności Bogu za odzyskanie Niepodległości i dzięki ich pracy został wzniesiony w 1919 z materiałów pochodzących z rozbiórki Dworca Wileńskiego, zburzonego w okresie I wojny światowej. Zaprojektował go Stefan Szyller, nadając mu pewne cechy stylu zakopiańskiego. Na tle przemysłowego krajobrazu warszawskiego Targówka był oryginalnym akcentem wnoszącym do peryferyjnego budownictwa miejskiego rodzime motywy ludowe. Świątynia ta została wzniesiona jako wotum dziękczynne za odzyskanie niepodległości przez Polskę. 
Przy kościele 25 października 1919 erygowana została parafia, a poświęcenia dokonał nuncjusz apostolski w Polsce Achilles Ratti, późniejszy papież Pius XI, 8 września 1919. 
Kościół został wybudowany jako tymczasowy, z myślą wzniesienia później w tym miejscu świątyni murowanej. Zgromadzone na ten cel środki i materiały zostały jednak utracone podczas II wojny światowej. Po wojnie kościół został gruntownie wyremontowany; dobudowano nową kaplicę i trzy nowe ołtarze. 
Kościół zbudowany został jako jednonawowy, z podcieniami i prostokątnymi okienkami po bokach, o wysokim dachu krytym dachówką z ażurową sygnaturką ze spiczastym hełmem. Przy kościele wzniesiono plebanię w stylu dworkowym, do której budowy prawdopodobnie użyto materiałów rozbiórkowych z prawosławnego soboru św. Aleksandra Newskiego na placu Saskim. Zbudowano także drewnianą dzwonnicę o szkielecie wykonanym z torów kolei petersburskiej. Teren kościoła został ogrodzony z wykorzystaniem podkładów kolejowych, z których niektóre zachowały się do dziś. W otoczeniu kościoła znajdują się: krzyż misyjny, drewniana rzeźba św. Marii Magdaleny korzącej się u stóp Chrystusa, figura Chrystusa Zmartwychwstałego, figura Pana Jezusa Dobrego Pasterza oraz kapliczka Bożego Miłosierdzia z postaciami Chrystusa (przedstawienie inspirowane obrazem "Jezu ufam Tobie") oraz św. Faustyny, Apostołki Miłosierdzia Bożego. Stacje drogi krzyżowej umieszczone są na podkładach kolejowych.
Wnętrze świątyni jest pozbawione dekoracji, ale posiada 3 drewniane ołtarze zaprojektowane przez Stanisława Witkiewicza. W ołtarzu głównym znajdował się do 1975 stary obraz Zmartwychwstania Pańskiego autorstwa Romana Cichacza, zastąpiony w 2003 reprodukcją obrazu "Zmartwychwstanie" Jana Matejki. W pozostałych dwóch umieszczono obrazy Matki Boskiej Częstochowskiej oraz św. Antoniego. Organy 7-głosowe o trakturze pneumatycznej wykonała firma Adolfa Homana w 1920. 
W latach 2011–2012 przeprowadzono generalny remont kościoła, plebanii i dzwonnicy w 85% zrealizowany ze środków pochodzących z Unii Europejskiej. Główna rzeźba nad ołtarzem przedstawiająca postać Zmartwychwstałego Chrystusa została wykonana przez artystę Piotra Grzegorka. Po lewej stronie ołtarza głównego, w ołtarzu Bożego Miłosierdzia obok Pana Jezusa Miłosiernego znajdują się wizerunki św. Faustyny i bł. ks. Michała Sopoćki namalowane przez Małgorzatę Wrochnę.
W czasie II wojny światowej 25 sierpnia 1944 w czasie łapanki na Targówku Niemcy zatrzymali 4000 mężczyzn, co jest co roku upamiętniane mszą świętą w intencji ofiar.

</doc>
<doc id="590610" url="https://pl.wikipedia.org/wiki?curid=590610" title="Ryszard III (król Anglii)">
Ryszard III (król Anglii)



</doc>
<doc id="590612" url="https://pl.wikipedia.org/wiki?curid=590612" title="Henryk IV (król Anglii)">
Henryk IV (król Anglii)



</doc>
<doc id="590613" url="https://pl.wikipedia.org/wiki?curid=590613" title="Henryk V (król Anglii)">
Henryk V (król Anglii)



</doc>
<doc id="590615" url="https://pl.wikipedia.org/wiki?curid=590615" title="Henryk VI (król Anglii)">
Henryk VI (król Anglii)



</doc>
<doc id="590616" url="https://pl.wikipedia.org/wiki?curid=590616" title="Edward IV">
Edward IV



</doc>
<doc id="590617" url="https://pl.wikipedia.org/wiki?curid=590617" title="Edward V">
Edward V



</doc>
<doc id="590621" url="https://pl.wikipedia.org/wiki?curid=590621" title="Święty gaj">
Święty gaj



</doc>
<doc id="590622" url="https://pl.wikipedia.org/wiki?curid=590622" title="Alfonso Ferrero La Marmora">
Alfonso Ferrero La Marmora

Alfonso Ferrero La Marmora (ur. 18 listopada 1804, zm. 5 stycznia 1878) – włoski generał i polityk, jedna z czołowych postaci włoskiego Risorgimento. Był młodszym bratem generała Alessandra La Marmory.
Po okresie nauki w szkole wojskowej rozpoczął służbę w armii królestwa Sardynii w 1823 roku w stopniu porucznika artylerii. Od 1845 r. major, od 1848 r. generał brygady. Brał udział w różnych walkach wojsk piemonckich z Austrią podczas pierwszej włoskiej wojny niepodległościowej. 5 sierpnia 1848 r. uwolnił króla Karola Alberta uwięzionego w rewolucyjnym Mediolanie.
W latach 1855−1856 dowodził oddziałami sardyńskimi biorącymi udział w wojnie krymskiej. Podczas tzw. drugiej włoskiej wojny o niepodległość w 1859 r. był dowódcą wojsk sardyńskich. Od 1861 do 1864 roku był gubernatorem Neapolu. W latach 1864-1866 premier Włoch w dwóch rządach: "La Marmora I" do 31 grudnia 1865 i "La Marmora II". Po klęsce pod Custozą został posądzony o zdradę. Broniąc się opublikował dokumenty, co uważano za zdradę tajemnic państwowych.

</doc>
<doc id="590627" url="https://pl.wikipedia.org/wiki?curid=590627" title="Godła republik związkowych Jugosławii">
Godła republik związkowych Jugosławii

Godła republik wchodzących w skład Socjalistycznej Federalnej Republiki Jugosławii, inaczej niż godła wielu państw socjalistycznych, a zwłaszcza ZSRR i wchodzących w jego skład republik, często nawiązywały do historycznych symboli danego kraju. Godła te zawierały pewne stałe elementy, były to: otok z wieńców złożonych ze stylizowanych kłosów zbóż, i niekiedy kwiatów, oraz znajdująca się u góry, u zbiegu obu wieńców czerwona gwiazda, Wieńce z kłosów były tradycyjnym symbolem pojawiającym się w godłach niemal wszystkich socjalistycznch państw; podkreslały one rolę pracy, a zwłaszcza rolnictwa. Czerwona gwiazda jest symbolem ruchu robotniczego, a także jednym z symboli socjalistycznej Jugosławii, obecnym na jej fladze. Pozostałe elementy są odmienne dla każdej republiki.

</doc>
<doc id="590631" url="https://pl.wikipedia.org/wiki?curid=590631" title="Enrico Cialdini">
Enrico Cialdini

Enrico Cialdini (ur. 10 sierpnia 1811 w Castelvetro di Modena, zm. 8 września 1892 w Livorno) – włoski generał, polityk i dyplomata. Jego rywalizacja z Alfonso Ferrero La Marmora przyczyniła się do klęski pod Custozą. W latach 1876–1882 ambasador w Paryżu.

</doc>
<doc id="590634" url="https://pl.wikipedia.org/wiki?curid=590634" title="Andrij Worobiej">
Andrij Worobiej

Andrij Ołeksijowycz Worobiej, ukr. Андрій Олексійович Воробєй (ur. 29 listopada 1978 w Doniecku) – ukraiński piłkarz grający na pozycji napastnika, reprezentant Ukrainy.
Kariera piłkarska.
Kariera klubowa.
Wychowanek klubu Szachtar Donieck, w którym rozpoczął karierę piłkarską. Latem 2007 przeszedł do Dnipra Dniepropetrowsk. W 2009 został wypożyczony do Arsenału Kijów. Latem 2010 jako wolny agent podpisał kontrakt z Metalistem Charków. W lutym 2013 roku został wypożyczony do Heliosu Charków. Po zakończeniu rundy jesiennej sezonu 2013/14 postanowił zakończyć karierę piłkarską.
Kariera reprezentacyjna.
Debiut Anglia – Ukraina (31-05-2000). W reprezentacji Ukrainy od 2000 r. rozegrał 68 meczów i strzelił 9 goli. Wystąpił na Mistrzostwach Świata 2006.

</doc>
<doc id="590636" url="https://pl.wikipedia.org/wiki?curid=590636" title="Powiat łapski">
Powiat łapski

Powiat łapski – powiat istniejący w latach 1954–1975 na terenie obecnych powiatów białostockiego i wysokomazowieckiego (woj. podlaskie). Jego ośrodkiem administracyjnym były Łapy.
Powiat łapski powstał dnia 13 listopada 1954 roku w województwie białostockim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat łapski złożyły się dwa miasta i 19 gromad:
1 stycznia 1956 roku gromadę Horodniany wyłączono z powiatu łapskiego i włączono do powiatu białostockiego.
Po zniesieniu gromad i reaktywacji gmin z dniem 1 stycznia 1973 roku powiat łapski podzielono na 2 miasta i 5 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu łapskiego zostało podzielone przez nowe (mniejsze) województwo białostockie oraz województwo łomżyńskie. Reforma administracyjna z 1999 roku powiatu nie przywróciła a były obszar powiatu przypadł powiatowi białostockiemu (łącznie z Łapami), oprócz gminy Sokoły, którą włączono do powiatu wysokomazowieckiego.

</doc>
<doc id="590639" url="https://pl.wikipedia.org/wiki?curid=590639" title="Guillaume d’Estouteville">
Guillaume d’Estouteville

Guillaume d'Estouteville (1412 – 22 stycznia 1483 w Rzymie) – francuski duchowny, kardynał.
Życiorys.
Był spokrewniony z francuską rodziną królewską. Przeznaczony do stanu duchownego, został kanonikiem kolejno w Evreux (1428), Lyonie (1432) i Angers (1433) oraz protonotariuszem apostolskim (1433). W lutym 1439 został wybrany biskupem Angers, jednak nigdy nie objął tej diecezji. Na konsystorzu 18 grudnia 1439 papież Eugeniusz IV mianował go kardynałem z tytułem prezbitera Santi Silvestro e Martino ai Monti. W 1459 awansował do rangi kardynała biskupa, otrzymując wpierw diecezję podmiejską Porto e Santa Rufina, a następnie (1461) Ostia e Velletri. Był najbogatszym kardynałem w tamtym czasie dzięki licznie zgromadzonym beneficjom, m.in. był biskupem Digne (1439-45), Nîmes (1441-50), Béziers (1444-47) i Lodève (1450-53), był też opatem komendatoryjnym wielu opactw. Pełnił też funkcję protektora zakonu augustianów (1446-83) oraz archiprezbitera bazyliki liberiańskiej (od 1443). Został wysłany do Francji jako legat przez papieża Mikołaja V by załagodzić spór Karolem VII a Anglią (1451). Kilka lat później otworzył proces rehabilitacyjny Joanny d'Arc. Od 1453 roku był arcybiskupem Rouen i Saint-Jean-de-Maurienne. Uczestniczył w konklawe, które wybrały papieży: Mikołaja V, Pawła II i Sykstusa IV, ale był nieobecny w Rzymie podczas wyboru papieża Kaliksta III. Od 1458 roku na każdym kolejnym konklawe bezskutecznie kandydował na papieża, uciekając się nawet do prób przekupywania kardynałów. Otwarcie żył w związku z konkubiną Girolamą Tosti, rzymską szlachcianką, z którą miał piątkę nieślubnych dzieci.
W listopadzie 1472 roku został dziekanem Świętego Kolegium Kardynałów, a w 1477 Kamerlingiem Świętego Kościoła Rzymskiego.

</doc>
<doc id="590640" url="https://pl.wikipedia.org/wiki?curid=590640" title="Spss">
Spss



</doc>
<doc id="590645" url="https://pl.wikipedia.org/wiki?curid=590645" title="Powiat szubiński">
Powiat szubiński

Powiat szubiński – powiat istniejący w latach 1920–1939 oraz 1945–1975, najpierw w II Rzeczypospolitej, a następnie w PRL.
Historia.
Powiat powstał na terenie należącym do niemieckiego powiatu Schubin. Początkowo należał do woj. poznańskiego, 1 kwietnia 1938 został przyłączony do województwa pomorskiego. 26 października 1939 teren powiatu został ponownie włączony do Niemiec pod nazwą powiat Altburgund. W roku 1945 ponownie w granicach Polski. W 1950 przemianowanego na bydgoskie (do 1975). Ostateczny zasięg powiatu obejmował tereny obecnych powiatów nakielskiego i żnińskiego (woj.kujawsko-pomorskie). Jego ośrodkiem administracyjnym był Szubin. Oprócz Szubina na terenie powiatu istniały miasta Barcin, Kcynia i Łabiszyn.
Po reformie administracyjnej w 1975 roku terytorium powiatu pozostało w granicach województwa bydgoskiego. Powiatu nie przywrócono w roku 1999, a sam Szubin włączono do powiatu nakielskiego.
1 sierpnia 1934 r. dokonano nowego podziału powiatu na gminy wiejskie.

</doc>
<doc id="590651" url="https://pl.wikipedia.org/wiki?curid=590651" title="Skręcalność właściwa">
Skręcalność właściwa

Skręcalność właściwa – wartość charakteryzująca substancję aktywną optycznie, poprzez wartość kąta skręcania płaszczyzny światła spolaryzowanego. Ilościowo wyraża się ona wzorem
gdzie:
Z powyższego wzoru wynikałoby, że skręcalność właściwa jest liczbą mianowaną, a jej jednostką jest jednostka kąta podzielona przez jednostkę długości, jednak w praktyce jednostki te pomija się, podając kąt skręcenia w stopniach dla drogi równej 1 dm dla cieczy lub 1 mm dla ciał stałych.
Zwyczaj ten wynika z powszechnego stosowania polarymetrów, w których skręcenie płaszczyzny polaryzacji dla cieczy badane jest w kuwetce na drodze 1 dm. Stosowane są również inne jednostki oraz inne definicje skręcalności właściwej.
Skręcalność właściwa zależy od długości fali światła. Zależność tę można przybliżyć wzorem
gdzie: formula_5 i formula_6 są stałymi dla danej substancji.
Na przykład dla kwarcu skręcalność właściwa (kąt skręcenia dla płytki o grubości 1 mm) wynosi
Często spotykany symbol [α] oznacza, że pomiar wykonano w temperaturze formula_7 dla światła odpowiadającego długości fali linii D sodu (tj. 589 nm). Zależność skręcalności optycznej od długości fali określa się jako dyspersję skręcalności optycznej.
Skręcalność właściwa roztworu.
Nieco inaczej definiuje się skręcalność właściwą roztworów
gdzie: formula_9 jest stężeniem roztworu (wyrażone w g substancji rozpuszczonej na cm³ roztworu). Jak widać ze wzorów, również jednostka skręcalności właściwej roztworu jest inna. Skręcalność ta również zależy od długości fali i temperatury, a może zależeć też od użytego rozpuszczalnika i w pewnym stopniu także od stężenia. Dla niektórych substancji rozpuszczalnik może wpływać nie tylko na wielkość, ale i na znak skręcalności.
Związki skręcające płaszczyznę światła spolaryzowanego w prawo oznaczane są symbolami (+) lub formula_10 (od – prawy), a w lewo (−) lub formula_3 (od – lewy).

</doc>
<doc id="590654" url="https://pl.wikipedia.org/wiki?curid=590654" title="Ambasadorowie i posłowie rosyjscy w Rzeczypospolitej 1763–1794">
Ambasadorowie i posłowie rosyjscy w Rzeczypospolitej 1763–1794

Ambasadorowie i posłowie rosyjscy w Rzeczypospolitej 1763–1794 – charakterystyka dyplomatów rosyjskich z tego okresu.
Kompetencje dyplomatów rosyjskich w Rzeczypospolitej w tych latach daleko wykraczały poza właściwe ich funkcji zadania dyplomacji. Zakres ich władzy można porównać z pozycją wicekrólów w koloniach imperium hiszpańskiego, bądź prokonsulów, sprawujących władzę w podbitych prowincjach cesarstwa rzymskiego. Ambasadorowie i posłowie rosyjscy w tych latach (z przerwą 1790–1792) sprawowali rzeczywistą władzę w Polsce i na Litwie, działając na podstawie przysyłanych z Petersburga instrukcji. Mieli przemożny wpływ na króla, który na ich żądanie i za ich aprobatą mianował na urzędy i rozdawał starostwa wskazanym przez nich ludziom, jako wynagrodzenie dla stronników Rosji. W ambasadzie rosyjskiej istniał stały fundusz korupcyjny, z którego wypłacano stałą pensję roczną swoim agentom i poplecznikom. Program obrad Rady Nieustającej był ustalany przez rosyjskiego ambasadora, który też umieszczał w jej składzie zaufanych sobie ludzi. O ich faktycznej pozycji w Polsce może świadczyć drobne na pozór wydarzenie, gdy cała publiczność teatru królewskiego (gdy Stanisław August zajął już miejsce w swojej loży), długo czekała na rozpoczęcie przedstawienia, ponieważ jeszcze nieobecny był poseł rosyjski.
Spór o pierwszeństwo między nuncjuszem i ambasadorem rosyjskim toczył się jeszcze za panowania Augusta III Sasa i do końca Rzeczypospolitej nie został rozstrzygnięty.
Geneza.
Już na początku XVIII wieku, dzięki wielu intrygom popartym siłą swojego oręża, Rosja uzyskała dominujący wpływ na sprawy wewnętrzne Rzeczypospolitej. W 1717 car Piotr I został gwarantem rozejmu pomiędzy szlachtą a królem Polski Augustem II, którego postanowienia zostały przyjęte na sejmie niemym.
Ambasadorowie i posłowie rosyjscy w Rzeczypospolitej 1763–1794.
Herman Karl von Keyserling.
Dopiero jednak zamach stanu Familii Czartoryskich, przeprowadzony z pomocą wojsk rosyjskich po śmierci Augusta III i przeprowadzona pod rosyjskimi bagnetami elekcja kandydata cesarzowej Katarzyny II Stanisława Augusta Poniatowskiego w 1764, spowodowały trwałe uzależnienie władcy Rzeczypospolitej od stałej pomocy rosyjskiej. Poseł rosyjski Herman Karl von Keyserling, zezwalając na niewielki reformy sejmu konwokacyjnego, przeprowadził wybór wskazanego przez Imperatorową kandydata do tronu polskiego.
Nikołaj Repnin.
Wkrótce jednak zastąpił go poseł nadzwyczajny i minister pełnomocny Nikołaj Repnin, który wypełniając instrukcje petersburskie, doprowadził do zawiązania się w 1767 antykrólewskiej i katolickiej konfederacji radomskiej oraz konfederacji innowierczych: prawosławnej słuckiej i protestanckiej toruńskiej. Na Sejmie Repninowskim 1767-1768, wysunięty przez niego postulat równouprawnienia różnowierców spotkał się z silnym oporem. Zdławiło go dopiero sterroryzowanie sejmujących, w wyniku bezprecedensowego w historii stosunków międzynarodowych porwania senatorów: biskupa krakowskiego Kajetana Sołtyka, biskupa kijowskiego Józefa Andrzeja Załuskiego, hetmana polnego koronnego Wacława Rzewuskiego i jego syna Seweryna Rzewuskiego do Kaługi. Repnin nie znosił żadnego sprzeciwu, toteż nie zawahał się nawet przed czynnym publicznym znieważeniem Józefa Pułaskiego, jednego z przywódców konfederacji barskiej (Repnin po prostu go kopnął). Poseł rosyjski przeforsował uchwalenie przez sejm delegacyjny praw kardynalnych (26 lutego 1768), które potwierdził 8 marca traktat gwarancyjny Rzeczypospolitej z Rosją. Od tej chwili Polska stawała się protektoratem rosyjskim, a cesarzowa Katarzyna II gwarantowała nienaruszalność jej ustroju. Misja Repnina zakończyła się jednak niepowodzeniem, gdyż nie potrafił zapobiec wybuchowi antyrosyjskiego powstania w Rzeczypospolitej w 1768.
Michaił Wołkoński.
22 maja 1769 na jego miejsce przybył poseł nadzwyczajny i minister pełnomocny Michaił Wołkoński. Jego instrukcje wyznaczały coraz bardziej ostry kurs wobec Rzeczypospolitej. W 1770, gdy w rozmowie z królem zażądał wygnania z kraju Czartoryskich, monarcha naiwnie zapytał: "Jak można karać obcych poddanych?". Poseł rosyjski szybko uświadomił Stanisławowi Augustowi iluzoryczność jego władzy: "Nigdy nie myślałem, żebyś Wasza Królewska Mość mógł wymówić takie słowo. Doniosę o wszystkim memu dworowi".
Zagrożony przez konfederatów barskich, którzy 22 października 1770 ogłosili jego detronizację, opuszczony przez stronników, tonący w długach król Stanisław August Poniatowski jedyne oparcie widział w popierającej go Rosji, w osobie jej posła.
Kasper von Saldern.
Katarzyna II próbowała jeszcze zachować Rzeczpospolitą w całości jako rosyjski protektorat. Dlatego od kwietnia 1771 mianowała nowym ambasadorem w Warszawie Kaspera von Salderna, protegowanego ministra Nikity Iwanowicza Panina. Jednakże przeprowadzona przez konfederatów 3 listopada 1771 w Warszawie próba porwania króla ostatecznie uświadomiła jej, że Stanisław August przestał być mocnym i wiarygodnym gwarantem rosyjskiego protektoratu nad Rzecząpospolitą.
Otto Magnus von Stackelberg.
Po podpisaniu traktatu I rozbioru 5 sierpnia 1772 do Polski przybył nowy rosyjski poseł nadzwyczajny i minister pełnomocny Otto Magnus von Stackelberg, który miał zająć się ratyfikowaniem jego postanowień przez sejm. Co też nastąpiło dzięki przekupieniu wielu posłów na Sejmie Rozbiorowym (1773-1775) dnia 30 września 1773. Stackelbergowi obniżono rangę dyplomatyczną, tak by na czas przeprowadzenia rozbioru wyrównać ją z rangą przedstawicieli Prus i Austrii.
Z inicjatywy Stackelberga powołano w 1775 Radę Nieustającą, która w założeniu miała być narzędziem władzy rosyjskiej w Polsce. W 1780, działając w porozumieniu z nuncjuszem apostolskim Janem Andrzejem Archettim, doprowadził do przekupienia posłów i odrzucenia projektu kodyfikacji prawa, zawartego w Kodeksie Zamoyskiego. Współdziałanie rosyjsko-watykańskie musiało pozostać ścisłą tajemnicą, skoro sekretarz stanu Lazzaro Opizio Pallavicini ostrzegał nuncjusza: "aby porozumienie i łączenie się nasze z państwem heretyckim nie wyszło tam niepotrzebnie na jaw z naszą szkodą, jakkolwiek takimi środkami posługuje się nieraz Opatrzność, aby pomieszać szyki ludzkiej polityki dla dobra Kościoła i jego głowy".
29 maja 1787 Rada Nieustająca przyjęła bezprecedensową w historii stosunków międzynarodowych uchwałę o zakupie z funduszy państwa Pałacu Brühla jako siedziby dla ambasady Rosji za sumę 1 miliona złotych. Pieniądze te, pochodzące z nadwyżek budżetu, miały być przeznaczone na wyposażenie polskiej armii. Była to jeszcze jedna próba upokorzenia Polaków i uniemożliwienia odbudowy zrujnowanego polskiego budżetu.
W 1788, licząc na pomoc Polski w wojnie z Turcją, Katarzyna II zezwoliła na przeprowadzenie ograniczonych reform w Rzeczypospolitej i zwołanie Sejmu Czteroletniego. Ten szybko zajął się zrzuceniem rosyjskiego protektoratu w Rzeczypospolitej, co formalnie nastąpiło 29 marca 1790, gdy podpisano antyrosyjskie przymierze z Prusami.
Jakow Bułhakow.
Wywołało to wściekłość Katarzyny II, która odwołała Stackelberga i nowym posłem nadzwyczajnym i ministrem pełnomocnym w Warszawie mianowała Jakowa Bułhakowa. W latach 1790–1792 przedstawiciel Rosji stracił praktycznie wpływ na bieg spraw w Polsce, zadowalając się rolą bacznego obserwatora wypadków. Uchwalenie Konstytucji 3 maja 1791, która faktycznie zmieniła ustrój Rzeczypospolitej, spowodowało wybuch wojny polsko-rosyjskiej w 1792. 18 maja 1792 Bułhakow zawiadomił Stanisława Augusta o wkroczeniu wojsk rosyjskich w granice Polski. Nie było to więc formalne wypowiedzenie wojny, gdyż Rosja "de facto" nie uznawała już wtedy Rzeczypospolitej jako pełnoprawnego podmiotu stosunków międzynarodowych. Po kapitulacji i wprowadzeniu w kraju rządów konfederacji targowickiej 23 stycznia 1793 Rosja i Prusy podpisały II rozbiór Polski. Austria formalnie nie biorąca udziału w II rozbiorze dopiero 3 stycznia 1795 zawarła za plecami Prus tajną konwencję z Rosją o III rozbiorze Polski, na mocy której cesarz Franciszek II Habsburg przystępował do traktatu drugiego rozbioru.
Jakob Sievers.
16 lutego 1793 Jakob Sievers został mianowany został nowym rosyjskim posłem nadzwyczajnym i ministrem pełnomocnym w Polsce. Jego zadaniem było przeprowadzenie ratyfikacji nowego traktatu podziałowego przez sejm grodzieński. Sejm w istocie uległ presji, otoczony na rozkaz Sieversa rosyjskimi armatami. Dodatkowo posłami mogli zostać tylko ci, których zatwierdził on osobiście. Katarzyna II przysłała napisany przez siebie projekt wieczystego sojuszu Polski i Rosji, który został przedstawiony Sieversowi przez upokorzonych posłów jako prośba narodu polskiego. 14 października 1793 projekt przeszedł „jednogłośnie” (nikt nie odważył się odezwać). W jego efekcie jak powiedział jeden z posłów "Polska stała się prowincją rosyjską". Większość posłów była przekupiona i zastraszona. Rozpoczęła się rosyjska okupacja wojskowa, polskie garnizony zostały otoczone przez Rosjan.
Osip Igelström.
W grudniu 1793 nowym rosyjskim posłem nadzwyczajnym i ministrem pełnomocnym został Osip Igelström, łączący w swoim ręku już od końca 1792 naczelne dowództwo wojsk Katarzyny II w Rzeczypospolitej. Jego zadaniem miało być przeprowadzenie redukcji armii koronnej i litewskiej.
Zupełnym dla niego zaskoczeniem był wybuch insurekcji kościuszkowskiej w marcu 1794. Nie mniejszym atak na garnizon rosyjski w Warszawie 17 kwietnia w czasie insurekcji warszawskiej. W jego wyniku Igelström w pośpiechu opuścił Warszawę, a budynek poselstwa rosyjskiego (Pałac Młodziejowskich) został zdobyty przez powstańców po krwawej walce. Znaleziono tam papiery, dokumentujące pobieranie stałej rocznej pensji przez wybitne postacie życia politycznego, co stało się później powodem skazania na śmierć przez Sąd Kryminalny przywódców konfederacji targowickiej.

</doc>
<doc id="590655" url="https://pl.wikipedia.org/wiki?curid=590655" title="Linia D sodu">
Linia D sodu

Linia D sodu, zwana też dubletem sodowym, to światło, które można traktować w pierwszym przybliżeniu jako światło monochromatyczne, o długości fali 589 nm.
Sód i jego związki umieszczone w płomieniu bądź łuku elektrycznym emitują intensywnie żółte światło, które składa się w większości z linii D (por. lampa sodowa, widmo emisyjne liniowe). Ta barwa światła jest zbliżona do maksymalnej czułości oka ludzkiego.
Dokładniejsza analiza widmowa wykazuje, że linia D sodu składa się z dwóch linii (stąd nazwa "dublet sodowy"), leżących blisko siebie (o długościach fali 589,592 nm oraz 588,995 nm). Linie te pochodzą od przejść elektronowych między termami wzbudzonymi sodu i a termem podstawowym . Obecność dwóch linii zamiast jednej wynika z rozszczepienia termu na dwa termy i , co jest przykładem sprzężenia spinowo-orbitalnego.
Linia D sodu należy do tak zwanych linii Fraunhofera.
Historycznie linię D sodu wykorzystywano do licznych eksperymentów spektroskopowych. W 1896 roku Zeeman badając linie emisyjne D sodu odkrył ich rozszczepienie w polu magnetycznym zwane obecnie efektem Zeemana.
Niektóre parametry fizykochemiczne jak współczynnik załamania światła czy skręcalność właściwa określa się tylko wyjątkowo dla innych długości fali.

</doc>
<doc id="590656" url="https://pl.wikipedia.org/wiki?curid=590656" title="Cundinamarca">
Cundinamarca

Cundinamarca – departament Kolumbii. Niegdyś był jednym z dziewięciu stanów, współtworzących Stany Zjednoczone Kolumbii.
Pochodzenie nazwy.
Nazwa Cundinamarca pochodzi od Kundur marqa, wyrażenia pochodzącego z epoki prekolumbijskiej, znanego z okolic rzeki Magdalena, a współcześnie używanego jeszcze przez rdzenną ludność posługującą się językiem keczua, które oznacza Gniazdo Kondora.
Geografia.
Większość departamentu Cundinamarca leży w Kordylierach Wschodnich. Granicę departamentu wyznaczają: od zachodu rzeka Magdalena, spływająca do dorzecza Amazonki na wschodzie, od południa Cundinamarca graniczy z departamentem Tolima. Dystrykt Federalny miasta Bogota jest niemal całkowicie odcięty przez terytorium departamentu Cundinamarca. Dystrykt ten, podobnie jak część terytorium sąsiednich departamentów, należał kiedyś do stanu Cundinamarca. Współczesny departament jest od niego znacznie mniejszy.
Stolicą Cundinamarca jest Bogota. Jest to wyjątek wśród departamentów Kolumbii, by stolica leżała poza jego terytorium. Wynika to jednak z kolumbijskiej konstytucji, nadającej Bogocie specjalny status. Konsekwencją takiego rozwiązania jest niewliczanie ani powierzchni Bogoty, ani jej mieszkańców, do powierzchni i ludności departamentu Cundinamarca. Gdyby liczyć je łącznie, miałyby 9,5 miliona mieszkańców.
Gminy.
Agua de Dios, Albán, Anapoima, Anolaima, Apulo, Arbeláez, Beltrán, Bituima, Bogota, Bojacá, Cabrera, Cachipay, Cajicá, Caparrapí, Cáqueza, Carmen de Carupa, Chaguaní, Chía, Chipaque, Choachí, Chocontá, Cogua, Cota, Cucunubá, El Colegio, El Peñón, Facatativá, Fómeque, Fosca, Funza, Fúquene, Fusagasugá, Gachalá, Gachancipá, Gachetá, Gama, Girardot, Guachetá, Guaduas, Guasca, Guataquí, Guatavita, Guayabal de Síquima, Guayabetal, Gutiérrez, Jerusalén, Junín, La Calera, La Mesa, La Palma, La Peña, La Vega, Lenguazaque, Machetá, Madrid, Manta, Medina, Mosquera, Nariño, Nemocón, Nilo, Nimaima, Nocaima, Pacho, Paime, Pandi, Paratebueno, Pasca, Puerto Salgar, Pulí, Quebradanegra, Quetame, Quipile, Ricaurte, San Antonio del Tequendama, San Bernardo, San Francisco, San Juan de Rioseco, Sasaima, Sesquilé, Sibaté, Silvania, Simijaca, Soacha, Sopó, Subachoque, Suesca, Supatá, Susa, Sutatausa, Tabio, Tausa, Tena, Tenjo, Tibacuy, Tibirita, Tocaima, Tocancipá, Topaipí, Ubalá, Ubaque, Ubaté, Une, Útica, Venecia, Vergara, Vianí, Villagómez, Villapinzón, Villeta, Viotá, Yacopí, Zipacón, Zipaquirá

</doc>
<doc id="590657" url="https://pl.wikipedia.org/wiki?curid=590657" title="Rozpiór">
Rozpiór

Rozpiór, siniec ("Ballerus ballerus") – gatunek słodkowodnej ryby karpiokształtnej z rodziny karpiowatych (Cyprinidae).
Występowanie.
Jeziora i dolny bieg większych rzek zlewisk Morza Północnego i Bałtyckiego oraz w europejskiej części zlewisk Morza Czarnego, Azowskiego i Kaspijskiego.
Przebywa głównie w strefie pelagialnej jezior i w strefie bentopelagialnej rzek. Żyje w małych stadach.
Opis.
Osiąga przeciętnie 20–30, maksymalnie 45 cm długości i blisko 1 kg masy ciała. Ciało bocznie spłaszczone, wygrzbiecone. Otwór gębowy w położeniu końcowym, skierowany skośnie ku górze. Grzbiet ciemnozielony, boki srebrzyste z żółtawym odcieniem, brzuch i płetwy jasne. W płetwie grzbietowej 11–12 promieni, w odbytowej 39–46. Ciemne końce płetw nieparzystych. 66–73 małych łusek w linii. Jeden rząd zębów gardłowych.
Wędkarski rekord Polski wagowy: 1,46 kg, 49 cm (2004).
Odżywianie.
Żywi się planktonem (zwłaszcza rozwielitkami i widłonogami) i bentosem.
Rozród.
Dojrzewa płciowo około 4. roku życia. Tarło odbywają wiosną (kwiecień, maj) w górze rzek. Jedna samica składa, na roślinach wodnych lub innych przedmiotach zanurzonych w wodzie, od 4000 do 25 000 jaj ikry. Rozwój zarodkowy trwa 4-5 dni.
Znaczenie gospodarcze.
Gatunek o niewielkim znaczeniu gospodarczym, poławiany przez wędkarzy.

</doc>
<doc id="590658" url="https://pl.wikipedia.org/wiki?curid=590658" title="Wes Brown">
Wes Brown

Wesley Michael "Wes" Brown (ur. 13 października 1979 w Manchesterze) - angielski piłkarz występujący na pozycji prawego lub środkowego obrońcy.
Kariera klubowa.
Wes pochodzi z Manchesteru. W wieku 12 lat dołączył do juniorskiego zespołu miejscowego Manchesteru United. Brown wraz z młodzieżową ekipą zdobył Młodzieżowy Puchar Anglii. Został także wybrany Młodym Graczem Roku. 4 listopada 1996 podpisał zawodowy kontrakt z "Czerwonymi Diabłami". W Premier League zadebiutował 4 maja 1998 w meczu z Leeds United. W następnym sezonie Wes wystąpił już w kilku spotkaniach, od pierwszej minuty grając na pozycji prawego, jak i również środkowego obrońcy. Rok później Wes wraz z Manchesterem został Mistrzem Anglii, zdobył Puchar Anglii i wygrał Ligę Mistrzów. W sezonie 1999/00 Manchester znów wygrał ligę, jednak Wes nie wystąpił w żadnym spotkaniu. W następnym sezonie Brown zagrał już w 28 ligowych pojedynkach i powtórzył wcześniejszy sukces. Mistrzem Anglii został także w sezonie 2002/03. Wystąpił wtedy w 22 pojedynkach. Zdobył także wówczas Tarczę Wspólnoty. Rok później Wes wystąpił w finale Pucharu Anglii przeciwko Millwall F.C. wygranym przez jego ekipę 3-0. Następnym trofeum zdobytym przez Browna był Puchar Ligi Angielskiej zdobyty dwa lata później. W następnych dwóch sezonach Wes dalej był podstawowym zawodnikiem swojego klubu. W tym czasie zdobył wraz z nim dwa Mistrzostwa Anglii, Tarczę Wspólnoty, a także Ligę Mistrzów. W listopadzie 2008 roku przeszedł operację kostki i do końca roku nie wystąpił w żadnym spotkaniu. Dotychczas w Manchesterze United zaliczył 232 ligowe występy, w których zdobył 3 bramki.
7 lipca 2011 podpisał kontrakt z klubem Sunderland.
Kariera reprezentacyjna.
W reprezentacji swojego kraju Wes zadebiutował 26 kwietnia 1999 roku w zremisowanym 1-1 towarzyskim spotkaniu z reprezentacją Węgier. 3 lata później Sven-Göran Eriksson powołał go na odbywający się w Japonii oraz Korei Południowej Mundial. Na tym turnieju Anglia dotarła do ćwierćfinału, w którym przegrała 1-2 z Brazylią a sam Brown nie wystąpił w żadnym spotkaniu. Od roku 2003 Wes przestał grać w kadrze. Do reprezentacji powrócił 9 lutego 2005, kiedy to wystąpił w zremisowanym 0-0 meczu z Holandią. 20 sierpnia 2008 w towarzyskim meczu z Czechami strzelił swojego pierwszego i jedynego gola dla reprezentacji. Dotychczas w barwach narodowych wystąpił 23 razy. W sierpniu 2010 zakończył karierę w reprezentacji.

</doc>
<doc id="590659" url="https://pl.wikipedia.org/wiki?curid=590659" title="Orunia">
Orunia

Orunia (, , inne warianty nazewnicze: "Oruń", "Orania", "Orana", "Ore") – osiedle mieszkaniowo-przemysłowe w Gdańsku, część dzielnicy Orunia-Św. Wojciech-Lipce.
Położenie.
Orunia po przyłączeniu w 1933 do Gdańska stała się dzielnicą. Według obecnej nomenklatury Orunia jest osiedlem leżącym w dzielnicy Orunia-Św. Wojciech-Lipce. W skład osiedla wchodzą następujące jednostki morfogenetyczne:
Warunki geograficzne.
Ciekawym dla położenia Oruni jest fakt, że leży ona na granicy dwóch polskich mezoregionów: Pojezierza Kaszubskiego i Żuław Wiślanych. Granica pomiędzy nimi przebiega mniej więcej na Kanale Raduni.
Ukształtowanie terenu.
W ukształtowaniu terenu Oruni widać granicę pomiędzy mezoregionami. Najwyższym wzniesieniem jest Góra Łez – morenowe wzniesienie wysokości 54 m n.p.m. Podjednostka Ptaszniki leży w całości na Wzgórzu Ptaszników, które oddzielone jest od Góry Pięciu Braci przez zespół przyrodniczo-krajobrazowy Dolina Potoku Oruńskiego. Zaś pomiędzy wyżynnym Chełmem a Wzgórzem Ptaszników leży jar, w którym znajduje się podjednostka Oruńskie Przedmieście.
To jednak tylko mała część osiedla – pozostałe podjednostki umiejscowione są na nizinie Żuław Gdańskich. Depresja dochodzi tu do 0,3 m p.p.m. Cały obszar Dolnika leży na byłych polderach poprzecinanych rowami. Na peryferiach Dolnika można zaobserwować typowy krajobraz Żuław z wierzbami.
Cieki.
Płynące przez osiedle lub po jego granicach:
Wschodni kraniec Oruni znajduje się na Krępcu, czyli zlewisku trzech rzek: Motławy, Raduni i Czarnej Łachy.
Wzgórza.
Na Oruni zarysowały się szczególnie cztery wzgórza:
W związku z równinnością terenu osiedla, ich wysokość względna od strony wschodniej jest prawie taka sama. Od zachodu przylegają do Górnej Oruni. Góra Łez wzięła swoją nazwę od miejsca starcia w czasie wojen napoleońskich. Góra Pięciu Braci bierze nazwę z miejscowej legendy związanej z pięcioma (obecnie dwoma) głazami leżącymi na jej zboczach.
Historia.
Kwestia nazwy.
Dawne nazwy: "Ore" (1338), "Orana" (1356), "Orania" (łacina), "Oruń" (1710), "Ohra" (po 1885).
Jerzy Samp w swojej książce "Orunia" stawia tezę, że nazwa Orunia pochodzi od słowiańskiego słowa "Orana" (bądź "Orania") oznaczającego rwący potok. Prawdopodobnie chodzi o dzisiejszy Potok Oruński, który przed wybudowaniem Kanału Raduni był znacznie dłuższy i uchodził do Motławy, przecinając tym samym Orunię przez całą jej szerokość. Niemcy przekształcili słowiańską nazwę w zniemczone "Ohra" bądź gwarowe gdańskie "die Aur".
Według niemieckojęzycznych legend nazwa Oruni pochodzić ma od nazwiska gdańskiego komtura Albrechta von Ore, który poległ w bitwie pod Płowcami w 1331.
W ostatnich czasach osiedlu nadaje się nieprawidłową nazwę "Orunia Dolna". Wzięła się ona z potrzeby rozróżnienia Oruni od Oruni Górnej – nazwy osiedla wybudowanego w latach 90. XX wieku na wzgórzach pomiędzy Ujeściskiem a Orunią. Nazwa Orunia Górna nie ma żadnego odniesienia do historii.
Średniowiecze.
Od wczesnego średniowiecza przebiegał przez Orunię znany trakt kupiecki zwany "Via mercatorum". Wieś dzięki usytuowaniu i urodzajnym glebom rozwijała się.
Znajdująca się we władaniu zakonu krzyżackiego Orunia otrzymała prawo chełmińskie 2 czerwca 1338 z rąk ówczesnego komtura gdańskiego Winricha von Kniprode, który osadził tu rzemieślników. W XIV wieku wieś liczyła 50 łanów chełmińskich (840 hektarów), istniała tu karczma i młyn. W XV wieku Krzyżacy przekopali Kanał Raduni. W 1412 komtur zezwolił na spław drewna i uruchomienie nad kanałem dwóch tartaków. Orunia zaczęła się dynamicznie rozwijać. W latach 1431–1433 wieś była pustoszona (w 1433 pożar) przez husytów, walczących po polskiej stronie. Została szybko odbudowana. W 1454 Orunia powróciła we władanie polskie. Wieś dwukrotnie uległa zniszczeniu podczas wojny trzynastoletniej, m.in. w czasie pożaru w 1461 roku. W 1506 Orunię nawiedziła powódź.
Nowożytność.
Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim.
W 1519, wobec zagrożenia krzyżackiego, Orunia została spalona przez załogę Gdańska. Podobny los spotkał wieś w 1577 podczas wojny Rzeczypospolitej z Gdańskiem. Dalej historia była już łaskawsza. Wieś ta stała się popularnym miejscem odpoczynku gdańskich patrycjuszy, dobrobyt zaczął wzrastać.
Około 1550 został założony cmentarz ewangelicki pw. Świętego Jerzego (cmentarz został zlikwidowany w 1956).
W 1656, podczas potopu szwedzkiego, Orunia została ograbiona przez Szwedów.
Na miejscu obecnego dworku parkowego gościł August II Mocny.
W XVII wieku rzemieślnicy holenderscy zaczęli tworzyć wzdłuż Kanału Raduni garbarnie, farbiarnie i warsztaty tkackie. Na urodzajnych polach powstawały plantacje tytoniu.
W 1709 Orunię nawiedziła klęska głodu, a następnie epidemia cholery.
29 września 1717 gościł na Oruni car Piotr I Wielki, który zatrzymał się w budynku dzisiejszej szkoły muzycznej jako gość księcia Dołgorukiego.
W 1734 na Starych Szkotach znalazł schronienie Stanisław Leszczyński. Umocniona Orunia odpierała ataki Rosjan i Sasów w czasie toczącej się wojny sukcesyjnej polskiej. Tu też, w kwaterze rosyjskiego feldmarszałka Münnicha, po udanej ucieczce króla Stanisława Leszczyńskiego do Królewca, 7 lipca 1734 podpisano akt kapitulacji Gdańska.
W 1770 Gottfried Reyger założył tu znany ówcześnie ogród botaniczny.
Do II rozbioru na Oruni, w miejscu dzisiejszego domu kultury, swoją wiejską rezydencję miała rodzina Schopenhauerów. Tutaj także spędzał dzieciństwo ważny filozof epoki nowożytnej Arthur Schopenhauer. Pozostałością po ogrodach ich rezydencji jest dzisiejszy Park Schopenhauera.
W 1793 Orunię zamieszkiwało 2098 osób.
XIX wiek.
W 1807, podczas oblężenia Gdańska przez wojska napoleońskie, wieś została spalona. Wycofujący się w 1813 Francuzi uczynili to samo. Dzieła zniszczenia dopełnił orkan w 1818 roku oraz pożar w 1829 roku.
W 1819 po wojnach spisano 239 „dymów” i 1239 „dusz”. Tamtejszy spis wymienia również dwie destylarnie alkoholu, gospodę i dwa wiatraki odwadniające, które znajdowały się na wschód od ulicy Wołyńskiej i nieco na południe od ulicy Równej.
W latach 1850–1852 przez całą długość Oruni została przeprowadzona linia kolejowa Gdańsk-Tczew. Wpłynęło to silnie na charakter wsi, zmieniając jej układ przestrzenny i dzieląc ją na dwie części. Izolację tych części pogłębiła likwidacja w przez PKP w XX wieku 3 przejazdów kolejowych na wysokości ulic Rejtana, Bocznej i Ukośnej.
W 1858 osada liczyła 3,5 tysiąca mieszkańców. Dominowali protestanci. Wraz z rozwojem gospodarczym Gdańska i industrializacją, wieś zaczęła przeobrażać się w osiedle robotnicze. Powstała smolarnia i do dzisiaj istniejąca papownia. Orunia była uznawana za największą wieś w Prusach Zachodnich.
W 1864 w Oruni (bez Chmielnika, który w 1814 został przyłączony do Gdańska) było już 507 budynków. W 1869 mieszkało tutaj 4198 ludzi, 20 lat później – już 5507. Po koniec XIX wieku wieś posiadała kościół, trzy szkoły, aptekę, dwie fabryki papy, wytwórnię octu, garbarnię, parowy młyn zbożowy, pocztę i telegraf.
W 1878 do Oruni doprowadzono linię tramwaju konnego z Gdańska. Przewidywana rozbudowa linii tramwajowej w kierunku Lipiec i Świętego Wojciecha nie została zrealizowana na skutek spodziewanej silnej konkurencji ze strony kolei.
Na przełomie XIX i XX w granicach Oruni funkcjonowały trzy browary:
Czasy najnowsze.
W 1902 roku na Oruni zatrzęsła się ziemia. Jedyną ofiarą trzęsienia ziemi był motorniczy tramwaju, który złamał rękę.
W 1905 liczba mieszkańców przekroczyła 10 000. W tym samym roku mistrz ślusarski Christian August Kirschberger założył Fabrykę Konstrukcji Żelaznych (późniejszy Zakład Odlewniczy „Żeliwiak”), której hale produkcyjne wzniesiono przy nieistniejącej dziś ul. Tylnej.
W okresie Wolnego Miasta Gdańska dzielnica była znaczącym skupiskiem ludności polskiej – osiedlali się tutaj Kaszubi i Kociewiacy szukający pracy w Gdańsku.
W 1923 roku Orunia liczyła 2798 gospodarstw, które zamieszkiwało 12 113 osób. Była to największa wieś na całym Pomorzu. Na czele administracji stał urzędnik tytułowany burmistrzem, którym był senator Wolnego Miasta Rax Rammiger.
15 sierpnia 1933 Orunia została przyłączona w granice administracyjne miasta i stała się dzielnicą Gdańska. Należy do okręgu historycznego Niziny. W latach trzydziestych Orunia, uważana za bastion ruchu komunistycznego, była biedną dzielnicą, zamieszkałą w większości przez robotników i rzemieślników, z których tylko nieliczni byli mistrzami. Przed 1939 miejsce antypolskich wystąpień. Duża część oruńskich Polaków jeszcze we wrześniu 1939 roku została aresztowana i przewieziona do obozu przejściowego Bramie Nizinnej, skąd trafili do obozu w Nowym Porcie.
Dnia 27 marca 1945 dzielnicę zdobyła Armia Czerwona. Zniszczenia były umiarkowane. Zalane przez wycofujące się wojska niemieckie pola (747 ha) osuszone zostały rok później przez grupę 5 rolników.
W 1956 zamknięto ewangelicki cmentarz św. Jerzego, znajdujący się między ulicą Gościnną a torami kolejowymi, czynny od około 1550. W 2009 na jego terenie odsłonięto obelisk, ufundowany przez Miasto Gdańsk i zawierający łacińską sentencję z Apokalipsy ("Absterget Deus omnem Lacrimam ab Oculis", Ap 21,4).
W 1962 na terenie dzielnicy powstało kino „Kosmos”
W 1972 zlikwidowano linię tramwajową z Gdańska wraz z pętlą przy ul. Gościnnej.
9 lipca 2001 miała miejsce powódź w Gdańsku. Po ulewnych deszczach, Kanał Raduni przerwał wał w trzech miejscach, zalewając Orunię.
27 lipca 2018 przy ul. Smoleńskiej otwarto pierwszą na terenie dzielnicy pływalnię krytą, zbudowaną kosztem 13,4 mln zł. Składa się ona z basenu o wymiarach 25 na 12,5 m (cztery tory o głębokości od 1,1 do 1,8 m), basenu rekreacyjnego o wymiarach 12,5 na 5 m (gł. 0,8–0,9 m) oraz strefy rekreacyjnej o głębokości od 1,1 do 1,22 m z urządzeniami do masażu (masaż ścienny: trzy stanowiska po dwie dysze, masażery do karku, gejzer i ławeczka masażu powietrznego), a także z sauny fińskiej na 8 osób. W październiku 2018 z basenu skorzystały 7184 osoby.
26 czerwca 2019 przy ul. Trakt św. Wojciecha doszło do wielkiego pożaru magazynu, w wyniku którego przez wiele godzin ulica pozostawała zamknięta dla ruchu.
W końcu 2020 ogłoszono przetarg na budowę do połowy 2020 przy ul. Dworcowej 11 dwukondygnacyjnego Oruńskiego Domu Sąsiedzkiego.
Architektura.
Orunia nosi ślady po swojej wiejskiej przeszłości. Niektóre ulice mają typowo wiejską zabudowę jak np. ul. Żuławska. Najcenniejszym zabytkiem w granicach osiedla jest podcieniowa kuźnia z 1801. Jest ona ulokowana przy ul. Gościnnej, która była kiedyś centralnym wiejskim placem. Położone przy nim są najważniejsze zabytki osiedla, np.: nawiązujący do gdańskiej architektury sakralnej kościół św. Jana Bosko z 1820-1823 prezentujący styl neogotycki, willa Wdowy Peters (obecnie poczta), czy przedwojenny ratusz dzielnicy z płaskorzeźbami.
Od początku XX wieku Orunia zaczęła nabierać podmiejskiego charakteru. Zaczęły powstawać kamienice czynszowe, będące przykładem mieszczańskich stylów secesyjnego i eklektycznego. Takie kamienice zachowały się przy ulicach: Trakt św. Wojciecha, Podmiejska, Sandomierska, Gościnna, Dworcowa, Rejtana, Przy Torze. Liczne obiekty zostały zrealizowane w duchu historyzmu. Przykładem może być neorenesansowy gmach byłej Drukarni Oruńskiej (Trakt św. Wojciecha 57) czy kamienice przy ul. Podmiejskiej 8 i 11B. Architekturę neoromańską reprezentuje tylko kamienica przy ul. Dworcowej 14. Inspiracje barokiem zauważyć można w budynkach przy ul. Trakt św. Wojciecha 65, 93, 105-107, Podmiejskiej 11B i Dworcowej 12.
W latach dwudziestych na terenie Dolnika w rejonie ulicy Żuławskiej, Niemcy wybudowali osiedle jedno- i dwupiętrowych domów robotniczych. Planowano dalszą budowę na pustkowiach Dolnika.
Za czasów PRL-u na Oruni zaczęły powstawać bloki z wielkiej płyty. Nieduże ich skupiska znajdują się na Dolniku i w rejonie ulicy Głuchej. Na Oruńskim Przedmieściu wybudowano osiedle punktowców. Zabudowa Ptaszników składa się praktycznie tylko z bloków czteropiętrowych.
Zabytki.
Pamiątką po przeszłości dzielnicy są również przedwojenne napisy zachowane na budynkach przy Raduńskiej 1, Podmiejskiej 8, 14, 17 oraz Trakcie św. Wojciecha 57, 64 i 201.
Parki i skwery.
Orunia jest dzielnicą Gdańska posiadającą dużo terenów zielonych. Wyróżnia się trzeci co do wielkości w Gdańsku park – Park Oruński o powierzchni 19 ha. Liczba znajdujących się w nim pomników przyrody jest większa niż w Parku Oliwskim. W końcu 2014 zakończono pierwszy etap jego rewaloryzacji.
Istnieje jeszcze zaniedbany Park Schopenhauera. Rośnie w nim topola posiadająca metr nad ziemią 410 cm w obwodzie. Jest ona pomnikiem przyrody. Na osiedlu znajdują się także 3 zieleńce.
Na Oruni znajduje się 12 pomników przyrody (wierzby przy ul. Diamentowej, dęby przy ul. Raduńskiej, buk czerwonolistny przy ul. Uroczej, dwa buki przy ul. Nowiny i kilka obiektów w Parku Oruńskim). Niektóre z drzew mają ponad 300 lat.
Historyczne nazwy ulic.
"W nawiasach umieszczono dosłowne tłumaczenie nazw ulic z języka niemieckiego"
W 2016 na terenie dzielnicy Orunia-św. Wojciech-Lipce znajdowało się 77 ulic.
Komunikacja.
Orunia, z racji sąsiadowania ze Śródmieściem, jest dość dobrze z nim skomunikowana. Pasażerowie do wyboru mają autobusy i pociągi zatrzymujące się na stacji Gdańsk Orunia.
Przez Orunię przebiega linia kolejowa Warszawa-Gdańsk oraz linie towarowe: 226 i 721.
Na Oruni znajduje się także stacja techniczna Gdańsk Południowy.
Drogi.
Przez Orunię przechodzi droga krajowa nr 91 (E75). Przebiega ona przez całą długość osiedla oraz dzielnicy i nosi nazwę Trakt św. Wojciecha.
Oprócz tego przez osiedle przechodzą dwie drogi wojewódzkie: droga wojewódzka nr 221}, w postaci ulic: Podmiejskiej i Małomiejskiej oraz droga wojewódzka nr 222, w postaci ulicy Starogardzkiej.
W 2020 zainstalowano elementy infrastruktury, spowalniające ruch na ul. Nowiny i Raduńskiej.
Gospodarka.
Orunia klasyfikowana jest jako dzielnica mieszkalno-przemysłowa. Występują tu zakłady przemysłowe m.in. z branż:
Uprawa ziemi.
W ciągu ulicy Żuławskiej znajduje się dużo gospodarstw rolniczych i ogrodnictw. Firma przetwórcza Lutkiewicz funkcjonuje na rynku krajowym. Prócz tego na Oruni znajduje się 6 zrzeszonych ogrodów działkowych.
Instytucje.
Media.
W latach 1989–1996 z inicjatywy właściciela warsztatu napraw telewizorów przy ulicy Nowiny Zbigniewa Klewiado, powstała pierwsza niezależna telewizja w Polsce. Sky Orunia na żywo, bez obróbki, emitowała reportaże z życia dzielnicy, kreskówki dla dzieci, transmitowała msze kościelne, a wieczorami pokazywała filmy fabularne. Telewizja zasięgiem obejmowała całą Orunię oraz część Śródmieścia, Chełmu i Ujeściska.
Kultura masowa.
W latach 90. Orunia pojawiała się w twórczości Kazika Staszewskiego. Wzmianka o osiedlu znajduje się w tekście piosenki „Mars napada”. Ponadto na Oruni nakręcono teledyski do utworu „Na mojej ulicy” z płyty Spalaj się! oraz „Polska” zespołu Kult. O swoich inspiracjach Kazik mówił potem:
Ponadto w Oruńskim Domu Kultury Yach Paszkiewicz realizował teledyski do utworów: „Głowy Lenina” Elektrycznych Gitar, „Karnawał” zespołu Voo Voo i „Kryminał” grupy Oczi Cziorne.

</doc>
<doc id="590660" url="https://pl.wikipedia.org/wiki?curid=590660" title="Grzegorz Kopala">
Grzegorz Kopala

Grzegorz Kopala (ur. 12 czerwca 1972) – polski kompozytor, wokalista, klawiszowiec, aranżer muzyczny i wokalny, gitarzysta, skrzypek, akordeonista.
Pierwsze znaczące występy zaliczył u boku Tadeusza Drozdy i Janusza Rewińskiego. Wziął udział w programie Zbigniewa Górnego "Śpiewać każdy może" w 1991 roku, gdzie zwyciężył i został zakwalifikowany do opolskich debiutów. W 1995 roku u boku Aldony Dąbrowskiej pod okiem producenta Sławomira Sokołowskiego nagrał z dyskotekowym zespołem "Amadeo" płytę "Pszczółka Maja". Album uzyskał status "Złotej Płyty", następnie założył własny taneczny projekt pod nazwą "Colorado" i wylansował przeboje "Twoje Urodziny" oraz polską wersje utworu "Macarena". Został wybrany również do głównej roli w musicalu "Metro", kontynuując naukę w studium. Następnie występował w zespołach Żuki Rock and Roll Band oraz Just 5. Razem z tym ostatnim wydał 3 płyty długogrające. Był współrealizatorem płyty z kompozycjami od popu do muzyki poważnej, wydanej dla Ojca świętego. Skomponował muzykę do musicalu "Zraniony Pasterz". Zaczął pisać muzykę dla znanych polskich artystów (Katarzyna Skrzynecka, Alicja Bachleda-Curuś). Współpracował z Salem Solo, nagrywając z nim w 2001 roku album "I Worship". W tym samym roku wydał swój pierwszy i jedyny, jak do tej pory, album pt. "Warto chcieć".
Wspólnie z żoną Julią (mają córkę Maję i syna Kajetana) związał się ze sceną muzyki chrześcijańskiej. W 2001 roku małżeństwo Kopala współtworzyło Inicjatywę Poznańskich Muzyków 'Bogu Jedynemu Chwała', organizując cykliczne spotkania Niedzielne Wielbienie Boga koncertujący w Poznaniu i innych miastach Polski (m.in. w Toruniu podczas festiwalu Song of songs w 2008 roku) oraz Poznańskie Zaduszki Jazzowe. Związani z Chrześcijańskim Teatrem „Droga” im. Jana Pawła II. Na swym koncie mają współpracę z Salem Solo przy okazji produkcji jego płyty "I worship".
W 2005 roku utworem pt. "Janie Pawle II" Grzegorz i Julia Kopala zwyciężyli w Międzynarodowym Konkursie Piosenki 2005 o Ojcu Świętym w Toronto. Byli artystami Song of Songs Festival 2008. Ich piosenki "San Damiano" (cover znanego utworu Sala Solo) oraz "Pieśń Jezusa" zdobywały pierwsze miejsce na liście przebojów "Muzyczne Dary". Ich album "Pro Life" uznany został za chrześcijańską płytę roku 2009.

</doc>
<doc id="590661" url="https://pl.wikipedia.org/wiki?curid=590661" title="Euryapsydy">
Euryapsydy

Euryapsydy (Euryapsida) – grupa obejmująca przeważnie morskie gady. Jej przedstawiciele żyli od permu do końca kredy. Grupa została wyodrębniona na podstawie umiejscowienia dołu skroniowego w czaszce. Czaszka euryapsydalna, podobnie jak synapsydalna, miała jeden dół skroniowy, ale umiejscowiony wyżej. Do euryapsydów zaliczano areoscelidy, ichtiozaury i zauropterygi (plakodonty, notozaury, plezjozaury). Niektórzy sugerowali, że euryapsydy są grupą monofiletyczną – obejmującą zauropterygi lub zauropterygi i ichtiozaury – jednak ich pokrewieństwo pozostaje niepewne, gdyż niektóre analizy sugerują, że taksonem siostrzanym dla zauropterygów są żółwie, które mają czaszkę anapsydalną, a nie euryapsydalną. Większość naukowców zgadza się jednak, że czaszka euryapsydalna jest zmodyfikowaną czaszką diapsydalną.
Alfred Romer w 1966 uznał Synaptosauria za synonim Euryapsida. Do Synaptosauria zaliczano zauropterygi i protorozaury.

</doc>
<doc id="590663" url="https://pl.wikipedia.org/wiki?curid=590663" title="Katerini">
Katerini

Katerini () – miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Pieria. Siedziba gminy Katerini. W 2011 roku liczyło 55 997 mieszkańców. Położone między Masywem Olimpu a Morzem Egejskim. W pobliżu Katerini znajdują się znane kurorty, jak Leptokaria czy Paralia Katerinis, a także stanowiska archeologiczne (Dion) i poweneckie twierdze (Platamonas).

</doc>
<doc id="590668" url="https://pl.wikipedia.org/wiki?curid=590668" title="Hainaut">
Hainaut



</doc>
<doc id="590671" url="https://pl.wikipedia.org/wiki?curid=590671" title="Veritatis splendor">
Veritatis splendor

Veritatis splendor (łac. "Blask Prawdy") – dziesiąta encyklika papieża Jana Pawła II.
Traktuje "o niektórych podstawowych problemach nauczania moralnego Kościoła". Encyklika jest jednym z najbardziej wszechstronnych i filozoficznych nauczań teologii moralnej w katolickiej tradycji. Prace nad nią trwały sześć lat, opublikowana została 6 sierpnia 1993.
"Veritatis splendor" reaguje na dylematy teologii moralnej, które zostały podniesione w Kościele w II poł. XX wieku. Te pytania obracają się wokół umiejętności człowieka; rozpoznania dobra, istnienia zła, roli ludzkiej wolności, ludzkiego sumienia oraz grzechu śmiertelnego. W odpowiedzi na te pytania papież Jan Paweł II dobitnie nalega, by moralna prawda była dostępna, że wybór dobra albo zła ma głęboki skutek i że nie ma żadnej prawdziwej sprzeczności między wolnością a następowaniem dobra.
Jan Paweł II uczy, że nie ma żadnego prawdziwego konfliktu pomiędzy ludzką wolnością a prawem Bożym. Boże prawo rządzące ludzkim zachowaniem nie sprzeciwia się ludzkiej wolności, ale raczej "chroni i promuje wolność".
Encyklika stwierdza, że dzisiejszy szacunek dla ludzkiej wolności reprezentuje jedną z pozytywnych realizacji współczesnej kultury.
Krytycznie ocenił encyklikę niemiecki teolog Eugen Drewermann.

</doc>
<doc id="590672" url="https://pl.wikipedia.org/wiki?curid=590672" title="Usta Saurona">
Usta Saurona



</doc>
<doc id="590675" url="https://pl.wikipedia.org/wiki?curid=590675" title="Powiat wyrzyski">
Powiat wyrzyski

Powiat wyrzyski – powiat istniejący w latach 1920–1939 oraz 1945–1975, najpierw w II Rzeczypospolitej, a następnie w PRL.
Historia.
Powiat powstał na terenie należącym do niemieckiego powiatu Wirsitz. Początkowo należał do woj. poznańskiego, 1 kwietnia 1938 został przyłączony do województwa pomorskiego. 26 października 1939 teren powiatu został ponownie włączony do Niemiec pod nazwą powiat Wirsitz. W roku 1945 ponownie w granicach Polski. W 1950 przemianowanego na bydgoskie (do 1975). Ostateczny zasięg powiatu obejmował tereny obecnych powiatów nakielskiego (woj. kujawsko-pomorskie) i pilskiego (woj. wielkopolskie). Jego ośrodkiem administracyjnym był Wyrzysk. Oprócz Wyrzyska na terenie powiatu istniały miasta: Nakło nad Notecią, Łobżenica, Miasteczko Krajeńskie, Mrocza i Wysoka.
Po reformie administracyjnej w 1975 roku terytorium powiatu zostało podzielone pomiędzy nowe (mniejsze) województwo bydgoskie oraz województwo pilskie. Powiatu nie przywrócono w roku 1999, a sam Wyrzysk włączono do powiatu pilskiego w woj. wielkopolskim.
1 sierpnia 1934 r. dokonano nowego podziału powiatu na gminy wiejskie.

</doc>
<doc id="590679" url="https://pl.wikipedia.org/wiki?curid=590679" title="Jaź">
Jaź

Jaź ("Leuciscus idus") – gatunek słodkowodnej ryby karpiokształtnej z rodziny karpiowatych (Cyprinidae).
Występowanie.
Europa na wschód od Renu i na północ od Alp, oraz Azja.
Występuje w wodach płynących, rzadziej stojących, oraz w słonawych wodach przy ujściach rzek. Żyje stadnie.
Cechy morfologiczne.
Osiąga 40–50 (maksymalnie 80) cm długości i 2 (maksymalnie 5) kg masy ciała. Ciało bocznie spłaszczone, lekko wygrzbiecone, pokryte małymi łuskami. Głowa mała, otwór gębowy w położeniu końcowym. Oczy duże. Grzbiet szaroniebieski lub ciemnozielony, boki srebrzyste, brzuch biały. Płetwy grzbietowa i ogonowa są szare, pozostałe żółtawe lub czerwonawe. Liczba łusek w linii nabocznej 55-61.
Odżywianie.
Żywi się owadami, mięczakami, skorupiakami a czasem także małymi rybami.
Rozród.
Dojrzewa płciowo w wieku 3–4 lat. Tarło odbywa wiosną (kwiecień – czerwiec), w tym czasie odbywa wędrówki w górę cieków. Trze się w miejscach o piaszczystym lub żwirowym podłożu, czasem silnie zarośniętych. Ikra jest przyklejana do podłoża lub roślinności. U samców występuje wysypka tarłowa. Jaź żyje 10–15 lat.
Znaczenie gospodarcze.
Gatunek poławiany gospodarczo i przez wędkarzy.
W stawach rybnych, sadzawkach parkowych i ogrodowych, jako ryba dekoracyjna hodowana jest ozdobna, złota odmiana jazia tzw. złota orfa lub złoty jaź ("Leuciscus idus" v. "orpha"). Jego ciało ma barwę pomarańczową lub czerwonawą, brzuch biały. Ma duże wymagania tlenowe, dużo wyższe niż złota rybka, dlatego trudno go hodować, a zwłaszcza rozmnażać.
Wędkarski wagowy rekord Polski: 5,10 kg, 82 cm (1973).

</doc>
<doc id="590680" url="https://pl.wikipedia.org/wiki?curid=590680" title="Godła europejskich państw socjalistycznych">
Godła europejskich państw socjalistycznych

Godła państw socjalistycznych (realnego socjalizmu) często zawierały elementy godła z poprzednich okresów historycznych, jednak niemal wszystkie zostały uzupełnione o tradycyjne symbole komunistyczne, jak czerwona gwiazda, czy wieńce z kłosów zboża (wyjątkiem było godło PRL, choć i ono uległo znaczącej zmianie, polegającej na pozbawieniu orła korony). Niekiedy godła państw socjalistycznych były zupełnie odmienne od historycznych symboli (np. godła Jugosławii, Rumunii i Węgier). 
W okresie istnienia państw socjalistycznych ich symbole były niekiedy zmieniane; zmiana ta mogła być niewielka, dotycząca drobnych elementów godła (jak np. w przypadku godła Bułgarii), ale też mogła polegać na istotnej jego zmianie (np. godło Węgier). 

</doc>
<doc id="590686" url="https://pl.wikipedia.org/wiki?curid=590686" title="Jacques Dutronc">
Jacques Dutronc

Jacques Dutronc (ur. 28 kwietnia 1943 w Paryżu) – francuski piosenkarz, kompozytor i aktor. 
Życiorys.
W latach 60. był jednym z najpopularniejszych piosenkarzy francuskich oraz członkiem grupy rockowej El Toro et les Cyclones. Po debiucie kinowym w obrazie "Antoine i Sebastian" ("Antoine et Sébastien", 1974) jako Sébastien, w latach 70. rozpoczął karierę, występując w filmach Jeana-Luca Godarda czy Claude Leloucha. Stał się bohaterem melodramatów Andrzeja Żuławskiego: "Najważniejsze to kochać" ("L'important c'est d'aimer", 1975) jako zdradzony mąż byłej gwiazdy (Romy Schneider), występującej w filmach pornograficznych oraz "Moje noce są piękniejsze niż wasze dni" ("Mes nuits sont plus belles que vos jours", 1988) w roli śmiertelnie chorego na nieznaną chorobę geniusza komputerowego. 
Za kreację tytułowej roli słynnego artysty malarza po opuszczeniu zakładu psychiatrycznego w ostatnich dwóch miesiącach życia w filmie biograficznym "Van Gogh" (1991), gdzie był także autorem muzyki, odebrał nagrodę Césara dla najlepszego aktora. Pojawił się potem m.in. w przygodowym filmie "Władca słoni" ("Le Maître des éléphants", 1995). Rola umierającego na raka, 49-letniego rosyjskiego emigranta, Dmitrija w dramacie "C'est La Vie" (2001) przyniosła mu nagrodę na festiwalu filmowym w Marrakeszu. W 2005 został laureatem honorowego Césara.
Od 1967 spotykał się z Françoise Hardy, z którą 30 marca 1981 się ożenił. Mają syna Thomasa (ur. 1973).

</doc>
<doc id="590687" url="https://pl.wikipedia.org/wiki?curid=590687" title="Atlántico">
Atlántico

Atlántico – departament Kolumbii. Jego stolicą jest miasto Barranquilla.
Powierzchnia departamentu to 3388 km²; w Kolumbii mniejsze od niego są tylko San Andrés i Providencia oraz Quindío.
Jego populacja to 2 272 170 mieszkańców, a gęstość zaludnienia jest najwyższa wśród departamentów Kolumbii i wynosi 670,65 osób na km².

</doc>
<doc id="590688" url="https://pl.wikipedia.org/wiki?curid=590688" title="Marian Podkowiński">
Marian Podkowiński

Marian Podkowiński (ur. 19 kwietnia 1909 w Wilnie, zm. 7 sierpnia 2006 w Warszawie) – polski dziennikarz, reportażysta, publicysta, pisarz. 
Życiorys.
Ukończył prawo na Uniwersytecie Warszawskim w 1937. Debiutował w 1934 w „Kurierze Porannym”, był następnie m.in. dziennikarzem „Polski Zbrojnej”. W latach 1937–1939 był redaktorem naczelnym biuletynu „Polska Informacja Literacka”. Podczas II wojny światowej był żołnierzem Armii Krajowej, uczestniczył w powstaniu warszawskim, w Zgrupowaniu „Baszta”. Od 1945 pracował w Polskiej Agencji Prasowej, był m.in. jej korespondentem w Norymberdze, gdzie relacjonował proces zbrodniarzy hitlerowskich przed Międzynarodowym Trybunałem Wojskowym. W latach 1947–1948 był korespondentem „Expressu Wieczornego” i „Robotnika” w Berlinie, a następnie – do 1956 r. i ponownie od 1960 do 1968 r. – korespondentem „Trybuny Ludu” w Berlinie i Bonn. W latach 1956–1960 był dziennikarzem tych pism w Waszyngtonie.
Publicysta tygodnika „Świat” (1968–1969), „Perspektyw” (1969–1990), komentator „Rzeczpospolitej” (1982–1989). Członek Rady Krajowej PRON w 1983 roku.
Członek: Stowarzyszenia Dziennikarzy Polskich (do 1982), Stowarzyszenia Dziennikarzy PRL (1982–1989, w tym prezes Polskiego Klubu Publicystyki Międzynarodowej 1983–1989), Stowarzyszenia Dziennikarzy RP (1990–2006, w tym prezes), Związku Literatów Polskich (1945–1983) i tzw. nowego ZLP (1983–2006), Związku Autorów i Kompozytorów Scenicznych ZAiKS. W latach 1986–1989 był członkiem Ogólnopolskiego Komitetu Grunwaldzkiego. W latach 1988-1990 członek Rady Ochrony Pamięci Walk i Męczeństwa.
Otrzymał m.in. następujące wyróżnienia i nagrody: Nagroda Klubu Publicystów Międzynarodowych SDP (1972), nagroda resortowa (1974), Nagroda Prezesa RSW „Prasa-Książka-Ruch” (1976), Nagroda im. Bolesława Prusa (1979), Nagroda im. Wacława Worowskiego (ZSRR, 1987), Nagroda Międzynarodowej Organizacji Dziennikarskiej (1991), Order Budowniczych Polski Ludowej (1984), Krzyż Komandorski z Gwiazdą Orderu Odrodzenia Polski (1999), Order Sztandaru Pracy I i II klasy, Zasłużony Działacz Kultury, Krzyż Kawalerski Orderu Iranu, Złoty Krzyż Orderu Zasługi Austrii, Medal im. Juliusza Fučika (Czechosłowacja).
W 1984 Stefan Kisielewski umieścił go na tak zwanej "liście Kisiela".
Leopold Tyrmand w swoim "Dzienniku 1954" uznaje go za jednego z tzw. „fabrykantów kłamstw”.
Był bratankiem malarza Władysława Podkowińskiego. Mieszkał w Warszawie przy ul. Filtrowej.

</doc>
<doc id="590689" url="https://pl.wikipedia.org/wiki?curid=590689" title="Autostrada M1 (Węgry)">
Autostrada M1 (Węgry)

Autostrada M1 (węg. "M1-es autópálya") – autostrada na Węgrzech w ciągu tras europejskich E60 i E75.
Autostrada łączy Budapeszt z miastem Győr. Umożliwia dojazd ze stolicy Węgier do Austrii i na Słowację, dzięki połączeniu z autostradą M15. Jest najważniejszym ciągiem komunikacyjnym północno-zachodnich Węgier. Pierwszy odcinek został otwarty w latach 70. XX wieku, a fragment z Hegyeshalom do austriackiej granicy w 1996 roku.
Budowa M1 zajęła około 30 lat. Sukcesywnie oddawano do użytku następujące odcinki:
Autostrada jest płatna na odcinkach między węzłami:
Trasy europejskie.
Autostrada M1 jest częścią kilku tras europejskich:

</doc>
<doc id="590692" url="https://pl.wikipedia.org/wiki?curid=590692" title="Autostrada M15 (Węgry)">
Autostrada M15 (Węgry)

Autostrada M15 (węg. "M15 autópálya") – autostrada na Węgrzech w ciągu tras europejskich E65 i E75.
Autostrada łączy autostradę M1 z granicą Słowacji. Została oddana do użytku 23 czerwca 1998 r. Arteria przez długie lata istniała w tzw. „półprofilu” – posiadała tylko jedną dwupasową jezdnię, przez co traktowana była jak droga ekspresowa (z ograniczeniem prędkości do 90 km/h). Otwarcie drugiej jezdni nastąpiło 18 grudnia 2019 roku

</doc>
<doc id="590694" url="https://pl.wikipedia.org/wiki?curid=590694" title="Atlantico">
Atlantico



</doc>
<doc id="590695" url="https://pl.wikipedia.org/wiki?curid=590695" title="Valle del Cauca">
Valle del Cauca

Valle del Cauca – departament Kolumbii. Położony w zachodniej części kraju, nad brzegiem Oceanu Spokojnego, uważany za jeden z najważniejszych departamentów w Republice Kolumbii. Stolicą departamentu jest Cali. Nazwa pochodzi o doliny rzeki Cauca.
Geografia.
Departament Valle del Cauca jest zlokalizowany w zachodniej części kraju, między 3° 05 a 5° 01 szerokości geograficznej północnej, 75° 42 i 77° 33 długości geograficznej zachodniej. Graniczy na północy z departamentami Risaralda i Quindío, na południu z departamentem Cauca, Tolima na wschodzie, i Oceanem Spokojnym na zachodzie. Dolina jest geograficznie ograniczona przez Centralne i Zachodnie Kordyliery i przecinana licznymi rzekami, które spływają do rzeki Cauca.
Gospodarka.
Główną gałęzią gospodarki departamentu jest rolnictwo. Uprawiane są tu: trzcina cukrowa, bawełna, soja i sorgo oraz – na terenach górskich – kawa. Departament znany jest z przemysłu cukrowniczego, który dostarcza cukru na rynek dla reszty kraju oraz krajów ościennych.
Miasta.
Alcalá, Andalucía, Ansermanuevo, Argelia, Bolívar, Buenaventura, Buga, Bugalagrande, Caicedonia, Cali, Candelaria, Cartago, Dagua, El Águila, El Cairo, El Cerrito, El Dovio, Florida, Ginebra, Guacarí, Jamundí, La Cumbre, La Unión, La Victoria, Obando, Palmira, Pradera, Restrepo, Riofrío, Roldanillo, San Pedro, Sevilla, Toro, Trujillo, Tuluá, Ulloa, Versalles, Vijes, Yotoco, Yumbo, Zarzal

</doc>
<doc id="590696" url="https://pl.wikipedia.org/wiki?curid=590696" title="Autostrada M0 (Węgry)">
Autostrada M0 (Węgry)

Autostrada M0 (węg. "M0 autópálya") – autostrada na Węgrzech pełniąca funkcję obwodnicy Budapesztu. Obecnie autostrada łączy autostrady M1, M7, M6 i M5, M4, M3, M2, które dochodzą do stolicy Węgier.
Sektory.
Obwodnica podzielona jest na cztery sektory:
Sektor południowy ("déli szektor").
Przebiega od węzła z M1 poprzez M7 i M6 do M5. Jest to najstarszy sektor – pierwszy fragment pomiędzy M5 a drogą nr 51 został wybudowany w 1988 roku. Sektor nie spełnia formalnych wymogów autostrady (ograniczenie 80 km/h).
Odcinek pomiędzy drogą nr 5 a autostradą M5 będzie wybudowany bardziej na południe od istniejącego śladu. Obecnie autostrada biegnie od drogi nr 5 na północny wschód do M5. Odcinek ten jest oznakowany jako M51 (dawniej M0a). Następnie przez 5km razem z M5 na południe i potem na północny wschód dalej swoim śladem. Po wybudowaniu nowego fragmentu wspólny odcinek zostanie wyeliminowany.
Sektor wschodni ("keleti szektor").
Od węzła M5 do M3. Fragment od M5 do M4 został wybudowany w 2005 roku, a część od M4 do M3 została ukończona we wrześniu 2008 r.
Sektor północny ("északi szektor").
Od M3 do drogi krajowej nr 10. Część od M3 do Dunaju istnieje od 1999 roku jako drogi 2/A i 2/B. Obydwie mają po dwa pasy ruchu w każdą stronę, ale 2/A nie posiada pasa rozdzielającego. Stąd ograniczenie prędkości do 80 km/h na tym fragmencie. Kolejne fragmenty – Most Megyeri i część od mostu do drogi nr 11 zostały oddane do użytku we wrześniu 2008 roku. Odcinek od drogi nr 11 do drogi nr 10 (około 9km) i w przyszłości do autostrady M10 jest w fazie planowania.
Sektor zachodni ("nyugati szektor").
Odcinek od drogi nr 10 do M1 obecnie nie istnieje. Plany na przyszłość przewidują jego wybudowanie, ale jak na razie nie istnieje konkretny harmonogram prac.

</doc>
<doc id="590699" url="https://pl.wikipedia.org/wiki?curid=590699" title="Jezioro Taupo">
Jezioro Taupo



</doc>
<doc id="590703" url="https://pl.wikipedia.org/wiki?curid=590703" title="Bedburg">
Bedburg

Bedburg – miasto położone w zachodnich Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Erft.
Położenie geograficzne.
Bedburg leży w północno-zachodniej części powiatu Rhein-Erft nad rzeką Erft. Wokół miasta odbywa się odkrywkowe wydobycie węgla brunatnego. Miasto znajduje się pomiędzy Kolonią a Akwizgranem. Najbliższym znanym dużym miastem jest położone na północy Mönchengladbach.
Dzielnice miasta.
W skład administracji miasta wchodzą następujące dzielnice:
Niektóre z nich były jeszcze do 1 stycznia 1975 samodzielnymi gminami, a nawet miastami.
Historia.
Pierwsze wzmianki pochodzą z 893. Po raz pierwszy określenie miasto padło w 1295. Miasto i okolice były krwawą sceną walk w czasie wojny trzydziestoletniej.

</doc>
<doc id="590704" url="https://pl.wikipedia.org/wiki?curid=590704" title="Powiat nowodworsko-gdański">
Powiat nowodworsko-gdański

Powiat nowodworsko-gdański – dawny polski powiat istniejący w latach 1954-1975 (województwo gdańskie). Ówczesny powiat nowodworsko-gdański obejmował to samo terytorium co dzisiejszy powiat nowodworski (województwo pomorskie). Siedzibą powiatu był Nowy Dwór Gdański.
W chwili utworzenia (1 stycznia 1954) roku powiat nowodworsko-gdański składał się z 1 miasta i 8 gmin (6 przeniesionych z powiatu gdańskiego i 2 nowych):
Równocześnie dwie gminy uległy zmianom terytorialnym:
Z końcem 1954 w miejsce gmin wprowadzono gromady. Po reaktywacji gmin w 1973 roku powiat nowodworsko-gdański dzielił się na 1 miasto i 6 gmin (gminy Kmiecin i Lubieszewo nie zostały reaktywowane). Powiat przestał istnieć z dniem 1 czerwca 1975 roku, a jego obszar włączono do województwa elbląskiego. Jednostkę aktywowano ponownie w 1999 roku jako powiat nowodworski.

</doc>
<doc id="590714" url="https://pl.wikipedia.org/wiki?curid=590714" title="Cesar (Kolumbia)">
Cesar (Kolumbia)

Cesar – departament Kolumbii. Położony w północno-wschodniej części kraju, graniczy na północy z Guajira, na zachodzie z Magdalena, Norte de Santander i Bolivar, na południu z Santander, graniczy również z Wenezuelą. Został utworzony w 1967 roku.
Historia.
Zanim hiszpańscy zdobywcy przybyli na ten teren, liczne grupy Indian zamieszkiwały obszar departamentu Cesar, wśród nich plemiona: Malibu, Tairona, Arhuaco, Motilones, Eupari, Guatapuries, Chimila i Tupe. Pierwszy europejski zdobywca przybył na te ziemie w 1529 roku, a był nim Pedro de Badillo. W 1531 roku przybył tu Niemiec Ambrosius Ehinger.
Geografia.
Cesar ma powierzchnię 22 905 km². Na nizinach panuje ciepły i suchy klimat, roczne opady atmosferyczne wynoszą niespełna 1,3 mm. Tereny górskie charakteryzują się niskimi temperaturami i opadami atmosferycznymi wynoszącymi powyżej 2000 mm rocznie.
Gospodarka.
Główną gałęzią gospodarki departamentu Cesar jest hodowla bydła i rolnictwo, kolejne to przemysł i górnictwo. Hodowla bydła prowadzona jest głównie w dużych gospodarstwach. W rolnictwie dominują plantacje bawełny, ryżu, trzciny cukrowej, juki i bananów.

</doc>
<doc id="590719" url="https://pl.wikipedia.org/wiki?curid=590719" title="Zbigniew Górny">
Zbigniew Górny

Zbigniew Stefan Górny (ur. 6 marca 1948 w Poznaniu) – polski aranżer, dyrygent oraz kompozytor piosenek, muzyki instrumentalnej i filmowej.
Życiorys.
W 1968 roku ukończył Liceum Muzyczne, a w 1973 roku otrzymał dyplom na Wydziale Wychowania Muzycznego w Poznańskiej Wyższej Szkole Muzycznej. Następnie studiował przez dwa lata dyrygenturę. Brał udział w programach kabaretu Tey od 1970 roku. Został kierownikiem muzycznym Estrady Poznańskiej i Teatru Nowego w 1973 roku. W 1976 został dyrektorem i dyrygentem Orkiestry PRiTV w Poznaniu i pozostał nim do chwili ustania państwowego mecenatu w 1991 roku. Od tego czasu Zbigniew Górny dyryguje własną firmą promocyjną ("Górny Production") i własną orkiestrą ("Górny Orchestra"). 
Jest autorem muzyki do 13 filmów fabularnych i wielu sztuk teatralnych oraz ponad 200 piosenek i kilkudziesięciu utworów instrumentalnych nagranych dla radia i TV. Wraz z orkiestrą brał udział w największych festiwalach piosenki (Krajowy Festiwal Piosenki Polskiej w Opolu, Sopot Festival) i programach TV. Otrzymał Złoty Krzyż Zasługi, Odznaki Honorowe Miasta Poznania, Opola, Konina oraz liczne nagrody za działalność artystyczną. Uhonorowany medalem Ad Perpetuam Rei Memoriam.
Był pomysłodawcą i współautorem „Gali Piosenki Biesiadnej” – wielkiego widowiska artystycznego, zrealizowanego przez program 2 TVP, a mającego na celu popularyzację szeroko ujętej polskiej piosenki rozrywkowej. „Gala” została nagrana w 1995 r. w Poznaniu i z miejsca zyskała taką popularność, że zaczęły powstawać jej kontynuacje: w 1997 roku „Poprawiny, czyli II Gala Piosenki Biesiadnej” (znana również pod tytułem „Srebrne wesele Dwójki”, ponieważ powstała na 25-lecie programu 2 TVP), następnie „Gala Piosenki Śląskiej”, „Gala Piosenki Włoskiej”, „Gala Piosenki Warszawskiej”, „Gala Piosenki Morskiej”, „Gala Piosenki Wczasowej”, „Gala Piosenki Familijnej”, „Gala Piosenki Żołnierskiej” oraz „Biesiada bez granic”. Pod koniec lat 90. XX w. na antenie TVP2 pojawił się kolejny program Zbigniewa Górnego – „Co nam w duszy gra?”. Był to cykl prezentujący przeboje polskiej i światowej muzyki rozrywkowej w nowych, nieraz zaskakujących aranżacjach. Powstało kilkanaście „odcinków”: na każdą porę roku („Wiosna”, „Lato”, „Jesień” i „Zima”), wydania tematyczne („Przeboje Filmowe”, „Duety Miłosne”) oraz okolicznościowe („Kolędy”, „Sylwester”). Według jego pomysłu powstały także widowiska: „Jubileusz Tercetu czyli Kwartetu”, „Nieznany życiorys Jacka Wójcickiego”, „Śpiewnik Polaka” oraz cykl „Imiennik Dwójki” prezentujący piosenki związane z imionami. Wszystkie te programy są cyklicznie powtarzane na antenach TVP i cieszą się niezwykłą popularnością. Niektóre zostały również wydane na kasetach VHS, płytach CD oraz DVD.
Dyskografia.
Płyty kompaktowe (CD).
Na płytach Zbigniewa Górnego gościnnie wystąpili i zaśpiewali:
Halina Frąckowiak, Edyta Górniak, Edyta Geppert, Mieczysław Szcześniak, Hanna Banaszak, Andrzej Zaucha, Zbigniew Wodecki, Vox, Lora Szafran, Katarzyna Jamróz, Ewa Bem, Majka Jeżowska, Maryla Rodowicz, Grażyna Łobaszewska, Elżbieta Zającówna, Beata Rybotycka, Bogusław Mec, Krzysztof Tyniec, Adrianna Biedrzyńska, Agnieszka Fatyga, Danuta Błażejczyk, Piotr Schulz, Krystyna Giżowska, Joanna Zagdańska, Ryszard Rynkowski, Tercet Czyli Kwartet: (Hanna Śleszyńska, Piotr Gąsowski, Robert Rozmus, Wojciech Kaleta); zespół Cameleon, Jacek Wójcicki, Kwartet Rampa, Anna Jurksztowicz, Tomasz Grdeń, Young Band, Gang Marcela, Władysław Grzywna, Stasiek Wielanek i jego Kapela, Natalia Kukulska. 
Filmoteka.
Jest także autorem muzyki filmowej:

</doc>
<doc id="590721" url="https://pl.wikipedia.org/wiki?curid=590721" title="Całe życie Sabiny">
Całe życie Sabiny

Całe życie Sabiny – powieść psychologiczna autorstwa Heleny Boguszewskiej. Wydana w 1934.
Opowiada o ciężko chorej Sabinie i ostatnich tygodniach jej życia. Kobieta jest świadoma zbliżającej się śmierci. Sabina rekonstruuje wydarzenia przeszłości; jej przeważającym odczuciem jest myśl o nieudanym życiu rodzinnym. Pragnie podsumować swój los. 
Książka napisana jest mową pozornie zależną i kreowana jest na monolog tytułowej bohaterki. 
Powieść była ekranizowana w 1969 pod tym samym tytułem.

</doc>
<doc id="590722" url="https://pl.wikipedia.org/wiki?curid=590722" title="Chocó">
Chocó

Chocó – departament Kolumbii. Położony na zachodzie z kraju nad Oceanem Spokojnym oraz Oceanem Atlantyckim. Graniczy również z Panamą. Stolicą departamentu jest Quibdó.

</doc>
<doc id="590723" url="https://pl.wikipedia.org/wiki?curid=590723" title="Johan Evertsen">
Johan Evertsen

Johan Evertsen (ur. 1 lutego 1600 w Vlissingen, zm. 5 sierpnia 1666) – admirał holenderski.
Brat Cornelisa starszego. W 1628 został komandorem. W bitwie na płyciźnie Downs walczył pod rozkazami Maartena Trompa. Podczas pierwszej wojny angielsko-holenderskiej był dowódcą eskadry zelandzkiej. Podczas bitwy pod Scheveningen objął naczelne dowództwo floty holenderskiej po śmierci M. Trompa. W bitwie pod North Foreland został śmiertelnie ranny.

</doc>
<doc id="590724" url="https://pl.wikipedia.org/wiki?curid=590724" title="Alan Heeger">
Alan Heeger

Alan Jay Heeger (ur. 22 stycznia 1936 w Sioux City, Iowa, Stany Zjednoczone) – amerykański fizyk, profesor fizyki w Uniwersytecie w Santa Barbara, noblista.
Razem z Alanem MacDiarmidem i Hideki Shirakawą został w 2000 roku uhonorowany Nagrodą Nobla w dziedzinie chemii, za pracę dotyczącą polimerów przewodzących.

</doc>
<doc id="590726" url="https://pl.wikipedia.org/wiki?curid=590726" title="Główny Inspektorat Transportu Drogowego">
Główny Inspektorat Transportu Drogowego

Główny Inspektorat Transportu Drogowego – urząd administracji rządowej obsługujący Głównego Inspektora Transportu Drogowego.
Powołany został na podstawie art. 52 ust. 2 ustawy z dnia 6 września 2001 r. o transporcie drogowym ().

</doc>
<doc id="590730" url="https://pl.wikipedia.org/wiki?curid=590730" title="Barwniak czerwonobrzuchy">
Barwniak czerwonobrzuchy

Barwniak czerwonobrzuchy,pielęgnica czerwonobrzucha ("Pelvicachromis pulcher") – słodkowodna ryba z rodziny pielęgnicowatych (Cichlidae). Hodowana w akwariach.
Występowanie.
Południowa Nigeria.
Dymorfizm płciowy.
Samiec dorasta do 9 cm, samica do 7 cm długości. Samiec ma wydłużone końce płetw grzbietowej i odbytowej. Samica w okresie godowym ma brzuch intensywnie ciemnoczerwony.
Wymagania hodowlane.
Mogą być hodowane w akwarium wielogatunkowym. Wymagają wielu kryjówek i urozmaiconego wystroju (rośliny, groty, łupiny orzechów kokosowych). Przebywają głównie w strefie przydennej. Żyją w parach. W okresie opieki nad potomstwem mogą być agresywne dla pozostałych ryb, zwłaszcza w mniejszych zbiornikach. Ikry pilnuje samica, razem z samcem opiekuje się narybkiem.

</doc>
<doc id="590733" url="https://pl.wikipedia.org/wiki?curid=590733" title="Superpuchar Włoch w piłce nożnej">
Superpuchar Włoch w piłce nożnej

Superpuchar Włoch () – trofeum przyznawane zwycięskiej drużynie meczu rozgrywanego pomiędzy mistrzem Włoch a zdobywcą pucharu tego kraju w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu).. Mecz o Superpuchar Włoch jest rozgrywany w trakcie przerwy zimowej w rozgrywkach w Serie A.
Historia.
Pierwsza edycja rozgrywek o Superpuchar odbyła się 14 czerwca 1989 roku. Na stadionie San Siro w Mediolanie spotkały się aktualny mistrz A.C. Milan ze zdobywcą Pucharu Włoch, klubem UC Sampdoria. Mecz zakończył się wynikiem 3:1 dla mistrza Włoch. W roku 1993 Superpuchar rozgrywany był w Waszyngtonie, w 2002 w Trypolisie natomiast w 2003 w Nowym Jorku. Od 2009 finał Superpucharu Włoch rozgrywany jest na stadionie olimpijskim w Pekinie. Na mocy umowy z lat 2011-2013 mecze Superpucharu w latach odbyły się na terenie Chin w zamian za co liga włoska otrzyma 10 mln euro. W 2014 mecz odbył się w Katarze. Rok później w Szanghaju, natomiast w roku 2016 po raz kolejny w Katarze. W edycji 2018 we włoskim Superpucharze wprowadzono technologię VAR (wykorzystywaną już w poprzednich mistrzostwach). W 2018 i 2019 mecz o Superpuchar został rozegrany w Arabii Saudyjskiej. Po dwóch latach przerwy w 2022 wrócono do stadionu w Arabii Saudyjskiej.
Format.
Mecz o Superpuchar Włoch rozgrywany jest przed rozpoczęciem każdego sezonu, a od 2016 w połowie sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii finałów o Superpuchar Włoch na podium oficjalnie stawało w sumie 9 drużyn. Liderem klasyfikacji jest Juventus F.C., który zdobył trofeum 9 razy. 
Stan na 31.05.2023. 
Klasyfikacja według miast.
Stan na 31.05.2023.
Piłkarze z największą liczbą zdobytych goli.
Stan na 31.05.2023
Piłkarze z największą liczbą występów.
Stan na 31.05.2022
Piłkarze z największą liczbą tytułów.
Stan na 31.05.2022

</doc>
<doc id="590740" url="https://pl.wikipedia.org/wiki?curid=590740" title="Boyacá">
Boyacá

Boyacá – departament Kolumbii, jeden z dziewięciu pierwotnych "Stanów Zjednoczonych Kolumbii".
Boyacá jest położony w centralnej Kolumbii, ze stolicą w Tunja.
Boyacá jest znany jako "Ziemia Wolności" ponieważ region ten był miejscem bitew o niepodległość Kolumbii. Pierwsza miała miejsce 20 lipca 1810 w Pantano de Vargas, a ostatnią, decydującą bitwę stoczono 7 sierpnia 1819 przy Puente de Boyacá.
W Boyacá znajdują się trzy uniwersytety : Universidad Pedagógica y Tecnológica de Kolumbia (UPTC), Universidad de Boyacá (UNIBOYACA), i Universidad Santo Tomás.
Departament jest podzielony na 13 prowincji i dwa specjalne okręgi.
Gminy.
Almeida, Aquitania, Arcabuco, Belén, Berbeo, Betéitiva, Boavita, Boyacá, Briceño, Buenavista, Busbanzá, Caldas, Campohermoso, Cerinza, Chinavita, Chiquinquirá, Chíquiza, Chiscas, Chita, Chitaraque, Chivor, Ciénega, Cómbita, Coper, * Corrales, Cubará, Cucaita, Cuítiva, Duitama, El Cocuy, El Espino, Firavitoba, Floresta, Gachantivá, Gámeza, Garagoa, Guacamayas, Guateque, Guayatá, Güicán, Iza, Jenesano, Jericó, Labranzagrande, La Capilla, La Uvita, La Victoria, Macanal, Maripí, Miraflores, Mongua, Monguí, Moniquirá, Motavita, Muzo, Nobsa, Nuevo Colón, Oicatá, Otanche, Pachavita, Páez, Paipa, Pajarito, Panqueba, Pauna, Paya, Paz de Río, Pesca, Pisba, Puerto Boyacá, Quípama, Ramiriquí, Ráquira, Rondón, Saboyá, Sáchica, Samacá, San Eduardo, San José de Pare, San Luis de Gaceno, San Mateo, San Miguel de Sema, San Pablo de Borbur, Santa María, Santa Rosa de Viterbo, Santa Sofía, Santana, Sativanorte, Sativasur, Siachoque, Soatá, Socha, Socotá, Sogamoso, Somondoco, Sora, Soracá, Sotaquirá, Susacón, Sutamarchán, Sutatenza, Tasco, Tenza, Tibaná, Tibasosa, Tinjacá, Tipacoque, Toca, Togüí, Tópaga, Tota, Tunja, Tununguá, Turmequé, Tuta, Tutazá, Úmbita, Ventaquemada, Villa de Leyva, Viracachá, Zetaquira

</doc>
<doc id="590741" url="https://pl.wikipedia.org/wiki?curid=590741" title="Alan MacDiarmid">
Alan MacDiarmid

Alan Graham MacDiarmid (ur. 14 kwietnia 1927 w Masterton, zm. 7 lutego 2007 w Filadelfii) – nowozelandzki chemik, profesor chemii Uniwersytetu stanowego w Pensylwanii, noblista.
Studia w zakresie chemii nieorganicznej ukończył na Uniwersytecie Wisconsin-Madison. Tam również uzyskał doktorat z chemii. Po krótkim pobycie w Wielkiej Brytanii wrócił do Stanów Zjednoczonych i związał się z Uniwersytetem Pensylwanii, w którym pracował przez 45 lat aż do przejścia na emeryturę.
Razem z Alanem Heegerem i Hideki Shirakawą został w 2000 roku uhonorowany Nagrodą Nobla w dziedzinie chemii, za pracę dotyczącą polimerów przewodzących.

</doc>
<doc id="590745" url="https://pl.wikipedia.org/wiki?curid=590745" title="Ozylia">
Ozylia



</doc>
<doc id="590746" url="https://pl.wikipedia.org/wiki?curid=590746" title="Tukums">
Tukums

Tukums (dawniej niem. "Tuckum", pol. "Tukum") – miasto w północno-zachodniej części Łotwy, na Wysoczyźnie Kurlandzkiej, na północ od drogi łączącej Rygę i Windawę, siedziba administracyjna okręgu Tukums. W 2016 roku liczyło 18 334 mieszkańców.
Miasto charakteryzuje się w większości niską, drewnianą zabudową pochodzącą z pierwszej połowy XX wieku.
W mieście rozwinął się przemysł spożywczy, elektromaszynowy oraz meblarski.
Najstarszą częścią jest dzisiejsza ulica Talsi, która powstała nad rzeką, gdzie znajdował się kopiec zamkowy z drewnianym zamkiem. Od 1253 Tukum był rządzony przez Zakon Kawalerów Mieczowych.
Pod koniec XIII wieku na brzegu rzeki Slocene zbudowano murowany zamek. Zamek otaczała osada niemieckich kupców i rzemieślników. Po rozpadzie Zakonu Kawalerów Mieczowych powstało nowe państwo, Księstwo Kurlandii i Semigalii.
Podczas II wojny światowej pod Tukum jesienią 1944 r. toczyły się ciężkie walki, kiedy jednostki Wehrmachtu walczyły o uwolnienie połączeń z Grupą Armii Północ na wschodzie.

</doc>
<doc id="590749" url="https://pl.wikipedia.org/wiki?curid=590749" title="Jerzy Farensbach">
Jerzy Farensbach

Jerzy (Georg) Farensbach herbu Farensbach (ur. 1551, zm. 18 maja 1602) – wódz polski, hetman szlachty inflanckiej, starosta karkuski, laudański, rujeński, tauruski.
Pochodził z niemieckiej rodziny z Inflant. Służył wojskowo w Szwecji, Francji, Holandii, Niemczech i Rosji. W służbie duńskiej był gubernatorem Ozylii, a w 1577 dowodził duńskimi posiłkami dla Gdańska. Dwa lata później przeszedł do służby w armii Rzeczypospolitej. Jako dowódca rajtarii brał udział w kampaniach Batorego przeciw Rosji. W 1583 został hetmanem inflanckim. W 1587 dowodził piechotą niemiecką broniącą Krakowa przed arcyksięciem Maksymilianem. Poseł na sejm koronacyjny 1587/1588 roku z Inflant.
Pod Byczyną dowodził rajtarią. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. W 1598 dowodził wyprawą Zygmunta III do Szwecji, w tym samym roku został wojewodą wendeńskim. W roku 1600 kierował obroną Inflant przed najazdem szwedzkim. Śmiertelnie ranny podczas oblężenia Fellina w 1602. Należał do wybitniejszych dowódców jazdy polskiej przełomu XVI i XVII wieku.
Jego synami byli Wolmar (1586–1633) i Jan (zm. 1627).

</doc>
<doc id="590756" url="https://pl.wikipedia.org/wiki?curid=590756" title="Arauca">
Arauca



</doc>
<doc id="590758" url="https://pl.wikipedia.org/wiki?curid=590758" title="Magdalena (Kolumbia)">
Magdalena (Kolumbia)

Magdalena – departament Kolumbii. Niegdyś był stanem, jednym z dziewięciu tworzących Stany Zjednoczone Kolumbii. Leży na północy kraju. Stolicą departamentu Magdalena jest miasto Santa Marta. Nazwa departamentu pochodzi od rzeki Magdalena.

</doc>
<doc id="590759" url="https://pl.wikipedia.org/wiki?curid=590759" title="Zbliźniaczenia">
Zbliźniaczenia

Zbliźniaczenia – zjawisko powstawania regularnych, tzw. prawidłowych krystalograficznie zrostów krystalicznych. Celowe wywoływanie tego zjawiska nazywa się bliźniakowaniem. 
Prawidłowość zrostu bliźniaczego polega na ułożeniu osobników wchodzących w skład zbliźniaczenia symetrycznie względem pewnej płaszczyzny lub prostej. Nie może nią być płaszczyzna lub oś symetrii osobników tworzących zrost bliźniaczy.
Prawidłowe zrosty mogą też tworzyć kryształy różnych minerałów. Jest to możliwe wówczas, gdy z roztworu lub stopu wydzielają się minerały okazujące podobieństwo krystalograficzne i strukturalne. Zrosty takie tworzy np. albit z ortoklazem, sfaleryt z pirytem cynowym. 
Prawidłowe zrosty różnych minerałów są dość rozpowszechnione w przyrodzie. Nie zawsze można je rozpoznać na podstawie wyglądu zewnętrznego i dlatego dawniej niektóre zrosty uważano za odrębne kryształy. Dopiero wprowadzenie bardziej precyzyjnych metod badania minerałów umożliwiło dokładniejsze ich poznanie.
Niektóre typy zbliźniaczeń, właściwe pewnym substancjom krystalicznym, otrzymały nazwę 
praw bliźniaczych, które podają wskaźniki płaszczyzny lub osi bliźniaczej. Ta sama substancja może tworzyć bliźniaki według kilku a nawet kilkunastu praw bliźniaczych. 
Obecność zbliźniaczeń wpływa na wygląd zewnętrzny i bywa pomocna przy identyfikacji substancji krystalicznej. Na bliźniakach występują kąty wklęsłe, których nigdy nie ma na pojedynczych kryształach.
Rodzaje zbliźniaczeń.
W zależności od wzajemnego położenia poszczególnych osobników wyróżnia się:
Wiele rodzajów zbliźniaczeń ma swoje własne nazwy zwyczajowe:

</doc>
<doc id="590760" url="https://pl.wikipedia.org/wiki?curid=590760" title="Lewis Wallace">
Lewis Wallace

Lewis „Lew” Wallace (ur. 10 kwietnia 1827 w Brookville, zm. 15 lutego 1905 w Crawfordsville) – amerykański pisarz, wojskowy, prawnik i dyplomata, znany głównie jako autor powieści "Ben Hur".
Życiorys.
Był synem Davida i Esther Wallace’ów, potomków szkockich imigrantów. Jako żołnierz brał udział w wojnie amerykańsko-meksykańskiej w latach 1846–1848 oraz w wojnie secesyjnej. Bronił Waszyngtonu przed atakiem Konfederatów i zdobył dzięki temu stopień generała-majora. W latach 1878–1881 był gubernatorem Terytorium Nowego Meksyku. Jego żoną była poetka Susan Wallace.
Twórczość.
Po pobycie w Meksyku w roku 1873 napisał swoją pierwszą książkę, powieść "The Fair God", traktującą o podboju Meksyku przez Korteza. Odniosła ona dość spory sukces, co skłoniło Wallace’a do napisania powieści "Ben Hur". Z początku miała to być jedynie nowela o trzech mędrcach ze Wschodu, jednak po rozmowie z agnostykiem, Robertem Ingersollem postanowił rozbudować dzieło do rozmiarów powieści, w której obroniłby tezę o historyczności Jezusa i ukazał wartości wiary chrześcijańskiej. Książka ta zdobyła dużą popularność dzięki połączeniu elementów historycznych, przygodowych i religijnych.

</doc>
<doc id="590761" url="https://pl.wikipedia.org/wiki?curid=590761" title="Lew Wallace">
Lew Wallace



</doc>
<doc id="590764" url="https://pl.wikipedia.org/wiki?curid=590764" title="Powiat iłżecki">
Powiat iłżecki

Powiat iłżecki (1916–19 "powiat wierzbnicki") – powiat istniejący do roku 1973 na terenie obecnych powiatów starachowickiego, skarżyskiego (woj.świętokrzyskie), radomskiego, zwoleńskiego i lipskiego (woj.mazowieckie).
Początkowo ośrodkiem administracyjnym powiatu była Iłża. 15 czerwca 1916 siedzibę przeniesiono do miasta Wierzbnik (zmieniając nazwę powiatu na wierzbnicki) a po połączeniu Wierzbnika z osadą fabryczną Starachowice oraz wsią Starachowice w 1939 r., siedzibą zostało nowe miasto Starachowice-Wierzbnik. W 1949 r. zmieniono nazwę miasta na Starachowice.
15 grudnia 1923 starostą iłżeckim został Stanisław Konopacki.
Po II wojnie światowej powiat obejmował dzisiejsze miasta Iłża i Wąchock (wówczas wieś) oraz gminy: Brody, Pawłów, Rzeczniów i Mirzec (obejmującą wówczas również gminę Skarżysko Kościelne). Miasto Starachowice, będące stolicą powiatu, nie wchodziło w jego skład lecz stanowiło własny powiat miejski (enklawę na terenie powiatu). Powiat iłżecki wchodził w skład województwa kieleckiego.
9 grudnia 1973 zmieniono nazwę powiatu iłżeckiego na powiat starachowicki, który przetrwał do 31 maja 1975 roku.
Po reformie administracyjnej w 1975 roku, terytorium powiatu zostało podzielone pomiędzy nowe (mniejsze) województwo kieleckie oraz województwo radomskie. Powiatu iłżeckiego nie przywrócono w roku 1999, lecz utworzono powiat starachowicki o innym wykresie granic. Miasto Iłża weszło w skład powiatu radomskiego.

</doc>
<doc id="590766" url="https://pl.wikipedia.org/wiki?curid=590766" title="Going Back Home">
Going Back Home

Going Back Home – album studyjny brytyjskiego instrumentalisty i wirtuoza instrumentów perkusyjnych Gingera Bakera (m.in. Cream, Blind Faith). Płyta została zrealizowana we współpracy z gitarzystą jazzowym Billem Frisellem (gitara elektryczna) oraz cenionym basistą Charliem Hadenem (akustyczna gitara basowa). Baker oprócz instrumentów perkusyjnych nagrał partie śpiewu oraz koprodukował album.
Kompozycje na potrzeby wydawnictwa przygotowali członkowie Ginger Baker Trio, oprócz utworów „Straight No Chaser” autorstwa pianisty Theloniousa Monka oraz „Ramblin’” autorstwa saksofonisty Ornette'a Colemana.

</doc>
<doc id="590768" url="https://pl.wikipedia.org/wiki?curid=590768" title="Fenerbahce SK">
Fenerbahce SK



</doc>
<doc id="590770" url="https://pl.wikipedia.org/wiki?curid=590770" title="Czerwona Plama Junior">
Czerwona Plama Junior



</doc>
<doc id="590771" url="https://pl.wikipedia.org/wiki?curid=590771" title="Czerwony Junior">
Czerwony Junior



</doc>
<doc id="590774" url="https://pl.wikipedia.org/wiki?curid=590774" title="Jacek Żemantowski">
Jacek Żemantowski

Jacek Żemantowski (ur. 18 lutego 1939 w Stalowej Woli, zm. 4 czerwca 2002 w Warszawie) – polski dziennikarz i działacz sportowy.
Życiorys.
Lata dzieciństwa i młodości spędził w Radomiu. W 1956 został absolwentem Liceum Ogólnokształcącego im. Klementa Gottwalda w Warszawie.
Od najmłodszych lat uprawiał wiele dyscyplin sportowych, największe sukcesy odnosząc w szermierce i szachach. Pierwszy medal zdobył w roku 1954, zajmując wraz z drużyną DWP Warszawa II miejsce w drużynowych mistrzostw Polski w szachach. Kolejne sukcesy odniósł w barwach sekcji szermierki AZS AWF Warszawa: był m.in. mistrzem Warszawy w szpadzie (w roku 1961), brązowym medalistą Letniej Uniwersjady w Budapeszcie (w roku 1965) oraz siedmiokrotnym medalistą drużynowych mistrzostw Polski we florecie i szpadzie.
Jako dziennikarz zadebiutował w roku 1958. W roku 1961 ukończył studia na Wydziale Dziennikarstwa Uniwersytetu Warszawskiego, zaś pięć lat później, w roku 1966, został prezenterem redakcji sportowej TVP, z którą współpracował, z przerwami, do roku 1984. Był dwukrotnym laureatem prestiżowych nagród „Złotego Ekranu” (w latach 1968 i 1976) oraz „Złotego Pióra” (1964 i 1974). Jako dziennikarz współpracował z wieloma sportowymi – i nie tylko – redakcjami, m.in. „Expressu Wieczornego”, „Sztandaru Młodych”, „Razem”, „Lekkoatletyki” oraz „Sportowca”, którego redaktorem naczelnym był przez ponad 10 lat. Był scenarzystą i współrealizatorem (m.in. z Tomaszem Hopferem) trzech dokumentalnych filmów o tematyce sportowej.
W latach 1988–2000 (przez trzy kadencje bez przerwy) pełnił funkcję prezesa Polskiego Związku Szachowego. Był twórcą i dyrektorem „Akademii szachowej” oraz pomysłodawcą cyklicznych turniejów „Wakacje z szachami” oraz „Królewski Gambit Radomia” (nazwany później jego imieniem). W latach 1998–2000 był prezydentem Strefy Wschodnioeuropejskiej FIDE. W roku 1995 otrzymał tytuł Honorowego Członka PZSzach.
Zmarł nagle w wieku 63 lat.

</doc>
<doc id="590776" url="https://pl.wikipedia.org/wiki?curid=590776" title="Hiuma (prowincja)">
Hiuma (prowincja)

Hiuma (est. "Hiiumaa", "Hiiu maakond") – jedna z 15 prowincji w północno-zachodniej Estonii, znajdująca się na wyspie Hiuma.
Podział administracyjny.
Hiuma składa się z jednej gminy:
Gminy wiejskie:
Wcześniej, przed reformą administracyjną z 2017 roku, była podzielona na 5 gmin:

</doc>
<doc id="590777" url="https://pl.wikipedia.org/wiki?curid=590777" title="Wostok (jezioro)">
Wostok (jezioro)

Wostok (ros. Восток) – największe z 379 znanych jezior podlodowcowych na Antarktydzie. Położone jest na 77°S 105°E, ok. 4000 metrów pod pokrywą lodu, na powierzchni której znajduje się rosyjska stacja badawcza Wostok. Długość jeziora to ok. 250 km, a jego szerokość dochodzi do 50 km. Jego powierzchnia to ok. 16 000 km², a objętość jest szacowana na 5400 km³. Podwodny grzbiet, nad którym jezioro ma głębokość ok. 250 m, dzieli je na dwa baseny: północny o głębokości ok. 500 m i południowy o głębokości ok. 870 m. Jest to jezioro słodkowodne.
Rosyjscy i brytyjscy naukowcy odkryli jezioro w 1996 roku, po przeanalizowaniu zebranych danych, m.in. zdjęć lotniczych i satelitarnych wykonanych techniką radarową. Stwierdzono, że ukryte pod lodem jezioro zawiera duże ilości wody w stanie ciekłym. To oznacza, że jest to największe jezioro na Ziemi nietknięte przez człowieka. Woda zawarta w jeziorze ma prawdopodobnie ponad milion lat, podczas gdy woda w powierzchniowych jeziorach tej wielkości podlega całkowitej wymianie średnio co sześć lat.
Średnia temperatura wody jeziora to -3°C. Nie jest ona zamarznięta, ponieważ nadlegająca warstwa lodu wytwarza wysokie ciśnienie, jednocześnie izolując jezioro od bardzo niskich temperatur panujących na powierzchni. Ponadto, jezioro jest ogrzewane od spodu przez ciepło geotermalne.
W 1998 roku, zespół badaczy z Rosji, Francji i Stanów Zjednoczonych dokonał głębokiego odwiertu, wydobywając rdzeń lodowy o długości 3623 m. Próbki pobrane z dolnej części rdzenia mają ok. 420 000 lat, oszacowano więc, że jezioro znajduje się pod pokrywą lodu od ok. 500 000 do miliona lat. Odwiert zatrzymano ok. 120 m nad domniemaną powierzchnią jeziora, z obawy przed zanieczyszczeniem jeziora sześćdziesięcioma tonami freonu i paliwa lotniczego, które wprowadzono do odwiertu by zapobiec jego zamarzaniu.
W próbkach pobranych ze spodu rdzenia, prawdopodobnie pochodzących z wód jeziora przymarzniętych do lądolodu, znaleziono ślady życia w postaci mikroorganizmów. W związku z tym, naukowcy twierdzą, że jezioro może być unikalnym ekosystemem, w którym, w izolacji, znajdują się organizmy o puli genów izolowanej od przeszło pół miliona lat. Pojawiły się też teorie na temat różnorodności biologicznej w oddzielonych grzbietem basenach jeziora.
Jezioro Wostok jest w dużym stopniu oligotroficzne, jest przesycone tlenem do poziomu pięćdziesięciokrotnie wyższego niż w przeciętnym słodkowodnym jeziorze powierzchniowym. Jednym z powodów tak dużego nasycenia może być ciśnienie wywierane przez nadlegający lód. Tlen i inne gazy uwięzione są także w lodzie, w postaci klatratu. Klatraty powietrza w lodzie stałyby się bardzo niestabilne przy znacznym obniżeniu ciśnienia, z tego powodu dokończenie odwiertu (dotarcie do powierzchni jeziora) mogłoby spowodować niekontrolowany wyrzut wody (podobny do występującego przy otwieraniu szampana), który zagrażałby życiu naukowców i z pewnością doprowadziłby do skażenia jeziora.
Żadne inne jezioro na Ziemi nie jest nasycone tak dużą ilością tlenu. Organizmy żyjące w Jeziorze Wostok muszą więc być zdolne do poradzenia sobie z taką nadwyżką. Uważa się, że przystosowanie nastąpiło przez produkcję dużej ilości ochronnych enzymów. Z uwagi na podobieństwo środowiska jeziora do warunków występujących na Europie, księżycu Jowisza, niektórzy uważają dowody na obecność w nim życia za argument w dyskusji o możliwości występowania żywych organizmów na tym księżycu.
W 2005 roku zespół badaczy z Niemiec, Rosji i Japonii stwierdził występowanie pływów na jeziorze. W zależności od pozycji Słońca i Księżyca, pływy osiągają od 1 do 2 cm. Naukowcy twierdzą, że mechanizm pływów zapewnia cyrkulację wody w jeziorze, co z kolei jest niezbędnym warunkiem przetrwania mikroorganizmów zamieszkujących to środowisko.
Istnieje przypuszczenie, że jeziora znajdujące się pod lodem Antarktydy są połączone siecią rzeczną. Według glacjologów Duncana Winghama z University College w Londynie i Martina Siegerta z University of Bristol, wiele z tych jezior łączy się okresowo, gdy gwałtowne potoki wody przeciskają się pod lodem pod wpływem panującego w jeziorach ciśnienia.
W 2010 roku czasopismo naukowe Nature poinformowało, że rosyjskim naukowcom brakuje jedynie 20-40 metrów aby dotrzeć do powierzchni wody jeziora. Projekt rozpoczęty 20 lat temu ma szansę zakończyć się sukcesem. W planie jest pobranie próbki wody w celu dalszych badań. Na początku lutego 2011 r., tuż przed zakończeniem sezonu prac, doniesiono, że naukowcy znajdują się pięć (według jednak innych źródeł - pięćdziesiąt) metrów od wód jeziora. 
6 lutego 2012 roku rosyjscy naukowcy poinformowali o dowierceniu się do wód jeziora. By to zrobić, musieli się przebić przez 3678 metrów lodu.
Na rok 2012-13 Rosjanie planowali spuszczenie do jeziora pływającego robota, który pobrałby próbki wody i osadu z dna jeziora.

</doc>
<doc id="590778" url="https://pl.wikipedia.org/wiki?curid=590778" title="Wierzbnik (Starachowice)">
Wierzbnik (Starachowice)

Wierzbnik – mieszkaniowa część miasta Starachowic (woj. świętokrzyskie), stanowi historyczną starówkę miasta, dawniej (1624–1870 i 1916–1939) odrębne miasto.
Historia.
Miasto Wierzbnik zostało założone w 1624 r. przez opata Bogusława Radoszewskiego z klasztoru świętokrzyskiego.
Król Zygmunt III Waza nadał miastu prawo magdeburskie, targi tygodniowe i trzy jarmarki rocznie.
Opat Stanisław Sierakowski wzniósł w Wierzbniku kościół murowany, natomiast w 1688 staraniem opata Hieronima Jaxy Komornickiego biskup krakowski, w którego diecezji znajdowała się miejscowość, erygował parafię. Po wykonaniu w końcu XVIII w. dla kościoła klasztornego na Świętym Krzyżu nowego wystroju wnętrz, barokowy ołtarz główny trafił do kościoła parafialnego w Wierzbniku, gdzie znajduje się do dziś.
W 1827 Wierzbnik liczył 61 domów i 450 mieszkańców, natomiast w 1857 było 50 domów i 450 mieszkańców.
1 stycznia 1870 Wierzbnik utracił prawa miejskie i został przekształcony w osadę, którą włączono do wiejskiej gminy Starachowice, przemianowując ją równocześnie na "gminę Wierzbnik". Około 1880–1893 roku osada miejska Wierzbnik posiadała kościół parafialny murowany, szkołę początkową, sąd gminny, urząd gminny, stację drogi żelaznej dąbrowieckiej. W każdy piątek odbywał się targ (tzw. targ tygodniowy), natomiast 4 razy do roku były organizowane jarmarki. W skład gminy Wierzbnik wchodziły: Brody, Dziurów, Kopalnia Herkules, Jabłonna, Kuczów, Krzyżowa Wola, Michałów, Ruda, Styków, Starachowice, Świrta, Wanacja Rządowa i Księża oraz Wierzbnik. Gmina Wierzbnik liczyła 5263 mieszkańców.
W 1905 r. bojówka działającego w mieście PPS-u dokonała udanego ataku na urząd gminy w Łagowie paraliżując jego pracę. W innej akcji zerwano carskiego orła z budynku szkoły w Koniemłotach.
Od 1915 Wierzbnik był siedzibą władz powiatu iłżeckiego. 18 sierpnia 1916 Wierzbnik pod okupacją odzyskał prawa miejskie. Po wyłączeniu Wierzbnika, gmina Wierzbnik utrzymała się do 1919 roku, kiedy to utworzono z niej na podstawie uchwały sejmowej z 2 sierpnia 1919 nową gminę Styków; w jej skład weszła też większa część dawnej gminy Lubienia. Siedziba gminy Styków pozostała w Wierzbniku.
1 kwietnia 1939 do obszaru miasta Wierzbnik włączono osiedle Starachowice Fabryczne, położone dotychczas na obszarze gmin Styków i Wąchock. Rozporządzeniem MSW z 28 marca 1939 roku nazwę miasta Wierzbnik zmieniono na "Starachowice-Wierzbnik", a w 1949 roku ostatecznie na "Starachowice". Proces ten czasami jest interpretowany jako fakt powstania nowego miasta, tymczasem miasto Wierzbnik, pomimo zmiany nazwy zachowało ciągłość prawną.
Krótka historia osadnictwa żydowskiego w Wierzbniku.
Początki osadnictwa żydowskiego sięgają XIX w. Do XVIII w. w Wierzbniku nie mieszkali starozakonni, było to miasto Benedyktynów Świętokrzyskich.
Pojawili się dopiero w XIX w. W 1827 r. było ich tu zaledwie 8, na 450 mieszkańców, ale w 1857 r. już 225.
W 1860 r. w Wierzbniku zamieszkiwało 545 osób, w tym chrześcijan 400, Żydów 144 oraz 1 ewangelik.
Gmina żydowska powstała w XIX w. Obejmowała Wierzbnik, gminy: Styków, Rzepin i Tarczek. W 1929 r. został do niej włączony Wąchock.
W Wąchocku, wyznawcy judaizmu zaczęli się osiedlać pod koniec XVII w. W 1921 r. było w Wąchocku 468 Żydów co stanowiło 19,6% mieszkańców.
Dynamiczny rozwój społeczności żydowskiej wymusił w 1891 roku decyzję o założeniu cmentarza. Dalszy rozwój osady spowodował w krótkim czasie potrzebę założenia kolejnego większego kirkutu.
W 1905 w Starachowicach wzniesiono murowaną synagogę, a już dwa lata później mieszkańcom udało się zorganizować własny, niezależny kahał.
W 1910 r. zamieszkiwało w Wierzbniku 2606 osób, w 1916 r. – 2588, 1921 r. – 5459, w tym 2159 wyznania mojżeszowego (1687 podało narodowość żydowską), 1931 r. – 7379, w 1935 r. – około 8000 mieszkańców, z czego Żydzi stanowili 31%.
Dnia 9 września 1939 roku miasto zostało zajęte przez Niemców. W lutym 1941 r. założyli tu getto, nazywane zbiorczym, do którego trafiali Żydzi z różnych miejscowości (prócz Żydów starachowickich, również ludność z Łodzi i Płocka).
Likwidacja getta nastąpiła 27 października 1942 r.
Niemcy otoczyli getto, a następnie dokonali selekcji ludności żydowskiej na Rynku. Zabito około 200 osób. Około 1200 mężczyzn i 400 kobiet umieszczono w pobliskim przyzakładowym obozie pracy, ale około 4000 osób wywieziono do obozu zagłady w Treblince. W lipcu 1944 r. Niemcy przystąpili do likwidacji obozu pracy. Część więźniów próbowała uciec, lecz w większości została złapana przez ukraińskich strażników. Około 1500 więźniów wywieziono do Auschwitz – Birkenau
Uwagi.
Źródłem dokumentującym mało znaną historię Żydów w Starachowicach jest publikacja Biblioteki Publicznej w Nowym Jorku podana w języku hebrajskim, ale z ilustracjami, szkicami i fotografiami ludzi i miasta Wierzbnik z okresu przed 1939 rokiem.

</doc>
<doc id="590779" url="https://pl.wikipedia.org/wiki?curid=590779" title="Wierzbnik-Starachowice">
Wierzbnik-Starachowice



</doc>
<doc id="590780" url="https://pl.wikipedia.org/wiki?curid=590780" title="Hans Batz">
Hans Batz

Hans Batz (ur. 23 października 1927, zm. 25 września 1986) – niemiecki polityk należący do Socjaldemokratycznej Partii Niemiec (SPD). 
Od 20 października 1969 do 4 listopada 1980 (trzy kadencje) był deputowanym do Bundestagu z ramienia SPD. Wybrany z list w Bawarii.

</doc>
<doc id="590782" url="https://pl.wikipedia.org/wiki?curid=590782" title="Wierzbnik (województwo opolskie)">
Wierzbnik (województwo opolskie)

Wierzbnik, (niem. Herzogswalde; daw. "Książyce", "księżycowy las") – wieś w Polsce położona w województwie opolskim, w powiecie brzeskim, w gminie Grodków. 
W latach 1945-54 siedziba gminy Wierzbnik. W latach 1975–1998 miejscowość administracyjnie należała do ówczesnego województwa opolskiego. Od północy granicą wsi jest autostrada A4. 
W miejscowości znajduje się kościół parafialny pw. św. Michała Archanioła, przedszkole publiczne, budynek byłej szkoły podstawowej, świetlica wiejska, dwie kapliczki przydrożne, stary, być może późnośredniowieczny krzyż kamienny, oraz ruiny zamku. W Wierzbniku działa koło gospodyń wiejskich, ochotnicza straż pożarna oraz dwa zakłady produkcji rolnej.
Historia.
Powstała na terenie leśnym prawdopodobnie w 1368 roku, jednak w dokumentach nazwa osady występuje już w roku 1305. Była własnością właścicieli z Pogorzeli. W 1375 r. Jesko z Pogorzeli sprzedał swoją część grodkowskiemu kasztelanowi Peschko Rosenau. Następnie majątek rycerski należał do E. Neugebauer. Zabudowania gospodarcze wioski są zbudowane w stylu frankońskim.
Ostatnim właścicielem wsi była rodzina Sonneck. Wierzbnik posiadał jedną z największych budowli zamkowych, ze słynną galerią obrazów, znanego na całym świecie, malarza Aloisa Erdtela, który pochodził z Wierzbnika.
We wiosce znajdował się młyn i szkoła przykościelna. W 1814 roku została utworzona przez Jakoba Rottera pracownicza szkoła dla dziewcząt. W 1851 roku wybudowano nową szkołę i przyłączono dzieci z Polany.
Według statystyk z 1939 roku w Wierzbniku mieszkało 639 osób dorosłych i 181 dzieci. Gospodarstw rolnych było 167, natomiast rzemieślników 77, handlarzy 20 i 26 urzędników.
Zabytki.
Do wojewódzkiego rejestru zabytków wpisane są:

</doc>
<doc id="590783" url="https://pl.wikipedia.org/wiki?curid=590783" title="Sarema (prowincja)">
Sarema (prowincja)

Sarema (est. "Saare maakond") – jedna z 15 prowincji w Estonii, znajdująca się na wyspach Sarema, Muhu i małej wyspie Ruhnu.
Historia.
W średniowieczu Sarema była znana jako "Eysysla," "Osericta, Osilia, Oesilia," "Ozel," "Osel, Oesel", a za panowania rosyjskiego "Ezel" (Эзель). W tamtym czasie trwały wojny o Saremę między Zakonem Liwońskim i Danią. Na początku wojen inflanckich Sarema była pod panowaniem Danii, a w latach 1560-1572 była własnością księcia Magnusa. 
Do końca XIX wieku Sarema miała specjalny status. W Danii była oddzielną prowincją, podczas gdy pod panowaniem Szwecji była osobistą własnością królowej Krystyny. W XIX wieku Sarema była inflancką prowincją. 
Hrabstwo Saare istniało do 1950 roku. Następnie w jego miejsce powstała prowincja Orissaare.
Reforma administracyjna z 2017 nie spowodowała zmiany granic powiatu, jednak połączone ze sobą przed reformą gminy Muhu i Ruhnu stały się niezależnymi administracyjnymi tworami.
Klimat.
Sarema położona jest w strefie klimatu umiarkowanego chłodnego, z wyraźnymi wpływami morskimi. Na wyspach dość długie jest ciepłe lato a zimy są łagodne, silne wiatry są przyczyną częstych zmian pogody i dużych opadów głównie w miesiącach jesiennych i zimowych. Temperatura w lipcu i sierpniu waha się od +11 °C do nawet +22 °C. Luty, którego średnia temperatura dobowa wynosi -5 °C, jest najzimniejszym miesiącem na wyspach.
Transport.
Do prowincji można dostać się promem z Virtsu na wyspę Muhu, która jest połączona zaporą z Saremą. Do Saremy można również dotrzeć promem z Windawy na Łotwie. 
W Kuressaare znajduje się lotnisko, do którego można się dostać regularnymi lotami z Tallinna i Parnawy.
Podział administracyjny.
W skład prowincji wchodzi 14 gmin: 1 miasto i 13 obszarów wiejskich (parafii).
Gmina miejska:
Gminy wiejskie:

</doc>
<doc id="590784" url="https://pl.wikipedia.org/wiki?curid=590784" title="Delfinowiec">
Delfinowiec

Delfinowiec ("Lagenorhynchus") – rodzaj ssaka morskiego z rodziny delfinowatych (Delphinidae).
Zasięg występowania.
Rodzaj obejmuje jeden żyjący współcześnie gatunek występujący w wodach umiarkowanych do subarktycznych północnego Oceanu Atlantyckiego.
Morfologia.
Długość ciała 240–310 cm, masa ciała 180–350 kg.
Systematyka.
Etymologia.
"Lagenorhynchus": "lagēnos" „karafka, butelka”; ῥυγχος "rhunkhos" „pysk”.
Podział systematyczny.
Do rodzaju należy jeden występujący współcześnie gatunek:
oraz gatunek wymarły:

</doc>
<doc id="590786" url="https://pl.wikipedia.org/wiki?curid=590786" title="USS Carl Vinson (CVN-70)">
USS Carl Vinson (CVN-70)

USS Carl Vinson (CVN-70) – trzeci lotniskowiec typu "Nimitz" amerykańskiej marynarki, nazwany imieniem Carla Vinsona, wieloletniego członka Izby Reprezentantów Stanów Zjednoczonych. Jego budowę rozpoczęto 11 października 1975 roku w stoczni Newport News Shipbuilding &amp; Dry Dock Co, zwodowany został w marcu 1980 roku. Do służby został przyjęty w 1982 roku. W latach 2005-2009 przeszedł remont związany z wymianą paliwa jądrowego. W styczniu 2010 r. lotniskowiec został wysłany na Haiti w ramach amerykańskiej pomocy po trzęsieniu ziemi.
Z tego lotniskowca zrzucono ciało Osamy bin Ladena do Oceanu Indyjskiego.
W 2021 roku lotniskowiec ukończył 17-miesięczny remont połączony z przystosowaniem go do bazowania samolotów F-35C Lightning, po czym jako pierwszy w Marynarce USA przyjął na pokład eskadrę tych samolotów VFA-147 "Argonauts" i wyruszył z nią w rejs operacyjny na Pacyfik.

</doc>
<doc id="590788" url="https://pl.wikipedia.org/wiki?curid=590788" title="Honda CBF 500">
Honda CBF 500

Honda CBF 500 - motocykl szosowy typu "naked bike", produkowany przez koncern motocyklowy Honda. Jest następcą modelu Honda CB 500. Powstawał we Włoszech razem ze swoim starszym bratem CBF 600. Jest uważany za idealny model dla niedoświadczonych motocyklistów, ale także bardziej doświadczeni doceniają jego poręczność oraz bezproblemową eksploatację. Ze względu na niespełnianie rygorystycznych norm środowiskowych EURO 3, produkcja CBF 500 została zakończona w roku 2007. Wciąż jednak wiele tych maszyn dostępnych jest na wtórnym rynku.
Wersje.
Produkowano modele z oraz bez ABS. Motocykle z ABS nosiły oznaczenia CBF500A. Nazewnictwo jest następujące:

</doc>
<doc id="590790" url="https://pl.wikipedia.org/wiki?curid=590790" title="Läänemaa">
Läänemaa

Prowincja Lääne (est. "Lääne maakond") – jedna z 15 prowincji w Estonii, znajdująca się w zachodniej części kraju, z dostępem do Morza Bałtyckiego.
Podział administracyjny.
Prowincja jest podzielona na 3 gminy:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 12 gmin:

</doc>
<doc id="590791" url="https://pl.wikipedia.org/wiki?curid=590791" title="Copa Libertadores 1984">
Copa Libertadores 1984

W dwudziestej piątej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu brazylijskiego klubu Grêmio Porto Alegre, który awansował do półfinału bez gry.
Grêmio nie zdołał obronić tytułu, choć zdołał drugi raz z rzędu dotrzeć do finału, gdzie przegrał zaledwie jedną bramką z argentyńskim klubem CA Independiente. Independiente w fazie grupowej miał poważne problemy z silną paragwajską drużyną Club Olimpia i tylko dzięki lepszej różnicy bramek zdołał awansować do półfinału.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Grêmio.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
Rewelacyjnie spisał się wenezuelski klub piłkarski ULA Mérida, który wyeliminował wyżej notowane kluby peruwiańskie i awansował do półfinału. Także ekwadorski klub CD El Nacional swoją postawą sprawił wiele kłopotów słynnemu urugwajskiemu klubowi Club Nacional de Football.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="590792" url="https://pl.wikipedia.org/wiki?curid=590792" title="Pliozaury">
Pliozaury

Pliozaury (Pliosauridae, z gr. "πλειω" – żeglować lub "πλειων" – płetwa i "σαυρυς" – jaszczur) – rodzina krótkoszyjnych plezjozaurów. Żyły w okresie od jury do końca kredy.
W przeciwieństwie do długoszyjnych elasmozaurów miały krótkie szyje z mniejszą liczbą kręgów oraz ogromne czaszki. U niektórych rodzajów długość czaszki dochodziła do trzech metrów i mogła stanowić jedną czwartą długości całego zwierzęcia. Prawdopodobnie były też przystosowane do życia w głębszych wodach. Były potężnymi mięsożercami z pozycją na końcu łańcucha pokarmowego. Potężne szczęki mieściły wiele ostrych zębów. Ich zdobyczą mogły być ichtiozaury, inne plezjozaury, rekiny, wielkie głowonogi itp. Do rodziny należą m.in. rodzaje: "Liopleurodon", "Kronosaurus", "Brachauchenius" i "Peloneustes".
Skamieniałe szczątki znaleziono w Anglii i Ameryce Południowej oraz w Krzyżanowicach k. Iłży.

</doc>
<doc id="590794" url="https://pl.wikipedia.org/wiki?curid=590794" title="L.O.27">
L.O.27

L.O.27 – polski zespół pop-rockowy założony w 1997 roku.
W jego skład weszli uczniowie szkoły podstawowej: Kuba Molęda – wokal, Bartosz Wojciechowski – gitara basowa, Bartosz Szopiński – instrumenty klawiszowe, Szymon Szopiński – perkusja, Łukasz Lach – gitara oraz Yura Bondarev (opuścił zespół przed wydaniem płyty).
Grupa była polską "odpowiedzią" na sukcesy amerykańskiego zespołu Hanson. Debiutancki album L.O.27 "Mogę wszystko" z przebojem o tym samym tytule zyskał status złotej płyty (sprzedano ok. 70 tys. egzemplarzy).
Drugi album nosił tytuł "Przyjaciele". Nie odniósł on jednak takiego sukcesu jak debiutancki krążek. Jakiś czas po wydaniu płyty zespół zakończył swoją działalność.
Po rozpadzie grupy wokalista Kuba Molęda założył z bratem Maciejem zespół Mollęda. Bartek i Szymon Szopińscy są obecnie członkami zespołu Boogie Boys i udzielają się w nagraniach innych artystów jako muzycy sesyjni, Bartek Wojciechowski jest członkiem zespołu Andrzeja Piasecznego i również udziela się jako muzyk sesyjny, natomiast Łukasz Lach jest liderem grupy L.Stadt.

</doc>
<doc id="590795" url="https://pl.wikipedia.org/wiki?curid=590795" title="Raplamaa">
Raplamaa

Prowincja Rapla (est. "Rapla maakond") – jedna z 15 prowincji w Estonii, znajdująca się w centralno-zachodniej części kraju.
Podział administracyjny.
Prowincja jest podzielona na 4 gmin:
Gminy wiejskie:
Wcześniej, przed reformą administracyjną z 2017 roku, była podzielona na 10 gmin:

</doc>
<doc id="590797" url="https://pl.wikipedia.org/wiki?curid=590797" title="Regularna liczba kardynalna">
Regularna liczba kardynalna

Regularna liczba kardynalna – nieskończona liczba kardynalna, która nie może być przedstawiona jako suma mniej niż κ zbiorów mocy mniejszej niż κ. Nieskończone liczby kardynalne które nie są regularne nazywamy liczbami singularnymi.
W dalszej części tego artykułu zakładamy ZFC. (Bez AC, niektóre z definicji należy sformułować inaczej i niektóre stwierdzenia nie są prawdziwe).
Definicje.
Liczby regularne i liczby singularne.
Niech formula_21 będzie liczbą kardynalną.
Jeśli formula_22 to mówimy, że formula_5 jest liczbą regularną.
Jeśli formula_24 to mówimy, że formula_5 jest liczbą singularną.

</doc>
<doc id="590798" url="https://pl.wikipedia.org/wiki?curid=590798" title="LO 27">
LO 27



</doc>
<doc id="590799" url="https://pl.wikipedia.org/wiki?curid=590799" title="Meta (Kolumbia)">
Meta (Kolumbia)

Meta – departament Kolumbii. Leży w centralnej części kraju, na wschód od Andów, na równinach zwanych llanos. Stolicą departamentu Meta jest miasto Villavicencio.
Nazwę Meta ma także rzeka przepływająca przez ten departament.

</doc>
<doc id="590800" url="https://pl.wikipedia.org/wiki?curid=590800" title="Liczba regularna">
Liczba regularna



</doc>
<doc id="590801" url="https://pl.wikipedia.org/wiki?curid=590801" title="Paprotnik ostry">
Paprotnik ostry

 Paprotnik ostry ("Polystichum lonchitis") – gatunek byliny z rodziny nerecznicowatych. Występuje w strefie umiarkowanej i subarktycznej półkuli północnej. W Polsce jest gatunkiem rzadkim; rośnie w Sudetach, Karpatach i na Wyżynie Krakowsko-Częstochowskiej.
Biologia i ekologia.
Roślina wieloletnia zimująca. Preferuje stanowiska cieniste, wilgotne, o obojętnym odczynie podłoża. Gatunek charakterystyczny nawapiennej świerczyny górnoreglowej "Polysticho-Piceetum". Liczba chromosomów 2n = 82.
Zagrożenia i ochrona.
Roślina objęta w Polsce ścisłą ochroną gatunkową od 2004 roku. 
Roślina umieszczona na Czerwonej liście roślin i grzybów Polski (2006) w grupie gatunków wymierających na izolowanych stanowiskach, poza głównym obszarem występowania (kategoria zagrożenia [E]).

</doc>
<doc id="590802" url="https://pl.wikipedia.org/wiki?curid=590802" title="Sen nocy letniej">
Sen nocy letniej

Sen nocy letniej () – komedia Williama Szekspira, powstała pod koniec XVI wieku.
Zalicza się do najpopularniejszych dzieł tego autora.
Sztuka w oryginale liczy 2165 wersów. Jest podzielona na 5 aktów, z których najkrótszy jest akt 4, zaś najdłuższy – akt 5.
Geneza utworu.
Nie jest znana dokładna data powstania sztuki. Uważa się jednak, że był to rok 1595 lub 1596. Istnieją dwie hipotezy co do celu jej powstania. Pierwsza mówi, że był to utwór napisany specjalnie na wesele bliżej nieznanej, bogatej pary – w 1596 roku miało miejsce wiele takich ślubów. Druga zaś stwierdza, że "Sen nocy letniej" został napisany dla królowej Elżbiety I. Sztuka została opublikowana w Pierwszym Folio w 1623 roku, można ją było także znaleźć w Fałszywym Folio.
Komedia ta przedstawia świat wyobraźni i mitologii (postać Oberona, a także Tytanii, pojawiają się już wcześniej). Niektóre wątki mogą jednak być zaczerpnięte z Metamorfoz Owidiusza, którymi Szekspir zajmował się jeszcze w czasach swojej edukacji.
Czas i miejsce akcji.
Akcja sztuki rozgrywa się w Atenach i w lesie ateńskim, w noc świętojańską, na kilka dni przed ślubem księcia Aten Tezeusza z królową Amazonek Hipolitą.
Treść.
Sztuka opowiada historię trzech par:
Ojciec Hermii nie zgadza się na jej małżeństwo z Lizandrem. Zrozpaczeni kochankowie uciekają do lasu. W ślad za nimi podąża zazdrosny o Hermię Demetriusz i zrozpaczona z miłości Helena. W historię mieszają się też leśne duchy, a szczególnie ważną postacią jest duch Puk.
Akt I.
Za cztery dni ma nastąpić ślub księcia Aten Tezeusza z królową Hipolitą. Przed księciem staje Egeusz, ojciec Hermii i oskarża córkę, że nie chce, zgodnie z jego wolą wyjść za Demetriusza, jako że upodobała sobie Lizandra, żąda też od księcia, by zgodnie z ateńskim prawem tę jej niesubordynację ukarać śmiercią. Hermia nie chce ustąpić. Lizander wskazuje, że nie ustępuje w niczym konkurentowi. Prawo jest jednak nieugięte, nieposłuszną córkę czeka śmierć albo pustelnicze życie w klasztorze Diany. Gdy zakochani zostają sami Lizander prosi Hermię, by uciekła wraz z nim z Aten i poślubiła go w domu jego bogatej ciotki, gdzie prawo ateńskie nie obowiązuje. Na miejsce spotkania wybiera las ateński. Zjawia się zakochana w Demetriuszu bez wzajemności Helena. Kochankowie zdradzają jej swe plany, a ona postanawia ujawnić je ukochanemu, by zyskać jego przychylność. Piotr Pigwa rozdziela pomiędzy przyjaciół role w krotochwili o Pyramie i Tysbe, którą mają odegrać na królewskim ślubie. Próba ma się odbyć wieczorem z dala od ciekawskich, w lesie ateńskim.
Akt II.
W lesie natykają się na siebie powaśnieni małżonkowie, królowa Tytania z dworem elfów i król Oberon ze swym dworem. Obydwoje przybyli do Aten na ślub Tezeusza i Hipolity. Król żąda od królowej, by oddała mu na służbę ślicznego chłopczyka, na co ona nie chce się zgodzić, a chcąc uniknąć ostrzejszego sporu odchodzi. Oberon wzywa swego służkę Puka i posyła go po sok kwiatu zranionego strzałą Amora, który sprawia, że czyje oczy zostaną nim skropione, zakochuje się w pierwszym napotkanym stworzeniu. Ma nadzieję zaczarować wzrok Tytanii i dzięki temu zdobyć chłopczyka. Do lasu trafiają Demetriusz i podążająca za nim Helena. Poruszony nieszczęściem pogardzonej dziewczyny Oberon wysyła powracającego Puka za błądzącymi Ateńczykami, by skropił oczy Demetriusza i sprawił, by ten zakochał się w Helenie. Drogę w lesie gubią też Lizander i Hermia, zmęczeni kładą się do snu w pewnym od siebie oddaleniu. Puk, który nigdzie nie umie znaleźć Ateńczyka, natyka się wreszcie na Lizandra i skrapia mu oczy sokiem zaczarowanego kwiatu. Śpiącego Lizandra odnajduje Helena i budzi go. Młodzieniec zakochuje się w niej po otwarciu powiek. Helena bierze jego niewczesną adorację za kpinę i nieszczęśliwa ucieka. Lizander podąża za nią. Hermia budzi się sama w lesie.
Akt III.
Na polanie, na której zasnęła zaczarowana Tytania, trupa aktorska rozpoczyna próbę. Puk przyprawia Spodkowi oślą głowę. Cały zespół pierzcha w panice. Królowa budzi się i zakochuje się w Spodku-z-oślą-głową. Oberon jest zadowolony z pracy Puka. Wejście Heleny opędzającej się od Lizandra uprzytamnia mu jednak, że w drugim zadaniu jego sługa się omylił. Nakazuje więc Pukowi sprowadzić Demetriusza i skropić mu również oczy zaczarowanym sokiem kwiatowym. Demetriusz budzi się i na widok nadchodzącej Heleny z Lizandrem, wyznaje jej swą miłość. Helena uznaje, że obaj młodzieńcy zmówili się, by ją wyszydzić. Gdy jeszcze pojawia się Hermia, wyrzucająca Lizandrowi, że ją porzucił, Helena uznaje przyjaciółkę za sprawczynię swego nieszczęścia. Kobiety zaczynają się wyzywać, a mężczyźni nie wiedzą czy mają ratować ukochaną Helenę czy bić się o nią. Wreszcie odchodzą, by się bić, a Helena ucieka przed rozwścieczoną Hermią. Oberon nakazuje Pukowi, by pomieszał młodzieńcom drogi. Puk tak długo wodzi ich po leśnych ostępach, że w końcu usypiają obok siebie ze zmęczenia. W niedługim czasie usypiają obok nich zmęczone całonocną wędrówką Helena i Hermia. Oberon odczarowuje oczy Lizandra.
Akt IV.
Tytania i jej elfy z oddaniem spełniają każdą wolę Spodka. Oberon, który zdobył u zakochanej Tytanii ślicznego chłopczyka lituje się nad nią i przywraca jej wzrok. Tytania spuszcza na śpiących sen zapomnienia i zgodnie wraz z mężem odchodzi w stronę Aten na królewskie gody. Tezeusz z Hipolitą przybywają na polowanie do lasu ateńskiego i znajdują czworo śpiących. Budzą ich. Lizander przyznaje się, że chciał uciec z Hermią z Aten, a Demetriusz, że już nie kocha Hermii lecz Helenę. Przebudzeni bardzo niewyraźnie pamiętają wydarzenia minionej nocy. Książę zarządza trzy śluby. Budzi się również Spodek, wraca do miasta i wraz ze swoimi kompanami przygotowuje się do przedstawienia.
Akt V.
Nowożeńcy, czekając na nadejście nocy pragną się zabawić oglądaniem przedstawienia. Książę wybiera "śmieszny i tragiczny dialog Pyrama z Tyzbe." Rzemieślnicy, ku wielkiej uciesze widzów przedstawiają Mur, który rozdziela kochanków i ledwo przez szparę w palcach mówić im ze sobą pozwala, dalej Lwa, który uspokaja widzów, że nie jest lwem prawdziwym i Księżyc. Lew porywa płaszcz Tyzbe i go targa, podczas gdy Tyzbe ucieka. Zrozpaczony Pyram deklamując przebija się mieczem i idzie do nieba. Po nim czyn ten popełnia również Tyzbe. Książę oklaskuje aktorów. Małżonkowie udają się na spoczynek. Nad pałacem i nowożeńcami swoje błogosławieństwa wypowiadają Tytania i Oberon, a Puk prosi widzów o oklaski dla tego sennego marzenia.
Analiza.
Źródła komedii.
"Sen nocy letniej" nie posiada jednolitego źródła fabuły. Szekspir korzystał przy pisaniu tej komedii z wielu wątków i elementów. Zmiana dokonana przez Puka w stosunku do kochanków pochodzi z komedii włoskiej i była już wcześniej wykorzystana przez autora w "Dwóch panach z Werony". Kwiatek, którym posługuje się Puk pełni tę samą rolę, co zbłąkana strzała z łuku Amora, motyw wielokrotnie powracający w literaturze.
Wątek Tezeusza i królowej Amazonek Hipolity zaczerpnął Szekspir z poezji Chaucera, ze znajdującej się w "Opowieściach kanterberyjskich" "Opowieści rycerza." Drugim źródłem do tego wątku są "Żywoty równoległe" Plutarcha, przetłumaczone na angielski przez Thomasa Northa w 1579 roku.
Postać Puka pochodzi z wierzeń ludowych hrabstwa Warwickshire, w którym Szekspir spędził młodość. Postać ta występuje w wierzeniach germańskich Anglów i Sasów, jak i ludów celtyckich zamieszkujących Wielką Brytanię. Oberon został po raz pierwszy przedstawiony jako król elfów w sztuce Roberta Greene'a "Jakub I" (1591). Postać wywodzi się z literatury starofrancuskiej, z romansu "Huon de Bordeaux", przetłumaczonego na język angielski przez Lorda Bernersa w 1534 roku.
Publikacje i inscenizacje.
Po raz pierwszy dzieło to zostało wydane w 1600 roku przez znanego księgarza, Thomasa Fishera. Ponownie było wydawane w 1619 roku i w 1623, jako część tzw. „Pierwszego Folio”.
Podczas angielskiego bezkrólewia w latach 1642–1660, ze względu na zamknięcie teatrów, sztuka ta nie była wystawiana na scenie. Powróciła w 1660 roku w formie adaptowanej.
Do ważniejszych angielskich inscenizacji zaliczyć należy jeszcze jej wersję z 1840 roku, wystawioną przez Madame Vestris, gdzie dodano elementy muzyczne i baletowe.
Do tej sztuki scenicznej Felix Mendelssohn-Bartholdy w 1826 w wieku 17 lat skomponował uwerturę koncertową. Została ona prawykonana w Szczecinie i szybko zdobyła popularność. W późniejszych latach Mendelssohn napisał dalsze ogniwa muzyki teatralnej przeznaczonej do "Snu nocy letniej" Szekspira, w tym tak znane utwory, jak "Scherzo" i "Marsz weselny", który stał się najbardziej rozpoznawalnym w kulturze masowej dziełem Mendelssohna.
Polska.
Bałtycki Teatr Tańca w Operze Bałtyckiej w Gdańsku zrealizował balet z librettem dramatu Szekspira "Sen Nocy Letniej". Muzyka: Goran Bregoviċ, Choreografia i reżyseria: Izadora Weiss. Premiera 26 maja 2013.
Teatr Miejski im. Witolda Gombrowicza w Gdyni: 23 października 2021 r. – premiera dramatu w reżyserii Rafała Szumskiego.
Film, opera i balet.
Pierwszej ekranizacji dokonano w 1935 roku, w reżyserii Maxa Reinhardta i Williama Dieterlego. Film ten zdobył dwa Oscary.
11 czerwca 1960 roku odbyła się premiera opery Benjamina Brittena "A Midsummer Night’s Dream".
W 1982 roku Woody Allen wyreżyserował "Seks nocy letniej" ("A Midsummer Night’s Sex Comedy"), w którym u jego boku zagrała Mia Farrow. Dzieło Allena luźno odnosi się do utworu Szekspira, nie pojawia się tam ani jeden dialog z tej komedii.
W 2005 roku telewizja BBC dokonała adaptacji tej sztuki. Akcja przeniesiona została do czasów współczesnych, dialogi jedynie nawiązują do tych ze "Snu nocy letniej".
W roku 2005 zespół Les Ballets de Monte Carlo wystawił spektakl "Le Songe" (Sen) w choreografii i reżyserii Jeana-Christophe’a Maillota do muzyki Felixa Mendelssohna, Daniela Teruggiego i Bertranda Maillota.
Zainspirowany tą komedią jest także amerykański film "Were the World Mine" nakręcony w roku 2008 i wyreżyserowany przez Toma Gustafsona. Jego tytuł to fragment wypowiedzi Heleny z pierwszej sceny pierwszego aktu, który w polskim tłumaczeniu Stanisława Koźmiana brzmi: „Ach! Gdyby moją była ziemia cała”.
Brytyjski reżyser i scenarzysta Jeremy Sams wykorzystał wątki "Snu nocy letniej" w operze "Zaczarowana wyspa", której premiera odbyła się w Metropolitan Opera w grudniu 2011.
W 2014 roku Amerykanka Julie Taymor, mająca już w swoim dorobku ekranizacje dzieł Szekspira ("Tytus Andronikus" z 1999 roku, "Burza" z 2010), wyreżyserowała "Sen nocy letniej".

</doc>
<doc id="590803" url="https://pl.wikipedia.org/wiki?curid=590803" title="Georg Bamberg">
Georg Bamberg

Georg Bamberg (ur. 9 stycznia 1936) – niemiecki polityk należący do Socjaldemokratycznej Partii Niemiec (SPD). 
Od 4 listopada 1980 do 20 grudnia 1990 (trzy kadencje) był deputowanym do Bundestagu z ramienia SPD. Wybrany z list w Bawarii.

</doc>
<doc id="590805" url="https://pl.wikipedia.org/wiki?curid=590805" title="Charles Eugène de Croy">
Charles Eugène de Croy

Charles Eugène de Croÿ (, współczesna wymowa ʃaʁl øʒɛn də kʁwi, ur. 1651, zm. 1702) – książę, marszałek polny austriacki i rosyjski.
Życiorys.
Brał udział w bitwie pod Lund w 1676 po stronie duńsko-norweskiej. Później uczestniczył w wojnach z Turkami, odnosząc duże sukcesy; brał udział w bitwie pod Wiedniem w 1683 i ataku na Belgrad w 1690. 17 grudnia 1688 został mianowany na stopień marszałka polnego. W 1697 najął się do służby cara Piotra Wielkiego i został dowódcą wojsk rosyjskich w Łatgalii (dzisiaj Łotwa). 19 kwietnia 1700 został mianowany na stopień generała marszałka polnego. 20 listopada 1700 dowodził siłami rosyjskimi w bitwie pod Narwą, którą przegrał ze Szwedami. Zmarł w Tallinnie jako jeniec w 1702 roku.

</doc>
<doc id="590806" url="https://pl.wikipedia.org/wiki?curid=590806" title="Parnawa (prowincja)">
Parnawa (prowincja)

Prowincja Parnawa (est. "Pärnu maakond") – jedna z 15 prowincji w Estonii, znajdująca się w południowo-zachodniej części kraju.
Podział administracyjny.
Prowincja jest podzielona na 7 gmin:
Gminy miejskie:
Gminy wiejskie:
Wcześniej, przed reformą administracyjną z 2017 roku, podzielona była na 21 gmin:

</doc>
<doc id="590807" url="https://pl.wikipedia.org/wiki?curid=590807" title="Okres sotisowy">
Okres sotisowy



</doc>
<doc id="590808" url="https://pl.wikipedia.org/wiki?curid=590808" title="Bitwa pod Podhajcami">
Bitwa pod Podhajcami



</doc>
<doc id="590809" url="https://pl.wikipedia.org/wiki?curid=590809" title="Okres Sotisowy">
Okres Sotisowy



</doc>
<doc id="590810" url="https://pl.wikipedia.org/wiki?curid=590810" title="Bitwa pod Podhajcami (1698)">
Bitwa pod Podhajcami (1698)

Bitwa pod Podhajcami pomiędzy wojskami polskimi a tatarskimi miała miejsce w dniach 8–9 września 1698 i zakończyła się zwycięstwem wojsk polskich. Bitwa uchodzi za przykład regresu sztuki wojennej w Rzeczypospolitej. Była to zarazem ostatnia w dziejach duża bitwa Polaków z Tatarami i jedna z ostatnich potyczek wojny polsko-tureckiej. 26 stycznia 1699 zawarto traktat w Karłowicach.
Sytuacja przed bitwą.
Wobec planowanej wyprawy elektora Saksonii i króla Polski Augusta II przeciw Turkom do Mołdawii, armia tatarska Kapłana-Gireja w sile 14 tysięcy żołnierzy uderzyła prewencyjnie na Podole, pustosząc kraj i docierając aż do Podhajec.
Ponieważ wojska polskie koncentrowały się bardzo wolno, w końcu sierpnia w obozie w Monasterzyskach nad Koropcem było tylko 5 tysięcy żołnierzy, czyli 1/3 sił, jakie Rzeczpospolita miała w tym czasie w polu. Skupieni w obozie żołnierze mieli wysokie morale i z niecierpliwością czekali na walkę z Tatarami. Polacy byli wprawdzie przygotowani na najazd, ale nie udało im się nadążać za ruchliwym przeciwnikiem i zmuszeni byli rozdzielić siły tak, aby zostawić oddziały osłonowe w wielu miejscach. Dlatego będący w pobliżu Podhajec hetman polny koronny Feliks Kazimierz Potocki dysponował jedynie 6 tysiącami żołnierzy. Główne siły polsko-saskie były zbyt daleko, by zdążyć na czas.
Bitwa.
Wojska tatarskie zostały podzielone na dwie części – jedna miała związać Polaków walką od frontu, a druga okrążyć ich i zamknąć w kotle. Warunki terenowe powodowały, że pozycja wojsk polskich była trudna do zdobycia, co wykorzystał tutaj w 1667 hetman polny koronny Jan Sobieski. Dodatkowym wzmocnieniem dla wojsk polskich były fortyfikacje miejskie i zamek. Gdy Tatarzy uderzyli 8 września po południu, napotkali bardzo silny i skuteczny opór, toteż nie potrafili wykorzystać faktu, że Polacy byli podzieleni i pozwolili grupie kasztelana kamienieckiego Nikodema Żaboklickiego przebić się do sił głównych.
Następnego dnia w południe Tatarzy zaatakowali ponownie – zostali odparci na skrzydłach, ale tatarski atak na tyły był dla Polaków zaskoczeniem i wywołał popłoch wśród oddziałów koronnych. Wojska polskie odpierały ataki Tatarów, ale ustępowały i sytuacja rozwijała się na niekorzyść armii koronnej. Polaków uratowało jednak to, że chciwi łupu Tatarzy zamiast zająć się wypełnianiem zadań taktycznych, wpadli do niebronionego obozu, gdzie rozpoczęli rabunek i morderstwa czeladzi oraz ciągnących za wojskiem przekupniów i innych przedstawicieli ludności cywilnej. To pozwoliło Polakom na przegrupowanie się i przejście do kontrnatarcia, które wyparło Tatarów z obozu.
Jednak z powodu zbyt małych sił, a szczególnie braku dostatecznej ilości lekkiej jazdy, a także, jak pisze Janusz Wojtasik, wstrząsu wśród dowódców, nie podjęto pościgu za pobitym nieprzyjacielem. Nim nadeszła główna armia polsko-saska, nieścigani Tatarzy zdołali wycofać się wraz z dużą ilością łupów i jasyrem.

</doc>
<doc id="590812" url="https://pl.wikipedia.org/wiki?curid=590812" title="Cykl sotisowy">
Cykl sotisowy



</doc>
<doc id="590813" url="https://pl.wikipedia.org/wiki?curid=590813" title="San José (departament)">
San José (departament)

San José – urugwajski departament położony w południowej części kraju, nad estuarium La Plata. Sąsiaduje z następującymi departamentami: na zachodzie z Colonia, na północy z Flores, na wschodzie z kolei z Florida i Canelones, a na południowym wschodzie z Montevideo.
Ośrodkiem administracyjnym oraz największym miastem tego powstałego w 1816 r. departamentu jest San José.
Powierzchnia San José wynosi 4 992 km². W 2004 r. departament zamieszkany był przez 103 104 osoby, co dawało gęstość zaludnienia 20,7 mieszk./km².

</doc>
<doc id="590814" url="https://pl.wikipedia.org/wiki?curid=590814" title="Absinthe">
Absinthe

Absinthe, to studyjny album supergrupy muzycznej Naked City. Wydawnictwo zrealizowane zostało przez założyciela grupy Johna Zorna (saksofon altowy, wokale) we współpracy z gitarzystą Billem Frisellem, instrumentalistą Wayne'em Horovitzem (instrumenty klawiszowe) oraz Fredem Frithem (gitara basowa) i Joeym Baronem (perkusja).
Lista utworów.
Źródło.

</doc>
<doc id="590818" url="https://pl.wikipedia.org/wiki?curid=590818" title="Otto Nerz">
Otto Nerz

Otto Nerz (ur. 21 października 1892 w Hechingen, zm. 19 kwietnia 1949 w Sachsenhausen) – niemiecki trener piłkarski, selekcjoner reprezentacji Niemiec w piłce nożnej od 1926 do 1936, członek NSDAP.
Kariera piłkarska.
W swojej karierze piłkarskiej Nerz grał w VfR Mannheim i Tennis Borussia Berlin.
Kariera trenerska.
Trenerem reprezentacji Niemiec w piłce nożnej został w 1926. Podczas mistrzostw świata w 1934 we Włoszech reprezentacja pod jego wodzą osiągnęła pierwszy duży sukces, zajmując trzecie miejsce. Dwa lata później, podczas turnieju olimpijskiego w Berlinie niemiecka drużyna przegrała w drugim meczu z Norwegią, odpadając z turnieju, co stało się bezpośrednią przyczyną odwołania Nerza z funkcji trenera kadry narodowej i zastąpienia go przez Seppa Herbergera.
Po turnieju w Berlinie.
Po odwołaniu z funkcji selekcjonera Nerz pracował w niemieckiej federacji piłkarskiej. Po bitwie berlińskiej stał się jeńcem wojennym i został internowany w obozie Sachsenhausen, gdzie zmarł w 1949.

</doc>
<doc id="590819" url="https://pl.wikipedia.org/wiki?curid=590819" title="Magdalena (departament)">
Magdalena (departament)



</doc>
<doc id="590820" url="https://pl.wikipedia.org/wiki?curid=590820" title="Liczba singularna">
Liczba singularna



</doc>
<doc id="590821" url="https://pl.wikipedia.org/wiki?curid=590821" title="Powiat opolsko-lubelski">
Powiat opolsko-lubelski

Powiat opolsko-lubelski – nazwa, pod którą figurował powiat opolski (województwo lubelskie) w latach 1954-1975. Ówczesny powiat opolsko-lubelski obejmował terytorium o kształcie zbliżonym do dzisiejszego powiatu opolskiego, oprócz gminy Chodel, która należała do powiatu bełżyckiego.

</doc>
<doc id="590823" url="https://pl.wikipedia.org/wiki?curid=590823" title="Galeas">
Galeas

Galeas (galeasa; wł. "galeazza", tur. "mahon") – okręt wiosłowo-żaglowy używany od końca XVI wieku do połowy XVIII wieku.
Okręty o długości dochodzącej do 80 metrów, szerokości - 16 m, wyporności - 1000 ton. Obok wioseł napęd stanowiło ożaglowanie łacińskie rozmieszczone na trzech masztach. Artyleria tych wielkich okrętów porównywalna była niekiedy z liniowcami - dochodziła do 60 dział. Ciężkie działa (30-40) umieszczano na nadbudówkach rufowej i dziobowej. Na śródokręciu ustawiano jedynie lekkie działa - stąd galeasy nie prowadziły głównego ognia burtami, jak to np. czyniły fregaty czy liniowce. Załoga sięgała 700 ludzi, w tym około 400 wioślarzy umieszczonych pod pokładem (na jedno wiosło przypadało ich 5-8).

</doc>
<doc id="590824" url="https://pl.wikipedia.org/wiki?curid=590824" title="Karl Bielig">
Karl Bielig

Karl Bielig (ur. 10 października 1898, zm. 13 czerwca 1991) – niemiecki polityk należący do Socjaldemokratycznej Partii Niemiec (SPD). 
Od 7 września 1949 do 7 września 1953 był deputowanym do Bundestagu z ramienia SPD. Wybrany z list w Badenii-Wirtembergii. 

</doc>
<doc id="590826" url="https://pl.wikipedia.org/wiki?curid=590826" title="Galeasa">
Galeasa



</doc>
<doc id="590828" url="https://pl.wikipedia.org/wiki?curid=590828" title="H-II Transfer Vehicle">
H-II Transfer Vehicle

H-II Transfer Vehicle (HTV, nazwa własna: Kounotori, z japońskiego Biały bocian) – seria bezzałogowych transportowych statków kosmicznych zbudowanych przez japońską agencję JAXA. HTV służą do dostarczania zaopatrzenia do Międzynarodowej Stacji Kosmicznej (ISS), głównie dla japońskiego modułu Japanese Experiment Module (JEM, Kibō).
HTV znacznie się różni od używanych obecnie rosyjskich statków zaopatrzeniowych Progress, m.in. może przewozić większą ilość towarów; nie posiada kompleksowego systemu nakierowująco-dokującego (zamiast tego, HTV jedynie zbliża się do ISS na taką odległość (ok. 10 m), by mógł być złapany przez manipulator Canadarm2, który następnie nakierowuje pojazd do jednego z wolnych portów modułu Harmony). Po odcumowaniu następuje deorbitacja, a niespalone resztki spadają do Pacyfiku. 
HTV są wystrzeliwane z Centrum Lotów Kosmicznych Tanegashima (Japonia), za pomocą rakiet H-IIB, stanowiących silniejszą wersję H-IIA. Pierwszy testowy lot odbył się 10 września 2009 r. Zwykle odbywa się jeden start rocznie. Ostatni HTV pozostanie przyłączony do dolnego węzła Node 2 na zawsze.
Budowa.
HTV ma kształt walca. Podzielony jest na cztery części:

</doc>
<doc id="590830" url="https://pl.wikipedia.org/wiki?curid=590830" title="Spisek komandorów">
Spisek komandorów

Spisek komandorów – postępowanie karne prowadzone w latach 1950–1952 wobec siedmiu oficerów Marynarki Wojennej (MW) przez Główny Zarząd Informacji (GZI), na podstawie sfałszowanych dowodów. Zakończyło się wydaniem wyroków skazujących na kary śmierci i dożywotniego pozbawienia wolności wydanymi przez Najwyższy Sąd Wojskowy (NSW). W 1956 wszyscy skazani zostali zrehabilitowani. Sprawa zwana jest także „procesem komandorów” i „grupą 7 komandorów”.
W okresie od września 1950 do grudnia 1951 zatrzymano „grupę 7 komandorów”:
Wszyscy powyżsi oficerowie służyli w Marynarce Wojennej (MW) przed II wojną światową w stopniach kapitanów i poruczników marynarki. Brali udział w kampanii wrześniowej w 1939 w obronie Helu, a następnie do wyzwolenia przebywali w niemieckich oflagach. Po powrocie na Wybrzeże w 1945 zostali przyjęci do służby czynnej w formującej się MW i szybko awansowali. W momencie aresztowania zajmowali najwyższe stanowiska w morskim rodzaju Sił Zbrojnych. GZI postawił im bezpodstawne zarzuty działalności szpiegowskiej i dywersyjnej. Podczas długotrwałego śledztwa w Warszawie oskarżeni byli wielokrotnie torturowani i w wyniku załamania psychicznego część z nich przyznała się do winy, jednak podczas „procesu komandorów” wszyscy wycofali zeznania jako wymuszone.
Wyrokiem NSW w Warszawie pod przewodnictwem płka Piotra Parzenieckiego z dnia 21 lipca 1952, „za zorganizowanie spisku w wojsku”
na karę śmierci skazani zostali: kmdr por. Robert Kasperski, kmdr Stanisław Mieszkowski, kmdr por. Zbigniew Przybyszewski, kmdr Jerzy Staniewicz i kmdr Marian Wojcieszek, natomiast na kary dożywotniego pozbawienia wolności skazani zostali: kmdr por. Wacław Krzywiec i kmdr por. Kazimierz Kraszewski. 19 listopada 1952 prezydent Bolesław Bierut zastosował prawo łaski wobec kmdra por. Roberta Kasperskiego i kmdra Mariana Wojcieszka, odmawiając go jednocześnie kmdrowi Stanisławowi Mieszkowskiemu i kmdrowi Jerzemu Staniewiczowi. Kmdr por. Zbigniew Przybyszewski nie wniósł prośby o ułaskawienie. W końcu 1952 w więzieniu na Mokotowie w Warszawie rozstrzelani zostali: kmdr Stanisław Mieszkowski (16 grudnia), kmdr por. Zbigniew Przybyszewski (16 grudnia) i kmdr Jerzy Staniewicz (12 grudnia), a pozostali skazani rozpoczęli odbywanie kary w więzieniu we Wronkach.
17 maja 1956 żona kmdr por. Zbigniewa Przybyszewskiego dostała od prokuratora generalnego Mariana Rybickiego list o następującej treści: "„Zawiadamiam Obywatelkę, że postępowaniem NSW z dnia 24 kwietnia 1956 postępowanie karne w sprawie męża Obywatelki Zbigniewa Przybyszewskiego, syna Józefa, zostało wznowione. NSW po ponownym rozpatrzeniu sprawy stwierdził niewinność męża Obywatelki i uchylił wyrok NSW z dnia 21 lipca 1952, skazujący go na karę śmierci. Oznacza to całkowitą rehabilitację męża Obywatelki.”" Pisma o podobnej do powyższej treści otrzymały rodziny wszystkich skazanych na karę śmierci, a przebywający w więzieniu zostali oswobodzeni, przy czym kmdr por. Wacław Krzywiec zmarł na początku 1956 podczas przebywania na warunkowym zwolnieniu zdrowotnym z odbywania kary.
Mimo wniosków raportu komisji dla zbadania odpowiedzialności byłych pracowników Głównego Zarządu Informacji, Naczelnej Prokuratury Wojskowej i Najwyższego Sądu Wojskowego, oficerowie GZI i NSW którzy brali udział w „procesie komandorów” nie zostali w żaden sposób ukarani. Jedynym "ukaranym" został stalinowski prokurator Stanisław Zarakowski zdegradowany w 1991 r. przez prezydenta Lecha Wałęsę.
Miejsca pochówku kmdra Stanisława Mieszkowskiego, kmdra por. Zbigniewa Przybyszewskiego i kmdra Jerzego Staniewicza przez kilkadziesiąt lat nie były znane, ich symboliczne groby umieszczono na tzw. Kwaterze na Łączce, gdzie w 2012 roku rozpoczęto ekshumację zakopanych tam bezimiennych ofiar.
28 lutego 2014 roku kierujący od kilku lat sprawą ekshumacji „żołnierzy wyklętych” prof. Krzysztof Szwagrzyk oﬁcjalnie powiadomił o udanej identyfikacji szczątków komandorów Stanisława Mieszkowskiego i Zbigniewa Przybyszewskiego.
16 grudnia 2017 roku po mszy w kościele garnizonowym na Oksywiu szczątki trzech zastrzelonych komandorów – Zbigniewa Przybyszewskiego, Stanisława Mieszkowskiego i Jerzego Staniewicza przewieziono na lawetach na Cmentarz Marynarski na Oksywiu i tam z asystą wojskową, w obecności prezydenta RP pochowano uroczyście w specjalnie zaprojektowanej Kwaterze Pamięci.

</doc>
<doc id="590831" url="https://pl.wikipedia.org/wiki?curid=590831" title="Samoobrona Rzeczypospolitej Polskiej">
Samoobrona Rzeczypospolitej Polskiej



</doc>
<doc id="590833" url="https://pl.wikipedia.org/wiki?curid=590833" title="Harjumaa">
Harjumaa

Harjumaa (też: Prowincja Harju, est. "Harju maakond") – jedna z 15 prowincji w Estonii, znajdująca się w północnej części kraju. Jej siedzibą jest Tallinn, również stolica kraju.
Podział administracyjny.
Prowincja jest podzielona na 16 gmin:
Gminy miejskie:
Gminy wiejskie:
Wcześniej, przed reformą administracyjną w 2017 roku, była podzielona na 24 gminy:

</doc>
<doc id="590834" url="https://pl.wikipedia.org/wiki?curid=590834" title="HTV">
HTV



</doc>
<doc id="590835" url="https://pl.wikipedia.org/wiki?curid=590835" title="Derby County">
Derby County



</doc>
<doc id="590837" url="https://pl.wikipedia.org/wiki?curid=590837" title="Kieron Dyer">
Kieron Dyer

Kieron Courtney Dyer (ur. 29 grudnia 1978 w Ipswich) – angielski piłkarz występujący na pozycji ofensywnego pomocnika lub skrzydłowego.
Piłkarską karierę rozpoczynał w klubie Ipswich Town. W 1996 zadebiutował w barwach tego klubu w Premiership. Występował tam do 1999, kiedy to Ruud Gullit, który był wówczas trenerem Newcastle United, zdecydował się kupić utalentowanego piłkarza za 6,5 mln funtów. W barwach Newcastle United występował do roku 2007.
Dyer miał wielokrotnie problemy z prawem. W 2005 było jednak głośno po tym jak Dyer w trakcie meczu ligowego z Aston Villą pobił się z kolegą z drużyny Lee Bowyerem. Obaj zawodnicy zostali ukarani czerwonymi kartkami, a także innymi karami. Dyer został ukarany zakazem gry w trzech meczach, natomiast Bowyer nie grał w siedmiu spotkaniach i został ukarany przez klub karą 200 tys. funtów.
Na początku sierpnia 2007 roku Dyer podpisał 4-letni kontrakt z West Ham United, a 4 sierpnia nastąpiła oficjalna prezentacja zawodnika w koszulce "Młotów". Kosztował 6 milionów funtów.
Dyer wystąpił w 28 meczach w reprezentacji Anglii. Debiutował w 1999 w meczu przeciwko Luksemburgowi. Wystąpił z reprezentacją Anglii m.in. w Mistrzostwach Świata 2002 i Mistrzostwach Europy 2004.
Na początku sezonu 2011/2012 Kieron Dyer na zasadzie wolnego transferu przeniósł się do Queens Park Rangers.
9 stycznia 2013 roku Queens Park Rangers rozwiązał kontrakt z Dyerem.

</doc>
<doc id="590838" url="https://pl.wikipedia.org/wiki?curid=590838" title="Powiat bełżycki">
Powiat bełżycki

Powiat bełżycki – powiat istniejący w latach 1956–1975 w woj. lubelskim na terenie obecnych powiatów lubelskiego i opolskiego. Jego ośrodkiem administracyjnym były Bełżyce.
Powiat bełżycki został powołany dnia 1 stycznia 1956 roku w województwie lubelskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat bełżycki złożyło się 20 gromad, które wyłączono z trzech ościennych powiatów w tymże województwie:
Na uwagę zasługuje fakt, iż w momencie utworzenia powiat nie obejmował miast; Bełżyce, stolica powiatu, utraciły prawa miejskie w 1870 roku i odzyskały je dopiero 1 stycznia 1958 roku .
1 stycznia 1957 roku z powiatu bełżyckiego wyłączono gromadę Godów i włączono ją z powrotem do powiatu opolsko-lubelskiego, a z gromady Zemborzyce w powiecie lubelskim wyłączono kolonię Krężnica Jara i włączono ją do gromady Strzeszkowice Duże w powiecie bełżyckim . 31 grudnia 1959 roku z gromady Palikije w powiecie bełżyckim wyłączono część obszaru wsi Miłocin i włączono ją do gromady Tomaszowice w powiecie lubelskim . 1 stycznia 1969 roku z powiatu bełżyckiego wyłączono gromadę Radawiec Duży i włączono ją do powiatu lubelskiego .
1 stycznia 1973 roku zniesiono gromady i osiedla, a w ich miejsce reaktywowano gminy . Powiat bełżycki podzielono na 1 miasto i 5 gmin :
Tego samego dnia z powiatu bełżyckiego wyłączono sołectwa Dąbrowa Wronowska, Poniatowa, Poniatowa-Kolonia i Plizin, które włączono do powiatu opolsko-lubelskiego oraz odwrotnie, z powiatu opolsko-lubelskiego wyłączono sołectwa Antonówka, Godów, Granice i Świdno, które włączono do powiatu bełżyckiego .
Powiat bełżycki przetrwał do 31 maja 1975 roku. Po reformie administracyjnej obowiązującej od 1 czerwca 1975 roku całe terytorium zniesionego powiatu bełżyckiego weszło w skład nowego (mniejszego) województwa lubelskiego.
15 stycznia 1976 roku do gminy Niedrzwica Duża przyłączono obszar sołectwa Krężnica Jara, które wyłączono z gminy Głusk; natomiast z gminy Niedrzwica Duża wyłączono sołectwo Radawczyk-Kolonia Druga i włączono je do gminy Konopnica. 1 lutego 1991 roku miasto Bełżyce i gminę wiejską Bełżyce połączono we wspólną gminę miejsko-wiejską.
Powiatu bełżyckiego nie przywrócono wraz z reformą administracyjną w 1999 roku . Obszar dawnego powiatu znalazł się głównie w granicach nowego powiatu lubelskiego, oprócz gminy Chodel, którą przyłączono do powiatu opolskiego w nowym województwie lubelskim.

</doc>
<doc id="590839" url="https://pl.wikipedia.org/wiki?curid=590839" title="Virumaa Zachodnia">
Virumaa Zachodnia

Virumaa Zachodnia (est. "Lääne-Viru maakond") – jedna z 15 prowincji w Estonii, znajdująca się w północnej części kraju.
Podział administracyjny.
Prowincja jest podzielona na 8 gmin:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 15 gmin:

</doc>
<doc id="590841" url="https://pl.wikipedia.org/wiki?curid=590841" title="Czeremcha amerykańska">
Czeremcha amerykańska

Czeremcha amerykańska, czeremcha późna ("Prunus serotina") – gatunek drzewa lub dużego krzewu z rodziny różowatych, pochodzący z Ameryki Północnej. Introdukowany został do Europy na początku XVII wieku, ale rozprzestrzeniać się zaczął na większą skalę na Starym Kontynencie po wprowadzeniu do tutejszych lasów w XIX i XX wieku. Jest uważany za jeden z najbardziej inwazyjnych gatunków w Europie środkowej. W Polsce występuje już niemal na całym obszarze kraju. Jedną z przyczyn jego sukcesu jest z jednej strony intensywne wprowadzanie do lasów przez leśników w XX wieku, z drugiej strony brak patogenów ograniczających jego żywotność i rozmnażanie, tak jak to ma miejsce w obrębie naturalnego zasięgu. Ponieważ powoduje w Europie istotne i negatywne zmiany w ekosystemie leśnym, w wielu krajach jest zwalczany. W obrębie naturalnego zasięgu w Ameryce Północnej jest tymczasem drzewem cenionym w gospodarce leśnej ze względu na wartościowe drewno. Poza tym dostarcza jadalnych owoców, wykorzystywany jest także jako roślina lecznicza i ozdobna.
Rozmieszczenie geograficzne.
Gatunek północnoamerykański. Zasięg obejmuje wschodnią część kontynentu po środkową Florydę (Hrabstwo Lake) na południu oraz Kanadę od Nowej Szkocji do Jeziora Górnego na północy. Zachodnia granica zwartego zasięgu biegnie z północy na południe przez środkową część kontynentu, przecinając wschodnią część stanu Dakota Południowa, południowo-wschodnią Nebraskę, wschodni Kansas, środkową część Oklahomy do Teksasu. Dalej na południowy zachód od Arizony po Gwatemalę występują odmiany geograficzne tego gatunku. W południowej części zasięgu unika wybrzeży, w południowych stanach USA także rzadziej rośnie na wybrzeżu, za to na północnych krańcach zasięgu zasiedla nawet nadmorskie klify. W Appalachach odmianę typową można spotkać na wysokości do 1500 m n.p.m., występująca zaś w Ameryce Środkowej odmiana "salicifolia" rośnie na wysokościach od 1000 do 3000 m n.p.m.
Gatunek introdukowany został do Ameryki Południowej (var. "salicifolia") oraz do Europy (var. "serotina"), gdzie stał się uciążliwym gatunkiem inwazyjnym. Jest rozpowszechniony niemal w całej Europie, zwłaszcza w jej części środkowej (Dania, Holandia i północne Niemcy). W Polsce jest gatunkiem szeroko rozprzestrzenionym, z wyjątkiem Karpat i północno-wschodniej części kraju.
Historia introdukcji do Europy.
Gatunek został introdukowany do Europy, gdzie był sadzony jako roślina ozdobna w parkach na początku XVII wieku (1623, w Paryżu rósł ok. 1630). W leśnictwie europejskim testowano w XIX wieku jego przydatność do produkcji drewna, ale bez wyraźnych sukcesów. W XX wieku zaczęto jednak promować ten gatunek do nasadzeń na ubogich siedliskach, uznając, że czeremcha pełni funkcje ochronne w podszycie. Już w pierwszych dekadach XX wieku gatunek uległ naturalizacji w Europie Środkowej (w Polsce i Niemczech). Badania genetyczne świadczą o wielokrotnym sprowadzaniu znacznych ilości materiału siewnego z Ameryki Północnej, ale ze stosunkowo niewielkiego obszaru – ze wschodniej części Gór Allegheny. Na początku XXI wieku czeremcha amerykańska była już często spotykana w Polsce, Niemczech, Holandii (tu od 1963 gatunek uznany został za chwast leśny i objęty zwalczaniem) oraz w Danii. Przybysz rozprzestrzenił się także na zachodzie Europy. Na północy rośnie w Wielkiej Brytanii i we wszystkich krajach Półwyspu Skandynawskiego, na południu sięga po Półwysep Iberyjski, północne Włochy, Słowenię, Chorwację, Węgry, Rumunię i Ukrainę. Rzadko stwierdzany jest w Estonii i Rosji. W wielu krajach europejskich obowiązuje zakaz dalszego rozpowszechniania gatunku i ogranicza się jego występowanie. Zaliczany jest do setki najbardziej inwazyjnych gatunków w Europie.
Biologia.
Rozwój.
Nasiona mają zdolność kiełkowania wynoszącą 86%–90% i zachowują tę zdolność przez 5 lat. Według różnych badań w pierwszym roku po rozsianiu kiełkuje ich 10–22%, w kolejnym roku kiełkuje najwięcej – 42–50%, a trzeciego roku po rozsianiu wschodzi 4–25% nasion. Siewki rosnące w dobrych warunkach mogą osiągać w pierwszym roku nawet do 1 m wysokości, zazwyczaj jednak w warunkach naturalnych 3–4-letnie siewki mają ok. 15 cm wysokości. Według niektórych źródeł rozwój młodych roślin (do ok. 5 lat) następuje początkowo niezależnie od warunków świetlnych, ale badania przeprowadzone w Belgii świadczą o wysokich wymaganiach świetlnych siewek i tolerancji zacienienia przez okazy kilkuletnie. Przy dużym zwarciu koron drzew starsze okazy z czasem zamierają. Rozwijają się i rosną w górę te rośliny, które mają odpowiedni dostęp do światła. Wzrost w odpowiednich warunkach jest szybki do ok. 50 roku życia, zwłaszcza w pierwszych 20 latach życia przyrosty roczne mogą wynosić nawet do 90 cm. Drzewa 60-letnie mając dobre warunki do rozwoju mogą osiągać 30 m wysokości, przy czym poza naturalnym zasięgiem drzewa z reguły cechują się słabszym i wolniejszym wzrostem. Kwitnąć zaczynają zwykle okazy ok. 5-letnie (według niektórych źródeł 7-letnie lub 4-letnie), jednak zależne jest to od warunków świetlnych, gdyż w zwartych lasach może to następować dopiero u roślin 20-letnich. Najintensywniej produkują płodne nasiona drzewa w wieku od 30 do 100 lat. Termin kwitnienia jest zależny od miejsca występowania. W Teksasie gatunek ten zakwita już w marcu, a na północy zasięgu – w czerwcu. W Europie środkowej kwitnie w maju i czerwcu, po czym owoce dojrzewają do końca sierpnia i września. Przedsłupne kwiaty zapylane są przez owady lub są samopylne. Większość owoców opada na ziemię w pobliżu rośliny macierzystej. Około 20% nasion zjadanych jest przez ptaki i ssaki, które przy okazji je roznoszą i rozsiewają (zoochoria). Szczególnie znaczącą rolę w rozsiewaniu nasion odgrywa w Europie gołąb grzywacz i kos. Owocowanie jest coroczne, ale co 3–4 lata zdarza się owocowanie szczególnie obfite. Średnio jedno drzewo wytwarza ok. 6 tys. nasion, maksymalnie niemal 9 tys. Po przekroczeniu wieku 80–100 lat drzewa zaczynają chorować i zamierać. Najstarsze znane drzewa osiągają do blisko 260 lat. W warunkach europejskich rośliny tego gatunku żyją znacznie krócej, często już ok. 30-letnie okazy zamierają z powodu chorób grzybowych.
Rośliny z uszkodzonymi lub ściętymi pniami łatwo tworzą odrosty z szyi korzeniowej, przy czym szczególnie łatwo tworzą je okazy młode, poniżej 50–60 roku życia. W niekorzystnych warunkach świetlnych czeremcha może utrzymywać się przez 40–60 lat na dnie lasu, czekając na powstanie luki w drzewostanie, w postaci sukcesywnie tworzonych, niewielkich pędów odroślowych. Gatunek jest przykładem strategii „siedź i czekaj” – gdy tylko bowiem pojawi się luka lub drzewostan się rozluźni – czeremcha szybko rośnie w górę i wydaje tysiące nasion. W rodzimych fitocenozach amerykańskich odrastanie odrośli obserwuje się u 80% populacji, podczas gdy w Europie u 50%.
Główną przyczyną szerokiego rozprzestrzenienia gatunku w Europie środkowej i zachodniej jest jego sadzenie przez leśników. Według obserwacji prowadzonych na niektórych powierzchniach (w Niemczech i Belgii) naturalne rozsiewanie się gatunku, aczkolwiek bardzo skuteczne, pozwala na stosunkowo wolne powiększanie lokalnego zasięgu (1 km przez 40 lat). Rozprzestrzenianie jest szybsze na terenach otwartych oraz w lasach zdegradowanych i użytkowanych gospodarczo, zwłaszcza po cięciach w drzewostanie. Rozprzestrzenianiu sprzyja zarzucanie upraw. Mimo że znakomita większość nasion opada w pobliżu rośliny macierzystej – w niektórych badaniach 90% młodych osobników znajdowano w odległości do 100 metrów od osobników starszych – przynajmniej część nasion rozsiewana jest na większe odległości przez ptaki i ssaki spożywające owoce. Ze względu na stosunkowo niewielką typową odległość roznoszenia nasion, w europejskich warunkach po zaprzestaniu nasadzeń typowym siedliskiem dla młodych osobników są porzucone pola w pobliżu lasów, które są głównym siedliskiem roślin rodzicielskich. Nasiona dojrzewają po okresie spoczynku i kiełkują sukcesywnie przez kilka lat. Kiełkowanie jest hipogeiczne i następuje wiosną. Część podliścieniowa (hipokotyl) ma 1 cm długości, jest drewniejąca, naga lub z rzadkimi włoskami. Liścienie pozostają w pestce lub nawet jeśli się wysuną – pozostają pod ziemią i są bezbarwne. Część nadliścieniowa (epikotyl) osiąga do 5–6 cm długości, jest naga, nad ziemią biała, w części środkowej silnie czerwono nabiegła, a w górze purpurowozielona. Pierwsze liście są naprzeciwległe, osadzone są na nagich ogonkach o długości 2–3 mm, wspartych równowąskimi przylistkami. Szeroko jajowata blaszka osiąga do 3 cm długości i 2 cm szerokości, nasadę ma szeroko klinowatą, na szczycie jest krótko i tępo zaostrzona. Brzeg blaszki jest krótko, ostro piłkowany. Blaszka od góry jest połyskująca, nieco skórzasta. Kolejne liście wyrastają naprzemianlegle, są bardziej wydłużone i długo zaostrzone.
Cechy fitochemiczne.
Kora i liście po roztarciu pachną. Istotnym składnikiem chemicznym liści i kwiatostanów są flawonoidy, których wyizolowano co najmniej 14, m.in. kwercetynę, kemferol i izoramnetynę. Spośród ich składników największy udział ma hiperozyd – glikozyd kwercetyny. Osiąga on w liściach stężenie ponad 2% wiosną, po czym spada do 1,2% latem i 1,5% jesienią. Kolejne miejsce zajmuje awikularyna osiągająca stężenie do 1,8% wiosną i ok. 1% w innych porach roku. Za barwę owoców odpowiadają barwniki antocyjanidynowe, głównie pochodne cyjanidyny – cyjanidyno-3-rutynozyd (63%) i cyjanidyno-3-glukozyd (34%). Nasiona czeremchy zawierają 30–38% półtwardego oleju roślinnego barwy żółtej. Składa się on głównie z kwasu oleinowego (35%), eleostearynowego (27%), linolowego (27%), palmitynowego (4%) i stearynowego (4%).
Ekologia.
Siedlisko.
Czeremcha amerykańska jest rośliną umiarkowanie światłożądną i najszybciej rośnie w miejscach dobrze nasłonecznionych. W półcieniu rośnie w lepszych warunkach glebowych, ale już przy mocnym ocienieniu ginie niezależnie od innych cech siedliska. Gatunek w obrębie zasięgu naturalnego występuje w zróżnicowanych warunkach klimatycznych, najlepiej rosnąc w klimacie chłodnym o opadach sięgających 800–1150 mm. Występuje jednak także na półpustyniach (odmiany "eximia" i "virens" rosną na obszarach o opadach rocznych do 400 mm). W Europie odmiana typowa rozsiewa się i rośnie także na skrajnie suchych, piaszczystych siedliskach. W środkowej Europie najczęściej jednak występuje w borach różnego typu. Rzadziej rośnie w lasach łęgowych i olsach, co wynika z wrażliwości na nadmierną wilgotność. W północnej części zasięgu sięga do strefy klimatu kontynentalnego cechującego się mroźnymi zimami. Późne przymrozki mogą powodować przemarzanie i opadanie kwiatów, z kolei wczesne przymrozki w końcu lata są przyczyną opadania niedojrzałych owoców, podczas gdy na wczesnowiosenne przymrozki jest odporna. Wymaga gleb przepuszczalnych. Najsilniej rośnie na glebach żyznych, głębokich i wilgotnych, podczas gdy na suchych i jałowych przybiera zwykle formę krzaczastą. Ogólnie jednak ma niewielkie wymagania co do żyzności podłoża. Gatunek jest wrażliwy na zalewy i przybory wód, pożary i działanie silnych wiatrów. Ze względu na wymagania świetlne rośnie w lasach w miejscach prześwietlonych oraz w początkowych fazach sukcesji leśnej.
Poza lasami gatunek sadzony jest i rozprzestrzenia się w zadrzewieniach śródpolnych, w parkach, na różnych terenach miejskich, zwłaszcza ekstensywnie użytkowanych lub porzuconych, na terenach poprzemysłowych, a także na odłogach.
Fitosocjologia.
W obrębie zasięgu naturalnego zdarza się temu gatunkowi tworzyć lite drzewostany, jednak zajmują one z reguły małe powierzchnie. Jedynie w zbiorowisku czeremchy amerykańskiej i klonów ("Black Cherry-Maple" – Society of American Foresters Type 28) rośnie w drzewostanach z udziałem przekraczającym 40%. Lasy te występują w Górach Allegheny. Poza czeremchą amerykańską w zbiorowiskach tych spotyka się najczęściej takie gatunki jak: klon czerwony ("Acer rubrum") i cukrowy ("A. saccharum"), brzoza cukrowa ("Betula lenta") i żółta ("B. alleghaniensis"), buk wielkolistny ("Fagus grandifolia"), dąb czerwony ("Quercus rubra"), sosna wejmutka ("Pinus strobus"), choina kanadyjska ("Tsuga canadensis"). Czeremcha rośnie poza tym z różnym, zwykle niewielkim, udziałem w bardzo różnych zbiorowiskach leśnych, często w towarzystwie klonów, dębów, orzeszników, jesionów, tulipanowca oraz wejmutki i choiny kanadyjskiej. Może licznie występować w inicjalnych zbiorowiskach leśnych, ale w dojrzałych ekosystemach wypierana jest przez bardziej cienioznośne gatunki. W Europie rośnie dobrze pod okapem świetlistych drzewostanów z dębami, sosnami lub brzozami i źle w cienistych lasach bukowych, grabowych i klonowych.
Oddziaływania międzygatunkowe.
W obrębie naturalnego zasięgu w Ameryce Północnej znanych jest wiele gatunków grzybów, lęgniowców, owadów i innych zwierząt atakujących czeremchę amerykańską.
Systematyka i zmienność.
Gatunek należy do rodzaju "Prunus" w jego szerokim ujęciu ("sensu lato"), przy czym ze względu na nieustaloną systematykę w jego obrębie, od dawna różnie był przez botaników klasyfikowany (stąd synonimy wynikające z zaliczania tego taksonu do rodzajów "Cerasus", "Padus" i "Prunus"). Badania molekularne potwierdzają skomplikowaną filogenezę taksonów w obrębie rodzaju "Prunus" "s.l." Grupa gatunków z rodzaju (lub podrodzaju w zależności od ujęcia) "Padus" wraz z "Prunus serotina" ("Padus serotina") zajmuje pozycję bazalną w obrębie "Prunus" "s.l." Nie dotyczy to jednak wszystkich gatunków z tego rodzaju (podrodzaju), część bowiem (np. "Padus maackii", "Padus fordiana") zagnieżdżona jest w obrębie rodzajów (lub podrodzajów) "Laurocerasus" i "Cerasus". Analizy filogenetyczne wskazują, że taksonem siostrzanym "Prunus serotina" jest "Prunus virginiana". Badania molekularne nie potwierdzają monofiletyczności i tym samym trafności dotychczasowych klasyfikacji rodzajów (podrodzajów) w obrębie grupy "Prunus" "s.l.", w związku z czym preferowane jest zaliczanie wszystkich taksonów z tej grupy do jednego zbiorowego rodzaju "Prunus".
W obrębie gatunku wyróżnia się szereg odmian geograficznych (czasem podnoszonych do rangi podgatunków):
Czeremcha amerykańska tworzy mieszańce z czeremchą wirginijską ("Prunus virginiana").
Zastosowania.
Gospodarka leśna i surowiec drzewny.
Czeremcha amerykańska dostarcza w Ameryce Północnej cenionego drewna używanego do wyrobu mebli, oklein oraz drobnych przedmiotów drewnianych. Wprowadzona do lasów europejskich nie sprawdziła się jako surowiec drzewny, później sadzona była w innych celach, a współcześnie w wielu krajach europejskich uważana jest za szkodliwy gatunek inwazyjny.
Nasadzenia ozdobne.
Jako roślina ozdobna czeremcha uprawiana jest czasami w parkach, ogrodach, na osiedlowych terenach zielonych i w innych zadrzewieniach krajobrazowych. Mimo że bywa trudnym do wytępienia chwastem, ceniona jest z powodu małych wymagań glebowych i szybkiego wzrostu oraz odporności na choroby i szkodniki. Zalecana jest do nasadzeń pojedynczych lub grupowych, nadaje się także do sadzenia w formie nieciętych szpalerów. Ze względu na obfity opad silnie barwiących owoców i twarde kuliste pestki, na których łatwo się poślizgnąć – nie zaleca się sadzenia tego gatunku w pobliżu ścieżek.
Nasadzenia biotechniczne.
We wschodniej części Stanów Zjednoczonych gatunek stosowany jest do zalesień podczas rekultywacji terenów po eksploatacji górniczej. W Europie również bywał nasadzany jako glebochronny i fitomelioracyjny, do czasu stwierdzenia negatywnego oddziaływania na glebę.
Roślina jadalna.
Owoce są jadalne i opisywane jako smaczne. Nadają się m.in. do sporządzania nalewki alkoholowej oraz do aromatyzowania likierów, rumu i brandy. Mogą służyć do wyrobu galaretek i dżemów przetwarzane razem z jabłkami lub po dodaniu pektyn. Owoce odmiany typowej były cenione i często spożywane surowe lub suszone przez Indian północnoamerykańskich. Odżibwejowie rozcierali suszone owoce na mąkę. Menomini zostawiali owoce do sfermentowania i dopiero potem je spożywali.
Jeszcze większe znaczenie spożywcze mają owoce odmiany "salicifolia" pochodzącej z Ameryki Środkowej i zwane tam "capulin". Drzewa tej odmiany już w czasach przedkolumbijskich były szeroko uprawiane w Ameryce Środkowej i rozprzestrzenione jako owocowe także poza nią na obszarze obecnej Kolumbii, Ekwadoru, Peru i Boliwii. Podczas podboju Ameryki były podstawowym pożywieniem Hiszpanów. W okresie owocowania, tj. od maja do września wielkie ilości owoców tej odmiany spotkać można w lokalnej ofercie handlowej w tych krajach. Poza obszarem tradycyjnej uprawy odmiana jest mało znana i wykorzystywana jako drzewo owocowe. W 1924 sprowadzono ją do uprawy na Filipinach.
Według niektórych źródeł owoce nadają się do spożycia po przegotowaniu, surowe mogą bowiem mieć działanie duszące.
Roślina lecznicza.
Kwas cyjanowodorowy pozyskiwany z kory młodych pędów stosowany jest w medycynie do sedacji i jako środek tonizujący. Indianie stosowali napar z pędów jako napój uspakajający. Poza tym łyko stosowane było do leczenia przeziębień. Jeszcze do lat 90. XX wieku w USA i Wielkiej Brytanii korę czeremchy amerykańskiej wykorzystywano jako główny składnik syropów na kaszel, zapalenie oskrzeli i astmę. Z kolei w Ameryce Środkowej do łagodzenia objawów chorób górnych dróg oddechowych wykorzystywano syrop z owoców. Tam też wywarem z liści leczono biegunki i dyzenterię oraz stosowano go w formie okładów w celu łagodzenia stanów zapalnych. Sproszkowana kora używana była do przemywania oczu. Stwierdzono też, że wyciągi z tego gatunku mają znaczny potencjał antyoksydacyjny, czyniąc go potencjalnie wartościowym surowcem do produkcji fitofarmaceutyków i kosmetyków.
Inne zastosowania.
Olej zawarty w nasionach wykorzystywany jest do wyrobu mydeł i farb. W Gwatemali młode okazy odmiany "salicifolia" wykorzystywane są jako podkładki do szczepienia innych gatunków z rodzaju "Prunus" "s.l." Czeremcha amerykańska jest też rośliną miododajną, bardziej cenioną przez środkowoeuropejskich pszczelarzy niż rodzima czeremcha zwyczajna. Z 10 kwiatów uzyskuje się średnio 3,02 mg (1,0-10,0) cukrów oraz 4,38 mg (3,2-5,7) pyłków. W przeliczeniu na hektar uzyskać można wydajność wynoszącą 15 kg (5-25) cukrów i 22 kg (18-30) pyłków.
Zwalczanie.
Czeremcha amerykańska może być zwalczana mechanicznie, jednak jest to kłopotliwe i kosztowne. Nieodpowiednio realizowane zwalczanie roślin tego gatunku, wobec ich zdolności do regeneracji i tworzenia odrostów z szyi korzeniowej, prowadzić może nawet do pogorszenia sytuacji w związku ze wzrostem zagęszczenia pędów. Młode rośliny można wyrywać ręcznie, karpiny starszych po ścięciu należy wyrywać za pomocą maszyn lub koni. Skuteczną metodą eliminacji tych roślin jest stosowanie herbicydów zawierających glifosat do smarowania pni po ich ścięciu. Zapobiega to powstawaniu odrostów. Zwalczanie okazów tego gatunku herbicydami rozpylanymi w powietrzu zastosowane w Holandii nie przyniosło pozytywnych efektów. Po wykonaniu zabiegów zwalczających czeremchę bardzo istotną rzeczą dla trwałości efektu jest kontrolowanie powierzchni i usuwanie siewek i odrostów przez kolejnych 5 lat. Obsadzenie powierzchni silnie zacieniającymi gatunkami drzew, takimi jak np. buk zwyczajny, ogranicza odnawianie się czeremchy amerykańskiej.
Koszty zwalczania czeremchy amerykańskiej w lasach niemieckich wynoszą w przypadku zwalczania mechanicznego ok. 900 €/ha (w przypadku użycia koni) i 1500 €/ha (w przypadku użycia ciężkich maszyn). Metoda kombinowana polegająca na ścinaniu pni i smarowaniu ich herbicydem kosztowała 150 €/ha.
W Polsce zwalczanie czeremchy amerykańskiej jest zalecane na obszarach chronionych. Gatunek nie podlega jednak kontroli i nie został ujęty w rozporządzeniu Ministra Środowiska w sprawie listy roślin i zwierząt gatunków obcych, które w przypadku uwolnienia do środowiska przyrodniczego mogą zagrozić gatunkom rodzimym lub siedliskom przyrodniczym.

</doc>
<doc id="590843" url="https://pl.wikipedia.org/wiki?curid=590843" title="Janusz Pietkiewicz">
Janusz Pietkiewicz

Janusz Pietkiewicz (ur. 15 października 1946 w Bydgoszczy) – impresario, animator kultury, działacz samorządowy. Od 4 sierpnia 2006 do 29 września 2008 był dyrektorem naczelnym Teatru Wielkiego w Warszawie. Od 2007 wiceprezydent wykonawczy Pracodawców RP.
Życiorys.
Z wykształcenia jest ekonomistą. W 1969 ukończył studia na Wydziale Handlu Zagranicznego Szkoły Głównej Planowania i Statystyki.
W latach 1969–1973 pracował w Biurze Muzyki Polskiej Agencji Artystycznej „Pagart”. Od 1973 do 1989 pracował na kierowniczych stanowiskach w Polskim Radiu i Telewizji. W 1990 objął funkcję prezesa agencji Heritage Promotion of Music &amp; Art. W latach 1996–1998 pracował na stanowisku dyrektora generalnego Teatru Narodowego w Warszawie. Od 1999 do 2002 działał jako impresario i producent wydarzeń teatralnych. W 2002 objął funkcję dyrektora Wydziału Kultury w Urzędzie m.st. Warszawy, zaś w 2004 dyrektora Biura Teatru i Muzyki Urzędu m.st. Warszawy. W latach 2006–2008 pełnił funkcję dyrektora naczelnego Teatru Wielkiego – Opery Narodowej w Warszawie.
Jako impresario brał udział w organizowaniu festiwali, wydarzeń kulturalnych, koprodukcji i nagrań z udziałem polskich artystów muzyki poważnej oraz organizował ich występy za granicą.

</doc>
<doc id="590844" url="https://pl.wikipedia.org/wiki?curid=590844" title="Virumaa Wschodnia">
Virumaa Wschodnia

Virumaa Wschodnia (est. "Ida-Viru maakond") – jedna z 15 prowincji w Estonii, znajdująca się w północno-wschodniej części kraju. Stolicą jest Jõhvi, a największym miastem Narwa.
Virumaa Wschodnia jest zamieszkana przez 134 259 osób (2020). .
Powierzchnia prowincji wynosi 2 971,58 km².
Podział administracyjny.
Prowincja Virumaa Wschodnia jest podzielona na 8 gmin:
Gminy miejskie:
Gminy wiejskie:
Wcześniej, przed reformą administracyjną w 2017 roku, była podzielona na 22 gminy:

</doc>
<doc id="590845" url="https://pl.wikipedia.org/wiki?curid=590845" title="Guaviare">
Guaviare

Guaviare – departament Kolumbii. Leży w środkowo-południowej części kraju. Stolicą departamentu Guaviare jest miasto San José del Guaviare.

</doc>
<doc id="590846" url="https://pl.wikipedia.org/wiki?curid=590846" title="Järvamaa">
Järvamaa

Prowincja Järva (est. "Järva maakond") – jedna z 15 prowincji w Estonii, znajdująca się w centralnej części kraju.
Podział administracyjny.
Prowincja Järva jest podzielona na 3 gminy:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 12 gmin:
Kultura.
Kulturę i historię prowincji prezentuje Muzeum Järvamaa w Paide.

</doc>
<doc id="590847" url="https://pl.wikipedia.org/wiki?curid=590847" title="Powiat bychawski">
Powiat bychawski

Powiat bychawski – powiat istniejący w latach 1956–1975 w woj. lubelskim na terenie obecnego powiatu lubelskiego. Jego ośrodkiem administracyjnym była Bychawa.
1956–1973.
Powiat bychawski został powołany 1 stycznia 1956 roku w województwie lubelskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat bychawski złożyło się 18 gromad, które wyłączono z trzech ościennych powiatów w tymże województwie:
W momencie utworzenia powiat nie obejmował miast. Bychawa, stolica powiatu, prawa miejskie utraciła w 1870 roku i odzyskała je dopiero 1 stycznia 1958 roku.
1 stycznia 1957 roku z powiatu bychawskiego wyłączono kolonię Prawiedniki (wchodzącą w skład gromady Żabia Wola) i włączono ją do gromady Mętów w powiecie lubelskim. 1 stycznia 1958 roku z powiatu bychawskiego wyłączono gromadę Rudnik i włączono ją z powrotem do powiatu kraśnickiego, natomiast do powiatu bychawskiego (do gromady Krzczonów) przyłączono wieś Walentynów i kolonię "Pamięcin", które wyłączono z gromady Żuków w powiecie lubelskim. 1 stycznia 1959 roku z powiatu bychawskiego wyłączono wieś (i kolonię) Prawiedniki (z gromady Żabia Wola) i włączono je do gromady Zemborzyce w powiecie lubelskim, a 31 grudnia 1959 roku identycznej zmianie przynależności administracyjnej uległy kolonie "Bór" i Nowiny; wtedy też do powiatu bychawskiego przyłączono gromadę Giełczew z powiatu krasnostawskiego oraz gromadę Żuków z powiatu lubelskiego. 31 grudnia 1961 roku gromada Rudnik po raz trzeci zmieniła przynależność powiatową, gdy przełączono ją z powiatu kraśnickiego do bychawskiego.
1 stycznia 1969 roku z gromady Dębina w powiecie bychawskim wyłączono wsie Stawce, Stawce-Kolonia, Wola Studzieńska i Wola Studzieńska-Kolonia i włączono je do gromady Batorz w powiecie kraśnickim. 1 stycznia 1970 roku z gromady Sobieska Wola w powiecie krasnostawskim wyłączono część obszaru wsi Sobieska Wola Druga (około 1850 ha), którą włączono do gromady Giełczew w powiecie bychawskim.
1973–1975.
1 stycznia 1973 roku zniesiono gromady i osiedla, a w ich miejsce reaktywowano gminy. Powiat bychawski podzielono na 1 miasto i 7 gmin:
W momencie reaktywowania gmin obszary, z których utworzono gminy Wysokie i Zakrzew zostały wyłączone z powiatu krasnostawskiego i włączone do powiatu bychawskiego:
9 grudnia 1973 roku z gminy Stara Wieś wyłączono obszary sołectw Rudnik Pierwszy i Rudnik Drugi i przyłączono je do gminy Zakrzówek w powiecie kraśnickim. Gmina Stara Wieś została zniesiona w 1974 lub z początkiem 1975 roku, a jej obszar przyłączono do gminy Bychawa.
Powiat bychawski przetrwał do 31 maja 1975 roku. Po reformie administracyjnej obowiązującej od 1 czerwca 1975 roku większa część terytorium zniesionego powiatu bychawskiego weszła w skład nowego (mniejszego) województwa lubelskiego; jedynie gminy Wysokie i Zakrzew przyłączono do nowego województwa zamojskiego.
1 lutego 1991 roku miasto Bychawa i gminę wiejską Bychawa połączono we wspólną gminę miejsko-wiejską.
Powiatu bychawskiego nie przywrócono wraz z reformą administracyjną w 1999 roku. Obszar dawnego powiatu znalazł się głównie w granicach nowego powiatu lubelskiego w nowym województwie lubelskim.

</doc>
<doc id="590848" url="https://pl.wikipedia.org/wiki?curid=590848" title="Naked City">
Naked City

Naked City – amerykańska grupa muzyczna wykonująca muzykę określaną jako awangardowy jazz lub "dada metal" (patrz dadaizm), gatunków skupiających wpływy takich stylów jak fusion, grindcore, death/thrash metal, punk rock, country oraz muzyka poważna. 
Grupa powstała około 1989 roku w Nowym Jorku z inicjatywy saksofonisty jazzowego i wizjonera muzycznego Johna Zorna. 
Naked City w swym założeniu miała być muzycznym warsztatem gdzie zanikają granice, a przenikają się wzajemnie wszelkie style muzyczne. Pierwsze nagranie, Naked City zostało wydane przez wytwórnię Elektra Nonesuch. Debiut grupy został zauważony głównie dzięki kłótni pomiędzy właścicielami wytwórni a Johnem Zornem o okładkę płyty. Lider Naked City wykorzystał brutalne zdjęcia m.in. dziennikarza Arthura Fellinga, znanego lepiej jako Weegee, który fotografował nocne życie Nowego Jorku ze wszystkimi jego jasnymi i ciemnymi stronami. Kłótnia z wydawnictwem skłoniła Johna Zorna do założenia własnej wytwórni Avant, a później Tzadik. Naked City współpracowało także z licznymi, małymi wytwórniami metalowymi jak Earache. 
Pierwsze albumy grupy były zabawą z konwencją i stylami muzycznymi. Bardzo charakterystyczne są szybkie zmiany tempa, tonacji i melodii w utworach inspirowanych muzyką pop i radykalną awangardą muzyczną. Na niektórych albumach po raz pierwszy znalazły się kompozycje muzyków poważnych, takich jak: Aleksandr Skriabin, Claude Debussy czy Olivier Messiaen. Grupa wykonuje głównie muzykę instrumentalną, ale na koncertach i niektórych wydawnictwach zespół wspierają Yamatsuka Eye i Mike Patton. 
Grupa nagrywała do 1993 roku, kiedy to zawieszono jej działalność, ponownie wznowiona w 2003 roku, na potrzeby koncertów jakich grupa udzieliła podczas europejskich festiwali jazzowych.
Powiązania z filmem.
Naked City grało liczne covery utworów ze ścieżek dźwiękowych do różnych filmów (m.in. motyw z filmu "Różowa Pantera"). Muzyka grupy wykorzystana została w filmie Michaela Hanekego "Funny Games" z 1997 i 2008 roku.

</doc>
<doc id="590849" url="https://pl.wikipedia.org/wiki?curid=590849" title="Jõgevamaa">
Jõgevamaa

Prowincja Jõgeva (est. "Jõgeva maakond") – jedna z 15 prowincji w Estonii, znajdująca się we wschodniej części kraju.
Prowincja Jõgeva jest podzielona na gmin:
Gminy wiejskie:
Wcześniej, przed reformą administracyjną z 2017 roku, była podzielona na 13 gmin:

</doc>
<doc id="590851" url="https://pl.wikipedia.org/wiki?curid=590851" title="Góry Penżyńskie">
Góry Penżyńskie

Góry Penżyńskie (ros. Пенжинский хребет) – pasmo górskie w azjatyckiej części Rosji, w Kraju Kamczackim.
Stanowią część Gór Koriackich; ciągną się na długości ponad 400 km od Zatoki Penżyńskiej w kierunku północno-wschodnim wzdłuż lewego brzegu Penżyny oddzielając Nizinę Penżyńską od Parapolskiego Dołu; wysokość do 1045 m n.p.m. Powstały podczas orogenezy alpejskiej; zbudowane ze skał wylewnych, piaskowców i łupków; nadal trwają ruchy tektoniczne; w niższych partiach zarośla kosej limby, w wyższych tundra górska.
Przez Góry Penżyńskie przełamują się rzeki Tałowka i Bieła (lewy dopływ Penżyny).

</doc>
<doc id="590854" url="https://pl.wikipedia.org/wiki?curid=590854" title="Mamry Giżycko">
Mamry Giżycko

Mamry Giżycko – polski klub piłkarski z siedzibą w Giżycku, założony w 1947 roku. W sezonie 2022/2023 występuje w IV lidze.

</doc>
<doc id="590855" url="https://pl.wikipedia.org/wiki?curid=590855" title="Viljandimaa">
Viljandimaa

Prowincja Viljandi (est. "Viljandi maakond") – jedna z 15 prowincji w Estonii, znajdująca się w południowej części kraju.
Podział administracyjny.
Prowincja jest podzielona na 4 gminy:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 12 gmin:

</doc>
<doc id="590858" url="https://pl.wikipedia.org/wiki?curid=590858" title="Paprotnik kolczysty">
Paprotnik kolczysty

 Paprotnik kolczysty ("Polystichum aculeatum") – gatunek byliny z rodziny nerecznicowatych. Gatunek szeroko rozprzestrzeniony na kuli ziemskiej. W Polsce występuje głównie w górach, rzadziej na wyżynach i bardzo rzadko na niżu.
Ekologia.
Rośnie w półcienistych wąwozach, często skalistych, przeważnie w buczynach. Preferuje stanowiska wilgotne, gleby próchnicze na wapiennym podłożu. Hemikryptofit. W klasyfikacji zbiorowisk roślinnych gatunek charakterystyczny dla All. "Tilio platyphylli-Acerion pseudoplatani".
Zagrożenia i ochrona.
Roślina objęta w Polsce ścisłą ochroną gatunkową od 2004 roku.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie na izolowanych stanowiskach, poza głównym obszarem występowania (kategoria zagrożenia [V]).
Zastosowanie.
Bywa uprawiany jako roślina ozdobna.

</doc>
<doc id="590860" url="https://pl.wikipedia.org/wiki?curid=590860" title="MKS Szczytno">
MKS Szczytno

MKS Szczytno – polski klub piłkarski założony w 1954 roku w miejscowości Szczytno jako GKS Szczytno, (1957) GKS "Podchorążak" Szczytno, (1976) SKS "Gwardia" Szczytno. Pod nazwą MKS Szczytno występował od 28 listopada 1997.
Klub został rozwiązany 1 lipca 2013 roku. Następnie doszło do fuzji z Redą Szczytno, w wyniku czego powstał SKS Szczytno.
Stadion.
MKS rozgrywał swoje mecze na Stadionie Sportowym Wyższej Szkoły Policji w Szczytnie.

</doc>
<doc id="590862" url="https://pl.wikipedia.org/wiki?curid=590862" title="Tartu (prowincja)">
Tartu (prowincja)

Prowincja Tartu (est. "Tartu maakond") – jedna z 15 prowincji w Estonii, znajdująca się we wschodniej części kraju.
Podział administracyjny.
Prowincja jest podzielona na 8 gmin:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 22 gminy:

</doc>
<doc id="590864" url="https://pl.wikipedia.org/wiki?curid=590864" title="Santander (departament)">
Santander (departament)

Santander – departament Kolumbii. Był niegdyś jednym z dziewięciu stanów, tworzących Stany Zjednoczone Kolumbii. Leży w środkowo-północnej części kraju. Jego granice stanowią: rzeka Magdalena od zachodu, od południa i wschodu departament Boyacá, a od północy Norte de Santander. Stolicą departamentu Santander jest miasto Bucaramanga.
Prowincje.
Departament Santander jest podzielony na prowincje:

</doc>
<doc id="590869" url="https://pl.wikipedia.org/wiki?curid=590869" title="Põlvamaa">
Põlvamaa

Prowincja Põlva (est. "Põlva maakond") – jedna z 15 prowincji w Estonii, znajdująca się w południowo-wschodniej części kraju.
Podział administracyjny.
Prowincja jest podzielona na 3 gminy:
Gminy wiejskie:
Wcześniej, przed reformą administracyjną z 2017 roku, była podzielona na 14 gmin:

</doc>
<doc id="590870" url="https://pl.wikipedia.org/wiki?curid=590870" title="Galeota">
Galeota

Galeota (galiot, wł. "galeotta") – mały okręt żaglowo-wiosłowy używany od końca XVI wieku do końca XVIII wieku.
Galeota była małym, szybkim okrętem typu galery, właściwie półgalerą, gdyż posiadała 16-23 wioseł (po 2-3 ludzi na wiosło), ale w odróżnieniu od typowych galer mających ożaglowanie łacińskie, na 1-2 masztach miała ożaglowanie rejowe. Jak każdy okręt wiosłowo-żaglowy używana była na morzach śródlądowych - czyli na Morzu Śródziemnym i na Bałtyku.

</doc>
<doc id="590872" url="https://pl.wikipedia.org/wiki?curid=590872" title="Galiot">
Galiot



</doc>
<doc id="590875" url="https://pl.wikipedia.org/wiki?curid=590875" title="Abdoulaye Djire">
Abdoulaye Djire

Abdoulaye "Junior" Djire (ur. 28 lutego 1981 w Abidżanie) – piłkarz z Wybrzeża Kości Słoniowej, a na boisku gra jako defensywny pomocnik lub obrońca.
Kariera klubowa.
Djire swoją karierę rozpoczynał w ASECu Mimosas. Grał tam przez pięć lat, a później trafił do belgijskiego KSK Beveren, gdzie spotkał wielu swoich rodaków. W Belgii pograł przez trzy sezony, a dzięki dobrym występom ocierał się również o reprezentacje WKS, jednak na mundial nie pojechał. W trakcie sezonu 2007/08 przeniósł się z Metalurga Donieck do Germinalu Beerschot Antwerpia. W sezonie 2008/2009 grał w Metaliście Charków, jednak w grudniu 2008 odszedł z tego klubu z powodu kontuzji, po czym zakończył karierę piłkarską.
Kariera reprezentacyjna.
W reprezentacji narodowej Djire zadebiutował w 2000 roku i do 2005 roku rozegrał w niej 10 meczów. Zagrał z nią w Pucharze Narodów Afryki 2002.

</doc>
<doc id="590876" url="https://pl.wikipedia.org/wiki?curid=590876" title="Võrumaa">
Võrumaa

Prowincja Võru (est. "Võru maakond", võr. "Võro maakund") – jedna z 15 prowincji w Estonii, znajdująca się w południowej części kraju.
Podział administracyjny.
Prowincjajest podzielona na 5 gmin:
Gminy miejskie:
Gminy wiejskie:
Wcześniej, przed reformą administracyjną z 2017 roku, była podzielona na 13 gmin:

</doc>
<doc id="590879" url="https://pl.wikipedia.org/wiki?curid=590879" title="Przewód elektryczny">
Przewód elektryczny

Przewód elektryczny – element obwodu elektrycznego służący do prowadzenia prądu elektrycznego wzdłuż określonej drogi. Wykonany jest z materiału przewodzącego (żyła), najczęściej z miedzi lub aluminium, w postaci drutu, linki lub szynoprzewodu. Może być izolowany (np. kabel elektryczny) lub bez izolacji jak ma to miejsce w linii napowietrznej (funkcję izolacji pełni wówczas powietrze).
Zastosowanie.
Główne znaczenie w zakresie przesyłania energii w instalacjach elektrycznych i liniach elektroenergetycznych mają przewody elektroenergetyczne. Przewody mogą być wykonane jako gołe lub izolowane. Przewody gołe (nieizolowane) są przeznaczone głównie do stosowania w liniach napowietrznych.
Podział przewodów ze względu na zastosowanie.
Przewody instalacyjne.
Do wykonania instalacji elektrycznych wewnątrz budynków stosuje się przewody izolowane do układania na stałe, zwane przewodami instalacyjnymi. Przewody instalacyjne powszechnego stosowania są produkowane na napięcia znamionowe 300/300 V, 300/500 V, 450/750 V, 600/1000 V i mają żyły miedziane lub aluminiowe o przekrojach w zakresie 0,5-300 mm².
Podział przewodów ze względu na pełnioną funkcję w instalacjach elektrycznych nn:
Przewody nawojowe.
Przewody tego typu przeznaczone są do wykonywania uzwojeń maszyn, aparatów i innych urządzeń elektrycznych. W zależności od przeznaczenia przewody nawojowe są produkowane o izolacji w postaci emalii, o izolacji włóknistej (papier, jedwab sztuczny i naturalny), złożonej (emalia i materiał włóknisty), z włókna szklanego i tworzyw termoplastycznych. Najważniejszym i najszerzej stosowanym rodzajem przewodów nawojowych są przewody emaliowane. Wynika to głównie z ich bardzo dobrych właściwości elektrycznych, fizyko-chemicznych i termicznych oraz małej grubości izolacji.
Oznaczenia przewodów ze względu na materiał (według PN).
Ze względu na przeznaczenie przewodów i ich budowę, oznaczenie składa się z członu literowego i cyfrowego.
Człon literowy określa:
Człon cyfrowy składa się z dwóch części:
Przewody układane na stałe.
Oznaczenia przewodów układanych na stałe składają się z 7 pozycji:
Przykłady oznaczeń typowo występujących przewodów w zastosowaniach domowych:
Oznaczenia przewodów ze względu na materiał (według CENELEC).
Oznaczenia przewodów składają się z 9 pozycji:
Przykład oznaczenia:

</doc>
<doc id="590882" url="https://pl.wikipedia.org/wiki?curid=590882" title="Valgamaa">
Valgamaa

Prowincja Valga (est. "Valga maakond") – jedna z 15 prowincji w Estonii, znajdująca się w południowej części kraju.
Estończycy stanowią 82,7% populacji prowincji, Rosjanie 12,5%, Ukraińcy 1,5%, pozostałe 3,3% stanowią głównie Finowie, Białorusini i Łotysze.
Podział administracyjny.
Prowincja jest podzielona na 3 gminy:
Gminy wiejskie:
Wcześniej, przed reformą administracyjną z 2017 roku, była podzielona na 13 gmin:

</doc>
<doc id="590884" url="https://pl.wikipedia.org/wiki?curid=590884" title="Janusz Stawarz">
Janusz Stawarz

Janusz Wiesław Stawarz (ur. 1 grudnia 1959 w Łętowicach) – polski piłkarz grający na pozycji bramkarza, reprezentant kraju, trener piłkarski.
W sezonach 1978/79 i 1980/81 zajął 3. miejsce w ekstraklasie ze Stalą Mielec.
W latach 2000–2006 trener bramkarzy Stali Mielec, 2006/07 trener bramkarzy reprezentacji Polski U-17, U-20.
W sierpniu 2009 roku został trenerem futsalowego klubu z Mielca, KS Fair Play Mielec. Funkcję tę pełnił do 31 października tego samego roku. W rundzie wiosennej 2010 był trenerem bramkarzy w klubie GKS KATOWICE.
We wrześniu 2014 r. objął funkcję pierwszego trenera A-klasowego zespołu Tuszymka Tuszyma.
W sezonie 2016/2017 trener B-klasowej drużyny Florian Ostrowy Tuszowskie.
Od sezonu 19/20 trener A-klasowej drużyny Zacisze Trześń.
Reprezentacja Polski.
W 1978 wraz z reprezentacją do lat 18 zajął trzecie miejsce w nieoficjalnych Mistrzostwach Europy U-18. W 1979 wraz z reprezentacją do lat 20 zajął czwarte miejsce w młodzieżowych Mistrzostwach Świata w Japonii.
W 1981 roku dwukrotnie zagrał w Reprezentacji Polski seniorów.

</doc>
<doc id="590885" url="https://pl.wikipedia.org/wiki?curid=590885" title="Ła-160">
Ła-160

Ła-160 (ros. Ла-160), nazywany "Striełka" – radziecki prototypowy samolot myśliwski z napędem odrzutowym, skonstruowany w II połowie lat 40. w biurze konstrukcyjnym Ławoczkina. Pierwszy radziecki myśliwiec o skośnych skrzydłach. 
Historia.
Pierwsze odrzutowe samoloty myśliwskie, z reguły o prostych skrzydłach, osiągały prędkości nie większe, niż rzędu 900 km/h. Dalsze zwiększanie osiąganych prędkości i w perspektywie przekroczenie prędkości dźwięku, wymagało pokonania oporu falowego, rosnącego wraz ze zbliżaniem się do prędkości dźwięku. Oprócz zwiększania ciągu silników, wymagało to opracowania nowych rozwiązań aerodynamicznych, przede wszystkim zastosowania skośnych skrzydeł. Pierwsze samoloty pierwszego pokolenia radzieckich myśliwców odrzutowych (Jak-15, MiG-9, Ła-150, Ła-152) miały skrzydła proste. Pierwszym radzieckim samolotem odrzutowym o skośnych skrzydłach był „160” (Ła-160) biura konstrukcyjnego Ławoczkina – dalsze rozwinięcie samolotów „152” (Ła-152) i „156” (Ła-156). 
Prace projektowe prowadzono od 1946 w zakładzie Ławoczkina nr 301 w Chimkach. W nowym samolocie „160” (nazywanym nieoficjalnie Ła-160) zachowano redanowy układ kadłuba, tak jak w samolotach „152” i „156”, z dyszą silnika pod belką ogonową i kabiną pilota nad dyszą silnika, w okolicy środka ciężkości samolotu. Zastosowano natomiast nowe skrzydła o skosie 35°, w układzie średniopłata. Przez swój wygląd z góry, samolot otrzymał nieoficjalną nazwę "Striełka" (pol. strzałka). Zastosowano na nim także mocniejszą wersję silnika RD-10 (kopii niemieckiego Jumo 004), wyposażoną w dopalacz, zastosowany najpierw w samolocie „156”. 
Prototyp został oblatany 1 czerwca 1947 przez Iwana Fiodorowa, po czym został zaprezentowany wraz z samolotami „150” i „156” na paradzie 3 sierpnia 1947 w Tuszynie pod Moskwą. Przechodził on następnie badania w locie.
Samolot „160” osiągnął prędkość o ok. 65 km/h większą od „156”. Podczas jednego z lotów, po raz pierwszy w ZSRR przekroczył w locie nurkowym prędkość 1000 km/h, osiągając 1050 km/h (0,92 Ma). Nie wszedł do produkcji, ponieważ w tym czasie w ZSRR uzyskano dostęp do mocniejszych nowoczesnych silników brytyjskich i rozpoczęto projektowanie drugiego pokolenia myśliwców odrzutowych, przede wszystkim udanych maszyn Ła-15 i MiG-15. Wyniki prób „160” przyniosły natomiast przydatne doświadczenia w zakresie stosowania skośnych skrzydeł. 
Opis konstrukcji.
Jednosilnikowy całkowicie metalowy średniopłat, w układzie klasycznym. Skrzydła o skosie 35°. Usterzenie klasyczne, skośne. Na skrzydłach po 2 grzebienie aerodynamiczne. Z przodu kadłuba okrągły wlot powietrza do silnika. Silnik w przedniej części kadłuba, z dyszą pod kadłubem (układ redanowy). Kabina pilota blisko środka długości kadłuba, nad dyszą wylotową silnika, zakryta oszkloną kilkuczęściową osłoną o kształcie kroplowym. Podwozie samolotu trójkołowe, z pojedynczymi kołami, golenie główne chowane do skrzydeł (składane w kierunku od kadłuba), goleń przednia – do kadłuba.
Napęd: silnik turboodrzutowy ze sprężarką osiową i dopalaczem RD-10F o ciągu 1170 kg z dopalaniem. 
Uzbrojenie: 2 działka 37 mm N-37 z zapasem po 60 nabojów, w przodzie kadłuba.
Zobacz też.
Pokrewne konstrukcje: Ła-150 - Ła-152 - Ła-154 - Ła-156 - Ła-174TK
Porównywalne samoloty: Messerschmitt P.1101
Ciąg oznaczeń: Ła-150 – Ła-152 - Ła-154 - Ła-156 - Ła-160 - Ła-168 - Ła-174 - Ła-176

</doc>
<doc id="590887" url="https://pl.wikipedia.org/wiki?curid=590887" title="Galeota (żaglowiec)">
Galeota (żaglowiec)

Galeota - mały okręt żaglowy używany od XVI wieku do początku XVIII wieku.
Galeota była małym dwumasztowym żaglowcem o ożaglowaniu skośnym, wypukłych burtach i zaokrąglonej rufie. Pierwsze galeoty budowano w Hiszpanii - służyły do przewozu cennych ładunków. Później używano galeot także i w innych krajach do transportu ładunków i żołnierzy.

</doc>
<doc id="590890" url="https://pl.wikipedia.org/wiki?curid=590890" title="Moskiewski Akademicki Teatr Artystyczny">
Moskiewski Akademicki Teatr Artystyczny

Moskiewski Akademicki Teatr Artystyczny (, "Moskowskij chudożestwiennyj akademiczeskij tieatr im. M. Gorˈkogo", "MChAT", właściwie "Moskiewski Akademicki Teatr Artystyczny im. Maksyma Gorkiego") – teatr akademicki założony w 1898 r. przez Władimira Niemirowicza-Danczenkę i Konstantego Stanisławskiego jako "Moskiewski Teatr Artystyczny (ogólnie dostępny)" – , "Moskowskij chudożestwiennyj (obszczedostupnyj) tieatr" (MChT. Powstanie MChT zainicjowało spotkanie jego założycieli: K. Stanisławskiego i W. Niemirowicza-Danczenki 19 czerwca 1897 r. w restauracji "Sławiańskij bazar".
Jednym z pierwszych wystawień MChT była inscenizacja "Mewy" A. Czechowa (1898). MChT stosował przebojowy wówczas, realistyczny styl inscenizacji i – w sztuce aktorskiej – "metodę Stanisławskiego" (zob. literatura). Ta ostatnia polegała zasadniczo na teorii równowartości każdej, nawet najmniejszej, roli w danej sztuce teatralnej, i jak najbardziej "naturalnego" odegrania każdej roli.
Teatr zyskał popularność na początku XX wieku dzięki wystawianiu sztuk Antona Czechowa.
Od 1919 roku do nazwy teatru dodano tytuł "akademicki", stąd skrót MChAT. W 1932 r. MChAT otrzymał imię Maksyma Gorkiego. W 1987 r. MChAT podzielił się na dwa teatry:
MChT im. A. Czechowa mieści się w historycznym budynku MChAT przy ul. Kamiergierskij piereułok 3 .
Jednym z bardziej znanych artystów MChAT-u był Polak Ryszard Bolesławski.
MChAT opisuje Michał Bułhakow w niedokończonej "Powieści teatralnej".

</doc>
<doc id="590891" url="https://pl.wikipedia.org/wiki?curid=590891" title="Zatoka Braniewo">
Zatoka Braniewo

Zatoka Braniewo – polski klub piłkarski z siedzibą w Braniewie, założony w 17 kwietnia 1947 roku. W sezonie 2020/21 występuje w IV lidze.
Historia.
Jako datę narodzin braniewskiego sportu przyjmuje się 17 kwietnia 1947 roku, kiedy to powstał Klub Sportowy Błękitni. Na czele grupy pionierów stali: dr Jan Chmiel, były zawodnik Czarnych Lwów i Stanisław Kulpa. Pomagali im Karol Iwański, Stanisław Rogalski i Tadeusz Lekarewicz. Niebawem powstał drugi klub sportowy – Gwardia Braniewo. W rozegranym meczu piłkarskim pomiędzy obu klubami zwycięstwo – 6:1 – przypadło Błękitnym. W kwietniu 1948 r. doszło do połączenia KS Błękitni z niezrzeszonymi grupami sportowymi – powstał klub sportowy SKS Zatoka. W tym samym miesiącu SKS Zatoka rozegrała swój debiutancki mecz w B-klasie z WKS Salwa Morąg. Braniewianie przegrali to spotkanie 3:4. Na przełomie lat 1948/50 powstała w Gwardii sekcja bokserska. Czołowymi zawodnikami byli: Karol Iwański, Jerzy Żembrowski, Józef Ksiąszczak i Zdzisław Sobski. Do roku 1956 w braniewskim sporcie nic ciekawego się nie działo.
Jego rozwój został zahamowany i ograniczał się praktycznie tylko do piłki nożnej. Była szansa na powstanie silnej sekcji pływania, ale jej nie wykorzystano. Piłka nożna 20 września 1957 roku dobiegły końca rozgrywki B-klasy województwa olsztyńskiego. Awans do klasy A zdobyła Zatoka Braniewo. W następnym roku Zatoka wywalczyła premię w postaci awansu do III ligi. Trzeci decydujący mecz pomiędzy Zatoką a Olimpią Olsztynek zakończył się wygraną braniewian 3:1. Liczni kibice z Braniewa, którzy na ten mecz przybyli różnymi środkami transportowymi, nie wykluczając ciężarówek, po ostatnim gwizdku sędziego wbiegli na murawę z transparentem "Witamy KS Zatokę w III lidze". Zatoka wystąpiła w składzie: Zadora-Reginis, Kurek, Iwaniak, Maczko, Walentyn, Gościcki, Wesoły, Staszczyński, Berger, Kowalski. W 1959 roku Zatoka odniosła kilka zwycięstw, ale były też porażki. . Zatoka przystąpiła w 1960 roku do rozgrywek, które były prowadzone przez Okręgowy Związek Piłki Nożnej w Olsztynie systemem wiosna-jesień. Najstarszym piłkarzem był Henryk Roszak, który miał zaledwie 24 lata, a najmłodszymi: 18-latkowie – Andrzej Boryczka, Czesław Reginis i Jan Matczuk. W kadrze Zatoki byli także: A. Ilkiewicz, B. Zalewski, R. Chorzewski, J. Maludziński, E. Hodora, A. Wojtkowiak, J. Wojda, G. Franik, Z. Czyż, B. Czapiewski, Z. Kogut, Cz. Staszczyński, E. Idem, E. Kowalski. Zatoka mistrzem III ligi W przedostatniej kolejce rundy rewanżowej Zatoka zwyciężyła Granicę Kętrzyn 5:0. Po piętach braniewianom deptała Warmia Olsztyn, która pokonała Grunwald Ostródę i miała 2 punkty straty do Zatoki. Tylko te dwie drużyny miały szansę na tytuł mistrza. Decydujący mecz rozegrał się w Olsztynie. Do stolicy Warmii przyjechało około tysiąca braniewskich kibiców, gorąco dopingujących swoich pupilów. W historycznym spotkaniu 14 lipca piłkarze WKS Zatoka wystąpili w składzie: Ilkiewicz-Matczuk, Ziółkowski, Maludziński, Staszczyński, Roszak, Czyż, Czapiewski, Kogut, Idem, Tracz. Goście po trafieniach Tracza w 10 minucie i Czapiewskiego w 13 prowadzili już 2:0. W 63 min. Kogut podwyższył na 3:0, a dwie bramki Okrzesika tylko zmniejszyły rozmiary zwycięstwa. Zatoka zdobyła tytuł mistrza, co uprawniło ją do walki o II ligę.
Przegrana II liga.
7 sierpnia 1960 roku rozpoczęły się rozgrywki o wejście do II ligi. Zatoka miała za rywali Pomorzanina Toruń-wicemistrza woj. bydgoskiego i Arkę Gdynia- mistrza woj. gdańskiego. Zatoka przegrała w Toruniu 0:4, potem z Arką w Gdyni 0: 6 i Braniewie 1:3. Zwycięstwo z Pomorzaninem 3:1 nie zmieniło już sytuacji. Pod wodzą trenera Czesława Staszczyńskiego w 1966 r. tytuł mistrza okręgu olsztyńskiego juniorów wywalczyła Zatoka. Do czołowych piłkarzy należeli bracia Marian i Henryk Orłowscy, Czesław Świerczek, Mirosław Tomaszewicz, Edward Owczarek i bramkarz Henryk Rogoziński. W latach siedemdziesiątych Zatoka przeżywała kryzys – zmieniając nawet nazwę na Zastal. Był też jeden z sezonów, w którym piłkarze Zatoki spadli do A-klasy. III liga W latach osiemdziesiątych trener Staszczyński doprowadził seniorów Zatoki do mistrza woj. elbląskiego, a później, po dramatycznych potyczkach, do III ligi. W pierwszym, barażowym meczu o wejście do III ligi w Braniewie Zatoka zremisowała z Legią Chełmża 1:1 i mało kto liczył na udany rewanż na obcym boisku. Tymczasem Alfred Pawlak i jego koledzy rozmontowali defensywę Legii i już w 1 minucie objęli prowadzenie. Później dołożyli jeszcze dwie bramki i wygrali 3:0. Zatoka w sezonie 1983/84 zajęła przedostatnie miejsce w pomorskiej grupie III ligi i spadała. Kolejny raz wystąpiła w sezonie 1986/87. Wcześniej wygrała dwumecz barażowy z Tęczą Biskupiec. W pierwszym meczu u siebie padł remis 0:0, natomiast na wyjeździe po emocjonującym meczu wygrała 1:0 po bramce Andrzeja Dąbrowskiego w 90 minucie. Sezon 1986/87 w grupie mazowieckiej III ligi zakończyła na ostatnim miejscu. 
Po wygranej lidze okręgowej w sezonie 1995/96 przez kolejnych 5 sezonów Zatoka występowała w III lidze (pomorskiej i pomorsko-warszawskiej). Obecnie piłkarze dzielnie grają kolejny sezon na szczeblu centralnym. Po drodze zdobyli także Puchar Polski i dopiero bydgoski Zawisza – wtedy drużyna II ligowa – wyeliminowała Zatokę.
W roku 1998 Zatoka dysponowała w III lidze bardzo dobrym składem i była czołowym zespołem na zapleczu II ligi. Zatrzymanie takich zawodników, jak eksreprezentant Polski, Adam Fedoruk, Marek Zawada, Tomasz Reginis i Cezary Lisiewicz przekraczało znacznie możliwości finansowe klubowej kasy. Po przyjściu trenera Witolda Kulika jest szansa w 2000 roku na utrzymanie statusu III-ligowca.
Baraż o III ligę.
24 czerwca 2008 roku został rozegrany pierwszy mecz barażowy. Rywalem Zatoki był 9 zespół woj. podlaskiego- MKS Mielnik. W Braniewie gospodarze wygrali 1-0 po bramce Rafała Jakimczuka. Jednak ten wynik nie był satysfakcjonujący dla braniewian, którzy liczyli na wyższe zwycięstwo. 28 czerwca doszło do rewanżu. I choć Zatoka objęła prowadzenie już w 15 minucie po bramce Tomasza Gierko to nie dowiozła korzystnego wyniku do końca. Z awansu do zreformowanej III ligi cieszyli się gospodarze z Mielnika, którzy wygrali mecz 3-1. Tak więc prowincjonalny klub z podlaskiej wioski wyeliminował Zatokę Braniewo. Braniewianom pozostał byt w IV lidze na szczeblu wojewódzkim.
Powrót do III ligi.
Rozgrywki IV ligi sezonu 2009/2010 zakończyły się sukcesem i zrealizowaniem postawionego sobie przed początkiem rozgrywek celu, jakim był awans do III ligi. Po 8 latach włóczenia się po boiskach niższych klas rozgrywkowych, do Braniewa powróciła należna temu miastu III liga. Na 2 kolejki przed końcem sezonu, drużyna Tomasza Klimczaka zwycięstwem w Pasłęku z Polonią 6:1 przypieczętowała długo wyczekiwany awans.
Rok 2015 i zmiana władz.
Wraz ze zmianami we władzach miasta w wyniku wyborów samorządowych nadeszły również zmiany we władzach klubu. Wieloletni prezes Zatoki oraz dyrektor Miejskiego Ośrodka Sportu w Braniewie- Sławomir Bielewicz, przestał pełnić te funkcje. Do nowego zarządu klubu weszli Stanisław Sekuła – jako prezes oraz Tomasz Rebell – jako wiceprezes MKS Zatoki Braniewo. Nowy zarząd postawił sobie za cel sprawienie by zespół stał się znów bardziej "braniewski", tak więc do klubu powrócili jego wychowankowie oraz byli zawodnicy Zatoki rozsiani po innych klubach, wrócił także były trener Paweł Karpowicz. Zmiany w klubie również zbiegły się w czasie z problemami innych okolicznych zespołów. W wyniku wycofania się klubu Zalew Frombork, większość zawodników tego klubu podjęło treningi w Zatoce. Pół roku później, przed startem rozgrywek w sezonie 2015/16, MKS Zatoka Braniewo przejęła borykającą się z problemami A-klasową GKS Gminę Braniewo, tworząc z niej swoje rezerwy, bezpośrednie zaplecze I zespołu. 
Stadion Zatoka im. Czesława Staszczyńskiego.
Zatoka rozgrywa spotkania na Stadionie Miejskiego Ośrodka Sportu przy ul. Botanicznej w Braniewie. Uchwałą XXIV/155/16 Rady Miejskiej w Braniewie z dnia 25 sierpnia 2016 r. nadano Stadionowi Miejskiemu w Braniewie imię Czesława Staszczyńskiego. 21 maja 2017 przy wejściu na stadion odsłonięta została tablica pamiątkowa pamięci trenera. Na kamieniu wyryta została inskrypcja:
Kadra 2020/2021.
Antoni Mućka, Tomasz Ptak, Jan Lechowid
Mateusz Brzozowski, Marcin Chomko, Kamil Graczyk, Bartłomiej Koczara, Kacper Korkliniewski, Rafał Jakimczuk, Przemysław Matelski, Dariusz Wieliczko
Radosław Grzyb, Daniel Jastrzębski, Wojciech Kimso, Piotr Lewandowski, Piotr Lewandowski II, Oskar Rynkowski, Jakub Szpakowski, Sebastian Tomczuk, Bogdan Wieliczko
Maciej Opalach, Marcin Sawicki, Łukasz Wolak, Mateusz Gójski

</doc>
<doc id="590892" url="https://pl.wikipedia.org/wiki?curid=590892" title="CS Sedan">
CS Sedan

Club Sportif Sedan Ardennes – francuski klub piłkarski z miasta Sedan.
Historia.
Klub założony został 7 listopada 1919 pod nazwą Union Athlétique Sedan-Torcy. W roku 1953 klub stał się klubem zawodowym. Po fuzji z Racingiem Paris w 1966, klub zmienił nazwę na Racing Club Paris-Sedan. W roku 1970 klub zmienił nazwę na Clubs Sportifs Sedanais des Ardennes. W 1974 roku po fuzji z klubem "Mouzon" była kolejna zmiana nazwy – na Club Sportif Sedan Mouzon Ardennes. Później klub zmienił nazwę na obecną – Club Sportif Sedan Ardennes.
Porażka 1:2 z 9 maja 2007 roku z OSC Lille sprawiła, że CS Sedan spadł do drugiej ligi francuskiej (Ligue 2).

</doc>
<doc id="590893" url="https://pl.wikipedia.org/wiki?curid=590893" title="Andre Mijatović">
Andre Mijatović

Andre Mijatović, (ur. 3 grudnia 1979 w Rijece), chorwacki piłkarz, występujący na pozycji środkowego obrońcy, czasami wystawianego na pozycji libero, obunożny zawodnik.
Kariera.
Z dorosłą piłką kontakt Mijatovicia zaczął się w pierwszej lidze, w zespole, którego jest wychowankiem - NK Rijeka, gdzie był o krok od mistrzostwa - do którego zabrakło jeden punkt, a sam Mijatović stał się ostoją drużyny - wystąpił w 28 meczach strzelając 1 gola. Występował z drużyną w eliminacjach Ligi Mistrzów, z którą nie przebrnął 2 fazy eliminacji przegrywając z drużyną Partizana Belgrad. W następnym sezonie Mijatović wraz z drużyną zajęli 4. miejsce, a zawodnik wystąpił w 21 meczach zdobywając 3 gole. W Pucharze UEFA, Rijeka odpadła w I rundzie, po przejściu FC Valletta 3:2, kiedy to Mijatović zdobył aż 2 gole i 5:4 po dogrywce, natrafiła na hiszpańską Celtę Vigo, z którą odpadła po wynikach 0:0 i 0:1 u siebie. Sezon 2000 – 2001 był dla Rijeki tragiczny. Drużyna zajęła 11, przedostatnie miejsce w tabeli i została w lidze tylko dzięki zmianom w ekstraklasie, która rozszerzała się od następnego sezonu, w związku z czym nikt z pierwszej ligi nie był zagrożony spadkiem. Mijatović zagrał w tym sezonie w 28 meczach, zdobywając gola. Następny sezon był dla zespołu i Mijatovicia znacznie lepszy, Rijeka zdobyła piąte miejsce, a Mijatović zagrał w 26 meczach, zdobywając 5 goli. Rijeka w tym sezonie wystąpiła w Pucharze Intertoto odpadając w rundzie eliminacyjnej z irlandzkim Saint Patrick's Athletic FC po zwycięstwie lepszym stosunkiem goli zdobytych na wyjeździe. Następny, sezon, 2002 – 2003 był dla Mijatovicia ostatnim jak do tej pory spędzonym w Rijece, bowiem Rijeka zajęła 10. miejsce i znów cudem uchroniła się przed spadkiem. Był to najgorszy sezon dla Mijatovicia - zagrał tylko 20 razy i strzelił 3 gole, nic więc dziwnego, że Mijatović chciał odejść do drużyny, która zapewni mu występy w europejskich pucharach. Został więc defensorem ówczesnego mistrza kraju, zespołu Dinamo Zagrzeb. Z Dinamem w lidze zajął 2. miejsce, za Hajdukiem Split, a sam zawodnik wystąpił w 30 meczach i nie zdobył żadnego gola. W eliminacjach Ligi Mistrzów Dinamo poradziło sobie ze słoweńskim NK Maribor, który pokonali 1:1 i 2:1, a Mijatović w drugim meczu zdobył pierwszą bramkę na 1:0. Jednak w trzeciej rundzie eliminacji Dinamo odpadło ze swoim imiennikiem z Kijowa przegrywając 0:2 i 0:2. Na pocieszenie, po niezdobytym mistrzostwie, zawodnik wygrał wraz z drużyną Puchar Chorwacji pokonując NK Varteks lepszym stosunkiem goli na wyjeździe 1:1 i 0:0. W sezonie 2004 – 2005 Mijatović nie spisywał się tak dobrze, wystąpił w 21 meczach i zdobył 1 bramkę, jednak ten sezon był fatalny dla najlepszej chorwackiej drużyny wszech czasów - zajęli dopiero 7. miejsce w lidze i znaleźli się w grupie spadkowej. Zostali co prawda przez chorwacką federację zgłoszeni do Pucharu UEFA, gdzie grali znakomicie, biorąc pod uwagę ich ligową dyspozycję - w drugiej rundzie ograli słoweńskie NK Primorje, a w 3 rundzie szwedzki IF Elfsborg i awansowali do fazy grupowej Pucharu UEFA. W pierwszym meczu dosłownie zdemolowali belgijskie KSK Beveren 6:1, a Mijatović strzelił bramkę na 2:0. W drugim meczu przegrali na wyjeździe 0:2 z Benficą Lizbona, a w następnym meczu zremisowali u siebie 2:2 z holenderskim SC Heerenveen. Meczem ostatniej szansy był mecz z niemieckim VfB Stuttgart, jednak Dinamo przegrało ten mecz 1:2 i kończyło swoją przygodę z pucharami europejskim. Jednak nawet ten dobry występ w europejskich pucharach nie zatrze złego wrażenia z zespołu i wiadomo było, że musi nadejść rewolucja w składzie. Na pierwszy ogień pozbyto się właśnie Mijatovicia, który przeszedł do zespołu 2. Bundesligi Greuther Fürth, z którym wystąpił w 16 meczach, nie strzelając żadnego gola. Warto zauważyć, że jedyną bramkę w karierze dla niemieckiej drużyny w meczu sparingowym przeciwko Wiśle Kraków, który to mecz Greuther Fürth wygrało 2:0. Ogółem w ekstraklasie chorwackiej wystąpił 174 razy, strzelając 14 goli. W europejskich pucharach Mijatović trafił do siatki 4 razy. W 2 lidze niemieckiej zaliczył 16 występów i 0 goli. W 2007 roku przeszedł do pierwszoligowej Arminii Bielefeld. Po trzech latach występów w zespole z Bielefeldu piłkarz zasilił szeregi spadkowicza Bundesligi - Herthy Berlin.
Mijatović jest w oczach chorwackich kibiców interesującym graczem, zasługującym na powołanie do kadry. Niestety, jest pomijany przez kolejnych selekcjonerów, ale przypuszcza się, że zawodnik otrzyma powołanie na sparingowy mecz z Łotwą, rozgrywanym w październiku, gdzie selekcjoner Slaven Bilić ma wręczyć powołania słabszym zawodnikom, bądź zawodnikom z rodzimej ligi. Zawodnik wystąpił w 2 meczach reprezentacja U-21.

</doc>
<doc id="590897" url="https://pl.wikipedia.org/wiki?curid=590897" title="Sidney Sheldon">
Sidney Sheldon

Sidney Sheldon, właściwie Sidney Schechtel (ur. 11 lutego 1917 w Chicago, w stanie Illinois, zm. 30 stycznia 2007 w Rancho Mirage w Kalifornii) – amerykański pisarz, autor powieści, scenariuszy filmowych i sztuk teatralnych.
Życiorys.
Urodził się w rodzinie żydowsko-rosyjskiej, jako syn Natalie Marcus i Ashera „Otta” Schechtela (1894–1967), kierownika sklepu jubilerskiego. Swoją karierę w Hollywood rozpoczął w 1937 jako scenarzysta filmów klasy „B”. Uczęszczał na Uniwersytet Northwestern w Evanston, w stanie Illinois. Po odsłużeniu służby wojskowej podczas II wojny światowej, powrócił do cywilnego życia i zaczynał pisać musicale dla broadwayowskich inscenizacji, podczas gdy kontynuował pisanie scenariuszy dla obu firm: MGM i Paramount Pictures.
Jest laureatem prestiżowych nagród Tony 1959 za musical "Redhead" oraz jako jedyny pisarz został uhonorowany Oscarem 1947 jako scenarzysta komedii "Kawalerski rycerz" ("The Bachelor and the Bobby-Soxer") z Shirley Temple. Był nominowany do nagrody Emmy za scenariusz sitcomu NBC "Marzę Jenny" ("I Dream of Jeannie", 1965-1970) z Barbarą Eden w roli tytułowej.
Pisaniem powieści zajął się dopiero po ukończeniu 50. roku życia. Jego pierwsza powieść została odrzucona przez pięć różnych wydawnictw, ale w końcu opublikowana odniosła wielki sukces. Krytyka uznała "Nagą twarz" za najlepszą sensacyjną książkę roku, a pisarz otrzymał za nią nagrodę im. Edgara Allana Poe.
Sheldon jest mistrzem tempa, napięcia i różnorodności. Fabuła każdej z jego powieści jest zawsze oparta na autentycznych wydarzeniach. Wykorzystując motywy sensacyjne, przygodowe i romantyczne, przetwarza je w pasjonujące opowieści o wielkich namiętnościach i dramatach w sceneriach pobudzających wyobraźnię – wśród poszukiwaczy złota, multimilionerów, przestępców – i umacnia ludzkie marzenia o bogactwie, sprawiedliwości i szczęściu.
Życie prywatne.
Był trzykrotnie żonaty. 31 grudnia 1945 ożenił się z Jane Harding Kaufman, rozwiódł się po trzech latach, 15 kwietnia 1948. W dniu 28 marca 1951 poślubił Jorję Curtright, uznaną dekoratorka wnętrz. Po ponad 34. latach małżeństwa, zmarła 11 maja 1985. Jedyna ich córka Mary, będąc nastolatką zadebiutowała jako poetka i pisała powieści. 14 października 1989 wdowiec Sheldon ożenił się po raz trzeci z Alexandrą Kostoff.

</doc>
<doc id="590899" url="https://pl.wikipedia.org/wiki?curid=590899" title="Powiat łódzki">
Powiat łódzki

Powiat łódzki – powiat utworzony przez władze rosyjskie w 1867 roku i istniejący do roku 1975 na terenie obecnych powiatów: łódzkiego wschodniego, pabianickiego, zgierskiego, łaskiego i piotrkowskiego. Jego ośrodkiem administracyjnym była Łódź, która nie była częścią powiatu, ponieważ stanowiła miasto wydzielone jako gmina na prawach powiatu.
W skład powiatu wchodziły miasta: Aleksandrów Łódzki, Konstantynów Łódzki, Tuszyn i Rzgów (wówczas wieś) oraz gminy Andrespol, Brójce, Czarnocin, Lutomiersk i Nowosolna (razem z wykluczoną z niej dziś Nowosolną). Powiat wchodził w skład guberni piotrkowskiej (1867–1915), woj. łódzkie (1919–1939) i woj. łódzkiego (1945–1975).
Po reformie administracyjnej w 1975 roku terytorium powiatu zostało podzielone pomiędzy nowe (dużo mniejsze) województwo łódzkie, województwo piotrkowskie oraz województwo sieradzkie. Powiat ziemski z siedzibą w Łodzi przywrócono w roku 1999 pod nazwą "powiat łódzki wschodni", w granicach obejmujących w przybliżeniu wschodnią część dawnego powiatu łódzkiego (gminy Koluszki, Rzgów, Tuszyn, Andrespol, Brójce i Nowosolna). Łódź została miastem na prawach powiatu.

</doc>
<doc id="590904" url="https://pl.wikipedia.org/wiki?curid=590904" title="Kärdla">
Kärdla

Kärdla (szw. Kärrdal) – jest jedynym miastem na estońskiej wyspie Hiuma oraz stolicą prowincji Hiiu, jak również jej gminą miejską.
Prawdopodobnie zasiedlona przez Szwedów już w XIV wieku. Pierwsza oficjalna wzmianka pochodzi z 1564 roku. Była wówczas znana pod jako "Kärtellby". Nazwa ta oznacza "bagnistą dolinę". Prawa miejskie Kärdla uzyskała w 1938 roku. Obecnie liczy około 4000 mieszkańców. W 1963 roku na wschód od miasta otworzono port lotniczy, który obsługuje przede wszystkim loty krajowe.
Pod pokrywą skał osadowych pod miastem znajduje się krater uderzeniowy Kärdla.

</doc>
<doc id="590905" url="https://pl.wikipedia.org/wiki?curid=590905" title="Ła-168">
Ła-168

Ła-168 (ros. Ла-168) – radziecki odrzutowy samolot myśliwski, skonstruowany pod koniec lat 40. XX w. przez biuro konstrukcyjne Ławoczkina. Pozostał w stadium prototypu; konkurent MiG-a-15.
Historia.
Pierwsze pokolenie radzieckich myśliwców odrzutowych napędzane było niemieckimi silnikami turboodrzutowymi Junkers Jumo-004 i BMW-003, skopiowanymi w ZSRR jako RD-10 i RD-20. Silniki te jednak miały niedostatki, jak niewystarczający ciąg (900 lub 800 kg), nie pozwalający na uzyskanie wysokich osiągów, zawodność i niski resurs (ok. 25 godzin). W konsekwencji, napędzane nimi myśliwce, w tym prototypy linii rozwojowej "150" Ławoczkina, nie były w pełni udane i odbiegały od najnowszych oczekiwań. W 1947 rząd ZSRR zdołał zakupić w Wielkiej Brytanii nowsze mocniejsze silniki Rolls-Royce Derwent V o ciągu 1590 kg i Nene I i II o ciągu 2040 i 2270 kg, które skopiowano następnie jako RD-500, RD-45 i RD-45F. W marcu 1947 wiodące biura konstrukcyjne otrzymały polecenie skonstruowania drugiej generacji myśliwców, napędzanych nowymi silnikami, o prędkości rzędu 1000 km/h i zasięgu 1200 km, z zastosowaniem nowszych rozwiązań technicznych, jak hermetyzowanej kabiny. 
W biurze konstrukcyjnym Ławoczkina opracowano wówczas projekt myśliwca z silnikiem Nene II, oznaczony „168” (samolot w takim samym układzie - MiG-15, projektowali też Mikojan i Gurewicz). W celu osiągnięcia założonych wysokich prędkości, zastosowano na nim skośne skrzydła, bazując na doświadczeniach z prototypu „160” (pierwszego radzieckiego myśliwca o skośnych skrzydłach). Jednakże z powodu opóźnień w dostawie mocniejszych silników Nene II i możliwego wstrzymania dostawy z powodu pogarszających się stosunków ZSRR z byłymi aliantami zachodnimi, Ławoczkin w połowie 1947 przystąpił do opracowania także rezerwowego projektu „174”, opartego na „168”, ale z dostępnym wcześniej słabszym silnikiem Derwent. Samolot „174” został ukończony wcześniej i skierowany do produkcji w krótkiej serii jako Ła-15, równolegle z MiG-15, który był projektowany z silnikiem Nene I, a dopiero później otrzymał silnik Nene II. 
Pierwotnie projektowany samolot „168” (nazywany nieoficjalnie Ła-168) ukończono po otrzymaniu silnika Nene II i oblatano 22 kwietnia 1948 (pilot I. Fiedorow), prawie 5 miesięcy po konkurentach. Od października 1948 do 19 lutego 1949 prowadzono jego badania państwowe. Wykazał on lepsze osiągi i charakterystyki manewrowe zarówno od Ła-174, jak i MiGa-15 napędzanego tym samym silnikiem (uzyskał prędkość 1084 km/h), lecz z powodu obciążenia zakładów rozpoczętą wcześniej produkcją dwóch wyżej wymienionych typów, nie zdecydowano skierować go do produkcji. 
Wkrótce, na skutek decyzji z 14 maja 1949 o pozostawieniu jako jedynego standardowego myśliwca MiG-15bis, przerwano produkcję Ła-15 i rozwój „168”, mimo że dysponujący wyższymi osiągami Ła-168 jako zbliżony konstrukcyjnie mógł zastąpić Ła-15 w produkcji. Osiągi prototypu „168” z silnikiem Nene II były porównywalne z osiągami zmodyfikowanego MiG-15bis z silnikiem WK-1 (dalsze rozwinięcie Nene, o ciągu 2700 kg), natomiast po zamontowaniu na prototypie „168” silnika WK-1, jego osiągi jeszcze wzrosły. Wykonał on jednak jedynie trzy loty w ramach badań fabrycznych, przed przerwaniem programu. Mimo postulatu przeprowadzenia ponownych badań państwowych samolotu „168”, wysuniętego przez zebranie partii komunistycznej w instytucie naukowo-badawczym Sił Powietrznych (NII WWS), decyzja o wyborze MiG-15bis była podjęta na najwyższym szczeblu Rady Ministrów z udziałem Stalina i nie została zmieniona. Na korzyść MiGa przemawiała przy tym większa łatwość produkcji.
Biuro Ławoczkina opracowało także dalszą modyfikację samolotu „168”, oznaczoną jako „176”. Miał on skrzydło o powiększonym skosie 45° i silnik Nene II. Podczas prób 26 grudnia 1948 po raz pierwszy w ZSRR osiągnięto na nim w locie nurkowym prędkość dźwięku. Jednakże, 3 lutego 1949 został utracony w katastrofie na skutek błędu pilota, co spowodowało zaprzestanie jego rozwoju. 
Opis konstrukcji.
Jednosilnikowy górnopłat o konstrukcji całkowicie metalowej i skośnych skrzydłach, w układzie klasycznym. Skrzydła o kącie skosu krawędzi natarcia 37°20' i ujemnym wznosie 4°30’, składające się z krótkiego centropłata i dwóch jednodźwigarowych części zewnętrznych. Na każdym ze skrzydeł dwie kierownice strug powietrza. Usterzenie klasyczne, skośne. Usterzenie poziome zamocowane w górnej części statecznika, nad sterem kierunku. Kadłub o konstrukcji skorupowej. Z przodu okrągły wlot powietrza do silnika, rozdzielający się pionową przegrodą na dwa kanały wzdłuż burt. Kabina pilota hermetyczna, w przedniej części kadłuba, zakryta oszkloną osłoną, składającą się ze stałego dwuczęściowego wiatrochronu z płaską szybą przednią i otwieranej wypukłej osłony nad pilotem. Kabina wyposażona w fotel wyrzucany. Silnik odrzutowy w tylnej części kadłuba. Po obu stronach tylnej części kadłuba hamulce aerodynamiczne w formie odchylanych hydraulicznie klap. Podwozie samolotu trójkołowe, z pojedynczymi kołami, wciągane do luków w kadłubie (golenie główne - do przodu, goleń przednia - do tyłu). 
Napęd: silnik turboodrzutowy ze sprężarką odśrodkową Rolls-Royce Nene II (RD-45F) o ciągu 2270 kg. Paliwo w 4 zbiornikach w kadłubie o pojemności łącznie 1430 l. Możliwe było podwieszenie dodatkowego zbiornika 610 l pod kadłubem.
Uzbrojenie: 1 działko 37 mm N-37 z zapasem 45 nabojów i 2 działka 23 mm NR-23 z zapasem po 100 nabojów, w dolnej części przodu kadłuba. Automatyczny optyczny celownik żyroskopowy.
Zobacz też.
Pokrewne konstrukcje:
Porównywalne samoloty:
Ciąg oznaczeń::

</doc>
<doc id="590906" url="https://pl.wikipedia.org/wiki?curid=590906" title="La Guajira">
La Guajira

La Guajira – departament Kolumbii. Leży w większości na półwyspie o tej samej nazwie, w północno-wschodniej części kraju. Graniczy z Morzem Karaibskim i Wenezuelą. Stolicą departamentu Guajira jest miasto Riohacha. 
Żyją tu różnorodne plemiona rdzennych mieszkańców, w większości zajmujące wypalone słońcem nieużytki. Plemiona departamentu Guajira opisał Henri Charriere w książce "Papillon", po tym, jak udało mu się zbiec z niewoli u jednego z nich.
Największym pracodawcą w departamencie jest kopalnia węgla kamiennego Cerrejón, produkująca 24,9 miliona ton węgla rocznie (2004).

</doc>
<doc id="590908" url="https://pl.wikipedia.org/wiki?curid=590908" title="Unimog">
Unimog

Unimog (skrót od „Universal-Motor-Gerät”, z niem. „Pojazd Uniwersalny”) – marka nośników narzędzi specjalistycznych oraz pojazdów transportowo-roboczych dla bardzo trudnych warunków terenowych, czyli średnich samochodów ciężarowych z napędem na wszystkie koła, zdolnych do poruszania się w terenie, wykorzystywanych przez specjalistyczne służby i w wojsku.
Historia marki.
Pierwszego Unimoga zaprojektował Albert Friedrich w 1945 r. jako małą ciężarówkę dla celów rolniczych. Po kilku latach wszedł on do produkcji, w trakcie której przeszedł wiele zmian konstrukcyjnych i wizualnych.
W 1948 roku spółka Gebr. Boehringer GmbH z Göppingen rozpoczęła produkcję Unimogów (według innych danych początkowo był produkowany przez spółkę Erhard und Söhne, z którą konstruktor podpisał umowę). W 1951 kupił tę spółkę Mercedes-Benz. Obecnie produkcja odbywa się w Gaggenau, osiągając poziom około 2–3 tys. sztuk rocznie. Powstają tam podwozia specjalizowane, modele skrzyniowe, wywrotki, pojazdy specjalistyczne. W 2000 roku wprowadzono serię U 300, U 400, U 500, o dopuszczalnej masie całkowitej (DMC) 7,5-16 ton i ładowności od 2 do 9 ton, która zastąpiła dwie starsze serie od U 1400 do U 2450L. Uzupełnia ją seria U 3000 do U 5000.
Samochód wykorzystywany jest dla różnych celów: służy w rolnictwie, leśnictwie, służbach komunalnych (m.in. przy odśnieżaniu), systemach transportu szynowego (m.in. do napraw sieci trakcyjnej, holowania/spychania pojazdów szynowych, odśnieżania torowisk), straży pożarnej, w wojsku (m.in. jako karetka wojskowa) itd., a także w ciężkich pracach transportowych w trudnym terenie.
Produkowane są trzy serie:
Stare modele i serie:

</doc>
<doc id="590910" url="https://pl.wikipedia.org/wiki?curid=590910" title="Mały Buczek (góra)">
Mały Buczek (góra)

Mały Buczek (niem. "Klein Buchberg", 523 m n.p.m.) – wzniesienie w południowo-zachodniej Polsce, w Górach Bardzkich, w Sudetach Środkowych.
Położenie.
Wzniesienie położone jest w północno-wschodniej części Grzbietu Zachodniego Gór Bardzkich, około 1,5 km na zachód od miejscowości Brzeźnica, po południowo-wschodniej stronie wzniesienia Buczek, w bocznym grzbieciku, odchodzącym na wschód od Radosza.
Charakterystyka.
Jest to wzniesienie o stromych zboczach i małym wierzchołku, wyrastającym na 18 m z południowo-wschodniego zbocza wzniesienia Buczek, na tle którego wierzchołek wzniesienia jest mało widoczny.
Budowa geologiczna.
Zbudowane jest z dolnokarbońskich szarogłazów, zlepieńców i łupków ilastych oraz dewońskich piaskowców struktury bardzkiej. U podnóży, w pobliżu sudeckiego uskoku brzeżnego, znajduje się zaklinowany tektonicznie płat serpentynitów.
Roślinność.
Wierzchołek i zbocza są w całości porośnięte lasem świerkowym regla dolnego, z niewielką domieszką drzew liściastych. Część południowo-zachodniego stoku góry zajmuje rezerwat przyrody Cisowa Góra z okazałymi, ponadstuletnimi cisami.

</doc>
<doc id="590911" url="https://pl.wikipedia.org/wiki?curid=590911" title="Mercedes-Benz Unimog">
Mercedes-Benz Unimog



</doc>
<doc id="590916" url="https://pl.wikipedia.org/wiki?curid=590916" title="Valenciennes FC">
Valenciennes FC

Valenciennes Football Club – francuski klub piłkarski z siedzibą w Valenciennes. Rozgrywa swoje spotkania na Stade du Hainaut.
Historia.
Klub został utworzony w 1915 jako Valenciennes Football Club. Rok później zmienił nazwę na "Union Sportive Valenciennes-Anzin" (USVA). W 1933 utworzono sekcję zawodową. W 1993 w wyniku skandalu korupcyjnego klub został zdegradowany do Ligue 2. Zaczął się wtedy upadek klubu, którego kulminacją była rozwiązanie sekcji zawodowej w 1996. W tym samym roku zmieniono nazwę na "Valenciennes Football Club". W 2005 r. przywrócona została sekcja zawodowa oraz klub awansował do Ligue 2. Rok później klub awansował do Ligue 1.
Skład w sezonie 2017/18.
 

</doc>
<doc id="590917" url="https://pl.wikipedia.org/wiki?curid=590917" title="Kolejarz Stróże">
Kolejarz Stróże

Kolejarz Stróże – polski klub piłkarski z siedzibą w Stróżach (powiat nowosądecki).
Obecny skład.
"stan na 26 lutego 2014"

</doc>
<doc id="590923" url="https://pl.wikipedia.org/wiki?curid=590923" title="Kość promieniowa">
Kość promieniowa

Kość promieniowa () jest kością długą, jedną z dwóch kości przedramienia. Koniec bliższy tworzy jej głowa, którą od trzonu oddziela szyjka. Koniec dalszy jest zgrubiały, czworoboczny, posiada skierowaną ku dołowi powierzchnię stawową nadgarstkową, po stronie przyśrodkowej wcięcie łokciowe, a po stronie bocznej krótki wyrostek rylcowaty (). 
Na kości promieniowej możemy wyczuć obwód stawowy głowy, uciskając kość palcem w dołku promieniowym bocznym przedramienia. Jest on najlepiej widoczny przy nawróconej ręce. Aby wyczuć wyrostek rylcowaty kości promieniowej, postępujemy podobnie jak z kością łokciową, lecz odwodzimy rękę w stronę promieniową, a opuszkę palca wskazującego wkładamy w głąb tabakierki anatomicznej. W położeniu nawróconym przedramienia jest dobrze wyczuwalna tylna powierzchnia trzonu kości promieniowej, zwłaszcza w dolnym odcinku.
Budowa zewnętrzna.
Trzon kości promieniowej () ma kształt trójgraniasty, wygięty nieco w kierunku bocznym. W części górnej jest on węższy, u dołu znacznie się poszerza.
Brzegi.
W kości promieniowej wyróżniamy trzy brzegi:
Brzeg przedni.
Brzeg przedni () oddziela powierzchnię przednią od bocznej. U dołu, powyżej wyrostka rylcowatego, kończy się małym guzkiem, do którego przyczepia się ścięgno mięśnia ramienno-promieniowego.
Brzeg tylny.
Brzeg tylny () oddziela powierzchnię tylną od bocznej. U góry i u dołu jest słabo zaznaczony, natomiast wyraźnie w części środkowej.
Brzeg międzykostny.
Brzeg międzykostny (), czyli brzeg przyśrodkowy, jest zaokrąglony i niezbyt wyraźny w górnej części, zstępując staje się ostry i wystający, wreszcie w części dolnej rozdwaja się i kończy u przedniego oraz tylnego brzegu wcięcia łokciowego.
Powierzchnie.
W kości promieniowej wyróżniamy trzy powierzchnie:
Powierzchnia przednia.
Powierzchnia przednia () jest wklęsła w górnych trzech czwartych częściach i tam przyczepia się zginacz długi kciuka.
Powierzchnia tylna.
Powierzchnia tylna () jest wypukła i gładka w górnej trzeciej części, gdzie okrywa ją odwracacz przedramienia. Środkowa trzecia części jest wklęsła i tam ma swój przyczep odwodziciel długi kciuka u góry, prostownik krótki kciuka u dołu. Dolna trzecia część jest wypukła, szeroka i pokryta ścięgnami mięśni, które następnie biegną we własnych rowkach na końcu dalszym kości.
Powierzchnia boczna.
Powierzchnia boczna () jest wypukła na całej swej długości. Do jej górnej połowy przyczepia się odwracacz przedramienia. Psy i świnia mają na powierzchni bocznej wcięcie łokciowe, służące zestawieniu z kością łokciową.

</doc>
<doc id="590924" url="https://pl.wikipedia.org/wiki?curid=590924" title="Gawin Królewska Wola">
Gawin Królewska Wola

Gawin Królewska Wola – polski klub piłkarski z siedzibą w Królewskiej Woli. 
Został założony w 1999 roku, przez przedsiębiorcę meblowego Andrzeja Gawina, który przejął grający w Lidze Okręgowej klub Zenit Międzybórz, któremu groził upadek ze względu na trudną sytuację finansową. Klub z powodzeniem występował w III lidze (nowej II lidze).
Po rundzie jesiennej sezonu 2008/2009 klub rozwiązał kontrakty z zawodnikami i trenerami po zakończeniu rundy jesiennej. Prezes Andrzej Gawin chciał wycofać klub z rozgrywek, ale po ofercie fuzji z wrocławską Ślęzą założonej przez prezesa tego klubu - Bogdana Ludkowskiego postanowił dalej inwestować w sport. Do rundy wiosennej klub przystąpił pod nazwą Ślęza Wrocław. Na koniec swojego ostatniego sezonu zajął 3 miejsce.

</doc>
<doc id="590925" url="https://pl.wikipedia.org/wiki?curid=590925" title="Oczodół">
Oczodół

Oczodół (łac. "orbita") – jama kostna pomiędzy mózgoczaszką a twarzoczaszką, w której umieszczona jest gałka oczna. Występuje parzyście. Oczodół ma kształt stożka, którego podstawę tworzy wejście do oczodołu. U góry wejście do oczodołu ogranicza brzeg nadoczodołowy kości czołowej, u dołu szczęka i kość jarzmowa, tworząc brzeg podoczodołowy, ponadto budują go kość łzowa, sitowa, klinowa oraz podniebienna. Oczodół ograniczają cztery ściany:
ściana górna:
ściana dolna:
ściana przyśrodkowa:
ściana boczna:
W odcinku przednio-bocznym sklepienia oczodołu znajduje się dół gruczołu łzowego. W pobliżu wejścia do oczodołu na ścianie przyśrodkowej leży dół woreczka łzowego, przechodzi on ku dołowi w kanał nosowo-łzowy. W obrębie oczodołu znajduje się kanał nerwu wzrokowego, przez który przechodzi nerw wzrokowy wraz z tętnicą oczną, która oddaje tętnice środkową siatkówki wnikającą do nerwu 1cm – 1,5cm przed gałką oczną. Ponadto w oczodole znaleźć można szczelinę oczodołową górną, przez którą przebiega nerw czołowy, nerw nadoczodołowy, nerw nosowo-rzęskowy, nerw okoruchowy, nerw bloczkowy, nerw odwodzący i żyła oczna górna, a także szczelina oczodołowa dolna, której zawartość stanowią nerw podoczodołowy, nerw jarzmowy, tętnica podoczodołowa, żyła podoczodołowa i żyła oczna dolna.
Przyczyny chorób oczodołu:

</doc>
<doc id="590926" url="https://pl.wikipedia.org/wiki?curid=590926" title="Rubem Fonseca">
Rubem Fonseca

Rubem Fonseca (ur. 11 maja 1925 w Juiz de Fora, zm. 15 kwietnia 2020 w Rio de Janeiro) – brazylijski pisarz i scenarzysta filmowy.
Fonseca urodził się w stanie Minas Gerais, jednak w dzieciństwie zamieszkał w Rio de Janeiro (później akcja wielu jego utworów będzie się rozgrywała w tym mieście). Ukończył studia prawnicze.
Debiutował w 1963 zbiorem opowiadań "Os prisioneiros" i od tej pory co kilka lat publikuje kolejne zbiory oraz powieści. Był cenionym scenarzystą, a jego książki adaptowano na potrzeby filmu. Przy konstruowaniu fabuły utworów, często wykorzystywał środki charakterystyczne dla powieści sensacyjnej (czarnego kryminału) oraz schematy popularne w kulturze masowej. Jego dzieła cechuje filmowa mnogość dialogów i zwrotów akcji.
Bohaterem "Wielkich emocji i uczuć niedoskonałych" ("Vastas emoçőes e pensamentos imperfeitos" 1988), jedynej wydanej w Polsce książki Fonseki, jest zmagający się z niemocą twórczą brazylijski reżyser. Zafascynowany prozą Izaaka Babla wyrusza do Europy w poszukiwaniu, rzekomo cudem odnalezionego w archiwach bezpieki, rękopisu jedynej ukończonej powieści rosyjskiego pisarza. Książkę na język polski przetłumaczyła Janina Klawe.

</doc>
<doc id="590929" url="https://pl.wikipedia.org/wiki?curid=590929" title="Defilada (film)">
Defilada (film)

Defilada – polski film dokumentalny w reżyserii Andrzeja Fidyka z 1989 roku.
Przedstawiając defiladę z okazji 40. rocznicy proklamowania KRLD (Korea Północna) i dojścia do władzy Kim Ir Sena, ukazuje skrajność, jaką może osiągnąć kult jednostki w reżimie totalitarnym. Rocznica ta zbiegła się w czasie z Igrzyskami Olimpijskimi w Seulu.
W 1989, na festiwalu Prix Italia w Perugii, "Defilada" została wyróżniona Nagrodą im. Willy'ego De Luca w kategorii „Dokument” (ang. "Willy De Luca Prize for Documentaries").

</doc>
<doc id="590930" url="https://pl.wikipedia.org/wiki?curid=590930" title="Powiat biskupiecki">
Powiat biskupiecki

Powiat biskupiecki – powiat istniejący w latach 1959–1975 na terenie obecnych powiatów olsztyńskiego, bartoszyckiego i kętrzyńskiego (woj. warmińsko-mazurskie). Jego ośrodkiem administracyjnym był Biskupiec. Powiat wchodził w skład województwa olsztyńskiego.
Powiat powstał 1 stycznia 1959, kiedy to na mocy rozporządzenia Rady Ministrów z 15 grudnia 1958 przemianowano powiat reszelski (z siedzibą w Biskupcu już od 1862) na powiat biskupiecki. Przyczyną zmiany były dążenia do ustalania nazw powiatów od ich siedzib.
W 1972 zlikwidowano gromady i podstawową jednostką administracji polskiej stała się ponownie gmina. Na mocy uchwały Wojewódzkiej Rady Narodowej w Olsztynie z 6 grudnia 1972 w powiecie biskupieckim utworzono 4 gminy: Biskupiec, Bisztynek, Jeziorany i Kolno, natomiast miasto Reszel z nowo powstałą gminą Reszel przyłączono do powiatu kętrzyńskiego.
Zmodyfikowany powiat biskupiecki (nadal z siedzibą w Biskupcu, ale już bez Reszla) funkcjonował przez kolejne niecałe trzy lata aż do reformy administracyjnej w 1975 roku, kiedy to terytorium powiatu weszło w skład nowego (mniejszego) województwa olsztyńskiego. Powiatu nie przywrócono w roku 1999, a sam Biskupiec włączono do powiatu olsztyńskiego.

</doc>
<doc id="590934" url="https://pl.wikipedia.org/wiki?curid=590934" title="Caldas">
Caldas

Caldas – departament Kolumbii. Jego nazwa upamiętnia postać kolumbijskiego patrioty, Francisco José de Caldasa. Stolicą stanu Caldas jest miasto Manizales. Departament zajmuje powierzchnię 7291 km², a zamieszkuje go 1 180 187 osób (2003).
Departament Caldas jest dużym producentem kawy.

</doc>
<doc id="590937" url="https://pl.wikipedia.org/wiki?curid=590937" title="Clifford Stoll">
Clifford Stoll

Clifford Stoll (ur. 1950 w Buffalo) – amerykański astronom, administrator sieciowy oraz pisarz.
Życiorys.
W 1980 roku otrzymał tytuł doktora ("Ph.D.") w Uniwersytecie Arizony. Napisał trzy książki na temat nowoczesnych technologii. Pisze również do czasopism popularnonaukowych (np. artykuł o kalkulatorze Curta do Scientific American). W czasie pracy dla Lawrence Berkeley National Laboratory Stoll przyczynił się do schwytania crackera wykradającego dane z wojskowych komputerów w latach osiemdziesiątych. Swoje związane z tym przygody opisał w książce "Kukułcze jajo". Przez pewien czas w latach 80. pracował w Smithsonian Astrophysical Observatory. Obecnie pracuje jako nauczyciel i zajmuje się sprzedażą butelek Kleina przez Internet.

</doc>
<doc id="590938" url="https://pl.wikipedia.org/wiki?curid=590938" title="Kobylec (góra)">
Kobylec (góra)

Kobylec (niem. "Gaulkappen", 767 m n.p.m.) – góra w Sudetach Środkowych, we wschodniej części Gór Sowich.
Wzniesienie położone jest w środkowo-wschodniej części pasma Gór Sowich, około 4,2 km na północny wschód od centrum miejscowości Wolibórz, po północnej stronie od Przełęczy Woliborskiej.
Jest to kopulasty szczyt w głównym grzbiecie Gór Sowich, o nieznacznie zarysowanym wierzchołku i dość stromych zboczach.
Góra zbudowana z prekambryjskich gnejsów.
Zbocza góry wraz ze szczytem porasta bór świerkowy regla dolnego.
Wzniesienie położone na terenie Parku Krajobrazowego Gór Sowich.
Turystyka.
Przez szczyt przechodzi szlak turystyczny:

</doc>
<doc id="590942" url="https://pl.wikipedia.org/wiki?curid=590942" title="Michael Ignatius Klahr">
Michael Ignatius Klahr

Michael Ignatius (Michał Ignacy) Klahr (ur. 23 listopada 1727 r., zm. 27 czerwca 1807 r. w Lądku-Zdroju) zwany "Młodszym" – rzeźbiarz niemiecki, kontynuator dzieła artystycznego swojego ojca Michaela Klahra Starszego (1693-1742), działający na przełomie XVIII i XIX wieku na Dolnym Śląsku, głównie na obszarze ziemi kłodzkiej.
Przejął tradycję rzeźbiarską i warsztat po swoim ojcu, wybitnym rzeźbiarzu tworzącym w duchu baroku. Jest autorem szeregu dzieł o tematyce sakralnej, które znajdują się w kościołach rozsianych po ziemi kłodzkiej w następujących miejscowościach:
Trzej synowie Michaela Ignacego Klahra również byli rzeźbiarzami, jednak ich dzieła nie są tak wysoko oceniane jak dzieła przodków.

</doc>
<doc id="590943" url="https://pl.wikipedia.org/wiki?curid=590943" title="Cliff Stoll">
Cliff Stoll



</doc>
<doc id="590944" url="https://pl.wikipedia.org/wiki?curid=590944" title="Klara Zakopalova">
Klara Zakopalova



</doc>
<doc id="590945" url="https://pl.wikipedia.org/wiki?curid=590945" title="Park Narodowy Kakadu">
Park Narodowy Kakadu

Park Narodowy Kakadu (ang. Kakadu National Park) – park narodowy położony w północnej części Terytorium Północnego w Australii, charakteryzujący się wysokim stopniem różnorodności biologicznej i bogactwem świadectw kultury Aborygenów, którzy zamieszkują ten region nieprzerwanie od ponad 40 tys. lat.
W 1981 roku park został wpisany na listę światowego dziedzictwa UNESCO.
Położenie.
Park o powierzchni prawie 20 tys. km² jest największym lądowym parkiem narodowym na terenie Australii. Leży ok. 240 km na wschód od Darwin na Terytorium Północnym na północy kraju. Położony jest w regionie Alligator Rivers – regionie trzech rzek: East Alligator River, West Alligator River i South Alligator River. 
Obszar chroniony rozciąga się od wybrzeża i ujść rzek na północy przez terasy zalewowe, billabongi i niziny do skalistych grzbietów i kamienistych terenów na południu. Prawie 80% powierzchni parku pokrywa sawanna, a ujścia rzek i terasy zalewowe zajmują 500 km². 
Historia.
Region został objęty ochroną jako rezerwat Aborygenów w 1964 roku. Aborygeni zamieszkują ten region nieprzerwanie od ponad 40 tys. lat. Utworzenie parku narodowego zostało po raz pierwszy zaproponowane w 1965 roku. W 1972 roku powstał tu obszar ochrony przyrody. Sam park narodowy powołano do życia na mocy Ustawy o parkach narodowych i ochronie przyrody z 1975 roku (ang. "National Parks and Wildlife Conservation Act") i utworzono w trzech etapach w latach 1979–1991. Pod koniec lat 70. XX w. aborygeńscy właściciele ziemi wydzierżawili swoje ziemie Dyrektorowi Parków Narodowych (ang. "Director of National Parks"), aby nimi wspólnie zarządzać jako parkiem narodowym. W uznaniu języka aborygeńskiego Gagudju (także „Kakadu”), którym posługuje się rdzenna ludność w regionie, park nazwano „Kakadu”. Park został proklamowany na mocy Ustawy o ochronie środowiska i różnorodności biologicznej z 1999 roku (ang. "Environment Protection and Biodiversity Conservation Act 1999"). W 2013 roku terytorium parku zostało poszerzone o obszar leśny Koongarra.
W 1981 roku park został wpisany na listę światowego dziedzictwa UNESCO. W 2007 roku park został wpisany na australijską Listę Dziedzictwa Narodowego. Od 2010 roku cały obszar park znajduje się na liście konwencji ramsarskiej.
Administracja.
Park administrowany jest wspólnie przez Dyrektora Parków Narodowych, zarządzającego parkami narodowymi Wspólnoty Narodów (ang. "Commonwealth national parks") poprzez Parks Australia – część Departamentu ds. Środowiska i Energii (ang. "Department of the Environment and Energy"), i przez lokalnych aborygeńskich właścicieli ziemskich. Ok. 50% terenów parku to własność Aborygenów na mocy Ustawy o prawach do ziemi Aborygenów (Terytorium Północne) z 1976 roku (ang. "Aboriginal Land Rights (Northern Territory) Act 1976"), którzy roszczą prawa do pozostałego obszaru parku. Tytuł do własności ziemi aborygeńskiej posiadają trusty ziemskie, które dzierżawią ziemie Dyrektorowi Parków Narodowych. W 1989 roku powstała rada nadzorcza parku, w której 10 z 15 miejsc zajmują Aborygeni reprezentujący trusty. 
Flora i Fauna.
Park charakteryzuje się wysokim stopniem różnorodności biologicznej. Na jego terenie występuje wiele rzadkich i endemicznych gatunków roślin i zwierząt, w tym jedna trzecia wszystkich gatunków ptaków, jedna czwarta wszystkich gatunków ryb słodkowodnych i estuaryjnych, i jedna trzecia wszystkich gatunków nietoperzy żyjących na terenie Australii. 
Flora.
Na terenie parku odnotowano występowanie ok. 1600 gatunków roślin. Wiele z roślin wykorzystywanych jest przez Aborygenów do celów spożywczych i leczniczych. Z pospolitych gatunków rosną tu m.in. pandany, "Aerva javanica" i "Eucalyptus miniata".
Brzegi rzek porośnięte są zaroślami mangrowymi, które hamują erozję oraz dają schronienie ptakom i innym wodolubnym zwierzętom w okresie lęgowym. Występuje tu 39 z 47 gatunków namorzyn odnotowanych na Terytorium Północnym.
Na obszarach zalewowych i mokradłach rosną m.in. lotosy orzechodajne, rośliny z rodzaju "Melaleuca" (przede wszystkim "Melaleuca quinquenervia" i "Melaleuca irbyana") i grzybienie (m.in. "Nymphaea violacea"). 
Południową część parku stanowią suche niziny, porosłe połaciami trawy i drzewami eukaliptusowymi. Występują tu endemity: "Eucalyptus koolpinensis", "Eucalyptus tintinnans", "Melaleuca argentea", "Pandanus aquaticus" i "Utricularia vulva".
Wzdłuż wschodniej granicy parku na przestrzeni 500 km rozciąga się płaskowyż Arnhem Land Plateau z charakterystycznym klifem. Obszar ten nazywany „Stone Country” porastają rośliny odporne na długie okresy suszy i wysokich temperatur, m.in. trawy nazywane „resurrection grasses” (dosł. „trawy zmartwychwstające”), które ulegają odwodnieniu podczas suszy i powracają do życia w 24 godziny po deszczu. W głębokich wąwozach rosną lasy kserofityczne zdominowane przez endemiczny gatunek "Allosyncarpia ternata". Występują tu także: "Curcuma australasica", "Pityrodia jamesii" i "Pandanus basedowii".
Fauna.
Park charakteryzuje się bogactwem świata zwierzęcego – występuje tu m.in.: 
Ptaki.
Na terenie parku żyje wiele gatunków ptactwa wodnego i ptaków preferujących obszary podmokłe, m.in. bezpłetwce, drzewice australijskie, żurawie australijskie, żabiru czerwononogie, bieliki białobrzuche, przedstawiciele rodziny długoszponów (np. długoszpon koralowy), rodziny zimorodkowatych (np. kukabura modroskrzydła). W lasach żyją przedstawiciele rodziny papug wschodnich (np. "Loriini") oraz miodojady. Park zamieszkują także: gołąbki łuskowane, aborygenki maskowe i rdzawopióre, żałobnice rudosterne, krasnogonki szkarłatne, kurtaczki tęczowe, sowice szczekliwe, kanie czarne, kazarki nadobne, kulony australijskie, kaczuszki australijskie, żołny tęczowe, lorysy obrożne, wrony papuaskie, kanie złotawe i nogale zmienne.
Ssaki.
Park zamieszkuje osiem gatunków kangurowatych, m.in. kangur smukły, kangur antylopi, kangur czarny i skalniak krótkouchy. Park Kakadu stanowi również schronienie dla 26 gatunków nietoperzy, w tym czterech gatunków zagrożonych całkowitym wyginięciem. Spośród nietoperzy występują tu m.in. rudawki (np. rudawka żałobna). 
Park zamieszkują także: lotopałanki karłowate, myszowory pędzloogonowe, niełazy północne, krótkonosy wielkoogonowe, szczury aluwialne, dingo australijskie, skoczynoszczury czarnostope oraz diugonie przybrzeżne.
Gady.
Na terenie parku żyją krokodyle australijskie (osiągające 3 m długości) i krokodyle różańcowe (dorastające do 6 m). Odnotowano tu występowanie 37 gatunków scynkowatych, 36 gatunków węży, z których 4 stanowią potencjalnie śmiertelne zagrożenie dla człowieka: "Oxyuranus", "Acanthophis", mulga zwyczajna i nibykobra brunatna, oraz 11 gatunków żółwi (m.in. "Emydura tanybaraga", "Elseya dentata", "Myuchelys latisternum", "Chelodina", miękkoskórek dwupazurzasty i żółw natator). Rodzaj jaszczurek "Varanus" reprezentowany jest przez 11 gatunków, żyją tu m.in. waran piaskowy i waran wodny.
Park zamieszkują również brodawkowcowate (np. brodawkowiec arafurski), pytony z gatunków "Liasis fuscus" i "Simalia oenpelliensis", pyton oliwkowy, agamy (np. agama kołnierzasta) oraz przedstawiciele rodzaju "Nephrurus".
Płazy.
Wśród płazów zamieszkujących park wyróżniają się "Limnodynastes convexiusculus", australorzekotka szmaragdowa, notaden i "Litoria coplandi".
Ryby.
Wody parku zamieszkują m.in. "Toxotes lorentzi", "Hephaestus fuliginosus", "Macquaria australasica", "Anodontiglanis dahli", "Lates calcarifer", "Scleropages jardini" i "Strongylura kreffti".
Owady.
Na terenie parku występują prostoskrzydłe (m.in. "Petasida ephippigera"), chrząszcze, muchówki (w tym ochotkowate), termity, motyle dzienne i nocne, pszczoły, trzonkówki, mrówkowate (m.in. "Oecophylla smaragdina"), ważki różnoskrzydłe i równoskrzydłe, chruściki, i jętki.
Kultura.
Region parku jest jednym z najwcześniejszych miejsc osadnictwa ludzkiego na kontynencie australijskim – pierwsi Aborygeni pojawili się tu ok. 50 tys. lat temu. Na terenie parku odkryto ok. 5000 stanowisk ze sztuką naskalną Aborygenów, przy czym archeolodzy szacują, że takich miejsc może być tu nawet 15 tys. Odkryto rysunki naskalne, malowidła jaskiniowe oraz wiele śladów działalności Aborygenów. Wiek niektórych rysunków szacowany jest na 20 tys. lat. 
Ubirr i Nourlangie.
Rysunki na skałach w miejscu nazywanym przez Aborygenów "Ubirr" pochodzą z ostatnich 1500 lat. Przedstawiają m.in. podobizny Sióstr Namarrgarn i Tęczowego Węża, który według wierzeń przybrał ludzką postać i namalował swój autoportret, by przypomnieć ludziom o swojej obecności. Ukazują bogactwo lokalnej flory i fauny, m.in. ryby, ptactwo wodne, małże, walabie, goanny, kolczatkowate i jamy. Jeden z rysunków przedstawia również „białego człowieka” w koszuli, spodniach i butach, trzymającego ręce w kieszeniach – jest to najprawdopodobniej namalowany w latach 80. XIX wieku łowca zdziczałych wołów domowych, które to introdukowano na północy Australii w latach 1825–1843. Inny rysunek przedstawia wilkowora tasmańskiego – gatunek wymarły w Australii 2000–3000 lat temu. 
W Nourlangie znajdują się również współczesne rysunki autorstwa Nayombolmi, znanego również jako Barramundi Charlie. 

</doc>
<doc id="590949" url="https://pl.wikipedia.org/wiki?curid=590949" title="Gmina Emmaste">
Gmina Emmaste

Gmina Emmaste (est. "Emmaste vald") – gmina wiejska w Estonii, w prowincji Hiuma, znajdująca się w południowej części prowincji.
W skład wsi wchodzą:

</doc>
<doc id="590950" url="https://pl.wikipedia.org/wiki?curid=590950" title="Vaupés">
Vaupés

Vaupés – departament Kolumbii. Leży na południowym wschodzie kraju, graniczy z Brazylią. Stolicą departamentu Vaupés jest miasto Mitú.
Gospodarka departamentu oparta jest głównie na leśnictwie i rybołówstwie. Produkty z tych sektorów eksportowane są głównie do Brazylii.

</doc>
<doc id="590951" url="https://pl.wikipedia.org/wiki?curid=590951" title="Vaupes">
Vaupes



</doc>
<doc id="590952" url="https://pl.wikipedia.org/wiki?curid=590952" title="Gmina Kõrgessaare">
Gmina Kõrgessaare

Gmina Kõrgessaare (est. "Kõrgessaare vald") – gmina wiejska w Estonii, w prowincji Hiuma, znajdująca się w północno-zachodniej części prowincji.
W skład gminy wchodzi:

</doc>
<doc id="590953" url="https://pl.wikipedia.org/wiki?curid=590953" title="Gmina Käina">
Gmina Käina

Gmina Käina (est. "Käina vald") – gmina wiejska w Estonii, w prowincji Hiuma, znajdująca się w centralnej części prowincji. W 2009 roku gminę zamieszkiwało 2218 osób.
W skład gminy wchodzi:
Po raz pierwszy nazwa gminy została wspomniana w 1522 r.
Zabytki.
Ruiny gotyckiego kościoła zbudowanego w XV-XVI wieku, który spłonął w pożarze w 1941 r.

</doc>
<doc id="590955" url="https://pl.wikipedia.org/wiki?curid=590955" title="Gmina Pühalepa">
Gmina Pühalepa

Gmina Pühalepa (est. "Pühalepa vald") - gmina wiejska w Estonii, w prowincji Hiuma, położona we wschodniej części prowincji na wyspie Hiuma oraz na wyspach wzdłuż jej wybrzeża, z których największe to: Vohilaid, Heinlaid, Saarnaki, Kaevatsi i Hanikatsi.
W skład gminy wchodzi:

</doc>
<doc id="590958" url="https://pl.wikipedia.org/wiki?curid=590958" title="Reprezentacja Okcytanii w piłce nożnej">
Reprezentacja Okcytanii w piłce nożnej



</doc>
<doc id="590962" url="https://pl.wikipedia.org/wiki?curid=590962" title="Zległe">
Zległe

Zległe (niem. "Schlegelberg", 737 m n.p.m.) – góra w Sudetach Środkowych, we wschodniej części Gór Sowich.
Wzniesienie położone na Obszarze Chronionego Krajobrazu Gór Sowich i Bardzkichw środkowo-wschodniej części pasma Gór Sowich, po południowo-wschodniej stronie od Przełęczy Woliborskiej, około 3,4 km na północny wschód od centrum miejscowości Wolibórz.
Wzniesienie w kształcie wału o płaskim mało rozpoznawalnym wierzchołku, nieregularnej rzeźbie i ukształtowaniu oraz stromych zboczach z mało wyrazistą częścią szczytową. Wznosi się na początku bocznego grzbietu, odchodzącego od Szerokiej w kierunku północnym, który stromo opada do linii sudeckiego uskoku brzeżnego. Wzniesienie od południowego wschodu i północnego zachodu wyraźnie wydzielają górskie doliny, którymi spływają odnogi Zamkowego Potoku. Wzniesienie zbudowane z prekambryjskich gnejsów i migmatytów z żyłami amfibolitów i łupków chlorytowych. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem bukowo-świerkowym regla dolnego. Zbocza wzniesienia trawersują liczne drogi leśne prowadzące północno-wschodnimi stokami Gór Sowich. U północno-zachodniego podnóża wzniesienia, położona jest Przełęcz Woliborska. Położenie wzniesienia, kształt oraz niewyraźnie zaznaczony szczyt czynią wzniesienie mało rozpoznawalnym w terenie.
Turystyka.
Przez południowo-zachodnie zboczem około 250 m poniżej szczytu przechodzi szlak turystyczny:

</doc>
<doc id="590967" url="https://pl.wikipedia.org/wiki?curid=590967" title="Powiat morąski">
Powiat morąski

Powiat morąski – powiat istniejący do roku 1975 na terenie obecnych powiatów ostródzkiego, iławskiego (woj. warmińsko-mazurskie) i sztumskiego (woj. pomorskie). Jego ośrodkiem administracyjnym był Morąg. W skład byłego powiatu oprócz Morąga wchodziły Zalewo i Miłakowo (wówczas wsie) oraz gminy Małdyty i Stary Dzierzgoń. Powiat wchodził w skład województwa olsztyńskiego.
Po reformie administracyjnej w 1975 roku terytorium powiatu zostało podzielone pomiędzy nowe (mniejsze) województwo olsztyńskie oraz województwo elbląskie.
W związku z prowadzonymi w 1998 roku pracami nad reformą administracyjną rada miejska w Morągu zaproponowała utworzenie powiatu morąskiego, w granicach którego znalazłyby się gminy: Morąg, Łukta, Małdyty, Miłakowo z powiatu ostródzkiego oraz gmina Zalewo z powiatu iławskiego. Wniosek ten nie znalazł jednak poparcia. Powiatu nie przywrócono a sam Morąg włączono do powiatu ostródzkiego.
Historia.
W XVI wieku Prusy Górne stanowiły powiat Prus Książęcych, ze starostwami w: Pasłęku, Miłakowie, Morągu, Przezmarku, Kwidzynie, Prabutach, Szymbarku, Iławie, Miłomłynie, Ostródzie, Olsztynku, Dąbrównie, Działdowie, Nidzicy i Szczytnie. Od północy graniczyły z Warmią, od zachodu z powiatem Natangia.
W okresie późniejszym część starostw dawnych Prus Górnych znalazło się w prowincji Prusy Zachodnie. Morąg i Pasłęk (powiat morąski) stanowiły zachodnią część Prus Wschodnich, graniczących z Prusami Zachodnimi i Warmią (od północy). W latach 1772–1807 powiat morąski zajmował większy obszar. W XX w. był już podzielony na dwie części – północną powiat pasłęcki, i południowa – powiat morąski
W latach 1918–1939 (1944) powiat morąski należał do rejencji królewieckiej. Jako jeden z nielicznych powiatów Prus Wschodnich uniknął zniszczeń w czasie pierwszej wojny światowej (był jedynie punktem etapowym dla uciekinierów z terenów okupowanych lub objętych działaniami wojennymi). W 1925 r. powiat liczący 112 gmin (w tym 3 miasta: Morąg, Zalewo, Miłakowo) zajmował obszar 1265 km², w tym 877 km² stanowiły użytki rolne. W 1910 roku w powiedzie odnotowano 51 396 mieszkańców, w 1925 – 53 892, a w 1939 56 255 osób.
W 1945 roku, po włączeniu części dawnych Prus Wschodnich do Polski, zachowano dawne granice powiatu morąskiego (sprzed 1944 r.). W czerwcu 1945 r. starosta morąski dokonał podziału powiatu na jedno miasto Morąg (zniesiono miasta Miłakowo i Zalewo) i 7 gmin wiejskich: Małdyty (początkowo jako "Niebytów"; siedziba mieściła się przejściowo w Zajezierzu – wówczas jako "Zajezierzyce"), Miłakowo (początkowo jako "Lubieniów"), Morąg, Myślice (początkowo jako "Miślewo"), Słonecznik (początkowo jako "Wesołowo"), Stary Dzierzgoń (siedziba mieściła się przejściowo w Starym Mieście) i Zalewo. Ponieważ obszar tych gmin przekraczał 10 tysięcy ha, władze powiatowe utworzyły 3 nowe gminy: Janiki Wielkie (jako "Hanuszewo"), Boguchwały i Bramka (początkowo jako "Niebostrzeż"; siedziba mieściła się okresowo w Bogaczewie), natomiast siedzibę gminy Morąg przeniesiono do Królewa, tworząc gminę Królewo). W 1947 roku siedzibę gminy Janiki Wielkie przeniesiono do Boreczna, tworząc gminę Boreczno. Podział na 10 gmin i jedno miasto utrzymał się do 1954 r. Podział gmin na gromady ustabilizował się w 1948: w skład gmin wchodziło 108 gromad. W 1950 liczba gromad wzrosła do 116.
Zgodnie z ustawa z dnia 25 września 1954 r. (o reformie podziału administracyjnego), Wojewódzka Rada Narodowa w Olsztynie podzieliła powiat morąski na 30 gromad: Bogaczewo, Boguchwały, Barty, Boreczno, Bramka, Brzydowo, Dobrocin, Dobrzyki, Janiki Wielkie, Jerzwałd, Jurki, Królewo, Książnik, Morąg, Liksajny, Lubochowo, Małdyty, Miłakowo, Myślice, Przezmark, Słonecznik, Stary Dzierzgoń, Stare Miasto, Strużyna, Szynowo, Warkałki, Włodowo, Wielki Dwór, Zalewo, Żabi Róg.
W 1957 r. w ramach łączenia zbyt małych jednostek administracyjnych zlikwidowano gromady: Brzydowo, Książnik, Bogaczewo, Bramka, Dobrzyki, Dobrocin, Warkałki, Barty. Na mocy rozporządzenia z dnia 29 listopada 1957 r. do powiatu morąskiego włączono gromadę Mostkowo z powiatu ostródzkiego. W 1959 r. zlikwidowano kolejne gromady (włączając do sąsiednich): Janiki Wielkie, Liksajny, Lubochowo, Przezmark, Stare Miasto, Strużyna, Włodowo. W 1961 roku wyłączono z powiatu morąskiego Mostkowo i ponownie włączono do powiatu ostródzkiego. Zlikwidowano także gromadę w Jerzwałdzie.
W 1967 r. zmieniono granice kilku gromad, m.in., wyłączając z gromady Małdyty część obszaru PGR Wenecja i włączono do gromady Słonecznik. W roku 1968 zniesiono gromady: Jurki, Wielki Dwór.

</doc>
<doc id="590973" url="https://pl.wikipedia.org/wiki?curid=590973" title="SE Palmeiras">
SE Palmeiras

Sociedade Esportiva Palmeiras () – brazylijski klub piłkarski z siedzibą w mieście São Paulo, stolicy stanu São Paulo. Występuje w rozgrywkach Campeonato Brasileiro Série A oraz Campeonato Paulista. Swoje domowe mecze rozgrywa na obiekcie Allianz Parque.
Historia.
Klub został założony 26 sierpnia 1914 przez włoskich imigrantów mieszkających w São Paulo jako Societá Sportiva Palestra Itália. Kiedy w 1942 r. Brazylia przystąpiła do wojny po stronie aliantów, klub został zmuszony do zmiany nazwy, z powodu odniesień do Włoch (nazwę klubu zmieniono 14 września). Nie było to odosobniony przypadek, ponieważ podobny los spotkał Cruzeiro EC.
W latach sześćdziesiątych i siedemdziesiątych klub osiągał dobre wyniki kilkakrotnie występując w finale Copa Libertadores, a także zdobywając mistrzostwo. Po tym nastąpiło piętnaście lat chudych, kiedy w 1992 klub podpisał umowę z włoskim koncernem spożywczym Parmalat. Tym samym klub stał się najbogatszy w całej Brazylii. W tym czasie zdobył m.in. Copa Libertadores. W 2000 skończyło się sponsorowanie przez Parmalat. Nadeszły ciężkie czasy dla klubu, którego kulminacją był spadek do drugiej ligi w 2002. Do pierwszej ligi klub powrócił dwa lata później. W 2012 roku klub po raz kolejny spadł do drugiej ligi.

</doc>
<doc id="590978" url="https://pl.wikipedia.org/wiki?curid=590978" title="Casanare">
Casanare

Casanare – departament Kolumbii. Leży w centralno-wschodniej części kraju. Stolicą departamentu Casanare jest miasto Yopal.
W Casanare znajdują się pola naftowe. Przez jego terytorium przebiega rurociąg, którego właścicielem jest BP, o długości 800 km, biegnący do portu morskiego Covenas.

</doc>
<doc id="590980" url="https://pl.wikipedia.org/wiki?curid=590980" title="Nimfa stawowa">
Nimfa stawowa

Nimfa stawowa ("Enallagma cyathigerum") – gatunek owada z rzędu ważek, należący do podrzędu ważek równoskrzydłych i rodziny łątkowatych (Coenagrionidae).
Żyje w dużych grupach nad wodami stojącymi. Osiąga długość 34 mm i rozpiętość skrzydeł 42 mm. Występuje w całej Europie, w Azji oraz północno-zachodniej Afryce. Gatunek szeroko rozprzestrzeniony i niezagrożony.
Jasnobłękitne samce przypominają łątkę dzieweczkę ("Coenagrion puella") – cechą różniącą jest plamka umiejscowiona między skrzydłami. Plamka u łątki dzieweczki swoim kształtem przypomina podkowę, a u nimfy stawowej ma formę strzałki skierowanej ku głowie. 
Samice nimfy stawowej mają szare lub zielone ubarwienie.

</doc>
<doc id="590981" url="https://pl.wikipedia.org/wiki?curid=590981" title="Egzekucja uliczna">
Egzekucja uliczna

Egzekucja uliczna – doraźne wykonanie wyroku śmierci, bezpośrednio na ulicy miasta lub wsi, bez przeprowadzenia przewodu sądowego, stanowiące element nacisku psychologicznego okupanta w celu zastraszenia ludności cywilnej lub będące odwetem za akcje zbrojne skierowane przeciw okupantowi.

</doc>
<doc id="590987" url="https://pl.wikipedia.org/wiki?curid=590987" title="Sucre (Kolumbia)">
Sucre (Kolumbia)

Sucre – departament Kolumbii. Leży w północnej części kraju, nad Oceanem Atlantyckim. Stolicą departamentu Sucre jest miasto Sincelejo.

</doc>
<doc id="590992" url="https://pl.wikipedia.org/wiki?curid=590992" title="Żyła nieparzysta">
Żyła nieparzysta

Żyła nieparzysta (łac. "vena azygos") – naczynie żylne, które powstaje z połączenia korzenia zewnętrznego wytwarzanego przez żyłę lędźwiową wstępującą prawą i korzenia wewnętrznego wytwarzanego przez połączenie odchodzące od żyły głównej dolnej lub od żyły nerkowej prawej i uchodzi do żyły głównej górnej. 
Nazwa żyła nieparzysta pochodzi z prac rzymskiego lekarza Galena. 
Przebieg.
Żyła nieparzysta rozpoczyna się nad przeponą powstając z połączenia dwóch korzeni – stałego korzenia zewnętrznego wytwarzanego przez żyłę lędźwiową wstępującą prawą i niestałego korzenia wewnętrznego wytwarzanego przez połączenie odchodzące od żyły głównej dolnej na wysokości drugiego kręgu lędźwiowego lub od żyły nerkowej prawej. Korzeń zewnętrzny wchodzi do klatki piersiowej przez szczelinę przyśrodkową odnogi prawej części lędźwiowej przepony razem z nerwem trzewnym większym. Żyła nieparzysta biegnie prawostronnie z dołu do góry po przednio-bocznej powierzchni kręgów piersiowych do wysokości IV lub V kręgu piersiowego po czym zatacza łuk nad korzeniem płuca prawego i powyżej osierdzia uchodzi do żyły głównej górnej. Długość żyły nieparzystej przeciętnie wynosi około 20–25 cm natomiast średnica żyły na dole wynosi około 3-4 mm i wzrasta do około 10-12 mm.
Położenie.
Żyła nieparzysta położona jest w klatce piersiowej:
Zastawki.
Żyła nieparzysta posiada zastawki położone w łuku w odległości 5 – 30 mm od ujścia.

</doc>
<doc id="590993" url="https://pl.wikipedia.org/wiki?curid=590993" title="Strzałka (kość)">
Strzałka (kość)

Kość strzałkowa, strzałka (łac. "fibula") – kość długa. Jest ona wyczuwalna po stronie bocznej goleni, poniżej kłykcia bocznego piszczeli. Koniec bliższy stanowi głowa strzałki ("łac. caput fibule"), na której znajduje się powierzchnia stawowa do połączenia z kłykciem bocznym kości piszczelowej. Tworzą staw piszczelowo-strzałkowy. Trzon strzałki, podobnie jak kości piszczelowej, ma trzy powierzchnie i trzy brzegi; brzeg skierowany do kości piszczelowej zwany jest brzegiem międzykostnym. Koniec dalszy strzałki tworzy przypominająca kształtem głowę żmii kostka boczna, wyraźnie zarysowująca się poprzez skórę. Sięga niżej do kostki przyśrodkowej. Przyśrodkowa powierzchnia kostki bocznej pokryta jest powierzchnią stawową i łączy się z kością skokową. Powyżej tej powierzchni stawowej jest powierzchnia do połączenia z kością piszczelową. Tworzą razem więzozrost piszczelowo-strzałkowy.
U świni domowej i psa kość strzałkowa ciągnie się przez całą długość podudzia, choć jest wyjątkowo cienka. U konia trzon ku dołowi ulega redukcji i zachowana zostaje jedynie część bliższa strzałki. Przeżuwacze trzonu strzałki nie mają w ogóle, koniec bliższy zrasta się z kłykciem bocznym kości piszczelowej, tworząc wyrostek strzałkowy kości piszczelowej. Koniec dalszy zachowany zostaje jako samodzielna kostka boczna.

</doc>
<doc id="590994" url="https://pl.wikipedia.org/wiki?curid=590994" title="Tętnica pachowa">
Tętnica pachowa

Tętnica pachowa (łac. "arteria axillaris", ang."axillary artery") u człowieka stanowi przedłużenie tętnicy podobojczykowej. Rozpoczyna się na wysokości brzegu zewnętrznego pierwszego żebra i biegnie przez jamę pachową, gdzie jest otoczona pęczkami splotu ramiennego. Środkowa część pęczka naczyniowo-nerwowego jest przykryta mięśniem piersiowym mniejszym. Dzięki temu, topograficznie wyróżniamy w obrębie pnia tętnicy odcinek górny (powyżej mięśnia), odcinek środkowy i odcinek dolny (poniżej mięśnia). Tętnica pachowa kończy się poniżej brzegu dolnego ścięgna mięśnia piersiowego większego przechodząc w tętnicę ramienną. 
Gałęzie tętnicy pachowej zaopatrują kości i mięśnie obręczy kończyny górnej, mięśnie piersiowe, zębaty przedni i najszerszy grzbietu, staw ramienny oraz gruczoł sutkowy.
Od tętnicy pachowej odchodzą tętnice tworzące sieć tętniczą klatki piersiowej. Punkty odejścia tych gałęzi są bardzo zmienne i bywają trudne do odnalezienia podczas preparacji. Są to:
tętnica piersiowa górna (najwyższa) (ang."superior (supreme) thoracic artery")
tętnica piersiowo-barkowa (ang. "thoracoacromial artery"), 
tętnica piersiowa boczna (ang. " lateral thoracic artery")
tętnica podłopatkowa (ang. "subscapular artery"), 
tętnica okalająca ramię przednia (ang. "anterior circumflex humeral artery"), 
tętnica okalająca ramię tylna (ang. "posterior circumflex humeral artery")

</doc>
<doc id="590996" url="https://pl.wikipedia.org/wiki?curid=590996" title="CA Vélez Sarsfield">
CA Vélez Sarsfield

Club Atlético Vélez Sarsfield – argentyński klub sportowy (znany głównie z sekcji piłki nożnej) z siedzibą w stołecznym mieście Buenos Aires. Występuje w rozgrywkach Primera División. Swoje domowe mecze rozgrywa na obiekcie Estadio José Amalfitani.
Ma siedzibę w dzielnicy Liniers.
Historia.
Klub został założony w 1910. Nazwę przybrał od pobliskiego dworca kolejowego nazwanego na cześć Dalmacio Veleza Sarsfielda, argentyńskiego polityka. Uczestniczył w pierwszych amatorskich rozgrywkach piłkarskich w 1919. Był jednym z założycieli ligi zawodowej. W 1941 klub został zdegradowany, ale powrócił do pierwszej ligi dwa lata później i gra w niej do dziś.
Największe sukcesy klubu związane są z osobą Carlosa Bianchi. Najpierw jako piłkarz zdobył z klubem mistrzostwo w 1968. Jako trener zdobył trzy tytuły mistrzowskie, Copa Libertadores oraz Puchar Interkontynentalny.

</doc>
<doc id="590997" url="https://pl.wikipedia.org/wiki?curid=590997" title="Sępia Góra (Góry Krucze)">
Sępia Góra (Góry Krucze)

Sępia Góra (740 m n.p.m.) – wzniesienie w południowo-zachodniej Polsce, w Sudetach Środkowych, w Górach Kamiennych, w środkowej części pasma Gór Kruczych.
Wzniesienie położone jest w środkowo-zachodniej części Gór Kruczych, około 2,5 km na południe od centrum miejscowości Lubawka po zachodniej stronie od Doliny Miłości, na zakończeniu grzbietu biegnącego od Szerokiej, przez Polską Górę i kończącego się właśnie Sępią Górą.
Kopulasty szczyt o stromych zboczach. Na południowo-wschodnim zboczu grupa skał porfirowych o charakterystycznym czerwonym zabarwieniu.
Zbudowany z permskich porfirów (trachitów), częściowo ze skał osadowych - piaskowców i zlepieńców, należących do utworów zachodniego skrzydła niecki śródsudeckiej.
Zbocza góry wraz ze szczytem porasta las świerkowy regla dolnego, z domieszką drzew liściastych.

</doc>
<doc id="590998" url="https://pl.wikipedia.org/wiki?curid=590998" title="Ośmiornica zwyczajna">
Ośmiornica zwyczajna

Ośmiornica zwyczajna, ośmiornica pospolita ("Octopus vulgaris") – gatunek głowonoga z rzędu ośmiornic, poławiany komercyjnie na dużą skalę.
Tryb życia.
Dieta.
Zwierzę zjada raki, kraby, małże i ryby i inne małe organizmy. Ofiary chwyta ramionami, obezwładnia jadem, a następnie rozdrabnia rogowymi szczękami, przypominającymi papuzi dziób.
Gody.
Ośmiornice są samotnikami i gdy napotkają inną ośmiornicę, zaciekle z nią walczą. Podczas godów natomiast samce poszukują partnerek i wówczas spotkanie z samicą zwykle tak nie przebiega (chyba że ma ona wkrótce złożyć jaja). Podczas godów ośmiornice zmieniają zabarwienie.
Ruch.
Zwierzęta te pływają przy dnie morza. Kryją się w szczelinach skalnych. "Krocząc" po dnie, poruszają się na wszystkich ramionach. Jak inne ośmiornice, posiada lejek, dzięki któremu może poruszać się ze znaczną prędkością (zwierzę łączy wtedy ramiona, przez co przypomina torpedę).
Występowanie.
Zamieszkuje Morze Karaibskie oraz wody przybrzeżne Ameryki Południowej. Żyje także w wodach szelfu kontynentalnego Afryki i Indonezji, całe Morze Śródziemne oraz kanał La Manche.

</doc>
<doc id="591001" url="https://pl.wikipedia.org/wiki?curid=591001" title="Norte de Santander">
Norte de Santander

Norte de Santander – departament Kolumbii. Leży w północnej części kraju, graniczy z Wenezuelą. Stolicą departamentu Norte de Santander jest miasto Cúcuta.
Gminy.
Oficjalna strona departamentu Norte de Santander

</doc>
<doc id="591002" url="https://pl.wikipedia.org/wiki?curid=591002" title="Velez Sarsfield Buenos Aires">
Velez Sarsfield Buenos Aires



</doc>
<doc id="591003" url="https://pl.wikipedia.org/wiki?curid=591003" title="Lex Iulia">
Lex Iulia

Leges Iuliae – zespół ustaw w Imperium Rzymskim w ramach przeprowadzonej przez Oktawiana Augusta (63 przed Chr. – 14 po Chr.) reformy życia społecznego i obyczajów.
W obliczu upadku instytucji rodzinnej w wyniku rozwiązłości obyczajów, która z kolei sprawiła zmniejszanie się populacji arystokracji i obywateli rzymskich w stosunku do ludności napływowej, w latach 18–17 przed. Chr. zostały ustanowione drakońskie prawa chroniące małżeństwo. Nosiły one nazwę "Lex Iulia de maritandis ordinibus" ("Prawo Juliusza o stanie małżeńskim") oraz "Lex Iulia de adulteriis et de pudicitia" ("Prawo Juliusza o cudzołóstwie i wstydliwości"). Skazywały one m.in. osoby, które popełniły zdradę małżeńską na zesłanie na dwie osobne wyspy na Morzu Śródziemnym, a także dawały ojcu niewiernej żony prawo do zabicia cudzołożnej córki i jej kochanka, jeśli dokonali zdrady małżeńskiej w domu rodzinnym.
Ustawy te zostały złagodzone w 9 roku po Chr. przez "Lex Papia Poppaea".
Pod tą nazwą znana jest także wcześniejsza ustawa Lucjusza Juliusza Cezara, wydana w 90 roku p.n.e., która nadawała obywatelstwo rzymskie wiernym sprzymierzeńcom w trakcie wojny ze sprzymierzeńcami.

</doc>
<doc id="591004" url="https://pl.wikipedia.org/wiki?curid=591004" title="Velez Sarsfield">
Velez Sarsfield



</doc>
<doc id="591005" url="https://pl.wikipedia.org/wiki?curid=591005" title="Lex Julia">
Lex Julia



</doc>
<doc id="591006" url="https://pl.wikipedia.org/wiki?curid=591006" title="Powiat pasłęcki">
Powiat pasłęcki

Powiat pasłęcki – powiat istniejący od 1945 do roku 1975 na terenie obecnych powiatów elbląskiego i braniewskiego (woj. warmińsko-mazurskie). Jego ośrodkiem administracyjnym był Pasłęk. Oprócz Pasłęka na terenie powiatu istniało miasto Młynary oraz gminy Godkowo, Zielonka Pasłęcka, Rychliki, Dobry, Młynary, Marianka, Pasłęk, Jelonki, Rogajny, i Wilczęta. Powiat wchodził w skład województwa olsztyńskiego.
Po reformie administracyjnej w 1975 roku terytorium powiatu weszło w skład nowego województwa elbląskiego. Powiatu nie przywrócono w roku 1999, a sam Pasłęk włączono do powiatu elbląskiego.
Gminy.
Godkowo
Zielonka Pasłęcka
Rychliki
Wilczęta
Jelonki
Marianka
Młynary
Pasłęk
Rogajny
Dobry

</doc>
<doc id="591009" url="https://pl.wikipedia.org/wiki?curid=591009" title="Carola Häggkvist">
Carola Häggkvist

Carola Häggkvist (ur. 8 września 1966 w Sztokholmie) – szwedzka piosenkarka, trzykrotna reprezentantka Szwecji w Konkursie Piosenki Eurowizji (1983, 1991, 2006), zwyciężczyni 36. Konkursu Piosenki Eurowizji.
Kariera muzyczna.
Zadebiutowała na scenie muzycznej w telewizyjnym konkursie talentów w 1977. Kilka lat później zgłosił się do niej Bert Karlsson z propozycją udziału w "Melodifestivalen" w 1982, lecz piosenkarka odrzuciła propozycję.
W 1983 wraz z metalową grupą Standby nagrała album studyjny pt. "Stand by with Carola Häggkvist". Następnie wzięła udział w "Melodifestivalen 1983" z piosenką „Främling”, z którą wygrała po otrzymaniu maksymalnych not od wszystkich sędziów, dzięki czemu została reprezentantką Szwecji w 28. Konkursie Piosenki Eurowizji organizowanym w Monachium. W koncercie finałowym zajęła trzecie miejsce; wydarzenie z jej udziałem obejrzało 6,1 mln Szwedów, czyli ok. 84% społeczeństwa. Po finale Eurowizji singel z jej piosenką został sprzedany w ponad milionowym nakładzie oraz doczekał się trzech nowych wersji językowych: angielskiej, niemieckiej i niderlandzkiej. W latach 1983–1984 nagrała trzy kolejne płyty studyjne w wytwórni fonograficznej Mariann, należącej do Berta Karlssona.
W 1985 zaczęła współpracować z zespołem Bee Gees oraz nagrała album pt. "Runaway", który po roku osiągnął status podwójnej platynowej płyty. Niedługo potem, wraz z Per-Erikem Hallin wyruszyła w trasę koncertową, na której para zaprezentowała utwory z albumu pt. "Carola &amp; Per-Erik Hallin i Rättviks kyrka".
W 1990 z piosenką „Mitt i ett äventyr” zajęła drugie miejsce w finale "Melodifestivalen 1990" oraz wydała album pt. "Much More". W 1991 z piosenką „Fångad av en stormvind” zwyciężyła w finale "Melodifestivalen", dzięki czemu reprezentowała Szwecję w 36. Konkursie Piosenki Eurowizji w Rzymie. W finale konkursu zdobyła 146 punktów i zremisowała z Aminą, a zgodnie z ówczesnym regulaminem konkursu została ogłoszona zwyciężczynią Eurowizji. Po udziale w konkursie nagrała w Szwecji świąteczny album pt. "Jul".
W 1992 została pierwszym szwedzkim artystą, który wyjechał do Chin promować swój album muzyczny. Po 10 latach swojego zawodowego śpiewania zmieniła swoje muzyczne preferencje i nagrała album gospel pt. "My Tribute", który był promowany w Skandynawii i 12 innych krajach. Dzięki temu albumowi stała się "Piosenkarką gospel roku" w Holandii. W 1994 wydała swój pierwszy w pełni autorski album – "Personligt". W 1995 zadebiutowała w musicalu rolą Marii w spektaklu "The Sound of Music" w reż. Tommy’ego Körberga. Trzy lata później zaśpiewała piosenkę przewodnią w Norweskim musicalu "Sophie’s World", którą umieściła także na swoim albumie pt. "Songs from Sophie’s World".
W 1998 nagrała album z psalmami pt. "Blott en dag", na który materiał napisała Line Sandell. W 2001 wydała płytę pt. "Sov på min arm", zawierającą piosenki dla dzieci. W 2002 powróciła do występów w musicalach, wcielając się w rolę Fantine w musicalu "Les Misérables".
W 2003 z okazji 20-lecia debiutu piosenkarskiego wydała czteropłytowe wydawnictwo kompilacyjne pt. "Guld, platina &amp; passion – dot bästa med Carola", na którym zamieściła swoje największe przeboje, a także premierową piosenkę „När löven faller”, która zajmowała pierwsze miejsca na szwedzkich listach przebojów. Utwór zgłosiła do programu "Melodifestivalen 2003", lecz została zdyskwalifikowana. Pod koniec roku wydała dwupłytowy album świąteczny pt. "Jul I Betlehem – Jubileumsutgåvan", w 2004 wydała bożonarodzeniową płytę pt. "Credo", a w 2005 – album pt. "Störst av allt".
W marcu 2006 z piosenką „Evighet” dostała się do finału programu "Melodifestivalen", w którym zwyciężyła po zdobyciu największego poparcia telewidzów i jurorów, dzięki czemu została reprezentantką Szwecji w 51. Konkursie Piosenki Eurowizji w Atenach. Wkrótce nagrała i anglojęzyczną wersję piosenki – „Invincible”, z którą w maju zajęła piąte miejsce w finale Eurowizji. 26 sierpnia 2006 została okrzyknięta „najlepszą szwedzką piosenkarką roku” podczas programu SVT1 "Folktoppen".
W 2008 zgłosiła się do udziału w "Melodifestivalen 2008" z piosenką „One Love”, którą nagrała w duecie z Andreasem Johnsonem. 16 lutego wystąpili w drugim półfinale selekcji i zakończyli udział w rundzie dogrywkowej. Pod koniec 2009 wydała album świąteczny pt. "Christmas in Bethlehem" oraz wyruszyła w trasę koncertową, w której ramach odwiedziła m.in. Szwecję, Norwegię, Danię i Finlandię.
Latem 2010 odbyła trasę koncertową po Szwecji, podczas której wykonywała swoje wersje przebojów Elvisa Presleya i Barbry Streisand. Piosenki umieściła na albumie "Elvis, Barbra &amp; jag", który wydała w marcu 2011.
W maju 2013 wystąpiła gościnnie w interwale finału 58. Konkursu Piosenki Eurowizji w Malmö. W 2014 brała udział w piątej edycji reality show TV4 "Så mycket bättre". W maju 2016 pojawiła się gościnnie w finale 61. Konkursu Piosenki Eurowizji w Sztokholmie, a w październiku wydała świąteczny album pt. "Drömmen om Julen", który promowała podczas trasy koncertowej.
Wiosną 2021 brała udział w 16. edycji programu "Let’s Dance", a w maju podała głosy szwedzkiego jury w finale 65. Konkursu Piosenki Eurowizji.

</doc>
<doc id="591011" url="https://pl.wikipedia.org/wiki?curid=591011" title="Bógdał (Góry Krucze)">
Bógdał (Góry Krucze)

Bógdał – (niem. "Magdalenen Felse", 747 m n.p.m.) - szczyt w południowo-zachodniej Polsce, w Sudetach Środkowych, w Górach Kamiennych, w południowej części pasma Gór Kruczych. 
Wzniesienie położone jest w południowo-zachodniej części Gór Kruczych, około 3 km na południe od centrum miejscowości Lubawka, w bocznym grzbieciku odchodzącym na północny wschód od Szerokiej, między Doliną Miłości po zachodniej stronie i Kruczą Doliną po wschodniej stronie.
Góra ma kopulasty kształt; posiada strome zbocza i płaski długi wierzchołek. Na wschodnim zboczu położona jest grupa porfirowych skałek o charakterystycznym czerwonym zabarwieniu.
Zbudowana z permskich porfirów (trachitów), należących do utworów zachodniego skrzydła niecki śródsudeckiej.
Zbocza wraz ze szczytem porasta las świerkowy regla dolnego, z domieszką drzew liściastych. 

</doc>
<doc id="591013" url="https://pl.wikipedia.org/wiki?curid=591013" title="Robert Janowski">
Robert Janowski

Robert Mariusz Janowski (ur. 22 marca 1961 w Inowrocławiu) – polski piosenkarz, kompozytor, poeta, aktor, prezenter telewizyjny i radiowy, lektor radiowy. 
Z wykształcenia lekarz weterynarii. W latach 80. był wokalistą zespołów nowofalowych. Ogólnopolski rozgłos przyniosły mu występy w musicalu "Metro". W latach 1997–2018 prowadził teleturniej telewizyjny "Jaka to melodia?". Zdobywca Złotej Telekamery i wielokrotny laureat Wiktorów.
Życiorys.
Wychował się ze starszą siostrą na jednym z osiedli wojskowych w Sochaczewie. Jego matka Urszula pracowała jako reżyserka spektakli teatralnych i poetyckich w placówkach kulturalnych, a ojciec był pilotem i majorem w wojskach lotniczych Wojska Polskiego. Gdy miał 11 lat, jego rodzice rozwiedli się, a po rozwodzie został z siostrą pod opieką matki.
Jest absolwentem szkoły muzycznej I stopnia w klasie fortepianu. Ukończył Szkołę Podstawową im. Hanki Sawickiej i Liceum Ogólnokształcące im. Fryderyka Chopina w Sochaczewie. W czasach licealnych tworzył akademie i apele szkolne oraz spektakle kabaretowe. Pisał też scenariusze i wiersze. Jako student współpracował z magazynem „Literatura” i był akademickim reprezentantem Polski w tenisie stołowym. Ukończył medycynę weterynaryjną na WMW SGGW i podyplomowe studia pedagogiczne.
Debiutował jako wokalista na deskach amatorskich teatrów. W latach 80. występował w kilkunastu formacjach rockowych, a były to m.in. Sekcja Z. (pierwotnie Sekcja Zwłok), Zoo czy Oddział Zamknięty. W 1983 stworzył muzykę do musicalu rockowego Jonasza Kofty i Bene Rychtera "Kompot", w którym zagrał głównego bohatera, Love’a. W 1988 i 1989 brał udział w Ogólnopolskich Przeglądach Teatrów Poezji. Przez osiem lat grał w musicalu "Metro" Janusza Józefowicza i Janusza Stokłosy, co przyniosło mu ogólnopolski rozgłos. Ze spektaklem wystąpił na Broadwayu. Śpiewał w oratorium "Świętokrzyska Golgota" Zbigniewa Książka i Piotra Rubika. Współpracował przy tworzeniu musicali, m.in. "Do grającej szafy grosik wrzuć" i "Grosik-2" oraz brał udział w przedstawieniach piosenek Jacquesa Brela w Teatrze Buffo w Warszawie. Współpracował z warszawskimi teatrami: Dramatycznym, Roma, Komedia, Rampa, Ateneum ("Opętany" w reż. Małgorzaty Boratyńskiej) i Rozmaitości.
Jego piosenka „W nas i wokół nas”, wykorzystana w ścieżce dźwiękowej do filmu "Pora na czarownice" (1993), utrzymywała się przez osiem miesięcy na pierwszym miejscu w programie "Muzyczna Jedynka". W grudniu 1994 wydał swój debiutancki album studyjny pt. "Co mogę dać". W marcu 2010 za album "Song.pl" uzyskał status platynowej płyty. Z utworem „Lubię ten smutek” wziął udział w nagraniu płyty Tomasza Filipczaka i Piotra Rodowicza z jazzowymi coverami kompozycji Seweryna Krajewskiego "Seweryn Krajewski Smooth Jazz" wydanej 25 czerwca 2007 przez Polskie Radio.
W latach 1994–2007 współprowadził program śniadaniowy TVP1 "Kawa czy herbata?", po czym od 2008 do 2013 współprowadził program "Pytanie na śniadanie" w TVP2. W latach 1997–2018 prowadził teleturniej "Jaka to melodia?"; za to w 2009 odebrał Złotą Telekamerę, wcześniej zdobywając trzykrotnie Telekamerę (2000, 2003, 2008).
W latach 2006–2010 był gospodarzem audycji "Wasza muzyka" w RMF FM. W 2008 uczestniczył w siódmej edycji programu rozrywkowego TVN "Taniec z gwiazdami". Od 2012 do 2018 pracował w Radiu Złote Przeboje, gdzie prowadził programy "Muzyka mojego życia," "Weekend z gwiazdą" i "Złota dwudziestka Radia Złote Przeboje". W 2018 został dziennikarzem Radia Pogoda, dla którego do 25 czerwca 2021 prowadził cykl "Najpiękniejsze melodie Roberta Janowskiego", a od września tego samego roku w weekendy prowadzi "Koncert życzeń", ponadto został gospodarzem konkursów dla widzów. W 2018 był bohaterem programu Polsatu "Aż chcę się żyć". W 2019 prowadził teleturniej "Gra muzyka" w TV Puls.
Napisał i wydał trzy książki: „Muzyka mojego życia” (wydana przez Agorę 18 lutego 2016), „Przypadki. Robert Janowski” (z Marią Szabłowską, wydana przez Znak Literanova 9 listopada 2016) oraz napisana przez niego książka „Wielcy muzycy”, będąca trzecim tomem z serii „Wielcy ludzie” (wydana przez Dwukropek, 2020). W ostatniej książce wśród opisanych postaci znalazły się takie gwiazdy muzyki jak: Bob Dylan, Édith Piaf, Elvis Presley, Bob Marley, Leonard Cohen i inni. Publikacja jest adresowana głównie do dzieci w wieku od 9 do 12 lat, a ilustracje do niej wykonał Maciej Szymanowicz. Jest także autorem kilku tomików poezji: „Mądrość z natury”, „Anioły”, „Pragnienia”, „Głosy”, „Noce” i „Lustra”.
Jesienią 2021 nawiązał współpracę z Polsatem. Zwyciężył w finale 15. edycji programu rozrywkowego "Twoja twarz brzmi znajomo", później wystąpił także w świątecznym odcinku programu. W 2022 zasiadł gościnnie w jury w jednym odcinku 16. edycji "Twojej twarzy..." w zastępstwie za Michała Wiśniewskiego i od siedemnastej edycji został jurorem programu.
Życie prywatne.
Trzykrotnie żonaty. Jego pierwszą żoną była Katarzyna Kalicińska-Goczał, z którą ma syna Makarego (ur. 18 grudnia 1988; były mąż Moniki Borzym). Z małżeństwa z Katarzyną Dańską ma dwie córki: Anielę (ur. 1998) i Tolę (ur. 9 sierpnia 2000). 14 września 2013 ożenił się z Moniką Głodek (ur. 5 sierpnia 1974).

</doc>
<doc id="591014" url="https://pl.wikipedia.org/wiki?curid=591014" title="Powiat grodkowski">
Powiat grodkowski

Powiat grodkowski – powiat istniejący w latach 1946–1975 na terenie obecnych powiatów brzeskiego i nyskiego (woj. opolskie). Jego ośrodkiem administracyjnym był Grodków. Oprócz Grodkowa do powiatu należało też miasto Otmuchów oraz gminy Kamiennik i Skoroszyce. Powiat wchodził w skład województwa śląskiego, następnie opolskiego.
Po reformie administracyjnej w 1975 roku terytorium powiatu weszło w skład nowego (mniejszego) województwa opolskiego. Powiatu nie przywrócono w roku 1999, mimo podjętych wcześniej starań. Sam Grodków wraz z gminą włączono do powiatu brzeskiego, zaś pozostałe gminy dawnego powiatu weszły w skład nowego powiatu nyskiego.

</doc>
<doc id="591019" url="https://pl.wikipedia.org/wiki?curid=591019" title="Hans Ulrich von Eggenberg">
Hans Ulrich von Eggenberg

Książę Hans Ulrich von Eggenberg (ur. 1568 w Grazu; zm. 18 października 1634) urodził się w znanej arystokratycznej rodzinie austriackiej.
Szczególnie ważna w jego życiu była współpraca z cesarzem Ferdynandem II. Służył Habsburgom podczas wojny trzydziestoletniej jako doradca. Ferdynand II obdarzył go wieloma dobrami ziemskimi i podniósł go do stanu książęcego. Hans Ulrich von Eggenberg był jedną z najbogatszych i najznaczniejszych postaci swojej epoki..

</doc>
<doc id="591022" url="https://pl.wikipedia.org/wiki?curid=591022" title="Zwierciadło saskie">
Zwierciadło saskie

Zwierciadło saskie (niem. "Sachsenspiegel", dolnoniemiecki "Sassenspegel") – spis prawa zwyczajowego z terenu Saksonii (między Wezerą a Łabą).
Powstanie i zawartość.
Powstało w latach 1220–1235. Autorem był ławnik sądowy Eike von Repkow, który podjął się spisania dzieła prawdopodobnie na polecenie szlachcica von Falkenstein. Twórca miał dobrą znajomość prawa miejscowego, nie posiadał jednak głębszego wykształcenia prawniczego (w szczególności nie znał prawa rzymskiego). Spowodowało to, że spis odbiega poziomem od innych mu współczesnych, ukazuje jednak przez to autentyczne prawo lokalne bez obcych naleciałości. Praca ta napisana została najpierw po łacinie (pierwotny tekst łaciński zachował się tylko we fragmentach), a następnie (za sprawą tego samego autora) powstała jej wersja niemiecka. Zwierciadło saskie składa się z dwóch części:
Repkow opowiadał się w swym dziele za wyższością władzy cesarza nad władzą papieża (np. niedopuszczalność wyklęcia cesarza przez papieża poza trzema wypadkami: zburzenia kościoła, odstępstwa od wiary, porzucenia prawowitej małżonki). Twierdził on również, że papież nie może stanowić praw sprzecznych z prawem ziemskim, lub prawem lennym. Spowodowało to potępienie przez Grzegorza XI w 1375 14 artykułów Zwierciadła (tzw. "articuli reprobati"), uznano je za heretyckie (w tym artykuł dopuszczający jako środek dowodowy ordalia). W znacznej liczbie późniejszych rękopisów artykuły te były pomijane.
Znaczenie.
Dzieło zyskało znaczny rozgłos (zwłaszcza jego część pierwsza); tłumaczono je na kilka języków, w tym i na polski. Było ono szeroko czytane i komentowane. Szybko zdobyło sobie autorytet i było stosowane w praktyce sądowej (choć powstało jako spis prywatny). Przyczyniło się do ujednolicania prawa na terenie Niemiec (i nie tylko). Wywarło wpływ na rozwój prawa w licznych krajach, m.in. w Niemczech, Czechach, czy na Węgrzech. Oddziaływało głównie na prawa miejskie i prawa wiejskie.
Zwierciadło saskie w Polsce.
Do Polski dotarły liczne kopie (w języku niemieckim) i tu dokonywano ich przekładu, początkowo na łacinę. Jako pierwszy Zwierciadło przetłumaczył Konrad z Opola (koniec XIII w., tzw. "versio Vratislaviensis"), a następnie pisarz miejski krakowski Konrad z Sandomierza (1359, tzw. "versio Sandomiriensis"). Zwierciadło rozpowszechniło się na ziemiach polskich i było używane w licznych miastach (zwłaszcza na prawie magdeburskim) obok Weichbildu saskiego. Jedna z wersji Zwierciadła została złożona przez Kazimierza Wielkiego w sądzie wyższym prawa niemieckiego na Zamku w Krakowie, przez co stało się ono tekstem oficjalnym. Teksty ich zostały po raz pierwszy wydrukowane w Polsce w Statucie Łaskiego (1506) w tłumaczeniu Konrada z Sandomierza. „Zwierciadło Saskie” stało się prawem obowiązującym w sądach miejskich i wiejskich 2 października 1535 na podstawie rozporządzenia Zygmunta Starego. Tekstem oficjalnym był przekład pierwszej części Zwierciadła dokonany przez pisarza krakowskiego Mikołaja Jaskiera ("Iuris provinicialis quod Speculum Saxonum vulgo nuncupatur libri tres"). Zwierciadło zostało przetłumaczone na język polski (w układzie alfabetycznym i wydane drukiem) przez syndyka lwowskiego Pawła Szczerbicza w 1581 ("Speculum Saxonum albo prawo saskie i magdeburskie porządkiem abecadła z łacińskiego i niemieckich exemplarzów zebrane"). Przez cały okres swego pobytu na ziemiach polskich Zwierciadło saskie było komentowane i omawiane przez polskich prawników. Jednym z wybitniejszych był Bartłomiej Groicki, który opracował zagadnienia związane ze Zwierciadłem saskim m.in. w dziele "Artykuły prawa majdeburskiego, które zowią się Speculum Saxonum".

</doc>
<doc id="591026" url="https://pl.wikipedia.org/wiki?curid=591026" title="Powiat kozielski">
Powiat kozielski

Powiat kozielski () – powiat istniejący w latach 1945–1975 na terenie obecnego powiatu kędzierzyńsko-kozielskiego (woj. opolskie). Jego ośrodkiem administracyjnym było Koźle. Ponieważ Koźle było samodzielnym miastem do roku 1975 (kiedy zostało połączone z Kędzierzynem, Sławięcicami i Kłodnicą tworząc Kędzierzyn-Koźle), nazwa powiatu brzmiała „kozielski”, mimo że powiat obejmował prawie te same tereny co dzisiejszy powiat kędzierzyńsko-kozielski.
Historia.
Po reformie administracyjnej w 1975 roku terytorium powiatu weszło w skład nowego (mniejszego) województwa opolskiego. Powiat przywrócono w roku 1999 jako kędzierzyńsko-kozielski z siedzibą w Kędzierzynie-Koźlu.
W latach 1816–1945 pruski "Landkreis Cosel". Wyniki plebiscytu: 25,1% za Polską, 74,9% za Niemcami, 18,4% emigrantów. 1 stycznia 1945 należało do niego miasto Koźle, 77 gmin i 1 Gutsbezirk. 96% mieszkańców było katolikami, 4% ewangelikami w 1939. W 1890 82% mówiło po polsku, w 1900 73,7%. W 1934 przemianowano Kandrzin na "Heydebreck O.S", a w 1936 zniemczono nazwy wielu miejscowości.

</doc>
<doc id="591029" url="https://pl.wikipedia.org/wiki?curid=591029" title="Choco">
Choco



</doc>
<doc id="591030" url="https://pl.wikipedia.org/wiki?curid=591030" title="Boyaca">
Boyaca



</doc>
<doc id="591032" url="https://pl.wikipedia.org/wiki?curid=591032" title="Henryk Worcell">
Henryk Worcell

Henryk Worcell, właśc. Tadeusz Kurtyka (ur. 1 sierpnia 1909 w Krzyżu, zm. 1 czerwca 1982 we Wrocławiu) – polski prozaik i publicysta, znany m.in. ze zekranizowanych dzieł pt. "Zaklęte rewiry" i "Grzech Antoniego Grudy". W okresie powojennym utrwalał w licznych opowiadaniach i publikacjach prasowych życie polskich osadników w poniemieckich wsiach na ziemi kłodzkiej.
Synem Tadeusza Kurtyki jest polski alpinista Wojciech Kurtyka.
Życiorys.
Lata przedwojenne.
Urodził się 1909 r. w chłopskiej rodzinie we wsi Krzyż (obecnie północna dzielnica Tarnowa). W 1913 r. wraz z rodziną przeniósł się do Brzeźnicy – przysiółka Woli Radłowskiej, w której jego rodzina mogła gospodarzyć na dziesięciu morgach ziemi. Ukończył cztery klasy szkoły powszechnej, a następnie podjął naukę w I Państwowym Gimnazjum Matematyczno-Przyrodniczym w Tarnowie. O swojej edukacji napisał:
Słabe wyniki w szkole oraz ostry konflikt z ojcem spowodowały, że pod koniec sierpnia 1925 r. uciekł z domu do Krakowa wspólnie z kolegą z tej samej miejscowości.
Mając 16 lat Kurtyka pracował w luksusowym Grand Hotelu przy ul. Sławkowskiej w Krakowie jako pomywacz, bufetowy, a później jako kelner. Za namową Michała Choromańskiego zaczął pisać. Choromański zwrócił na niego uwagę, będąc w restauracji hotelowej, gdy Kurtyka czytał w przerwach w pracy "Sonatę Kreutzerowską" Lwa Tołstoja. Nawiązał z nim kontakt, a dowiadując się, że pisze dziennik, zachęcił go do kształcenia się i pracy nad warsztatem pisarskim. To właśnie Choromański wymyślił Kurtyce pseudonim literacki. Worcell okazał się dobrym pisarzem. Wydana w 1936 r. debiutancka powieść o pracy kelnerów "Zaklęte rewiry" wzbudziła sensację i uznanie wśród krytyków.
Po sukcesie powieści Worcell przeniósł się do Zakopanego, gdzie poznał m.in. Kornela Makuszyńskiego, Zofię Nałkowską, Władysława Broniewskiego, Leona Kruczkowskiego, Karola Irzykowskiego oraz Witkacego.
Wojna i praca na Ziemiach Odzyskanych.
Podczas okupacji niemieckiej w latach 1943-1945 był przymusowym robotnikiem wywiezionym do pracy do Niemiec. Po wojnie od lipca 1945 r. osiadł na Ziemiach Odzyskanych w okolicy Lądka-Zdroju:
Zamieszkał w miejscowości Heinzendorf (dzisiejsza Skrzynka) w lipcu 1945 r., rozpoczynając życie rolnika na 10-hektarowym gospodarstwie rolnym. Początkowo osadnicy mieszkali tu z Niemcami w ich domach, po pół roku, w lutym 1946 r. rozpoczęło się wysiedlanie ludności niemieckiej.
Podczas wojny Worcell nie pisał, ale zaraz po powrocie zabrał się za pisanie powieści opartej na swoich doświadczeniach podczas pracy przymusowej. Kompozycji tej jednak nigdy nie skończył. W październiku 1945 r. ukazał się jedynie jej fragment w „Tygodniku Powszechnym” zatytułowany "Wojna się kończy o północy". W grudniu tego samego roku w 11. numerze katowickiej „Odry” wydrukowano jego pierwszy reportaż z Ziem Odzyskanych pt. "Gorący dzień w Heinzendorfie". Pracował jednocześnie w gospodarstwie i brał udział w życiu budującej się społeczności.
Wiosną 1947 r. w tym samym czasopiśmie pojawiły się pierwsze rozdziały powieści "Odwet":
Ostatni, piętnasty rozdział powieści został ukończony w marcu 1948 r. Kolejne rozdziały zostały opublikowane w „Odrze”, a także w innych periodykach, w tym samym roku. Po przesłaniu jej do wydawnictwa Czytelnik zaakceptowano ją do druku, jednak zasugerowano wprowadzenie zmian i uzupełnień. Książkowa wersja licząca 18 rozdziałów została ukończona jesienią 1948 r. i opublikowana pod zmienionym tytułem "Wotan odjechał pociągiem".
W 1948 r. w prasie ukazały się jeszcze dwa opowiadania: "Brzydula" i "Grzech Antoniego Grudy" oraz dwa artykuły "Koło Kłodzka kwitnie len" i "Ludzie ze Skrzynki". Po opublikowaniu tego ostatniego i fragmentów "Odwetu", Worcell stał się obiektem ostrych ataków ze strony miejscowych. W kolejnym roku w „Odrze” ukazały się: "Rezerwat dzikich" (w którym opisywał sprawę miejscowego sołtysa) oraz powiastka "U nas inaczej", powstała po podróży do rodziców. Wówczas to ostatecznie pogodził się z ojcem.
Jesienią 1949 r. postanowił opuścić gospodarstwo w Skrzynce i całkowicie zająć się pracą literacką. Wyprowadzając się ze Skrzynki zmuszony był zapłacić ok. sto tysięcy złotych kary nałożonej przez powiatową komisję rolną. Zamieszkał w sąsiednich Trzebieszowicach, gdzie podjął pracę jako bibliotekarz. Po każdym reportażu i artykule Worcella, które opisywały miejscowe stosunki społeczne, do władz powiatowych lub nawet centralnych trafiało po kilka, kilkanaście donosów na pisarza, w których oskarżano go „o niemal wszystkie grzechy główne”. W kilka lat później podczas jednej z awantur z miejscowym Worcell stracił oko. Po tym wydarzeniu w 1957 r. wraz z rodziną przeniósł się na stałe do Wrocławia, gdzie mieszkał do końca życia.
Życie i twórczość we Wrocławiu.
Zmarł 1 czerwca 1982 r. i pochowany został na cmentarzu św. Wawrzyńca we Wrocławiu przy ulicy Bujwida.
Kontakty ze służbami PRL.
Henryk Worcell współpracował z Urzędem Bezpieczeństwa w czasie swojego pobytu na wsi w latach 1949–1955, kiedy to został zwerbowany za pomocą szantażu. Współpraca miała dotyczyć środowiska wiejskiego (Worcell mieszkał wtedy na przygranicznych terenach "Ziem Odzyskanych"). W 1964 został zwerbowany ponownie pod pseudonimem „Konar” i informował SB o sytuacji we wrocławskim środowisku literackim. Współpracę zakończono w 1973 roku, z inicjatywy SB.
Twórczość.
Wydane pośmiertne:

</doc>
<doc id="591034" url="https://pl.wikipedia.org/wiki?curid=591034" title="Philipp Nicodemus Frischlin">
Philipp Nicodemus Frischlin

Philipp Nicodemus Frischlin (ur. 22 września 1547 w Erzingen, obecnie część Balingen, zm. 29 listopada 1590 w Urach) – późnohumanistyczny niemiecki filolog, nowołaciński dramaturg i liryk.
Życie.
Urodził się jako syn pastora. Dorastał w Szwabii i był uczniem wielu szkół ewangelickich oraz stypendystą uczelni Tübinger Stift. W Tybindze studiował od 1563 filologię, poezję i teologię. Tam też w 1568 został profesorem poezji i historii. Nieco później poślubił Margarethe Brenz.
W 1576 został przez cesarza Rudolfa II naznaczony na poetę ("Poeta laureatus", "Comes Palatinus"). Z powodu nieporozumień z kołem wykładowców (zwłaszcza z Martinem Crusiusem) i swojego bardzo przez to środowisko krytykowanego dzieła "Oratio de vita rustica" (1578) opuścił Tybingę. Między 1582 a 1584 był rektorem na uczelni w Lublanie. W latach 1584-1585 przebywał w Strasburgu.
Z powodu grożącego mu za złamanie przysięgi małżeńskiej procesu prowadził życie wędrowca. Przebywał m.in. w Pradze i Wittenberdze. Od 1588 prowadził szkołę łacińską w Brunszwiku. Ponieważ rząd wirtemberski zażądał zwrotu posagu jego żony, został w 1590 ujęty. Podczas próby ucieczki z 29 na 30 listopada 1590 złamał sobie kark i zmarł.
Był radykalnym zwolennikiem protestantyzmu.

</doc>
<doc id="591036" url="https://pl.wikipedia.org/wiki?curid=591036" title="Tadeusz Kurtyka">
Tadeusz Kurtyka



</doc>
<doc id="591037" url="https://pl.wikipedia.org/wiki?curid=591037" title="Asyryjskie zaćmienie słońca">
Asyryjskie zaćmienie słońca

Asyryjskie zaćmienie słońca (nazywane także zaćmieniem Bur-Saggile) – zaćmienie słońca, do którego według wzmianki w asyryjskich listach urzędników limmu dojść miało za eponimatu Bur-Saggile, gubernatora prowincji Guzana, w miesiącu "simānu" (maj-czerwiec), w dziewiątym roku panowania asyryjskiego króla Aszur-dana III (763 r. p.n.e.). Wspomniany fragment brzmi następująco:
„za eponimatu Bur-Saggile (gubernatora) prowincji Guzana. (miała miejsce) rebelia w mieście Aszur (a) w miesiącu "simānu" słońce było zaćmione (dosł. Szamasz zaćmienia dokonał)” (akad. "ina limme Bur-Saggilê ša Guzâna sīhu ina Aššur ina simāni Šamaš attalâ ištakan").
W kalendarzu lunarnym używanym przez Babilończyków (także Asyryjczyków, Izraelitów czy Persów) początek miesięcy wyznaczano na podstawie obserwacji o zachodzie słońca, kiedy tuż nad zachodnim horyzontem dostrzegalny był cienki sierp księżyca (dzień lub dwa po nowiu). Jako że zaćmienia słońca mają miejsce tylko w dniu nowiu wypadały one w ostatnim lub przedostatnim dniu danego miesiąca w kalendarzu lunarnym. Oznacza to, że jeżeli omawiane zjawisko było zaćmieniem słońca to wydarzyło się ono przy końcu miesiąca "simānu".
Interpretacja tradycyjna.
Po raz pierwszy powyższą wzmiankę zinterpretowano jako opis zaćmienia słońca już w XIX wieku. Uczeni stwierdzili także, iż chodzi tu zapewne o całkowite zaćmienie, skoro zostało ono odnotowane jako unikatowe zdarzenie w asyryjskich listach eponimów. Henry Rawlinson w 1867 roku na łamach "Athenaeum" ogłosił, iż zaćmienie to miało miejsce 15 czerwca 763 roku przed Chrystusem. Data ta została powszechnie zaakceptowana, stając się podwaliną datowania królów asyryjskich, babilońskich, izraelskich, a nawet egipskich w okresie od X do VII wieku przed Chrystusem, a także władców z końca II tysiąclecia p.n.e.
Zaćmienie z 24 czerwca 791 r. p.n.e..
Niecałe 30 lat przed niemalże całkowitym zaćmieniem z czerwca roku 763 p.n.e. mieszkańcy Aszur byli świadkami innego, równie niezwykłego zjawiska. Dnia 24 czerwca 791 p.n.e. miało miejsce głębokie zaćmienie częściowe, które rozpoczęło się tuż przed zachodem słońca. Jest to jedyny moment w ciągu całego dnia, gdy można patrzeć bezpośrednio na słońce, dlatego też omawiane zjawisko było doskonale widoczne i można je było obserwować przez około 15 minut. Zachód słońca jest zawsze chętnie podziwiany nie tylko przez astronomów, dlatego też zaćmienie to nie mogło ujść uwagi Asyryjczyków. Retrokalkulacje astronomiczne pokazują, iż Księżyc przesłonił wówczas 3/4 średnicy Słońca (0,738 według obserwacji z Niniwy, 0,755 według obserwacji z Aszur, 0,805 według obserwacji z Babilonu).
Niektórzy uczeni próbują łączyć zaćmienie słońca z 24 czerwca 791 p.n.e. z zaćmieniem Bur-Saggile opisanym w asyryjskich listach eponimów. Prof. Hermann Hunger z Instytutu Orientalistycznego Uniwersytetu Wiedeńskiego przeanalizował inne astronomiczne zapisy znane z asyryjskich i babilońskich źródeł i uznał, że identyfikacja zaćmienia Bur-Saggile z zaćmieniem z 15 czerwca 763 r. p.n.e. była poprawna.

</doc>
<doc id="591039" url="https://pl.wikipedia.org/wiki?curid=591039" title="Powiat niemodliński">
Powiat niemodliński

Powiat niemodliński – powiat istniejący w latach 1945–1975 na terenie obecnych powiatów opolskiego i nyskiego (woj. opolskie). Jego ośrodkiem administracyjnym był Niemodlin. Oprócz gminy Niemodlin (obejmującej wówczas również dzisiejszą gminę Tułowice) na terenie powiatu istniały gminy Dąbrowa, Korfantów (wówczas wiejska) i Łambinowice. Powiat wchodził w skład województwa opolskiego.
Po reformie administracyjnej w 1975 roku terytorium powiatu weszło w skład nowego (mniejszego) województwa opolskiego. Powiatu nie przywrócono w roku 1999, a sam Niemodlin włączono do opolskiego.

</doc>
<doc id="591041" url="https://pl.wikipedia.org/wiki?curid=591041" title="Elwa">
Elwa

Fabryka Podzespołów Radiowych „Elwa”, także Zakłady Podzespołów Radiowych „Elwa” – nieistniejące przedsiębiorstwo z siedzibą w Warszawie.
Historia.
Zakłady Elwa zostały utworzone na bazie powstałego w Zakładach Radiowych im. Marcina Kasprzaka w roku 1952 Wydziału Kondensatorów Elektrolitycznych. W 1957 powołano zakład o nazwie Fabryka Podzespołów Radiowych „Elwa” i przydzielono mu siedzibę na warszawskim Służewcu (budynek przeznaczony uprzednio na bar mleczny).
Początkowo produkcję kondensatorów elektrolitycznych rozwijano we współpracy z zakładami Tesla z Czechosłowacji. W 1967 zakupiono licencje na procesy trawienia i formowania folii aluminiowej kondensatorów elektrolitycznych w angielskiej firmie The Telegraph Condenser Co., a w 1971 z japońskiej Nichicon Capacitor Ltd. W 1975 podjęto produkcję spiekanych elektrolitycznych kondensatorów tantalowych na licencji firmy Spraque-Electomac z Belgii.
W 1969 uruchomiono Zakład Zamiejscowy Fabryki „Elwa” w Kołobrzegu (późniejszy Zakład Elektroniczny ELKON), a w latach 80. Oddział Zamiejscowy w Bielsku Podlaskim. W 1975 utworzono Kombinat Produkcyjno-Naukowy „Unitra-Elpod”, który wchłonął Elwę. Powrót Elwy do formy samodzielnego przedsiębiorstwa nastąpił w 1981. W 1985 fabryka zatrudniała 1665 osób.
Elwa należała do Zjednoczenia Przemysłu Elektronicznego UNITRA, od 1978 do Unitra-Elektron, a od 1982 do Zrzeszenia Przedsiębiorstw Przemysłu Elektronicznego UNITRA.
Fabryka funkcjonowała do 1998 roku.
Produkty.
Podstawowym produktem Elwy były kondensatory elektrolityczne, aluminiowe i tantalowe. Zakłady miały w tej dziedzinie dominującą pozycję na polskim rynku.
W latach 80. XX w. Elwa produkowała również fotograficzne lampy błyskowe typów 16LA1, 16LA2, 18LA1, 18LA2, 20LA1 i 20LA2. Lampa 18 była też w wersji LB2 z zamontowaną fotocelą.

</doc>
<doc id="591043" url="https://pl.wikipedia.org/wiki?curid=591043" title="Bardzka Kalwaria">
Bardzka Kalwaria

Bardzka Kalwaria − ścieżki kalwaryjskie w południowo-zachodniej Polsce w woj. dolnośląskim, w powiecie ząbkowickim.
Strome ścieżki pątnicze prowadzą z Barda doliną Srebrnika i z Janowca przez Kogucią Ostrogę do kaplicy górskiej, na szczycie Góry Bardzkiej, zwanej Górą Kalwaryjską. Na górze znajduje się 13 kaplic, rozłożonych na dystansie 1740 m. Były one budowane od 1900 roku staraniem zakonu redemptorystów. Kaplice reprezentują różne style, jednak w większości cechuje je eklektyzm. Najstarsze z nich to: Kaplica Zwiastowania i Kaplica Dźwigania Krzyża. Na szczycie góry rzeźby dużych białych postaci przedstawiających scenę ukrzyżowania.

</doc>
<doc id="591044" url="https://pl.wikipedia.org/wiki?curid=591044" title="Kazimierz Tomczak">
Kazimierz Tomczak

Kazimierz Tomczak (ur. 17 lutego 1883 w Besiekierzu, zm. 21 października 1967 w Łodzi) – polski duchowny rzymskokatolicki, biskup pomocniczy łódzki w latach 1927–1967.
Życiorys.
Pochodził z rodziny wielodzietnej. Był wychowankiem Zakładu Naukowo-Wychowawczego Ojców Jezuitów w Chyrowie, w którym ukończył gimnazjum. Maturę uzyskał w zaborze austriackim 1901. Przez dwa lata uczył się języka rosyjskiego, by w 1903 eksternistycznie zdać maturę w zaborze rosyjskim. W 1903 wstąpił do Seminarium Duchownego w Warszawie. Od 1905 studiował w Akademii Duchownej w Petersburgu, a także w Paryżu i Fryburgu Bryzgowijskim. Święcenia kapłańskie otrzymał w Jakubowie 7 stycznia 1907.
Przez 16 lat pracował jako profesor w warszawskim seminarium duchownym, gdzie wykładał teologię moralną, historię filozofii, archeologię chrześcijańską, liturgię, a także literaturę i język polski.
25 lutego 1927 papież Pius XI mianował go pierwszym biskupem pomocniczym diecezji łódzkiej ze stolicą tytularną Sicca Veneria. Święcenia biskupie otrzymał 3 kwietnia 1927 w archikatedrze warszawskiej. Udzielił mu ich kardynał Aleksander Kakowski.
W 1936 był jednym z założycieli Towarzystwa Przyjaciół Nauk w Łodzi.
Po wybuchu II wojny światowej, mimo grożącego niebezpieczeństwa, wraz z biskupem ordynariuszem Włodzimierzem Jasińskim pozostał w Łodzi. Gdy wojewoda łódzki Henryk Józewski przysłał samochód po biskupów, stwierdził wówczas: „Powołaniem naszym jest zostać; zostać z ludem, nieść mu pomoc i dawać przykład”. 6 września 1939 stanął na czele powołanego w Łodzi Komitetu Obywatelskiego. Do zadań Komitetu należało utrzymywanie w mieście ładu i porządku po opuszczeniu miasta przez władze polskie, a także reprezentowanie społeczeństwa miasta wobec niemieckich władz okupacyjnych. Aresztowany 9 listopada 1939 podczas dużej akcji łódzkiego gestapo przeciwko miejscowej inteligencji, tzw. Inteligenzaktion. osadzony na kilka dni w obozie przejściowym w fabryce Michała Glazera na Radogoszczu. Zwolniony, ale osadzony w areszcie domowym, w budynku łódzkiej kurii biskupiej. 6 maja 1941 wraz z biskupem Włodzimierzem Jasińskim, członkami kapituły katedralnej oraz pracownikami kurii biskupiej został internowany przez władze hitlerowskie. Do lutego 1945 był osadzony w klasztorze Ojców Reformatów w Bieczu. W 1943 wyjechał do Warszawy, gdzie przebywał do końca okupacji. Po powrocie do Łodzi pod koniec stycznia 1945, wobec ogromnych braków kadrowych w łódzkim Kościele, objął parafię Podwyższenia św. Krzyża, którą kierował do śmierci.
20 października 1957 podczas kazania w Piotrkowie Trybunalskim na poświęceniu ołtarza doznał wylewu krwi do mózgu, który skutkował paraliżem. Zmarł 21 października 1967. Pochowany został – zgodnie ze swoją ostatnią wolą – wśród grobów robotników przy głównej alei na Starym Cmentarzu w Łodzi.
Powszechnie przez środowiska katolickie uznawany za najwybitniejszego teologa łódzkiego Kościoła.
Odznaczenia.
W 1932 za zasługi na polu pracy społecznej został odznaczony Krzyżem Komandorskim Orderu Odrodzenia Polski

</doc>
<doc id="591045" url="https://pl.wikipedia.org/wiki?curid=591045" title="Tübinger Stift">
Tübinger Stift

Tübinger Stift – uczelnia Kościoła Ewangelickiego Wirtembergii w Tybindze.
Założył ją książę Ulryk Wirtemberski w 1536, aby po reformacji kształcić przyszłych protestanckich proboszczów dla swojego kraju. Nauki były zgodne z poglądami Marcina Lutra. Tradycyjnie ogromny nacisk kładziono na filozofię i filologię. Wykształciło się tam wielu uczonych, którzy odegrali ważną rolę w kulturze i nauce niemieckiej oraz europejskiej.

</doc>
<doc id="591046" url="https://pl.wikipedia.org/wiki?curid=591046" title="Miflex">
Miflex

Zakłady Podzespołów Radiowych Miflex SA w Kutnie (dawniej "Unitra-MIFLEX") – polski zakład produkcyjny wytwarzający głównie bierne elementy elektroniczne, przede wszystkim kondensatory (papierowe i foliowe) oraz inne komponenty elektroniczne, takie jak generatory wysokiego napięcia, generatory iskry czy filtry przeciwzakłóceniowe. 
Firma została założona w 1957, w latach 70. i 80. należała do Zjednoczenia Przemysłu Elektronicznego Unitra, a obecnie jest jednym z największych producentów biernych elementów elektronicznych w Polsce. 
W celu zapewnienia najwyższej jakości produkowanych elementów w 2018 roku przedsiębiorstwo wdrożyło system jakości według ISO 9001:2015.

</doc>
<doc id="591051" url="https://pl.wikipedia.org/wiki?curid=591051" title="Diora - Świdnica">
Diora - Świdnica

Diora – Świdnica – zakład produkcyjny z siedzibą w Świdnicy, zajmujący się wytwarzaniem obudów do zestawów głośnikowych (tzw. kolumn), a także samych zestawów głośnikowych.
W okresie PRL-u dla spółki matki – Diory Dzierżoniów, po ogłoszeniu bankructwa tego przedsiębiorstwa, Diora Świdnica nawiązała współpracę z kilkoma europejskimi producentami sprzętu RTV, co pozwoliło się jej utrzymać na rynku.
Zakład powstały w drugiej połowie lat 70. na podstawie decyzji wydanej przez dyrekcję Diory Dzierżoniów (produkcja wzmacniaczy i sprzętu audio), o rozbudowie zakładu – polegającego na stworzeniu filii zakładu uzupełniającej dotychczasową ofertę zakładu o zestawy głośnikowe, przeznaczone do nich.
Do końca lat 90. (kiedy macierzyste przedsiębiorstwo zostało zlikwidowane) zakład należał do Diory Dzierżoniów.

</doc>
<doc id="591053" url="https://pl.wikipedia.org/wiki?curid=591053" title="Powiat tarnogrodzki">
Powiat tarnogrodzki

Powiat tarnogrodzki – powiat istniejący w latach 1810-1842 ze stolicą w Tarnogrodzie. Powiat powstał w 1810 r. w departamencie lubelskim po utworzeniu Księstwa Warszawskiego i obejmował miasta Krzeszów, Frampol, Goraj, Janów i Biłgoraj.
Powiat tarnogrodzki składał się z 22 gmin: Abramów, Biszcza, Biłgoraj miasto, Biłgoraj gmina, Chmielek, Frampol, Goraj miasto, Goraj gmina, Janów Lubelski, Janów gmina, Luchów, Lipiny, Łukowa, Naklik, Majdan Księżpolski, Płusy, Potok Dolny, Radzięcin, Różaniec, Sól, Tarnogród i Zamch.
W Królestwie Kongresowym powiat tarnogrodzki wchodził w skład "obwodu zamojskiego" woj. lubelskiego (od 1837 – guberni lubelskiej). Na obszarze powiatu tarnogrodzkiego (w Janowie) mieściła się siedziba obwodu zamojskiego (obejmująca powiaty kraśnicki, tarnogrodzki i zamojski).
Po reformie z 1 stycznia 1845 obwody przemianowano na powiaty, a dotychczasowe powiaty – na okręgi sądowe. Tak więc obszar powiatu tarnogrodzkiego wszedł w skład powiatu zamojskiego.
W 1866 r. nastąpiła nowa reforma administracyjna. Utworzono wówczas powiat biłgorajski, którego częścią stał się Tarnogród i jego okolice.
W 1869-70 wprowadzono reformę miejską, degradująca 336 miast na terenie KP do statusu osad. Tarnogród, jako jedno z największych miast Królestwa Polskiego, nie miał podlegać tej reformie, jednak na życzenie mieszczan (w celu niższych podatków) został również zdegradowany.

</doc>
<doc id="591056" url="https://pl.wikipedia.org/wiki?curid=591056" title="Ruda darniowa">
Ruda darniowa

Ruda darniowa, rudawiec – wytrącenia uwodnionych tlenków żelaza, które wraz z domieszką koloidalnej krzemionki, frakcji ilastej czy fosforanów spajają okruchy mineralne i szczątki organiczne, tworząc w profilu glebowym różnej wielkości czarnobrunatne bryły lub trudne do przebicia warstwy. Rudy darniowe tworzą się w obniżeniach terenu. Połączone jest to z wahaniami zwierciadła wody gruntowej, zasobnej w rozpuszczalne związki żelaza. Rudawiec może znacząco utrudniać rozwój systemu korzeniowego roślin i głęboką uprawę gleby.
Ze względu na eksploatację jako złoże oraz na melioracje (wyorywanie lub rozrywanie w celu likwidacji bariery dla wody oraz korzeni drzew i roślin uprawnych) warstwy rudawca współcześnie rzadko są ciągłe, a duże konkrecje mogą być rozproszone w profilu aż do powierzchni gleby.
Jako ruda żelaza wykorzystywana była do wytopu tego metalu od czasów prehistorycznych do XX w. (w Polsce do 1964 r.), głównie w piecach dymarkowych. Złoża rudy darniowej mają zdolność do odnawiania się w ciągu kilku lat.
Z uwagi na swe właściwości absorpcyjne jest stosowana w koksowniach i gazowniach do oczyszczania gazu, głównie z siarkowodoru i cyjanowodoru.
Stosowana również w budownictwie (do XX wieku) z racji swych właściwości wentylacyjnych i estetycznych (budynki z rudy darniowej pozostają suche, a sam budulec kontrastuje z jasną zaprawą). Ruda darniowa stanowiła też naturalny piorunochron średniowiecznych budynków. Kawałki rudy przeznaczone do celów budowlanych zwykle szlifowano z jednego boku, jednak nie formowano z nich równomiernych brył. Odpadki uzyskane z formowania wykorzystywano w fundamentach budynku.

</doc>
<doc id="591059" url="https://pl.wikipedia.org/wiki?curid=591059" title="Powiat trzcianecki">
Powiat trzcianecki

Powiat trzcianecki – powiat istniejący na terenie Polski w latach 1945–1946 i 1959–1975 (de facto od 1951) na terenie obecnych powiatów czarnkowsko-trzcianeckiego i pilskiego (woj. wielkopolskie). Jego ośrodkiem administracyjnym była Trzcianka.
W 1945 roku niemiecki powiat Netzekreis przypadł Polsce i został przekształcony w powiat trzcianecki. Powiat wszedł w skład tzw. "Okręgu III – Pomorze Zachodnie". 25 września 1945 powiat został powierzony administracji wojewody poznańskiego. 28 czerwca 1946 z obszaru dotychczasowego powiatu trzcianeckiego oraz z obszaru powiatu grodzkiego Piła (któremu odebrano ten status) utworzono nowy powiat pilski w województwie poznańskim z siedzibą w Pile. W 1948 roku z powiatu trzcianeckiego wyłączono Piłę i przyznano jej ponownie status powiatu grodzkiego. W następstwie tego, w 1951 roku siedzibę powiatu pilskiego przeniesiono do Trzcianki. Na mocy rozporządzenia Rady Ministrów z 15 grudnia 1958 powiat pilski przemianowano na "powiat trzcianecki" z dniem 1 stycznia 1959.
Oprócz miasta Trzcianka powiat obejmował gminę Trzcianka, miasto Krzyż (obecnie Krzyż Wielkopolski), gminę Krzyż oraz prawobrzeżne części (od rzeki Noteć) dzisiejszych gmin Czarnków, Wieleń i Ujście (dawne gminy Biała, Dzierżążno Wielkie, Jędrzejewo, Krzyż, Kuźnica Czarnkowska, Kuźnica Żelichowska, Niekursko, Siedlisko i Wieleń Północny, samo miasto Wieleń było w powiecie czarnkowskim). Powiat funkcjonował do 1975 roku.
Po reformie administracyjnej w 1975 roku terytorium powiatu weszło w skład nowego województwa pilskiego. Powiatu nie przywrócono w roku 1999, lecz powstał powiat czarnkowsko-trzcianecki, obejmujący tereny ówczesnych powiatów czarnkowskiego i powiatu trzcianeckiego (oprócz prawobrzeżnej części gminy Ujście). Siedzibą powiatu został Czarnków.
Pod koniec 2017 r. w Trzciance zawiązał się społeczny komitet na rzecz reaktywacji powiatu trzcianeckiego. Według projektu miałby obejmować część obecnego powiatu czarnkowsko-trzcianeckiego, tj. miasta i gminy: Trzcianka, Wieleń, Krzyż Wielkopolski oraz gminę Drawsko. Trwa akcja zbierania podpisów poparcia wśród mieszkańców Trzcianki.

</doc>
<doc id="591063" url="https://pl.wikipedia.org/wiki?curid=591063" title="Powiat czarnkowski">
Powiat czarnkowski

Powiat czarnkowski – powiat województwa poznańskiego II Rzeczypospolitej, następnie województwa poznańskiego PRL, istniejący do roku 1975 na terenie obecnego powiatu czarnkowsko-trzcianeckiego (woj. wielkopolskie). Jego ośrodkiem administracyjnym był Czarnków. Oprócz miasta Czarnków powiat obejmował miasto Wieleń, lewobrzeżne części (od rzeki Noteć) dzisiejszych gmin Czarnków i Wieleń oraz gminy Drawsko, Lubasz i Połajewo. 1 sierpnia 1934 r. dokonano podziału na gminy wiejskie
Po reformie administracyjnej w 1975 roku terytorium powiatu weszło w skład nowego województwa pilskiego. Powiatu nie przywrócono w roku 1999, lecz powstał powiat czarnkowsko-trzcianecki, obejmujący tereny ówczesnych powiatów czarnkowskiego i trzcianeckiego (oprócz prawobrzeżnej części gminy Ujście). Siedzibą powiatu został Czarnków.

</doc>
<doc id="591065" url="https://pl.wikipedia.org/wiki?curid=591065" title="ROTR Spółdzielnia Mleczarska w Rypinie">
ROTR Spółdzielnia Mleczarska w Rypinie

ROTR Spółdzielnia Mleczarska w Rypinie – były zakład produkcyjny otwarty 31 stycznia 1926 w dniu Zgromadzenia Założycielskiego Spółdzielczej Mleczarni Parowej „ROTR” w Rypinie, gdzie „ROTR” był skrótem nazwy "Rypińskie Okręgowe Towarzystwo Rolnicze".
Historia.
Po wojnie przełomowym momentem dla „ROTR” Spółdzielni Mleczarskiej było przekazanie przez UNICEF w 1950 urządzeń do produkcji mleka w proszku. Zadecydowało to o profilu zakładu, który dzięki licznym modernizacjom i inwestycjom stale zwiększał swoje możliwości przerobu mleka.
W latach dziewięćdziesiątych nastąpił dalszy rozwój zakładu. Uruchomiono nową masłownię, trafostację, linię wyrobów UHT, oddano do użytku 2 magazyny wyrobów gotowych oraz przeprowadzono modernizację kotłowni. W roku 2000:
W 2004 roku została oddana do użytku nowa hala produkcyjno-magazynowa z przeznaczeniem do produkcji serów. W kwietniu 2005 uruchomiono produkcję serów. W 2009 ROTR była 9 największą spółdzielnią mleczarską w Polsce. 5 października 2018 r. Sąd Rejonowy w Toruniu ogłosił upadłość ROTR.

</doc>
<doc id="591068" url="https://pl.wikipedia.org/wiki?curid=591068" title="Michael Maestlin">
Michael Maestlin

Michael Maestlin także Möstlin lub Mästlin (ur. 30 września 1550 w Göppingen; zm. 20 października 1631 w Tybindze) – niemiecki matematyk i astronom.
Życiorys.
Maestlin studiował w Tübinger Stift teologię, matematykę i, zainteresowany nią przez Philippa Apiana, astronomię. W 1571 został magistrem, a w 1576 diakonem w Backnang. Od 1580 był profesorem matematyki na Uniwersytecie w Heidelbergu, a od 1583 – w Tybindze.
Obok Leonarda da Vinci uważany jest za pierwszego, który światło popielate Księżyca zidentyfikował jako światło ziemskie. Później odkrył, że komety nie są zjawiskami atmosferycznymi lub sublunarnymi.
Maestlin był zwolennikiem heliocentryzmu Mikołaja Kopernika, był nauczycielem i przyjacielem Johannesa Keplera, którego zaznajomił z teoriami Kopernika. Najprawdopodobniej przekonał do tych teorii także Galileusza.
W 1961 jego imieniem nazwano krater na Księżycu.

</doc>
<doc id="591069" url="https://pl.wikipedia.org/wiki?curid=591069" title="Michael Mästlin">
Michael Mästlin



</doc>
<doc id="591070" url="https://pl.wikipedia.org/wiki?curid=591070" title="Big Stars">
Big Stars

Big Stars – polski zespół muzyczny, w skład którego wchodzą trzy wokalistki: Lora Szafran, Beata Bednarz i Patrycja Gola. Trio powstało w 2005 roku. W tym samym roku zespół z piosenką "Teraz My" wziął udział w konkursie Festiwalu Jedynki o Przebój Lata, gdzie zajął trzecie miejsce, pokonując między innymi wokalistkę Marysię Sadowską oraz zespół Blue Cafe.
Zespół został rozwiązany w 2010 roku.

</doc>
<doc id="591071" url="https://pl.wikipedia.org/wiki?curid=591071" title="Philipp Apian">
Philipp Apian

Philipp Apian, znany także jako Philipp Bennewitz lub Bienewitz (ur. 14 września 1531 w Ingolstadt, zm. 15 listopada 1589 w Tybindze) – niemiecki matematyk, lekarz i kartograf. 
Życiorys.
Syn matematyka i astronoma Petera Apianusa. W wieku 11 lat zaczął naukę matematyki na Uniwersytecie w Ingolstadt. Od osiemnastego roku życia kontynuował studia we Francji.
Po powrocie do Niemiec w 1552 został profesorem. Na polecenie księcia bawarskiego Albrechta III w latach 1554–1563 stworzył mapę Bawarii. Przez 14 lat wykładał na Uniwersytecie w Tybindze, aż w końcu w 1583 usunięto go ze stanowiska, gdyż odmówił zanegowania kalwinizmu.

</doc>
<doc id="591072" url="https://pl.wikipedia.org/wiki?curid=591072" title="Nikomedes I">
Nikomedes I

Nikomedes I (gr. "Nikomḗdēs"; ur. 300?, zm. ok. 250 p.n.e.) – król Bitynii od ok. 279 p.n.e. do swej śmierci. Syn i następca Zipojtesa, króla Bitynii.
Po śmierci Lizymacha, króla Tracji, kilka ważnych miast nad Morzem Czarnym i Bosforem utworzyło tzw. Związek Północny. W jej skład wchodziły miasta: Heraklea Pontyjska, Bizancjum, Chalcedon, Kios, Tios). Do nich dołączyli później Mitrydates I Ktistes, król Pontu oraz Nikomedes I.
Nikomedes objął tron po śmierci ojca, dokonawszy wcześniej zabójstwa dwóch braci, potencjalnych konkurentów do władzy. Trzeci młodszy brat Zipojtes uniknął śmierci. Ten buntując się przeciwko bratu, utrzymywał północno-zachodnią część Bitynii w swych rękach. Tymczasem, Nikomedes był zagrożony najazdem Antiocha I Sotera, króla państwa Seleucydów, który przedtem walczył z jego ojcem Zipojtesem. By ochronić się przed tym, zawarł przymierze z Herakleą, a potem z Antygonem II Gonatasem. Atak wroga okazał się niegroźny, bowiem Antioch po najechaniu Bitynii, cofnął się nie ryzykując wydania bitwy.
W r. 278 p.n.e. Nikomedes pokonał Zipojtesa z pomocą naddunajskich Celtów Lonnoriusa i Lutariusa, przyszłych założycieli Galacji. Lutarius dwoma okrętami i trzema większymi łodziami, zdobytymi na Macedończykach, przewiózł swych ludzi w ciągu kilku dni na drugi brzeg. Potem Lonnorius przepłynął z Bizancjum na drugi brzeg z pomocą Nikomedesa. Zjednoczeni Galatowie udzielili pomocy królowi Bitynii walczącemu ze swym bratem. Nikomedes po pokonaniu i zapewne zabiciu Zipojtesa dokonał zjednoczenia Bitynii. Galatowie po odniesieniu zwycięstwa zajęli część ziem na południe od Bitynii, nazywając ją Gallogrecją.
Po tych wydarzeniach, mamy niewiele informacji. Prawdopodobnie Galowie później pomogli Nikomedesowi w walce przeciw królowi państwa Seleucydów Antiochowi I Soterowi, ale brakuje na ten temat szczegółowych danych. Nikomedes zapewne rządził bez zakłóceń Bitynią, wzmacniając ją wewnętrznie. Podczas swego długiego i spokojnego panowania podniósł kraj do wysokiego stopnia potęgi i pomyślności. Prawdopodobnie to on usiłował nabyć z miasta Knidos sławny posąg Wenus, dzieła greckiego rzeźbiarza Praksytelesa, przez oferowanie odpuszczenia całego długu publicznego miasta.
W naśladownictwie swego ojca, i jak wielu innych greckich władców Azji, Nikomedes zdecydował się uwiecznić swoje własne imię przez założenie nowej stolicy, która została założona w bezpośrednim sąsiedztwie kolonii megaryjskiej Astakos. Miejsce zostało tak rozsądnie wybrane, że miasto Nikomedia nieprzerwanie istniało ponad sześć stuleci, jako jedno z najbogatszych i najbardziej kwitnących w Anatolii. Założenie Nikomedii zostało umieszczone przez Euzebiusza z Cezarei na rok 264 p.n.e. 
Czas trwania panowania Nikomedesa I, po tym zdarzeniu, jest nieznany, ale jego śmierć jest wyznaczona wokół r. 250 p.n.e. Był dwa razy żonaty; z pierwszą żoną Ditizele, frygijką z urodzenia, miał dwóch synów, Prusjasza i Ziaelasa, przyszłego króla Bitynii, oraz córkę, Lizandrę; z drugą żoną Etazetą miał Tibojtesa (zm. po 211 p.n.e.) oraz nieznanego z imienia syna. Etazeta przekonała męża, by odsunął na bok jego dzieci z pierwszego małżeństwa i zostawił koronę dla jej potomstwa. Ci byli jeszcze niemowlętami, kiedy Nikomedes I postanowił przed śmiercią powierzyć ich opiekuństwo królowi macedońskiemu Antygonowi II Gonatasowi i królowi egipskiemu Ptolemeuszowi II Filadelfowi oraz miastom Heraklei, Bizancjum i Kios. Jednak te zabiegi nie przyniosły pożądanego skutku, bowiem Ziaelas, syn z pierwszego małżeństwa, szybko zajął tron bityński, usuwając macochę z jej dziećmi do Macedonii. 

</doc>
<doc id="591073" url="https://pl.wikipedia.org/wiki?curid=591073" title="Koncert Inaczej">
Koncert Inaczej



</doc>
<doc id="591074" url="https://pl.wikipedia.org/wiki?curid=591074" title="Joab">
Joab

Joab, Joaw (יוֹאָב "Bóg jest ojcem", heb. Yoʾav, Tiberian Hebrew Yôʾāḇ) (XI/X w. p.n.e.) – wódz wojsk Dawida. 
Był synem Serui, córki Jessego i siostry Dawida. Przypuszcza się, że towarzyszył Dawidowi już w czasie panowania Saula. Po raz pierwszy zostaje wymieniony w Starym Testamencie w relacji o bitwie koło Gibeonu zwolenników Dawida ze stronnikami Iszbaala, syna Saula. Ludzie Dawida dowodzeni przez Joaba zwyciężyli. Abner, wódz Iszbaala, ratował się ucieczką.
Później Abner rozpoczął negocjacje z Dawidem. Joab, obawiając się o swoją pozycję i zarazem żądny zemsty za śmierć brata Asahela poległego koło Gibeonu, ściągnął podstępnie Abnera do Hebronu i zamordował. Dawid nie zdecydował się jednak na ukaranie Joaba.
Joab jako dowódca wojsk Dawida odniósł zwycięstwo nad Syryjczykami sprzymierzonymi z Chanunem, królem Ammonitów. Później oblegał ammonickie miasto Rabbę. Na polecenie Dawida ustawił Uriasza Hetytę w najgorętszym punkcie działań wojennych, by ten zginął. Kiedy zajął zachodnią część Rabby, wezwał Dawida. Dzięki temu król mógł osobiście zająć stolicę Ammonitów.
Według tradycji biblijnej był bezwzględnym i zawistnym, ale znakomicie znającym swoje rzemiosło dowódcą; walczył pomyślnie z Aramejczykami, Ammonitami, Edomitami; pośredniczył w konflikcie między Dawidem a Absalomem, brał udział w stłumieniu buntu Seba z plemienia Beniamina, zgładzonego na jego żądanie przez mieszkańców miasta Abel. Popierał kandydaturę Adoniasza, przyrodniego brata Salomona jako następcę Dawida; po objęciu władzy przez Salomona został stracony na jego rozkaz za sprawę z Abnerem, oraz zabójstwo swojego rywala Amasy.

</doc>
<doc id="591076" url="https://pl.wikipedia.org/wiki?curid=591076" title="Joaw">
Joaw



</doc>
<doc id="591077" url="https://pl.wikipedia.org/wiki?curid=591077" title="Towarzystwo Czerwonego Lwa i Słońca">
Towarzystwo Czerwonego Lwa i Słońca

Stowarzyszenie Czerwonego Lwa i Słońca - Persja – odpowiednik stowarzyszeń krajowych Czerwonego Krzyża i Czerwonego Półksiężyca, powstały w Persji (dzisiejszy Iran) w roku 1922. Lew i Słońce były znakiem dynastii Pahlawi rządzącej Iranem do 1979 roku. Po obaleniu szacha Irańska Republika Islamska zrezygnowała w 1980 roku z używania symbolu Czerwonego Lwa i Słońca i zastąpiła go Czerwonym Półksiężycem. Mimo to Iran zastrzegł sobie prawo powrotu do znaku Czerwonego Lwa i Słońca. Formalnie znak jest wciąż umocowany w prawie międzynarodowym w I Konwencji Genewskiej (art. 38). Znowelizowany w 1986 roku statut Międzynarodowego Ruchu Czerwonego Krzyża i Czerwonego Półksiężyca nie przewiduje możliwości wybrania przez jakiekolwiek nowo powstałe stowarzyszenie krajowe znaku Czerwonego Lwa i Słońca.

</doc>
<doc id="591078" url="https://pl.wikipedia.org/wiki?curid=591078" title="Czerwony Lew i Słońce">
Czerwony Lew i Słońce



</doc>
<doc id="591079" url="https://pl.wikipedia.org/wiki?curid=591079" title="Shams Pahlavi">
Shams Pahlavi



</doc>
<doc id="591080" url="https://pl.wikipedia.org/wiki?curid=591080" title="Stowarzyszenie Czerwonego Lwa i Słońca">
Stowarzyszenie Czerwonego Lwa i Słońca



</doc>
<doc id="591082" url="https://pl.wikipedia.org/wiki?curid=591082" title="Johann Valentin Andreae">
Johann Valentin Andreae

Johann Valentin Andreae, znany też jako Johannes Valentinus Andreae lub Johannes Valentinus Andreä (ur. 17 sierpnia 1586 w Herrenbergu, zm. 27 czerwca 1654 w Stuttgarcie) – niemiecki pisarz, matematyk, alchemik, astrolog, kabalista, różokrzyżowiec oraz teolog, określany mianem „Lutra z Wirtembergii”. Profesor uniwersytetu w Tybindze. Autor "Alchemicznych zaślubin Christiana Rosenkreutza" ("Chymische Hochzeit Christiani Rosencreutz anno 1459").
Życiorys.
Dzieciństwo i studia.
Andreae był jednym z siedmiorga dzieci, synem pastora Johanna Andreae (1554-1601) i Marii Moser. Gdy ojciec zmarł, rodzina pozostała z gigantycznymi długami i, aby stawić im czoła, przeniosła się do Tybingi, gdzie przed laty rektorem protestanckiego uniwersytetu był dziadek Johanna Valentina, Jacob Andreae (1528-1590).
Maria Moser podjęła pracę aptekarki (czym zajmowała się do 1617 roku), a młody Jacom Valentin w 1604 roku rozpoczął studia na tybińskim uniwersytecie.
Studiował nauki przyrodnicze i w 1605 roku uzyskał tytuł magistra z oceną celującą. Jak wynika z jego autobiografii, Andreae napisał wówczas, wydaną drukiem dopiero jedenaście lat później, powieść „Alchemiczne Zaślubiny Christiana Rosenkreutza roku 1459”. Andreae studiował też teologię i matematykę. Odmówiono mu jednak przystąpienia do końcowych egzaminów. Prawdopodobnie była to kara za paszkwil na temat ślubu rektora uniwersytetu Mathhiasa Enslina.
Tułaczka po Europie.
Po tym wydarzeniu Johann Valentin zajął się udzielaniem korepetycji młodym szlachcicom i razem z nimi podróżował przez Szwajcarię, Francję, Austrię i Włochy.
Powrócił do Tybingi w 1608 roku. Zawarł znajomości z uczonymi, m.in. Tobiasem Hessem i Abrahamem Holzelem. Ich wspólne intelektualne dyskusje i działania wzbudziły niepokój konserwatywnych luterańskich formalistów. Nowy rektor uniwersytetu postawił Andreae zarzut „niewłaściwych poglądów”. Za karę Johann Valentin został wykluczony z grona luterańskiego kleru. Poważniejszych sankcji uniknął jedynie dzięki wstawiennictwu księcia Fryderyka Wirtemberskiego.
Po opuszczeniu Tybingi Andreae przyjął posadę domowego nauczyciela w Bawarii. Po pewnym czasie wyjechał do Szwajcarii, gdzie zainspirowały go klarowne reguły Kościoła Kalwinistów w Genewie. W następnych latach odbył liczne podróże, m.in. do Francji i Włoch, w czasie których utwierdził się w przekonaniu o zepsuciu kurii. Postanowił bez reszty poświęcić się Kościołowi ewangelickiemu.
W 1612 roku powrócił do Tybingi, aby kontynuować studia teologiczne. Wśród teologów odnalazł nowych przyjaciół. Niektórzy, jak stary teolog Hafenreffer, próbowali ponownie sprowadzić go na łono Kościoła luterańskiego. Ze szczerej chęci lub też bez niej, Andreae nie stawiał oporu. Po końcowych egzaminach w 1614 roku został diakonem w Vaihingen. Tam też ożenił się 2 sierpnia z Agnes Elisabeth Grüninger.
Fama i Confessio.
W roku 1614 w Kassel ujrzała też światło dzienne tajemnicza, anonimowa broszura, której autorstwo przypisuje się Johannowi Valentinowi Andreae. Był to pierwszy z trzech manifestów rzekomo istniejącego, a tak naprawdę dopiero postulowanego tajnego bractwa Różo-Krzyża, zrzeszającego uczonych-hermetystów. Pełny tytuł broszury brzmiał: "Uniwersalna i powszechna reforma całego świata Fama Fraternitatis („Sława Bractwa”) Honorowego bractwa Różo-Krzyża skierowana do wszystkich ludzi nauki i władców Europy oraz krótka odpowiedź przesłana przez pana Haselmeyera, który z tej przyczyny został aresztowany przez jezuitów, wtrącony do więzienia i zakuty w łańcuchy na galerze. Teraz wydana drukiem do wiadomości wszystkich ludzi o szczerych sercach".
Zaledwie rok po "Famie Fraternitatis" ukazał się kolejny manifest „niewidzialnego” bractwa, noszący tytuł "Confessio Fraternitatis" ("Wyznanie bractwa").
Manifesty Andreaego głosiły potrzebę generalnej, światowej reformy, radykalnego rozwiązania moralnego i intelektualnego kryzysu współczesnej Europy, które może być możliwe tylko poprzez dokończenie reformacji luterańskiej, zjednoczenie wszystkich chrześcijan, postęp naukowy i współpracę uczonych. Takie były też celom tajnego bractwa, założonego, wedle słów manifestów, jeszcze w Średniowieczu przez Christiana Rosenkreutza, które oprócz tego postulowały wydanie w przyszłości wielkiej encyklopedii kodyfikującej całość wiedzy ludzkiej.
"Alchemiczne zaślubiny".
Wydane w 1616 roku "Alchemiczne zaślubiny Christiana Rosenkreutza roku 1459" w pełni korespondują z poprzednimi manifestami. Powieść, przesycona mistyczną i alchemiczną symboliką, utożsamiała Christiana Rosenkreutza, adepta nauki egipskiej i arabskiej, z Hermesem Trismegistosem, mitycznym twórcą Szmaragdowej Tablicy, zawierającej kwintesencję wiedzy hermetycznej. Alegoryczne przygody Rosenkreutza miały jednak swój religijno-polityczny kontekst. Były one aluzją do przebiegu rzeczywistych zaślubin księcia elektora Palatynatu Fryderyka V z księżniczką angielską – Elżbietą, córką Jakuba I Stuarta. Związek protestanckiej dynastii Palatynatu ze Stuartami zapowiadał powstanie anty-Habsburskiej Unii Protestanckiej.
Rzeczpospolita Christianopolitanii.
Nie wszyscy entuzjaści “generalnej reformacji” właściwie odczytali intencje Andreaego. Szczególnie w kręgach alchemików, manifesty i "Alchemiczne zaślubiny" interpretowano, wbrew ich krytyczno-utopijnej intencji, jako apologię sztuki transmutacji metali. W wyniku tego Andreae zaczął dystansować się od swego dzieła. W pamflecie Turris Babel (Wieża Babel) z 1619 roku potępił żądzę złota alchemików. W ostatnim rozdziale napisał: “wy śmiertelnicy nie powinniście wyczekiwać już żadnego Bractwa. Skończyła się komedia. Fama [..] powiedziała tak, teraz mówi nie”. Johann Valentin Andreae przyznał, że „niewidzialne bractwo Christiana Rosenkreutza” tak naprawdę nigdy nie powstało, lecz zapewnił, że jeśli kiedyś pojawi się „bractwo prawdziwie chrześcijańskie”, to z pewnością do niego przystąpi.
Pomimo przyznania się do mistyfikacji, Andreae nie zrezygnował jednak ze swojego programu i ponownie przedstawił go, po gruntownej przebudowie, w wydanej w 1619 roku powieści „Rei publicae Christianopolitanae descriptio” ("Opis Rzeczypospolitej Christianopolitanii"), w której nakreślił obraz idealnego społeczeństwa, kierowanego przez uczonych, skupionego wokół jednego celu, jakim jest wiedza.
Dzieło to inspirowało "Nową Atlantydę " Francis Bacona.

</doc>
<doc id="591087" url="https://pl.wikipedia.org/wiki?curid=591087" title="Ewa Sonnet">
Ewa Sonnet

Ewa Sonnet, właśc. Beata Kornelia Dąbrowska (ur. 8 marca 1985 w Rybniku) – polska fotomodelka erotyczna i piosenkarka pop.
Życiorys.
W 2003 zaczęła współpracę jako modelka topless m.in. z agencją Busty Poland oraz miesięcznikiem „CKM”. 
W 2005 została dostrzeżona przez Roberta Jansona, lidera grupy Varius Manx, dzięki którego pomocy w czerwcu wydała swój debiutancki singel, „... i RNB”. W październiku 2006 wydała album, zatytułowany "Nielegalna", na którym znalazło się jedenaście utworów z muzyką autorstwa Jansona.
W 2007 wzięła udział w pierwszej edycji programu TVP2 "Gwiazdy tańczą na lodzie". W 2012 opublikowała teledysk do piosenki „Listen”.

</doc>
<doc id="591091" url="https://pl.wikipedia.org/wiki?curid=591091" title="Gaude, mater Polonia">
Gaude, mater Polonia



</doc>
<doc id="591096" url="https://pl.wikipedia.org/wiki?curid=591096" title="105 mm armata mle 1913 Schneider">
105 mm armata mle 1913 Schneider

Canon de 105 mle 1913 – armata francuska zaprojektowana w 1913 i szeroko używana podczas I wojny światowej. Duża część tych dział służyła w armii francuskiej aż do 1940. Były one też eksportowane do wielu krajów, w polskiej armii używana jako armata 105 mm wz. 13 Schneider.
Historia.
Na początku XX wieku francuski koncern Schneider rozpoczął współpracę z rosyjską fabryką zbrojeniową Putiłowa, tworząc projekty nowoczesnych dział dla rosyjskiej armii, które miały być produkowane w Rosji. Jednym z ciekawszych projektów, który powstał wyniku tej współpracy, była armata 107 mm wz. 1910. Działo to wyglądało niezwykle obiecująco, i Schneider zdołał nakłonić francuską armię do zakupu prawie identycznej wersji tego działa, która miała być produkowana we Francji. W tej nowej wersji dokonano nieznacznych tylko modyfikacji (zmieniając kaliber na standardowy 105 mm). Nowa armata otrzymała oznaczenie Canon de 105 modèle 1913 Schneider, choć popularnie znana była jako L 13 S. Początkowo armia francuska nie była zainteresowana nowym działem polowym, uważając że ich znakomita „siedemdziesiątkapiątka” wystarczy do wszystkich zadań, ale kiedy pierwsze bitwy I wojny światowej obnażyły wady lżejszej armaty, L 13 S weszła do produkcji na bardzo dużą skalę.
Użytkownicy.
Armata była eksportowana do Belgii, Jugosławii i Polski, ale przede wszystkim do Włoch, gdzie jako Cannone da 105/28 służyła do 1943.
Polska.
Pierwsze 16 egzemplarzy przybyło do Polski wraz z Armią Hallera, i do 1920 Wojsko Polskie otrzymało 64 działa tego typu. W latach 30. podjęto w Polsce produkcję zmodernizowanej wersji tej armaty pod nazwą 105 mm armata wz. 29 Schneider. We wrześniu 1939 Polska dysponowała 118 działami wz. 13 i 124 wz. 29 (według innych danych 254 działami obu typów).
Jednostka ognia (JO) do armaty wz.13: 40 nb (granatów stalowych - 40 szt. tj. 14 skrz.= 742 kg; ład.miotaj. 40 szt. tj. 3 skrz.= 300 kg; zapalniki 45 szt. tj. 2 skrz.= 22 kg).
III Rzesza.
Zdobyczne francuskie armaty tego typu służyły w Wehrmachcie jako 10,5 cm K 331(f), a belgijskie jako 10,5 cm K 331(b).
Część zdobycznych armat z Jugosławii i Włoch zostało zamontowanych na podstawach obrotowych i włączonych do systemu obrony Wału Atlantyckiego pod oznaczeniem 10,5 cm K338(j) i 10,5 cm K338(i). Polskie armaty tego typu służące w armii niemieckiej były znane jako 10,5 cm K13(p), a wersja wz. 29 jako 10,5 cm K29(p)

</doc>
<doc id="591101" url="https://pl.wikipedia.org/wiki?curid=591101" title="105 mm armata wz. 29 Schneider">
105 mm armata wz. 29 Schneider

Armata 105 mm wz. 29 Schneider (105 mm dalekonośna armata polowa wz. 29) – armata francuska powstała w wyniku modernizacji armaty 105 mm wz. 13 Schneider z zakładów Schneider. Używana m.in. przez armie Polski i Finlandii, produkowana także w Polsce.
Historia.
Na uzbrojeniu armii polskiej armata znalazła się po 1918 roku. W 1930 Polska kupiła od Francji licencję na produkcję tej armaty, jak również pewną liczbę dział wyprodukowanych we Francji. Od 1934 działa były produkowane w Starachowicach, a od 1937 również w Stalowej Woli.
We wrześniu 1939 Polska dysponowała 118 działami wz. 13 i 124 wz. 29 (według innych danych 254 działami obu typów) oraz 203 000 sztuk amunicji do tej armaty. Wraz z haubicami 155 mm stanowiły podstawowy sprzęt dywizjonów artylerii ciężkiej – według etatu każdy dywizjon miał mieć 3 armaty 105 mm i 3 haubice 155 mm.
Część tych armat zdobyli Niemcy podczas kampanii wrześniowej i wprowadzili je do służby pod oznaczeniem 10.5 cm FK 29 (p). W 1940 Finlandia zakupiła od Niemiec 54 egzemplarze tych armat, które dotarły do Finlandii w październiku tego roku i otrzymały oznaczenie 105 K/29. Podczas wojny kontynuacyjnej armaty te stanowiły wyposażenie pięciu dywizjonów artylerii ciężkiej. Łącznie wystrzeliły 144869 szt. amunicji. W czasie wojny kontynuacyjnej Finlandia cierpiała na poważne braki w artylerii dalekonośnej, w związku z czym zakup poważnie wzmocnił fińskie możliwości rażenia oddalonych celów oraz prowadzenia ognia przeciwbateryjnego. Artylerzyści fińscy lubili działa, ale problematyczne okazały się zapłonniki.
Z 54 otrzymanych armat 40 dostarczono na pokładzie S/S Inga 2 października 1940, a 14 dotarło na pokładzie S/S Widor 9 października 1940. Latem 1944 roku 4 Korpus Armii Fińskiej stracił 8 dział na terenie przesmyku karelskiego. W Finlandii stosowano amunicję rozdzielnego ładowania elaborowaną trotylem, szneiderytem oraz amatolem. Nie stosowano nabojów scalonych. Po 2 wojnie światowej armaty zostały w Finlandii zmodernizowane poprzez wymianę kół drewnianych na pneumatyczne pochodzenia radzieckiego (prawdopodobnie od haubic 122mm) ponadto pozbyto się przodków, przeniesiono lemiesze na pancerz i dodano odblaski pozycyjne.
Jednostka ognia do armaty wz.29: 40nb – w tym: z granatem stalowym 39 nb tj. 14 skrz.= 742 kg, z pociskiem wskaźnikowym 1 nb tj. 1 skrz.= 53 kg, ład.miotaj. 40szt. tj. 3skrz.= 300 kg, zapalniki 45szt. tj. 2skrz.= 22 kg. Większa liczba zapalników wynikała z tego, że było ich kilka typów: m.in. RYG.wz.18 (37,5%), wz.99/15 z krótką zwłoką (50%), wz.99/15 z długą zwłoką (12,5%). Zagadnienie różnorodności zapalników dotyczyło też innego sprzętu artyleryjskiego WP II RP. W powyższych wyliczeniach nie zastosowano zaokrągleń do pełnych opakowań.
W zbiorach zachowało się przynajmniej dziewięć armat wz. 29.
Nr 241 - W zbiorach prywatnych (prod. francuskiej)
Nr 291 - Muzeum Wojsk Lądowych w Bydgoszczy (prod. francuskiej)
Nr 293 - W zbiorach prywatnych polskich (prod. francuskiej)
Nr 304 - Muzeum Przyrody i Techniki w Starachowicach (prod. polskiej)
Nr 317 - Muzeum Wojska Polskiego w Warszawie (prod. polskiej)
Nr 319 - W zbiorach prywatnych polskich (prod. polskiej)
Nr 326 - Fińskie Muzeum Artylerii w Hämeenlinna (prod. polskiej)
Nr 3?? - Porvoo w Finlandii jako pomnik, zachowane oryginalne drewniane koła (prod. polskiej)
Nr ??? - Nieustalone miejsce w Finlandii jako pomnik. (prod. nieustalonej)
Galeria.
Armata 105 mm wz. 29 Schneider wyprodukowana w Starachowicach. Zdjęcia z Fińskiego Muzeum Artylerii i pomnika w Porvoo.

</doc>
<doc id="591103" url="https://pl.wikipedia.org/wiki?curid=591103" title="Armia Hallera">
Armia Hallera



</doc>
<doc id="591105" url="https://pl.wikipedia.org/wiki?curid=591105" title="155 mm haubica mle 1917 Schneider">
155 mm haubica mle 1917 Schneider

Canon de 155 C mle 1917 Schneider – francuska haubica polowa kalibru 155 mm skonstruowana w czasie I wojny światowej, używana masowo także podczas II wojny światowej. Standardowa ciężka haubica m.in. Wojska Polskiego w okresie międzywojennym.
Haubica mle 1917 została zaprojektowana w roku 1917 jako ulepszona wersja haubicy wz. 1909 kal. 152 mm. Było to działo tak skuteczne i nowoczesne, że wykorzystywane było przez armię francuską aż do 1940 roku. Ponadto wyeksportowano je do wielu państw, a w Stanach Zjednoczonych i Polsce podjęto produkcję licencyjną. W Finlandii niektóre odmiany haubicy mle 1917 pozostały w użyciu aż do lat 80. XX wieku.
Historia.
Na przełomie XIX i XX wieku armia francuska nie przykładała dużej uwagi do broni stromotorowej. Ważnym działem na jej wyposażeniu była za to udana armata polowa mle 1897 kal. 75 mm. Aby dostosować ją do zwalczania umocnień stałych i polowych wykorzystywano wynalazek mjr. Malandrina. Był to pierścień, który załoga mocowała na pocisku 75 mm, dzięki czemu krzywizna lotu pocisku ulegała zwiększeniu. Ten wynalazek spowodował istotnie opóźnienia w pracach nad konstrukcjami nowych typów haubic.
Na początku XX wieku w Zakładach Schneider (obecnie Schneider Electric) na zamówienie armii rosyjskiej powstał projekt haubicy kal. 152 mm. Produkcja tych haubic odbywała się w Rosji, w Zakładach Putiłowskich. W podobnym czasie w zakładach FAMH w Saint-Chamond opracowano inny projekt ciężkiej haubicy kal. 150 mm, na zamówienie rządu Meksyku. Prezentacja nowego działa odbyła się w roku 1911, lecz ostatecznie Meksykanie nie zdecydowali się na zamówienie haubic. Ten sam projekt w roku 1913 zaprezentowano rządowi francuskiemu, jednakże i tutaj początkowo nie wykazano zainteresowania. Uważano, że znajdująca się już na wyposażeniu armii francuskiej haubica mle 1904 kal. 155 mm budowana z myślą o walce manewrowej, jest działem bardziej odpowiednim.
Po wybuchu I wojny światowej, po drugiej bitwie pod Artois w roku 1915 francuskie dowództwo zdało sobie sprawę, że haubice mle 1904 nie posiadają odpowiedniej szybkostrzelności, problemem był też niewystarczający zasięg. Wobec tego w czerwcu 1915 roku zamówiono 400 egzemplarzy haubic mle 1915. Konstrukcyjnie haubica mle 1915 oparta była na proponowanej wcześniej Meksykowi haubicy kal. 150 mm. Z powodu opóźnień produkcyjnych haubice mel 1915 trafiły do wojska dopiero jesienią 1916 roku. Po zrealizowaniu zamówienia 400 egzemplarzy produkcję haubice mle 1915 zakończono. Stwierdzono, że działo to nie jest dostatecznie dobre, aby całkowicie zastąpić haubice mle 1904. Jedną z wad haubicy mle 1915 było stosowanie w niej amunicji z miedzianymi łuskami.
Wobec tego rozpoczęto prace nad nową haubicą. Firma Schneider przeprojektowała swoją haubicę wz. 1909 kal. 152 mm, dostosowując ją m.in. do francuskiej amunicji kal. 155 mm. Projekt ten został zaakceptowany przez armię francuską i nową haubicę przyjęto na jej wyposażenie pod oznaczeniem Canon de 155 C, mle 1917 Schneider. Produkcja nowego działa ruszyła w roku 1917 i do końca I wojny światowej powstało 3035 sztuk.
Poza Francją haubice mle 1917 trafiły na wyposażenie: Argentyny, Belgii, Brazylii, Finlandii, Grecji, Hiszpanii, Jugosławii, Niemiec, Polski, Rosji, Rumunii, Serbii, Stanów Zjednoczonych i Włoch. Ponadto w Polsce i Stanach Zjednoczonych prowadzono produkcję licencyjną.
Działo to okazało się na tyle nowoczesne i skuteczne, że nie wycofano go z użycia długo po zakończeniu I wojny światowej. Przykładowo w Finlandii niektóre odmiany haubicy mle 1917 wykorzystywano aż do lat 80. XX wieku.
Opis techniczny.
Haubica polowa mle 1917 była działem kalibru 155 mm o długim odrzucie lufy. Przeznaczona była do prowadzenia ognia zagłębiającego. Jej maksymalna donośność wynosiła 11 200 m (przy użyciu ładunku 00 i granatu stalosurówkowego), zaś praktyczna ok. 8000 m. Prędkość początkowa pocisku wynosiła 450 m/s, zaś wysokość linii ognia – 1430 mm. Pionowe pole ostrzału wynosiło od 0° do +42°. Masa działa odprzodkowanego była równa 3300 kg, zaś masa przodka z dyszlem – 420 kg.
Lufa umieszczona była na sankach, w których zainstalowany był także opornik hydrauliczny oraz powrotnik pneumatyczny. Podczas odrzutu i powrotu lufa ślizgała się po wodzidłach kołyski. Kołyskę umieszczano w łożu, zaś jej tylna część została połączona z mechanizmem podniesieniowym za pomocą łuków zębatych. Kołyskę oraz łoże działa wykonano z blachy stalowej. W łożu znajdowało się m.in. pudło mechanizmu podniesieniowego, mocowanie wyciora, mechanizm kierunkowy, obsada kołyski, drążek celowniczy, lemiesz stały i ruchomy oraz płyta oporowa ogona. Do łoża przymocowana była 1881 milimetrowa oś z dwoma kołami. Średnica kół wynosiła 1330 mm.
Lufa składała się z rury rdzeniowej, obsady i przeciwwagi. Długość lufy wynosiła 2332 mm (15 kalibrów), posiadała 48 gwintów. Rura rdzeniowa składała się z komory zamkowej, leża przyrządu uszczelniającego, komory ładunkowej, stożka przejściowego oraz części gwintowanej o długości 1737 mm.
Haubica mle 1917 miała zamek śrubowy, zawiasowy składający się z trzonu w kształcie walca, ramy z korbą, zębnicy i rygla zębnicy, przyrządu uszczelniającego, zasuwy zapałowej oraz przyrządu kurkowego.
Haubicę wyposażono w oporopowrotnik składający się opornika i powrotnika. Opornik służył do hamowania odrzutu i łagodzenia powrotu. Składał się z cylindra, tłoczyska z tłokiem i wrzeciona. Powrotnik służył do dosyłania lufy po strzale do położenia pierwotnego. Częściowo brał też udział w hamowaniu odrzutu. Powrotnik składał się z cylindra, tłoczyska i dwóch zbiorników. Tłoczyska opornika i powrotnika połączono ze sobą za pomocą wiązania.
Obsługę chroniła tarcza ochronna wykonana z blachy stalowej, wzmocnionej listwami. Przytwierdzono ją do łoża za pomocą wsporników. Ponadto tarcza ochronna miała wycięcie dla lufy i kołyski oraz okienko do celowania.
Celowanie odbywało się za pomocą przyrządów celowniczych, w skład których wchodził kątomierz przeziernikowy oraz kątomierz panoramowy z przedłużnicą. Przy celowaniu łoże można było przesuwać po osi kół za pomocą mechanizmu kierunkowego, bądź za pomocą drążka celowniczego i uchwytów gumowych.
Działo w położeniu marszowym miało cofniętą lufę, kołyska była połączona ryglem z łożem, zaś zaczep ogona łoża był zaczepiany o sworzeń przodka. W położeniu bojowym natomiast lufa była wysunięta do strzału, zaś lemiesz zaparty o ziemię.
Amunicja.
Nabój haubicy mle 1917 składał się z kilku elementów:
Do haubic mle 1917 używano dwóch rodzajów pocisków: szrapneli oraz granatów. Szrapnel (z zapalnikiem) miał masę 40,59 kg. Zawierał ładunek prochowy przedni z 450 g prochu czarnego, pozostałą część ładunku wewnętrznego stanowiło 270 kulek ołowianych o masie 25 g każda. Kulki umieszczone były w skorupie zalane kalafonią, woskiem lub innym materiałem smolistym. W szrapnel na stałe wkręcony był zapalnik o działaniu podwójnym. Głowice szrapneli malowano na kolor czerwony, zaś pozostałą część na czarno.
Granat stalowy miał masę 42,7 kg (bez zapalnika). W jednolitej skorupie umieszczano ładunek wybuchowy o masie 10,2 kg. Jako materiał wybuchowy używano nitrozwiązków prawdziwych (np. melinit) lub nitrozwiązków z domieszką azotanów (np. sznajderyt). W oko granatu wkręcano wkrętkę głowicową z pochwą zawierającą pobudzacz, którym był sproszkowany melinit. Następnie okno granatu zamykano korkiem chroniącym przed zanieczyszczeniem i wilgocią. Jeżeli ładunek granatu stanowił nitrozwiązek właściwy malowano je na żółto, natomiast w przypadku zastosowania ładunku z nitrozwiązku z domieszką azotanów głowicę malowano na kolor żółty, zaś tułów na czerwono.
Granat stalosurówkowy miał średnią masę 43,5 kg. Jego jednolita skorupa mieściła ładunek wybuchowy o masie 4,5 kg. Jeżeli był to nitrozwiązek właściwy, głowicę granatu malowano na żółto-czerwono, zaś tułów na czarno.
Ładunek prochowy umieszczony był w woreczku. Występowało sześć rodzajów takich ładunków, oznaczonych: 00, 0, 1, 2, 3, 4 oraz 5, przy czym ładunek 00 był najsilniejszy. Ładunek sporządzano z różnych rodzajów prochu.
Zgodnie z polskimi normami w roku 1939 mobilizacyjna jednostka ognia (JO) na jedną haubicę wz. 1917 wynosiła:
Użytkownicy i zastosowanie bojowe.
Francja.
Haubica mle 1917 weszła na wyposażenie armii francuskiej w roku 1917 jako Canon de 155 C, mle 1917 Schneider. Haubica ta była jednym z głównych dział artylerii francuskiej podczas I wojny światowej. Po jej zakończeniu w 1918 roku haubic mle 1917 nie wycofano i nadal stanowiły podstawowy sprzęt francuskiej artylerii ciężkiej. W chwili niemieckiego ataku na Francję w roku 1940 w pierwszej linii znajdowało się ok. 2000 haubic mle 1917. Część z tych dział znajdujących się na wyposażeniu armii francuskiej poprzez wymianę kół dostosowano do trakcji motorowej. Po upadku Francji dużą liczbę dział przejęli Niemcy.
Stany Zjednoczone.
Stany Zjednoczone były drugim po Francji głównym użytkownikiem haubic mle 1917. Pod koniec XIX wieku w Stanach Zjednoczonych powoli rozwijano produkcję krajowego uzbrojenia, czasem wspierając się zakupami zagranicznymi. W roku 1893 do uzbrojenia przyjęto nową haubice M1890.
W roku 1917, w chwili przystąpienia Stanów Zjednoczonych do I wojny światowej wyszły na jaw poważne braki w uzbrojeniu armii amerykańskiej. Wobec tego postanowiono zakupić niezbędne uzbrojenie od Francji. W tym samym roku zakupiono m.in. haubice kal. 155 mm mle 1917 wraz z licencją produkcyjną. Haubice te oznaczono jako M1917 i M1917A1. Znalazły się one wyposażeniu Amerykańskiego Korpusu Ekspedycyjnego, który w latach 1917-1918 walczył we Europie.
W czasie produkcji licencyjnej haubic mle 1917 w Stanach Zjednoczonych wprowadzono pewne modyfikacje w porównaniu do oryginału (m.in. inna tarcza ochronna, zmiany w konstrukcji zamka). Tak zmodyfikowane haubice otrzymały oznaczenie M1918.
Po zakończeniu I wojny światowej haubice M1917 i M1918 dalej pozostały na wyposażeniu armii amerykańskiej. Zastąpiły je dopiero haubice M1 wprowadzone w roku 1941.
Polska.
Pierwsze haubice mle 1917 trafiły do Polski z Francji wraz z Armią Hallera w roku 1919. Armia Hallera dysponowała 48 haubicami i te działa w roku 1919 weszły na wyposażenie tworzącego się Wojska Polskiego pod oznaczeniem 155 mm haubica wz. 1917. Po wybuchu wojny polsko-bolszewickiej zakupiono we Francji następne egzemplarze tak, że według danych na 1 października 1920 roku Polska dysponowała 206 haubicami wz. 1917.
W latach 20. XX wieku, po zakończeniu wojny polsko-bolszewickiej, kiedy przystąpiono do ujednolicenia sprzętu, zdecydowano się na zakup kolejnych 43 haubic wz. 1917. Następnie dokupiono jeszcze 47 sztuk w latach 30. XX wieku, tak że 4 marca 1935 roku na stanie Wojska Polskiego było 298 haubic wz. 1917. W tym samym czasie postanowiono zakupić licencję na produkcję haubic mle 1917 w Polsce, w Zakładach Starachowickich. Do wybuchu wojny powstały tam 44 haubice.
W okresie międzywojennym podstawowym użytkownikiem haubic wz. 1917 było dziesięć pułków artylerii ciężkiej (1., 2., 3., 4., 5., 6., 7. 8., 9. i 10. pac). W okresie pokoju większość pułków artylerii ciężkiej składała się z trzech dywizjonów, a każdy z nich miał na wyposażeniu po dwie baterie liczące 4 działa kalibru 105 mm i haubic kalibru 155 mm. Wyjątkiem był 1 pac, gdzie w jednym dywizjonie znajdowały się dwie baterie armat 120 mm, a w dwóch pozostałych dywizjonach były haubice 155 mm oraz 3 pac, który miał trzy baterie armat i jedną haubic 155 mm. Ponadto 7 pac miał dwie baterie armat i trzy haubic, zaś 8 pac jedną baterię armat i trzy haubic wz. 1917. Poza tym haubice te znajdowały się także na wyposażeniu szkół artylerii.
W Polsce prowadzono też prace nad zmotoryzowaniem haubic wz. 1917. Jedna haubica (o nr. 284) została wyposażona w pneumatyczne koła typu DS i w końcu 1937 roku poddano ją testom. Podczas nich działo pomyślne przebyło 2670 km w urozmaiconym terenie. Średnia prędkość wynosiła 22 km/h, maksymalna zaś 40-45 km/h. Do holowania haubicy użyto ciągnika artyleryjskiego Latil M2TL6. Ponadto haubice wz. 1917 w latach 1931-1935 znajdowały się na wyposażeniu 1 Pułku Artylerii Motorowej, gdzie do ich transportu służyły ciągniki Citroën-Kégresse C6P14 oraz wrotki artyleryjskie. Później w 1 pam zastąpiły je haubice 100 mm.
W marcu 1939 roku w związku z napiętą sytuacją międzynarodową w jednostkach artylerii rozpoczęto przechodzenie na organizację wojenną. Zgodnie z nią każdy pułk artylerii ciężkiej miał dzielić się na dwa dywizjony, z czego pierwszy miał być wyposażony w 12 armat 105 mm i 12 haubic 155 mm. Dodatkowo wystawiały one dywizyjne i samodzielne dywizjony artylerii ciężkiej. Wyjątkiem były 8 i 10 pac, które po zmobilizowaniu dywizjonów artylerii ciężkiej miały ulec rozwiązaniu. Łącznie wystawiono 8 pac, 30 dywizjonów artylerii ciężkiej dla 30 dywizji piechoty i 4 samodzielne dac (wyposażone w trzy baterie haubic 155 mm). W momencie wybuchu wojny, we wrześniu 1939 roku na wyposażeniu Wojska Polskiego znajdowało się 341 haubic wz. 1917. W pierwszej linii wystawiono 234 haubice wz. 1917, zaś 44 egzemplarzy znalazło się w Ośrodkach Zapasowych, a pozostałe 62 sztuk wykorzystano do szkolenia oraz jako rezerwę mobilizacyjną.
Podczas kampanii wrześniowej haubice wz. 1917 wykorzystywano do prowadzenia ognia nękającego, niszczenia i paraliżowania kolumn wroga na drogach, a także w roli broni przeciwpancernej. Po zakończeniu działań wojennych wiele polskich haubic wz. 1917 dostało się w ręce niemieckie. Część z nich przyjęto do służby w Wehrmachcie, zaś część sprzedano m.in. Finlandii. 111 haubic wz. 1917 zdobyła też Armia Czerwona. Duża część ze zdobytych dział pochodziła z ośrodków zapasowych.
W roku 1940 haubice mle 1917 ponownie trafiły na wyposażenie polskich jednostek, podczas formowania Wojska Polskiego we Francji. Stanowiły one podstawowe wyposażenie 1 Pomorskiego Pułku Artylerii Ciężkiej oraz 2 Modlińskiego Pułku Artylerii Ciężkiej.
Rosja/ZSRR.
Pewna liczba haubic mle 1917 znalazła się także na wyposażeniu wojsk carskiej Rosji, gdzie produkowano już pokrewne haubice wz. 1909 kal. 152 mm. Rosyjskie haubice mle 1917 zostały przekalibrowane do rosyjskiego kalibru 152 mm. Później trafiły one też na wyposażenie bolszewików, gdzie otrzymały oznaczenie 152 – 17S.
III Rzesza.
W posiadanie znacznej liczby haubic mle 1917 weszły także Niemcy w czasie II wojny światowej. Były to egzemplarze zdobyte w czasie kampanii w Polsce, w Belgii oraz we Francji. Część z nich przyjęto na wyposażenie Wehrmachtu pod oznaczeniem 15,5 cm sFH 17(p) (działa zdobyte w Polsce), 15,5 cm sFH 413(b) (działa zdobyte w Belgii) oraz 15,5 cm sFH 414(f) (działa zdobyte we Francji). Wykorzystywała je artyleria polowa, ale także i nabrzeżna rozmieszczona w Normandii i Norwegii. Ponadto, w roku 1943 po kapitulacji Włoch Niemcy przejęli dużą ilość sprzętu włoskiego, w tym włoskie haubice mle 1917 (oznaczenie włoskie Obice da 155/14 PB). Wprowadzono je potem na uzbrojenie Wehrmachtu pod oznaczeniem 15,5 cm sFH 414(i).
Część zdobytych haubic odsprzedano sojusznikom, m.in. Finlandii.
Finlandia.
W roku 1924 do Finlandii dostarczono cztery haubice mle 1915, a w kolejnych latach osiem haubic mle 1917. Były to działa w kalibrze rosyjskim (152 mm) i wykorzystywano je pod oznaczeniem, kolejno: 152 H/15 i 152 H/17. Po wybuchu II wojny światowej zakupiono od Niemców kolejne haubice tego typu. W roku 1940 zakupiono 20 sztuk, w 1941 – 127 sztuk, zaś w 1944 – cztery.
Armia fińska używała haubic mle 1915 i mle 1917 podczas wojny zimowej, kiedy oddano z nich 5403 strzały, a później także podczas wojny kontynuacyjnej, kiedy znajdowały się na uzbrojeniu pięciu dywizjonów artylerii ciężkiej i ośmiu pułków artylerii polowej. Podczas wojny kontynuacyjnej oddano łącznie 217 644 strzały.
Fińscy artylerzyści bardzo chwalili sobie te działa, jednakże z powodu ostrego klimatu w Finlandii częste były awarie oporopowrotników. Ponadto fińskie haubice wyposażano w specjalne sanki umożliwiające holowanie w wysokim śniegu. Działa te wykorzystywano w Finlandii aż do lat 80. XX wieku. W latach 60. XX wieku wyposażono je w zdwojone koła z oponami.
Argentyna.
Użytkownikiem francuskich haubic kal. 155 mm była też armia argentyńska. W roku 1928 Argentyna zakupiła specjalną, górską wersję haubicy mle 1917. Była ona dostosowana do rozkładania w celach transportowych. Otrzymała oznaczenie Obús calibre 155 mm L 15 modelo 1928 Schneider.

</doc>
<doc id="591107" url="https://pl.wikipedia.org/wiki?curid=591107" title="Powiat ropczycki">
Powiat ropczycki

Powiat ropczycki – powiat istniejący w latach 1956-1975 na terenie obecnego powiatu ropczycko-sędziszowskiego (woj. podkarpackie). Jego ośrodkiem administracyjnym były Ropczyce. 
Powiat ropczycki został powołany dnia 1 stycznia 1956 roku w województwie rzeszowskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat ropczycki złożyły się 2 miasta i 22 gromady, które wyłączono z powiatu dębickiego w tymże województwie :
1 stycznia 1973 roku zniesiono gromady i osiedla a w ich miejsce reaktywowano gminy. Powiat ropczycki podzielono na 2 miasta i 5 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu ropczyckiego włączono do nowego (mniejszego) województwa rzeszowskiego .
1 lutego 1991 roku miasto i gminę Ropczyce połączono we wspólną gminę miejsko-wiejską Ropczyce a 1 stycznia 1992 roku podobnej komasacji uległy miasto i gmina Sędziszów Małopolski. 
Wraz z reformą administracyjną z 1999 roku w województwie podkarpackim dawny powiat przywrócono, jednak pod nazwą "powiat ropczycko-sędziszowski" z siedzibą w Ropczycach. Nowy powiat ma ten sam obszar co powiat ropczycki z początku 1975 roku.

</doc>
<doc id="591108" url="https://pl.wikipedia.org/wiki?curid=591108" title="Powiat chojeński">
Powiat chojeński

Powiat chojeński – powiat istniejący do roku 1975 na terenie obecnych powiatów gryfińskiego i myśliborskiego (woj. zachodniopomorskie).
Powiat (jako Kreis Königsberg Nm.) powstał w latach 1816–1819 z siedzibą w Chojnie. Utrzymany został po II wojnie światowej i zmianach granic, jednakże od 1950 r. ośrodkiem administracyjnym było Dębno. Oprócz Dębna na terenie powiatu znajdowały się miasta: Boleszkowice (do 1972 r., później wieś), Cedynia, Chojna, Mieszkowice, Moryń i Trzcińsko-Zdrój. Powiat wchodził w skład województwa szczecińskiego i był najdalej na zachód położonym powiatem Polski.
Dla powiatu chojeńskiego istniał Sąd Powiatowy w Dębnie.
Po reformie administracyjnej w 1975 roku terytorium powiatu zostało podzielone przez nowe (mniejsze) województwo szczecińskie i województwo gorzowskie. Powiatu nie przywrócono w roku 1999, Dębno włączono do powiatu myśliborskiego, a Chojnę do powiatu gryfińskiego.

</doc>
<doc id="591109" url="https://pl.wikipedia.org/wiki?curid=591109" title="Wierzba siwa">
Wierzba siwa

Wierzba siwa ("Salix eleagnos") – gatunek rośliny wieloletniej należący do rodziny wierzbowatych. Występuje naturalnie w środkowej Europie i w Azji Mniejszej. W Polsce tylko w Karpatach. Czasami można spotkać formy zdziczałe, pochodzące z uprawy (ergazjofigofity) także poza Karpatami. 
Biologia i ekologia.
Rośnie nad górskimi potokami w Karpatach. W Tatrach sięga do regla górnego. W klasyfikacji zbiorowisk roślinnych gatunek charakterystyczny dla All. " Salicion eleagni" i Ass. "Salici-Myricarietum". Roślina miododajna i owadopylna, kwitnie od kwietnia do maja. Nasiona rozsiewane przez wiatr.
Zmienność.
Tworzy mieszańce z gatunkami: wierzba iwa ("S. caprea"), wierzba purpurowa ("S. purpurea"), wierzba rokita ("S. rosmarinifolia"), wierzba szara ("S. cinerea"), wierzba uszata ("S. aurita"), wierzba wawrzynkowa ("S. daphnoides"), wierzba wiciowa ("S. viminalis").

</doc>
<doc id="591113" url="https://pl.wikipedia.org/wiki?curid=591113" title="Max Wolf">
Max Wolf

Maximilian Franz Joseph Cornelius Wolf (ur. 21 czerwca 1863 w Heidelbergu, zm. 3 października 1932 tamże) – niemiecki astronom. Odkrył 248 planetoid (228 samodzielnie oraz 20 wspólnie z innymi astronomami), 3 komety (14P/Wolf, 43P/Wolf-Harrington i C/1916 G1 (Wolf)) oraz 4 supernowe (SN 1895A, SN 1909A, SN 1920A i SN 1926A).
Życiorys.
Był jednym z pionierów wprowadzenia fotografii do badań astrofizycznych. Dzięki fotograficznym badaniom nieba udowodnił istnienie ciemnych obłoków materii międzygwiazdowej w Drodze Mlecznej i pierwszy użył stereokompaktora, co w znacznym stopniu pomogło w odkrywaniu i identyfikacji zmiennych lub poruszających się obiektów na fotografiach nieba. Na wykonanych przez niego zdjęciach wykryto ponad 5000 galaktyk, wśród nich gromadę galaktyk w gwiazdozbiorze Warkocz Bereniki. On też pierwszy odkrył na fotografii powracającą kometę Halleya, dokonując obserwacji w Heidelbergu 11 września 1909 roku. Poszukiwania opierał na efemerydzie obliczonej przez Cowella i Crommelina. Wprawdzie kometę odnaleziono na wcześniej zrobionych zdjęciach w innych obserwatoriach (24 sierpnia 1909 w obserwatorium w Heluanie oraz 9 września w Greenwich), ale przypadkowo w ramach innych prac badawczych. Odkryta w 1906 planetoida (588) Achilles to pierwsza z grupy trojańczyków.
Nagrody i wyróżnienia.
W 1912 roku przyznano mu nagrodę Prix Jules-Janssen. W 1914 roku otrzymał Złoty Medal Królewskiego Towarzystwa Astronomicznego. W 1930 roku otrzymał Bruce Medal.
W uznaniu jego zasług nazwano dwie planetoidy (827) Wolfiana i (1217) Maximiliana oraz krater Wolf na Księżycu.

</doc>
<doc id="591114" url="https://pl.wikipedia.org/wiki?curid=591114" title="Salix incana">
Salix incana



</doc>
<doc id="591115" url="https://pl.wikipedia.org/wiki?curid=591115" title="Salix eleagnos">
Salix eleagnos



</doc>
<doc id="591117" url="https://pl.wikipedia.org/wiki?curid=591117" title="Powiat szczeciński">
Powiat szczeciński

Powiat szczeciński – powiat istniejący do roku 1975 na terenie obecnego powiatu polickiego (woj. zachodniopomorskie). Jego ośrodkiem administracyjnym był Szczecin. Powiat szczeciński wchodził w skład województwa szczecińskiego i miał identyczne granice jak dzisiejszy powiat policki.
Utworzony w maju 1946 roku, z przypadłych Polsce na mocy postanowień konferencji poczdamskiej części niemieckich powiatów rędowskiego i wkryujskiego.
Po reformie administracyjnej w 1975 roku terytorium powiatu weszło w skład nowego (mniejszego) województwa szczecińskiego. Powiat przywrócono w roku 1999 pod nazwą powiat policki, tym razem z siedzibą w Policach.
Istnienie w latach 1945–46 Enklawy Polickiej opóźniło powojenną odbudowę i rozwój Polic oraz przyczyniło się do lokalizacji siedziby powiatu ziemskiego nie w Policach a w Szczecinie. Przed powołaniem powiatu szczecińskiego, w latach 1945-1946 północna część powiatu szczecińskiego pochodząca ze wschodniej części niemieckiego powiatu wkryujskiego, tworzyła powiat wielecki z siedzibą w Nowym Warpnie, położonym poza granicami Enklawy Polickiej.

</doc>
<doc id="591118" url="https://pl.wikipedia.org/wiki?curid=591118" title="Przykoronek">
Przykoronek

Przykoronek (łac. "corollula", ang. "corolla scale", "corolla appendage") – łuski występujące w kwiatach niektórych roślin w miejscu, gdzie blaszka płatka korony przechodzi w paznokieć. Mogą one być wolne, lub zrośnięte w rurkę, miseczkę. Tworzą charakterystyczny twór. Pełnią rolę powabni przywabiającej owady oraz ochraniają elementy rozrodcze kwiatu (pręciki i słupki). Przykoronek występuje np. u gatunków roślin w rodzinie amarylkowatych, goździkowatych i męczennicowatych.

</doc>
<doc id="591121" url="https://pl.wikipedia.org/wiki?curid=591121" title="Powiat woliński">
Powiat woliński

Powiat woliński – powiat istniejący do 31 grudnia 1972 roku na terenie obecnego powiatu kamieńskiego (teren wyspy Wolin) oraz Świnoujścia (woj. zachodniopomorskie). Jego ośrodkiem administracyjnym było Świnoujście. Oprócz Świnoujścia, do powiatu należały miasta Wolin i Międzyzdroje (1972–1984 jako część Świnoujścia).
Powiat (obwód) woliński utworzony został po ostatecznym ustaleniu zachodniej granicy państwa polskiego 4 października 1945 roku w wyniku objęcia przez administrację polską wschodniej części dotychczasowego niemieckiego powiatu Usedom-Wollin (początkowo pod nazwą "powiat uzdamsko-wołyński") z tzw. Ziem Odzyskanych. Składał się z wyspy Wolin w całości oraz wschodniego krańca wyspy Uznam z położoną na niej siedzibą powiatu – Świnoujściem (niem. "Swinemünde"). 
16 października 1945 roku do Świnoujścia przybyła czteroosobowa delegacja z zadaniem zorganizowania oddziału powiatowego Państwowego Urzędu Repatriacyjnego. W tym samym czasie utworzono też punkty etapowe w Świnoujściu i w Wolinie. Już na początku listopada punkty zostały wyposażone w niezbędny sprzęt do przyjmowania osadników. Obiekt w Świnoujściu posiadał 96 miejsc noclegowych, a w Wolinie 40. Obie placówki posiadały własną kuchnię mogącą wykarmić odpowiednio 120 i 75 osób. Punkt PUR w Świnoujściu przestał istnieć 5 grudnia 1947 roku, w Wolinie dzień później.
W maju 1946 roku wszedł on w skład nowo utworzonego województwa szczecińskiego.
Dla powiatu wolińskiego istniał Sąd Powiatowy w Świnoujściu.
Likwidacja.
1 stycznia 1973 roku zlikwidowano powiat woliński. Świnoujście wraz z miastem Międzyzdroje, miejscowościami Lubin, Wapnica i Wicko oraz terenami Wolińskiego Parku Narodowego z Gosanią i Jarominem utworzyły "powiat miejski Świnoujście". Pozostałe tereny zostały włączone do powiatu kamieńskiego.
Po reformie administracyjnej w 1975 obszary te weszły w skład nowego (mniejszego) województwa szczecińskiego.
Powiatu wolińskiego nie przywrócono po kolejnej reformie w roku 1999, a Świnoujście zostało miastem na prawach powiatu.

</doc>
<doc id="591136" url="https://pl.wikipedia.org/wiki?curid=591136" title="Alfonso La Marmora">
Alfonso La Marmora



</doc>
<doc id="591137" url="https://pl.wikipedia.org/wiki?curid=591137" title="Camillo Benso">
Camillo Benso



</doc>
<doc id="591146" url="https://pl.wikipedia.org/wiki?curid=591146" title="Powiat grodziskomazowiecki">
Powiat grodziskomazowiecki

Powiat grodziskomazowiecki (również powiat grodziski lub powiat grodzisko-mazowiecki) – powiat istniejący do 1869 oraz w latach 1948–1975. Od 1867 do 1948 jednostka funkcjonowała jako powiat błoński.
W 1952 otrzymał nowe granice i w takich przetrwał do 1975. Obszar powiatu odpowiadał częściom dzisiejszych powiatów: grodziskiego, pruszkowskiego i żyrardowskiego (woj. mazowieckie). Jego ośrodkiem administracyjnym był Grodzisk Mazowiecki (od 1867, również gdy nosił nazwę powiatu błońskiego).
Oprócz Grodziska Mazowieckiego powiat obejmował miasta Milanówek i Mszczonów oraz gminy Baranów, Jaktorów, Radziejowice, Wiskitki i Żabia Wola. Miasto Żyrardów nie wchodziło w skład powiatu, lecz stanowiło odrębny powiat grodzki. Powiat należał do województwa warszawskiego.
W wyniku reformy administracyjnej w 1975 terytorium powiatu zostało podzielone pomiędzy nowe województwo warszawskie stołeczne i województwo skierniewickie. Powiatu nie przywrócono w wyniku reformy 1999, lecz powstał powiat grodziski o zupełnie innym wykresie granic, również z siedzibą w Grodzisku Mazowieckim.

</doc>
<doc id="591150" url="https://pl.wikipedia.org/wiki?curid=591150" title="Forum Liberalne">
Forum Liberalne

Forum Liberalne – polskie stowarzyszenie polityczne na rzecz liberalizmu, założone 3 sierpnia 2006 przez część działaczy związanych z Partią Demokratyczną – demokraci.pl.
Pierwotnie Forum powstało jako wewnątrzpartyjna platforma programowa, która miała zmienić kierunek Partii Demokratycznej – demokraci.pl na bardziej liberalny. Deklarację powołania FL 9 maja 2006 podpisało sześciu szefów regionów i trzech członków zarządu krajowego. Wniosek o zatwierdzenie regulaminu Forum trafił do władz partii, ale nie został rozpatrzony przez radę krajową. Po akcesie PD do koalicji wyborczej Lewica i Demokraci, inicjatorzy Forum Liberalnego 3 sierpnia 2006 zdecydowali o wystąpieniu z Partii Demokratycznej i założeniu stowarzyszenia Forum Liberalne.
Od grudnia 2006 do marca 2007 Forum Liberalnym kierował zarząd, na którego czele stał Marcin Celiński, były lubelski radny i przewodniczący struktur PD w województwie lubelskim. W wyborach samorządowych w tym samym roku kandydaci FL startowali z list Platformy Obywatelskiej lub lokalnych komitetów, uzyskując pojedyncze mandaty radnych.
W styczniu 2007 powołano radę programową stowarzyszenia, na której czele stanął filozof i bioetyk prof. Jan Hartman. W jej skład weszli m.in. dyrektor Centrum Zdrowia Dziecka i były wiceminister zdrowia Maciej Piróg, były minister Michał Boni oraz byli posłowie Unii Wolności Andrzej Potocki i Marek Zieliński.
31 marca 2007 odbył się I zjazd krajowy FL, na którym uchwalono program „Polska Liberalna”. Na zjeździe byli obecni m.in. prof. Jan Winiecki, Henryk Wujec, prof. Jerzy Szacki i prof. Jan Hartman. Przewodniczącym ponownie został Marcin Celiński.
W przedterminowych wyborach parlamentarnych w 2007 jeden z liderów stowarzyszenia, Eryk Smulewicz, uzyskał mandat senatora z ramienia PO w okręgu płockim, a inny z liderów Marek Zieliński z listy PO uzyskał mandat posła w okręgu poznańskim.
23 lutego 2008 na nadzwyczajnym walnym zebraniu członków powołano nowy zarząd, na którego czele stanął Artur Buczyński, dotychczasowy wiceszef organizacji, radny sejmiku mazowieckiego i wiceburmistrz dzielnicy Warszawy.
Forum nie prowadzi aktywnej działalności, część jego członków związała się z PO (m.in. Eryk Smulewicz, Artur Buczyński czy Marek Zieliński).

</doc>
<doc id="591156" url="https://pl.wikipedia.org/wiki?curid=591156" title="Powiat bystrzycki">
Powiat bystrzycki

Powiat bystrzycki – powiat istniejący w latach 1818–1945 i 1945–1975, obejmujący część obecnego powiatu kłodzkiego (woj. dolnośląskie). Jego ośrodkiem administracyjnym była Bystrzyca Kłodzka. Inne miasta powiatu oprócz Bystrzycy Kłodzkiej to: Lądek-Zdrój, Międzylesie i Stronie Śląskie. Powiat wchodził w skład województwa wrocławskiego.
W latach 1818–1945 istniał powiat bystrzycki (niem. "Landkreis Habelschwerdt") obejmujący trzy miasta (Bystrzyca Kłodzka, Lądek-Zdrój i Międzylesie), 87 gmin i dwa majątki rycerskie (obszary dworskie, niem. "Gutsbezirke").
Po reformie administracyjnej w 1975 roku terytorium powiatu weszło w skład nowego województwa wałbrzyskiego.
W związku z reformą administracyjną z 1999 roku rada miejska w Bystrzycy Kłodzkiej zaproponowała utworzenie powiatu bystrzyckiego, w granicach którego znalazłyby się gminy Bystrzyca Kłodzka, Międzylesie i Stronie Śląskie. Wniosek ten nie znalazł jednak poparcia. Powiatu nie przywrócono, a samą Bystrzycę Kłodzką włączono do powiatu kłodzkiego.

</doc>
<doc id="591158" url="https://pl.wikipedia.org/wiki?curid=591158" title="Neotelewizja">
Neotelewizja

Neotelewizja (neo-tv) – termin zapoczątkowany w latach 80. XX w. przez Umberta Eco. Określa rodzaj telewizji, która "mówi sama o Sobie". Ograniczenie informacji zewnętrznych, maksymalizacja treści wewnętrznych to główna cecha tego rodzaju mediów. Doskonałymi przykładami na stosowanie tej techniki są różnego rodzaju gale czy obchody uświetniające działalność telewizji. W momencie, gdy telewizja mówi sama o Sobie, stara się widzom przekazać, że pomimo niekoniecznie atrakcyjnego widowiska świetnie się bawią. Francesco Casetti i Roger Odin definiują neo-tv jako taki rodzaj telewizji, która mówi mniej o świecie zewnętrznym od peleotelewizji.

</doc>
<doc id="591159" url="https://pl.wikipedia.org/wiki?curid=591159" title="Axis">
Axis



</doc>
<doc id="591161" url="https://pl.wikipedia.org/wiki?curid=591161" title="Neo-tv">
Neo-tv



</doc>
<doc id="591163" url="https://pl.wikipedia.org/wiki?curid=591163" title="Piłka nożna w Anglii (2002/2003)">
Piłka nożna w Anglii (2002/2003)

Sezon 2002/2003 był 123. w historii angielskiej piłki nożnej.
Reprezentacja Anglii.
"Legenda: EME = kwalifikacje do EURO 2004, T = mecz towarzyski;"
Rozgrywki ligowe.
First Division.
 P W D L F A GD PTS
 1. Portsmouth 46 29 11 6 97 45 +52 98
 2. Leicester City 46 26 14 6 73 40 +33 92
 3. Sheffield Utd 46 23 11 12 72 52 +20 80
 4. Reading 46 25 4 17 61 46 +15 79
 5. Wolves 46 20 16 10 81 44 +37 76
 6. Nottm Forest 46 20 14 12 82 50 +32 74
 7. Ipswich Town 46 19 13 14 80 64 +16 70
 8. Norwich City 46 19 12 15 60 49 +11 69
 9. Millwall 46 19 9 18 59 69 -10 66
 10. Wimbledon 46 18 11 17 76 73 +3 65
 11. Gillingham 46 16 14 16 56 65 -9 62
 12. Preston NE 46 16 13 17 68 70 -2 61
 13. Watford 46 17 9 20 54 70 -16 60
 14. Crystal Palace 46 14 17 15 59 52 +7 59
 15. Rotherham Utd 46 15 14 17 62 62 0 59
 16. Burnley 46 15 10 21 65 89 -24 55
 17. Walsall 46 15 9 22 57 69 -12 54
 18. Derby County 46 15 7 24 55 74 -19 52
 19. Bradford City 46 14 10 22 51 73 -22 52
 20. Coventry City 46 12 14 20 46 62 -16 50
 21. Stoke City 46 12 14 20 45 69 -24 50
 22. Sheffield Wednesday 46 10 16 20 56 73 -17 46
 23. Brighton 46 11 12 23 49 67 -18 45
 24. Grimsby Town 46 9 12 25 48 85 -37 39
Second Division.
 P W D L F A W D L F A GD PTS
 1. Wigan Athletic 46 14 7 2 37 16 15 6 2 31 9 +43 100
 2. Crewe Alexandra 46 11 5 7 29 19 14 6 3 47 21 +36 86
 3. Bristol City 46 15 5 3 43 15 9 6 8 36 33 +31 83
 4. Queens Park Rangers 46 14 4 5 38 19 10 7 6 31 26 +24 83
 5. Oldham Athletic 46 11 6 6 39 18 11 10 2 29 20 +30 82
 6. Cardiff City 46 12 6 5 33 20 11 6 6 35 23 +25 81
 7. Tranmere Rovers 46 14 5 4 38 23 9 6 8 28 34 +9 80
 8. Plymouth Argyle 46 11 6 6 39 24 6 8 9 24 28 +11 65
 9. Luton Town 46 8 8 7 32 28 9 6 8 35 34 +5 65
 10. Swindon Town 46 10 5 8 34 27 6 7 10 25 36 -4 60
 11. Peterborough United 46 8 7 8 25 20 6 9 8 26 34 -3 58
 12. Colchester United 46 8 7 8 24 24 6 9 8 28 32 -4 58
 13. Blackpool 46 10 8 5 35 25 5 5 13 21 39 -8 58
 14. Stockport County 46 8 8 7 39 38 7 2 14 26 32 -5 55
 15. Notts County 46 10 7 6 37 32 3 9 11 25 38 -8 55
 16. Brentford 46 8 8 7 28 21 6 4 13 19 35 -9 54
 17. Port Vale 46 9 5 9 34 31 5 6 12 20 39 -16 53
 18. Wycombe Wanderers 46 8 7 8 39 38 5 6 12 20 28 -7 52
 19. Barnsley 46 7 8 8 27 31 6 5 12 24 33 -13 52
 20. Chesterfield 46 11 4 8 29 28 3 4 16 14 45 -30 50
 21. Cheltenham Town 46 6 9 8 26 31 4 9 10 27 37 -15 48
 22. Huddersfield Town 46 7 9 7 27 24 4 3 16 12 37 -22 45
 23. Mansfield Town 46 9 2 12 38 45 3 6 14 28 52 -31 44
 24. Northampton Town 46 7 4 12 23 31 3 5 15 17 48 -39 39
Third Division.
 P W D L F A W D L F A GD PTS
 1. Rushden &amp; Diamonds 46 16 5 2 48 19 8 10 5 25 28 +26 87
 2. Hartlepool United 46 16 5 2 49 21 8 8 7 22 30 +20 85
 3. Wrexham 46 12 7 4 48 26 11 8 4 36 24 +34 84
 4. Bournemouth 46 14 7 2 38 18 6 7 10 22 30 +12 74
 5. Scunthorpe United 46 11 8 4 40 20 8 7 8 28 29 +19 72
 6. Lincoln City 46 10 9 4 29 18 8 7 8 17 19 +9 70
 7. Bury 46 8 8 7 25 26 10 8 5 32 30 +1 70
 8. Oxford United 46 9 7 7 26 20 10 5 8 31 27 +10 69
 9. Torquay United 46 9 11 3 41 31 7 7 9 30 40 0 66
 10. York City 46 11 9 3 34 24 6 6 11 18 29 -1 66
 11. Kidderminster Harriers 46 8 8 7 30 33 8 7 8 32 30 -1 63
 12. Cambridge United 46 10 7 6 38 25 6 6 11 29 45 -3 61
 13. Hull City 46 9 10 4 34 19 5 7 11 24 34 +5 59
 14. Darlington 46 8 10 5 36 27 4 8 11 22 32 -1 54
 15. Boston United 46 11 6 6 34 22 4 7 12 21 34 -1 54
 16. Macclesfield Town 46 8 6 9 29 28 6 6 11 28 35 -6 54
 17. Southend United 46 12 1 10 29 23 5 2 16 18 36 -12 54
 18. Leyton Orient 46 9 6 8 28 24 5 5 13 23 37 -10 53
 19. Rochdale 46 7 6 10 30 30 5 10 8 33 40 -7 52
 20. Bristol Rovers 46 7 7 9 25 27 5 8 10 25 30 -7 51
 21. Swansea City 46 9 6 8 28 25 3 7 13 20 40 -17 49
 22. Carlisle United 46 5 5 13 26 40 8 5 10 26 38 -26 49
 23. Exeter City 46 7 7 9 24 31 4 8 11 26 33 -14 48
 24. Shrewsbury Town 46 5 6 12 34 39 4 8 11 28 53 -30 41

</doc>
<doc id="591166" url="https://pl.wikipedia.org/wiki?curid=591166" title="Powiat noworudzki">
Powiat noworudzki

Powiat noworudzki – powiat istniejący w latach 1855–1932 i 1954–1975 na terenie obecnego powiatu kłodzkiego (woj. dolnośląskie). Jego ośrodkiem administracyjnym była Nowa Ruda. .
Powiat noworudzki reaktywowano dnia 1 października 1954 roku w województwie wrocławskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat noworudzki złożyły się 2 miasta i 12 gromad, które wyłączono z powiatu kłodzkiego w tymże województwie (w praktyce gromady te należały do powiatu kłodzkiego przez zaledwie dwa dni):
1 stycznia 1959 roku Słupiec został osiedlem, którym pozostał do 1 stycznia 1967 roku, kiedy to nadano mu prawa miejskie. Miasto Słupiec zostało zniesione 1 stycznia 1973 przez przyłączenie jego obszaru do Nowej Rudy.
Po zniesieniu gromad i reaktywacji gmin z dniem 1 stycznia 1973 roku powiat noworudzki podzielono na 2 miasta i 4 gminy:
Po reformie administracyjnej obowiązującej od 1 czerwca 1975 roku terytorium zniesionego powiatu noworudzkiego zostało włączone do nowo utworzonego województwa wałbrzyskiego. 1 stycznia 1992 roku miasto i gminę Radków połączono we wspólną gminę miejsko-wiejską Radków. 27 listopada 1996 roku miasto Nowa Ruda zostało określone jako "gmina miejska".
Reforma administracyjna z 1999 roku powiatu noworudzkiego nie przywróciła, a obszar powiatu został włączony do powiatu kłodzkiego w nowo utworzonym województwie dolnośląskim. 20 marca 2000 roku samorządy trzech gmin: Nowa Ruda (miejska), Nowa Ruda (wiejska) i Radków złożyły formalny wniosek o utworzenie powiatu noworudzkiego powołując się m.in. na wolę mieszkańców gmin, geograficzną odrębność, tradycje powiatowe oraz spełnione kryterium ludnościowe. Powiatu jednak nie przywrócono.

</doc>
<doc id="591170" url="https://pl.wikipedia.org/wiki?curid=591170" title="Panevėžys">
Panevėžys



</doc>
<doc id="591171" url="https://pl.wikipedia.org/wiki?curid=591171" title="Teksturator">
Teksturator

Teksturator – specjalizacja w obrębie grafiki komputerowej, a dokładnie – grafiki trójwymiarowej, polegająca na przygotowaniu tekstur, czyli obrazów, którymi pokrywa się siatki obiektów 3D. Teksturatorzy pracują w branży animacji oraz gier komputerowych.

</doc>
<doc id="591174" url="https://pl.wikipedia.org/wiki?curid=591174" title="Powiat sycowski">
Powiat sycowski

Powiat sycowski – jednostka administracyjna istniejąca w latach 1945–1975 na części obecnego terenu powiatu oleśnickiego (woj. dolnośląskie). Jego ośrodkiem administracyjnym był Syców.
Historia.
Powiat utworzony został jako "Kreis Wartenberg" wraz z przejęciem Dolnego Śląska i Sycowa przez administrację pruską w 1741 r. Granice powiatu zostały wytyczone na nowo wraz z reformą administracyjną Prus w 1818 r., powiat zaś przyjął wkrótce za swoją siedzibą nazwę "Kreis Polnisch-Wartenberg". Powiat obejmował 4 miasta: Syców ("Polnisch Wartenberg"), Twardogórę ("Festenberg"), Międzybórz ("Medzibor", od 1886 r. "Neumittelwalde") i Bralin (utracił prawa miejskie w II poł. XIX w.) oraz dawne miasto Goszcz ("Goschütz"). Jednostka wchodziła w skład wrocławskiego okręgu administracyjnego ("Regierungsbezirk Breslau") prowincji śląskiej ("Provinz Schlesien") i wraz z nimi weszła w skład Rzeszy Niemieckiej w 1871 r. W 1888 r. wraz ze swoją siedzibą, powiat przyjął nazwę "Kreis Groß Wartenberg". W 1895 r. powiat liczył 49986 mieszkańców, z czego około 50% stanowiła ludność polskojęzyczna.
W 1920 r., na mocy traktatu wersalskiego, wschodnia część powiatu wraz z Bralinem przekazana została Polsce i włączona do powiatu kępnowskiego, w wyniku czego ludność powiatu zmniejszyła się do 27.609 w 1925 r. W wyborach do Reichstagu w marcu 1933 r. NSDAP uzyskała w powiecie ponad 52% głosów, zaś druga w kolejności partia Centrum jedynie 21%. Na fali hitlerowskiej polityki nacjonalistycznej, w latach 1936/1937 zmieniono nazwy niektórych miejscowości w powiecie w celu zatarcia ich słowiańskiego brzmienia, m.in.:
W 1939 r. nastąpiła zmiana nazwy na "Landkreis Groß Wartenberg" (powiat ziemski). Mimo rychłego włączenia do Rzeszy ziem przedwersalskich, granice powiatu pozostały bez zmian.
W 1945 r. cała jednostka włączona została do Polski i przekształcona w powiat sycowski, a przeważająca część jego mieszkańców wysiedlono do Niemiec. Oprócz Sycowa na terenie powiatu istniały miasta Międzybórz i Twardogóra oraz gmina Dziadowa Kłoda. Powiat wchodził w skład województwa wrocławskiego.
Po reformie administracyjnej w 1975 roku terytorium powiatu zostało podzielone przez nowe (mniejsze) województwo wrocławskie oraz województwo kaliskie. Powiatu nie przywrócono w roku 1999 a sam Syców włączono do powiatu oleśnickiego.

</doc>
<doc id="591176" url="https://pl.wikipedia.org/wiki?curid=591176" title="Denominacja (religioznawstwo)">
Denominacja (religioznawstwo)



</doc>
<doc id="591180" url="https://pl.wikipedia.org/wiki?curid=591180" title="Mieczyk dachówkowaty">
Mieczyk dachówkowaty

Mieczyk dachówkowaty ("Gladiolus imbricatus") – gatunek rośliny wieloletniej należący do rodziny kosaćcowatych.
Występowanie.
Zasięg występowania mieczyka dachówkowatego obejmuje Europę Środkową i Wschodnią, sięgając na wschodzie po Ural i Kaukaz.
W Polsce występuje na całym terytorium, ale w górach dużo częściej. Roślina dawniej pospolita, obecnie rzadka, szczególnie na niżu. W polskich Karpatach Zachodnich występuje głównie w niższych położeniach. W Tatrzańskim Parku Narodowym występuje na ponad 20 stanowiskach, sięgając na zboczach Małego Giewontu nad Doliną Małej Łąki do 1550 m n.p.m. Największa populacja mieczyka dachówkowatego w polskich Tatrach znajduje się na polanie Brzanówka koło Zazadniej, gdzie w latach 2012-2014 liczbę rosnących tam osobników oszacowano na 250-260 tys., w tym 70-80 tys. kwitnących, zaś liczba osobników na metr kwadratowy miejscami przekraczała 100.
Biologia i ekologia.
Bylina, geofit cebulkowy. Kwitnie w lipcu, zapylana jest przez błonkówki. Roślina wiatrosiewna. Siedlisko: wilgotne łąki, ugory, polany, zarośla, dąbrowy, w Polsce w niektórych miejscach w górach i na Podhalu masowo. Na niżu rzadko spotykany. Dawniej rósł również w uprawach owsa i jęczmienia jako chwast.
Na niżu rośnie głównie na podmokłych łąkach trzęślicowych, pozostających w stałym zasięgu wód gruntowych (All.) "Molinion caeruleae", Ass. "Triglochino-Glaucetum" (reg.). W górach stanowi element świeżych łąk kośnych i pastwisk. Uchodzi tu za gatunek charakterystyczny dla typowej dla naszych Karpat Zachodnich łąki mieczykowo-mietlicowej (All.) "Arrhenatherion elatioris", (Ass.) "Gladiolo-Agrostietum capillaris". Na wyższych stanowiskach górskich (powyżej granicy upraw), w tym w Tatrach, swą obecność zawdzięcza człowiekowi. Związany jest tu wyłącznie z polanami i ekstensywną gospodarką kośną (częściowo również pasterską).
Liczba chromosomów 2n= 60.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na polskiej czerwonej liście w kategorii NT (bliski zagrożenia).
Roślina coraz rzadsza, również w górach. Często zbierana dla swych pięknych kwiatów. Łatwa do wyniszczenia, gdyż podczas zbierania przeważnie wyrywa się z ziemi wraz z bulwami. Przyczyną wyraźnego zanikania tego gatunku jest również zmiana sposobu użytkowania łąk: osuszania ich i zaorywania. Według Światowej Unii Ochrony Przyrody gatunek narażony na wymarcie (kategoria zagrożenia VU).

</doc>
<doc id="591181" url="https://pl.wikipedia.org/wiki?curid=591181" title="Kobyla Góra (Lipnica Murowana)">
Kobyla Góra (Lipnica Murowana)



</doc>
<doc id="591182" url="https://pl.wikipedia.org/wiki?curid=591182" title="Gladiolus imbricatus">
Gladiolus imbricatus



</doc>
<doc id="591183" url="https://pl.wikipedia.org/wiki?curid=591183" title="Gmina Kaarma">
Gmina Kaarma

Gmina Kaarma (est. "Kaarma vald") – gmina wiejska w Estonii, w prowincji Saare.
W skład gminy wchodzi:

</doc>
<doc id="591184" url="https://pl.wikipedia.org/wiki?curid=591184" title="Soriano">
Soriano

Soriano – urugwajski departament położony w południowo-zachodniej części kraju. Rzeka Urugwaj stanowi zachodnią granicę z argentyńską prowincją Entre Ríos. Ponadto Soriano graniczy z następującymi departamentami: na północy z Río Negro, na wschodzie z Flores, a na południu z Colonia.
Ośrodkiem administracyjnym oraz największym miastem tego powstałego w 1816 r. departamentu jest Mercedes.
Powierzchnia Soriano wynosi 9 008 km². W 2004 r. departament zamieszkiwało 84 563 osoby, co dawało gęstość zaludnienia 9,4 mieszk./km².

</doc>
<doc id="591185" url="https://pl.wikipedia.org/wiki?curid=591185" title="Lotte Jacobi">
Lotte Jacobi

Lotte Jacobi (właśc. Johanna Alexandra Jacobi, ur. 17 sierpnia 1896 w Toruniu, zm. 6 maja 1990 w Concord w stanie New Hampshire) – niemiecka fotografka.
Wywodziła się z rodziny o tradycjach fotograficznych – jej pradziadek założył w Toruniu zakład, który prowadzono przez pokolenia. W Toruniu mieszkała przez pierwsze dwa lata życia. Potem rodzina przeprowadziła się do Poznania, gdzie mieszkała przez następne 23 lata. Jej ojciec (Sigismund) prowadził zakład fotograficzny nieopodal Placu Wolności. Tu, na podwórzu, w 1909 wykonała swoje pierwsze zdjęcie. Uczęszczała też na kursy recytacji i historii sztuki na Akademii Królewskiej. W tym czasie wzrosło w niej przekonanie, że chce studiować fotografię, najlepiej w Londynie. Przeszkodziła temu I wojna światowa. W 1916 wyszła za mąż za syna poznańskiego kupca. Na przełomie 1920 i 1921 opuściła Poznań, już jako matka.
W latach 1925–1927 studiowała w Monachium, następnie prowadziła w Berlinie pracownię fotograficzną. W 1935 wyemigrowała do Stanów Zjednoczonych, mieszkała w Nowym Jorku (do 1955) i New Hampshire (do końca życia). Jest znana z portretów takich postaci jak: Albert Einstein, Thomas Mann, Marc Chagall, Eleanor Roosevelt, J.D. Salinger, Billie Holiday, Käthe Kollwitz.

</doc>
<doc id="591187" url="https://pl.wikipedia.org/wiki?curid=591187" title="Gmina Kihelkonna">
Gmina Kihelkonna

Gmina Kihelkonna (est. "Kihelkonna vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591188" url="https://pl.wikipedia.org/wiki?curid=591188" title="Gmina Kärla">
Gmina Kärla

Gmina (est. "Kärla vald") – gmina wiejska w Estonii, w prowincji Sarema.
W skład gminy wchodzą:

</doc>
<doc id="591189" url="https://pl.wikipedia.org/wiki?curid=591189" title="Tottenham Hotspur">
Tottenham Hotspur



</doc>
<doc id="591191" url="https://pl.wikipedia.org/wiki?curid=591191" title="Gmina Laimjala">
Gmina Laimjala

Gmina Laimjala (est. "Laimjala vald") – gmina wiejska w Estonii, w prowincji Sarema.
W skład gminy wchodzą:

</doc>
<doc id="591194" url="https://pl.wikipedia.org/wiki?curid=591194" title="Hazel Wightman">
Hazel Wightman



</doc>
<doc id="591195" url="https://pl.wikipedia.org/wiki?curid=591195" title="Gmina Leisi">
Gmina Leisi

Gmina Leisi (est. "Leisi vald") – gmina wiejska w Estonii, w prowincji Sarema.
W skład gminy wchodzą:

</doc>
<doc id="591196" url="https://pl.wikipedia.org/wiki?curid=591196" title="Gmina Lümanda">
Gmina Lümanda

Gmina Lümanda (est. "Lümanda vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591197" url="https://pl.wikipedia.org/wiki?curid=591197" title="Powiat sulechowski">
Powiat sulechowski

Powiat sulechowski – powiat w zachodniej Polsce, w dawnym województwie zielonogórskim, istniejący w latach 1951–1975 na obszarze obecnych powiatów zielonogórskiego i nowosolskiego (woj. lubuskie). Zajmował powierzchnię 736 km², a jego ośrodkiem administracyjnym i siedzibą władz był Sulechów. Ponadto w skład powiatu sulechowskiego wchodziły miasta: Babimost i Kargowa, a także gminy Bojadła, Kolsko oraz Trzebiechów.
W 1945 r. do Polski przyłączono powiat sulechowsko-świebodziński (cylichowsko-świebodziński), jako część Ziem Odzyskanych. 28 czerwca 1946 utworzono powiat świebodziński, w którego skład wszedł m.in. Sulechów. Jednostka o nazwie powiat sulechowski powstała 1 stycznia 1951, po przyłączeniu do powiatu babimojskiego Sulechowa oraz gmin Cigacice, Krężoły i Trzebiechów z powiatu świebodzińskiego, a także gmin Bojadła i Kolsko z powiatu zielonogórskiego z jednoczesnym przemianowaniem powiatu babimojskiego na "sulechowski" i ustaleniem siedziby powiatowej rady narodowej w Sulechowie. 31 maja 1975, w wyniku reformy administracyjnej, terytorium powiatu weszło w skład nowego (mniejszego) województwa zielonogórskiego. W związku z reformą administracyjną wojewoda lubuski przedstawił formalny wniosek o odtworzenie powiatu sulechowskiego o granicach sprzed 1975 r. (oprócz gminy Kolsko). Mimo pozytywnych opinii rad zainteresowanych gmin, rady powiatu zielonogórskiego i sejmiku województwa lubuskiego powiatu nie przywrócono, a okoliczne gminy włączono do powiatu zielonogórskiego.

</doc>
<doc id="591198" url="https://pl.wikipedia.org/wiki?curid=591198" title="Kobyla Góra Chronowska">
Kobyla Góra Chronowska

Kobyla Góra (364 m) – wzniesienie na Pogórzu Wiśnickim. Znajduje się na terenie wsi Chronów, przy granicy z Borówną, w pobliżu Lipnicy Murowanej. Jest częściowo porośnięta lasem, częściowo pokryta polami uprawnymi i zabudowaniami. Od zachodniej strony opływa ją potok Borowianka. Na północnym końcu grzbiet Kobylej Góry przechodzi we wzniesienie ze Skałkami Chronowskimi. Cały obszar Kobylej Góry wchodzi w skład Wiśnicko-Lipnickiego Parku Krajobrazowego. 
Według legend na Kobylej Górze znajdować się miało uroczysko, którego centralne miejsce zajmowała świątynia słowiańskiego bóstwa niebios i błyskawic – Swaroga.

</doc>
<doc id="591199" url="https://pl.wikipedia.org/wiki?curid=591199" title="Gmina Mustjala">
Gmina Mustjala

Gmina Mustjala (est. "Mustjala vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591201" url="https://pl.wikipedia.org/wiki?curid=591201" title="Gmina Orissaare">
Gmina Orissaare

Gmina Orissaare (est. "Orissaare vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591202" url="https://pl.wikipedia.org/wiki?curid=591202" title="Gmina Pihtla">
Gmina Pihtla

Gmina Pihtla (est. "Pihtla vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591203" url="https://pl.wikipedia.org/wiki?curid=591203" title="Virslīga">
Virslīga

Virslīga – najwyższa w hierarchii klasa męskich ligowych rozgrywek piłkarskich na Łotwie, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Łotewski Związek Piłki Nożnej (LFF). Zmagania w jej ramach toczą się cyklicznie (co sezon) i przeznaczone są dla 8 najlepszych krajowych klubów piłkarskich. Jej triumfator zostaje Mistrzem Łotwy, zaś najsłabsze drużyny są relegowane do 1. līgi (II ligi łotewskiej).
Historia.
Mistrzostwa Łotwy w piłce nożnej rozgrywane są od 1992 roku, po rozpadzie ZSRR. Wcześniej od 1921 roku organizowane mistrzostwa Łotwy każdego roku, z wyjątkiem sezonu 1940/1941 z powodu okupacji radzieckiej. Po wkroczeniu wojsk niemieckich dwa sezony odbyły się podczas II wojny światowej. W okresie od 1945 do 1991 rozgrywane mistrzostwa Łotewskiej SRR, a najlepsze kluby kraju uczestniczyły w mistrzostwach ZSRR. Niejednokrotnie zmieniał się format rozgrywek. Po odzyskaniu niepodległości w 1992 wystartowały rozgrywki Virslīgi. W latach 1992-2004 mistrzostwo kraju, 14 razy z rzędu, zdobył zespół Skonto Ryga, w 2005 roku jego hegemonia została przerwana przez Liepājas Metalurgs.
System rozgrywek.
Obecny format ligi zakładający podział rozgrywek na 4 koła obowiązuje od sezonu 2017.
Rozgrywki składają się z 28 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2015 w lidze występuje 8 zespołów. W przeszłości liczba ta wynosiła od 8 do 12. Drużyna zwycięska za wygrany mecz otrzymuje 3 punkty (do sezonu 1992 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Łotwy w piłce nożnej. Mistrz Łotwy kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Łotwy startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do 1. līgi. Przedostatnia drużyna w tablicy walczy w barażach play-off z drugą drużyną 1. līgi o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Łotwy zostało do tej pory zdobyte przez 11 różnych drużyn. 6 z nich zostało mistrzami od wprowadzenia obecnych zasad rozgrywek od sezonu 1992.
Stan po zakończeniu sezonu 2022.

</doc>
<doc id="591204" url="https://pl.wikipedia.org/wiki?curid=591204" title="Catamarca (prowincja)">
Catamarca (prowincja)

Catamarca – prowincja w Argentynie, na północnym zachodzie kraju. Stolicą prowincji Catamarca jest miasto San Fernando del Valle de Catamarca, którą to nazwę zazwyczaj skraca się do "Catamarca". Analfabetyzm dotyczy 4,5% ludności. Catamarca graniczy z prowincjami (od północy, zgodnie z ruchem wskazówek zegara): Salta, Tucumán, Santiago del Estero, Córdoba oraz La Rioja. Od zachodu graniczy z Chile.
Historia.
Przed przybyciem hiszpańskich konkwistadorów większość obszaru obecnej Catamarki była zamieszkana przez miejscowe plemię Diaguitas, w tym jego znany z okrucieństwa szczep Calchaquí. W roku 1558 "Juan Pérez de Zurita" założył miasto "San Juan de la Ribera de Londres", lecz z powodu ciągłych ataków miejscowej ludności nie miało ono zbyt wielu mieszkańców, było kilkakrotnie przenoszone w inne miejsce i zmieniało nazwę. Przy szóstej próbie założenia miasta, 5 lipca 1683 roku, "Fernando de Mendoza Mate de Luna" nadał mu nazwę San Fernando del Valle de Catamarca.
Gdy w 1776 roku powstało Wicekrólestwo La Platy, Catamarca weszła w jego skład jako "Subintendencia" – "podprowincja" prowincji Salta. W roku 1821 Catamarca ogłosiła autonomię, a "Nicolás Avellaneda y Tula" (dziadek Nicolása Avellanedy) został wybrany pierwszym gubernatorem prowincji.
Pochodzenie nazwy.
Są dwie wersje pochodzenia nazwy "Catamarca". Pierwsza wywodzi ją z języka keczua, w którym "cata" ("skarpa") oraz "marca" ("forteca") układają się w "Forteca na skarpie". Druga wersja wywodzi nazwę prowincji z języka ajmara, w którym "Catán" ("małe") i "marca" ("miasteczko") w połączeniu dają "Małe miasteczko".
Gospodarka.
Górnictwo oraz hodowla bydła i owiec stanowią główne gałęzie gospodarki prowincji. Tutejsze pogłowie liczy 200 000 sztuk bydła, 100 000 owiec i 150 000 kóz, a roczna produkcja to 7000 ton wołowiny, 5000 ton jagnięciny oraz 10 000 ton wieprzowiny.
Roczna produkcja górnictwa prowincji to 500 kg złota, 5 ton srebra i 750 000 ton wapienia.
Z produktów rolnictwa i leśnictwa największe znaczenie ma drewno (orzechowe), winorośl, oliwki, owoce cytrusowe, wełna oraz tytoń.
Turystyka jest wschodzącym działem gospodarki Catamarki, baza turystyczna to około 3500 miejsc noclegowych w hotelach i innych ośrodkach. Główną atrakcją turystyczną są góry i formacje geologiczna, takie jak Antofagasta de la Sierra, Balcones del Valle, ośnieżone zbocza Aconquiji, oraz Przełęcz San Francisco. Atrakcje kulturalne, głównie w stolicy prowincji, to m.in. park archeologiczny "Las Huellas del Inca", prehistoryczne petroglify, miejscowa muzyka, wyroby rzemiosła i wina.
Podział administracyjny.
Prowincja Catamarca dzieli się na 16 departamentów.
Department (Stolica)
Geografia i transport.
Najwyższy punkt: Nevada Ojos del Salado 6908 m n.p.m.
Transport: Główne autostrady, w tym: 33 z Catamarca 98 km na południe do San Martin, 38 z Catamarki na północ przez San Pedro 228 km do Tucuman, 60 na północny zachód od prowincji Cordoba 577 km z La Guardia na północny zachód (częściowo przez La Rioja) do Chile przez przełęcz Passa de San Francisco (4722 m), 64 na zachód od Santiago del Estero do połączenia z 38 i 157 na północ od La Guardia 103 km do Frias gdzie łączy się z 89 na zachód od Villa San Martin (Santiago del Estero), i na północ do San Pedro w prowincji Tucuman, łączy się z 64 w pobliżu Las Cañas.
W stolicy, Catamarca, znajduje się lotnisko.

</doc>
<doc id="591205" url="https://pl.wikipedia.org/wiki?curid=591205" title="Tacuarembó (departament)">
Tacuarembó (departament)

Tacuarembó – urugwajski departament położony w środkowo-północnej części kraju. Graniczy z następującymi departamentami: na zachodzie z Río Negro, Paysandú, Salto, na północy z Rivera, na wschodzie z kolei z Cerro Largo, a na południu z Durazno.
Ośrodkiem administracyjnym oraz największym miastem tego powstałego w 1837 r. departamentu jest Tacuarembó.
Powierzchnia departamentu wynosi km², dając mu pod tym względem pierwsze miejsce w kraju.
W 2004 r. Tacuarembó zamieszkiwało osób, co dawało gęstość zaludnienia 5,9 mieszk./km².

</doc>
<doc id="591206" url="https://pl.wikipedia.org/wiki?curid=591206" title="Arkadi Andreasjan">
Arkadi Andreasjan

Arkadi Andreasjan, orm. Արկադի Անդրեասյան, ros. Аркадий Георгиевич Андреасян, "Arkadij Gieorgijewicz Andrieasian" (ur. 11 sierpnia 1947 w Baku, zm. 23 grudnia 2020 tamże) – ormiański piłkarz, reprezentant Związku Radzieckiego, olimpijczyk, brązowy medalista Igrzysk w Monachium (1972), trener piłkarski.
Kariera piłkarska.
Kariera klubowa.
Grał jako pomocnik. Wychowanek klubu Nieftianik Baku. W 1964 rozpoczął karierę piłkarską w Lernagorcu Kapan. Grał również w zespołach Szirak Leninakan i Sewan Oktemberian. Największe sukcesy odnosił jako zawodnik najbardziej utytułowanego klubu Armeńskiej SRR – Araratu Erywań, w którym spędził lata 1967–1978. W sezonie 1974/1975 dotarł z Araratem do 1/4 finału Pucharu Europy (strzelił bramkę w wygranym 1:0 rewanżowym meczu ćwierćfinałowym z Bayernem Monachium). W 1978 zakończył karierę piłkarską.
Kariera reprezentacyjna.
Od 6 sierpnia 1972 do 29 listopada 1975 rozegrał 12 meczów w pierwszej reprezentacji Związku Radzieckiego, strzelił jedną bramkę. Z olimpijską reprezentacją ZSRR zdobył brązowy medal Igrzysk Olimpijskich w Monachium w 1972.
Kariera trenerska.
Po zakończeniu kariery zawodniczej pracował jako trener. Najdłużej związany był z zespołem Araratu Erywań, ale prowadził również inne kluby ormiańskie. Nigdy nie zdobył tytułu mistrzowskiego, ale prowadzony przez niego Ararat trzykrotnie zajmował drugie miejsce w lidze, w 1997 wygrał krajowy Puchar, a w 2001 dotarł do finału. Przez kilka lat pracował także w Libanie, gdzie trenował piłkarzy bejruckiego Homenmenu, występującego w libańskiej ekstraklasie i reprezentującego lokalną społeczność ormiańską.
Od 24 maja 2007 do 2008 prowadził klub Mika Asztarak. Od 2009 pracował na różnych stanowiskach w Araracie Erywań.

</doc>
<doc id="591208" url="https://pl.wikipedia.org/wiki?curid=591208" title="Gmina Pöide">
Gmina Pöide

Gmina Pöide (est. "Pöide vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591209" url="https://pl.wikipedia.org/wiki?curid=591209" title="Regiony Anglii">
Regiony Anglii

Najwyższą jednostką samorządu terytorialnego Anglii są regiony. Anglia podzielona jest na 9 regionów, z których każdy wewnętrznie składa się z przynajmniej jednego hrabstwa.
Regiony zostały utworzone w 1994 i od 1996 do momentu wyjścia Wielkiej Brytanii z Unii Europejskiej stanowiły okręgi wyborcze w wyborach do Parlamentu Europejskiego. Wszystkie regiony mają ten sam status prawny, lecz regionowi londyńskiemu przekazano władzę większą niż innym. Regiony znacznie się między sobą różnią, zarówno pod względem wielkości, jak i liczby zamieszkującej je ludności.
Podział regionów.
Samorządy terytorialne w Anglii nie stosują jednolitej struktury podziału - różne regiony podzielone są więc w różny sposób. Wielki Londyn podzielony jest na gminy miejskie (dzielnice - ang. "borough"), inne regiony podzielone są na hrabstwa metropolitalne i niemetropolitalne oraz jednolite jednostki administracyjne ("unitary authority"). Hrabstwa podzielone są dalej na dystrykty a czasem także na gminy.
Regiony podzielone są także na podregiony które zwykle gromadzą lokalne jednostki administracyjne połączone ze sobą socjalnie lub ekonomicznie. Nie są one jednak elementem oficjalnego podziału i wykorzystywane są głównie do celów planowania strategicznego.

</doc>
<doc id="591210" url="https://pl.wikipedia.org/wiki?curid=591210" title="Gmina Ruhnu">
Gmina Ruhnu

Gmina Ruhnu (est. "Ruhnu vald") – gmina wiejska w Estonii, w prowincji Sarema, znajdująca się na wyspie Ruhnu; jej siedzibą jest wieś Ruhnu.
Gmina obejmuje wyspę Ruhnu na Morzu Bałtyckim wraz z szeregiem niezamieszkanych wysepek. Jest ona najmniejszą pod względem liczby ludności gminą Estonii. Podczas reformy administracyjnej w 2017 roku Ruhnu zostało zwolnione z wymaganej przez prawo estońskie minimalnej liczby ludności, wynoszącej 5000 mieszkańców, niezbędnej do utworzenia gminy.
Gospodarka.
W gminie znajduje się szkoła, muzeum, biblioteka, dwa kościoły, samorząd gminny, dom pomocy społecznej, centrum kultury i punkt pierwszej pomocy. Na wyspie znajdują się również dwa sklepy. Najważniejszy dla gospodarki wyspy jest sektor publiczny, lecz nie mniej ważna staje się turystyka. W południowej części wyspy, w pobliżu przylądka Ringsu, znajduje się stacja meteorologiczna, lotnisko, port dla turystów i elektrownia spalinowa. Rolnictwem (pszczelarstwem, hodowlą bydła i owiec) zajmuje się 6 rodzin.
Historia.
Gmina wiejska Ruhnu została utworzona 19 grudnia 1991 roku. Spośród wszystkich gmin w Estonii ma jeden z najwyższych odsetków młodych ludzi i najmniejszy odsetek osób w wieku powyżej 65 lat.
Przed II wojną światową Ruhnu było zamieszkane prawie wyłącznie przez Szwedów. Po odzyskaniu niepodległości przez Estonię w 1991 roku, 60% powierzchni Ruhnu należało do Szwedów, natomiast 6% do Estończyków.
Turystyka.
Główną atrakcją turystyczną wyspy jest najstarszy drewniany budynek w Estonii – kościół pod wezwaniem św. Magdaleny, którego budowa została ukończona w 1644 roku.
Nowy kościół w Ruhnu został zbudowany w roku 1912, zaledwie 2 metry od starego kościoła. Ściany kościoła zostały wykonane ze skał, a wieża z drewna. Dzwon kościelny jest jednym z najstarszych w Estonii.
Latarnia morska Ruhnu została wykonana we Francji w 1877 roku. Według legendy została zaprojektowana przez Gustave’a Eiffla.

</doc>
<doc id="591211" url="https://pl.wikipedia.org/wiki?curid=591211" title="Menno van Delft">
Menno van Delft

Menno van Delft (ur. 1963 w Amsterdamie) – organista i klawesynista holenderski. Studiował grę na organach i klawesynie w Sweelinck Conservatorium w Amsterdamie, w Koninklijk Conservatorium w Hadze i na uniwersytecie w Utrechcie pod kierunkiem takich muzyków jak Gustav Leonhardt, Bob van Asperen, Piet Kee, Jacques van Oortmerssen i Willem Elders. 
Jako akompaniator basso continuo oraz solista współpracuje z takimi muzykami, jak: Marion Verbruggen, Jaap ter Linden, Pieter Wispelwey, Bart Schneemann, Lucia Swarts, czy Jacques Zoon. 
Ma w dorobku wiele nagrań dla prestiżowych wytwórni. Otrzymał nagrodę "Edison and the Deutsche Schallplatten Kritik Preis" w 2003 roku za nagranie Kunst der Fuge i toccat Bacha wykonane do projektu wydawniczego wszystkich dzieł tego kompozytora (wydane m.in. przez Brilliant Classics).

</doc>
<doc id="591212" url="https://pl.wikipedia.org/wiki?curid=591212" title="Ruhnu (wyspa)">
Ruhnu (wyspa)

Ruhnu ("szw. Runö") – niewielka wyspa na morzu Bałtyckim w Zatoce Ryskiej należąca do Estonii. Od łotewskiego wybrzeża dzieli ją zaledwie 37 kilometrów. Administracyjnie znajduje się w Prowincji Saare. Zajmuje powierzchnię 11,9 km² i w roku 2011 liczyła 55 mieszkańców. Na wyspie znajduje się jedna wieś – Ruhnu i wiejska gmina Ruhnu. Z powodu dużego zasolenia wód podziemnych (podsiąkanie wód morskich) wodę pitną pobiera się z odwiertu o głębokości 787 m.
Historia.
Pierwsze ślady człowieka na wyspie datowane są na 5000 rok p.n.e. Od XIII wieku stopniowo zasiedlana przez Szwedów. Pierwsza pisemna wzmianka pochodzi z 1341 – jest to list biskupa Kurlandii znoszący na wyspie pańszczyznę. Od 1721 Ruhnu znalazła się w granicach Imperium Rosyjskiego. W 1842 liczba mieszkańców zbliżyła się do 400. W okresie I wojny światowej Ruhnu okupowały Niemcy. Po wojnie prawa do wyspy rościły Szwecja i Łotwa, jednakże mieszkańcy wyspy opowiedzieli się za przynależnością do nowo powstałej Estonii. W roku 1934 z 282 mieszkańców wyspy 98% stanowili Szwedzi, a jedynie 2% Estończycy. Podczas II wojny światowej Ruhnu, podobnie jak cała Estonia znalazła się pod okupacją sowiecką (1940-1941), niemiecką (1941-1944), a od 1944 ponownie sowiecką. Do sierpnia 1944 roku cała ludność wyspy została ewakuowana do Szwecji. Po wojnie Ruhnu była stopniowo zasiedlana przez etnicznych Estończyków, aczkolwiek ZSRR utrzymywało na wyspie garnizon wojskowy. Po odzyskaniu niepodległości przez Estonię w 1991 Ruhnu stała się jej najmniejszą gminą.
Atrakcje turystyczne.
Do głównych atrakcji wyspy należą drewniany kościół z 1644 roku oraz unikatowa, metalowa latarnia morska z 1877. Izolacja wyspy była przyczyną wykształcenia się odrębnej kultury, zwyczajów oraz gwary mieszkańców wyspy.
Komunikacja.
Na wyspę można się dostać regularnymi połączeniami lotniczymi i promowymi z Parnawy lub z Kuressaare.

</doc>
<doc id="591213" url="https://pl.wikipedia.org/wiki?curid=591213" title="Powiat szprotawski">
Powiat szprotawski

Powiat szprotawski – powiat istniejący do roku 1975 na terenie obecnych powiatów żagańskiego (woj. lubuskie) i polkowickiego (woj. dolnośląskie). Jego ośrodkiem administracyjnym była Szprotawa. Powiat wchodził w skład województwa zielonogórskiego.
Oprócz Szprotawy na terenie powiatu funkcjonowały miasto Przemków i gminy Borowina, Leszno Górne, Małomice, Niegosławice, Przemków i Szprotawa.
Po reformie administracyjnej w 1975 roku terytorium powiatu zostało podzielone przez nowe (mniejsze) województwo zielonogórskie oraz województwo legnickie. Powiatu nie przywrócono w roku 1999, a samą Szprotawę włączono do powiatu żagańskiego.

</doc>
<doc id="591214" url="https://pl.wikipedia.org/wiki?curid=591214" title="Czarna Jedynka">
Czarna Jedynka



</doc>
<doc id="591215" url="https://pl.wikipedia.org/wiki?curid=591215" title="Gmina Salme">
Gmina Salme

Gmina Salme () − gmina wiejska w Estonii, w prowincji Saare; leży u nasady półwyspu Sõrve.
W skład gminy wchodzi:

</doc>
<doc id="591216" url="https://pl.wikipedia.org/wiki?curid=591216" title="Treinta y Tres (departament)">
Treinta y Tres (departament)

Treinta y Tres – urugwajski departament położony na wschodzie kraju. Laguna Mirim stanowi wschodnią granicę z brazylijskim stanem Rio Grande do Sul. Ponadto Treinta y Tres graniczy z następującymi departamentami: na zachodzie z Florida oraz Durazno, na północy z Cerro Largo, a na południu z Rocha i Lavalleja.
Ośrodkiem administracyjnym oraz największym miastem tego powstałego w 1884 r. departamentu jest Treinta y Tres.
Powierzchnia departamentu wynosi 9 529 km². W 2004 r. Treinta y Tres zamieszkiwało osób, co dawało gęstość zaludnienia 5,2 mieszk./km².

</doc>
<doc id="591219" url="https://pl.wikipedia.org/wiki?curid=591219" title="Gmina Torgu">
Gmina Torgu

Gmina Torgu (est. "Torgu vald") – gmina wiejska w Estonii, w prowincji Sarema; leży w południowej części półwyspu Sõrve.
W skład gminy wchodzą:

</doc>
<doc id="591220" url="https://pl.wikipedia.org/wiki?curid=591220" title="Douglas A-4 Skyhawk">
Douglas A-4 Skyhawk

Douglas A-4 Skyhawk (pierwotnie A4D Skyhawk) – amerykański pokładowy samolot szturmowy produkowany przez zakłady Douglas (od 1967 McDonnell Douglas). Prototyp oblatano w 1954 roku. 
Samoloty w różnych wersjach brały udział w wojnie wietnamskiej, konfliktach bliskowschodnich w 1967 i 1973 oraz wojnie o Falklandy-Malwiny w 1982. 
Historia.
Prace nad konstrukcją samolotu rozpoczęto na początku lat 50. XX wieku w zakładach Douglas pod kierunkiem Edwarda Heinemanna. W przeciwieństwie do wielu powstających w tym czasie zaawansowanych technologicznie samolotów bojowych, założeniem było skonstruowanie prostego, lekkiego i stosunkowo niedrogiego odrzutowego dziennego samolotu szturmowego, o możliwie dobrych osiągach, który mógł działać bez eskorty myśliwskiej. W czerwcu 1952 roku marynarka USA (US Navy), poszukująca następcy śmigłowych samolotów Douglas AD Skyraider, zamówiła budowę dwóch prototypów i dziesięciu egzemplarzy przedseryjnych samolotu, który otrzymał oznaczenie w systemie marynarki A4D (czwarty samolot szturmowy Douglas). 
Pierwszy prototyp oblatano po dwóch latach prac, 22 czerwca 1954 roku. We wrześniu 1955 roku prowadzono morskie próby kwalifikacyjne samolotu na lotniskowcu USS „Ticonderoga”. Faza prób była prowadzona do połowy 1956 roku, równolegle z uruchomieniem produkcji seryjnej pierwszej wersji A4D-1. 15 października 1955 roku A4D-1 ustanowił światowy rekord prędkości na trasie zamkniętej 500 km (1118,7 km/h), co było pierwszym takim osiągnięciem dla samolotu szturmowego.
Samoloty amerykańskie były produkowane dla Marynarki USA i Korpusu Piechoty Morskiej i pierwotnie nosiły oznaczenia zgodne z systemem samolotów morskich (A4D z kolejnymi cyframi wersji), na początku lat 60. zmienione na zunifikowane oznaczenie A-4 z kolejnymi literami wersji.
Produkcję zakończono w 1979 r. Wyprodukowano około 2900 egzemplarzy wersji bojowych i około 600 egzemplarzy wersji treningowych.
Użycie.
USA.
Pierwsze samoloty A4D-1 dostarczono do dywizjonu VA-72 lotnictwa marynarki USA 9 września 1956 roku, a już 26 października uzyskał on gotowość operacyjną. W styczniu 1957 roku rozpoczęły się dostawy dla lotnictwa Korpusu Piechoty Morskiej, począwszy od dywizjonu VMA-224.
Izrael.
Do połowy lat 60. Izrael mógł kupować samoloty jedynie we Francji, lecz w tym okresie uwidocznił się brak dostępnego nowoczesnego lekkiego samolotu szturmowego, gdyż Jaguar nie był jeszcze gotowy. Porozumienie zawarte w 1965 roku otworzyło możliwość zakupu samolotów w USA w zamian za udzielenie zgody przez Izrael na sprzedaż broni także krajom arabskim, gdzie USA poszukiwały rynków zbytu. 2 czerwca 1966 roku zawarto w tajemnicy umowę na sprzedaż samolotów A-4, lecz w nieco zubożonym wariancie pod względem wyposażenia elektronicznego i przenoszonych broni (m.in. bez pocisków kierowanych i przeciwradarowych). Na życzenie izraelskie wariant A-4H otrzymał spadochron hamujący i francuskie działka 30 mm (montowane dopiero od 1969 roku). Dostawy samolotów zaczęły się od grudnia 1967 roku, po wojnie sześciodniowej. Po raz pierwszy weszły do akcji w ramach 102. Dywizjonu 4 sierpnia 1968, bombardując palestyński obóz wojskowy w Jordanii. Zakupiono 48 samolotów A-4H, a w 1969 roku kolejne 42, które łącznie utworzyły trzy dywizjony (102, 109, 115). Zakupiono też wówczas 10 szkolno-bojowych TA-4H. Skyhawki używane były następnie podczas wojny na wyczerpanie z Egiptem nad Kanałem Sueskim, wykonując prawie 6000 misji przy stracie w latach 1969-70 trzech samolotów. Po zawarciu rozejmu, USA sprzedały Izraelowi partię wycofanych z własnej służby samolotów A-4E, przystosowanych do przenoszenia pocisków Shrike, Sidewinder i bomb kierowanych AGM-62 Walleye (samoloty te zostały zmodernizowane przez dodanie „garbu” na aparaturę na grzebiecie). Utworzono z nich dwa dalsze dywizjony, 110 i 116. Od sierpnia 1971 roku rozpoczęto program modernizacji samolotów w zakresie silnika i wyposażenia elektronicznego, pod kryptonimem Crystal. Jednocześnie Izrael zamówił samoloty nowej ulepszonej wersji A-4N Skyhawk II (ostatecznie 117 sztuk). Dostawy ich rozpoczęły się na początku 1973 roku.
W czasie wojny Jom Kipur w październiku 1973 roku Skyhawk był najliczniejszym typem samolotu izraelskiego, na wyposażeniu pięciu dywizjonów bojowych. Atakowały nacierające wojska egipskie i syryjskie. Stracono aż 53 Skyhawki, w tym 31 podczas pierwszych czterech dni, lecz z drugiej strony stanowiło to jedynie 1,1 samolotu na 100 lotów, przy ponad 4695 zadaniach bojowych. Straty natychmiast wyrównano dostawą z USA 46 A-4E i F począwszy od 21 października, jeszcze podczas wojny, oraz zwiększeniem zamówienia na A-4N o 7 sztuk. W wojnie tej Skyhawk okazał się bronią decydującą w wyprawie na pustynię Synaj i w czasie walk o Wzgórza Golan. Później samoloty te zmodernizowano wyposażając w izraelskie przyrządy elektroniczne. Na skutek doświadczeń bojowych, od 20 października 1973 roku na samolotach montowano przedłużone rury wylotu gazów (), aby obniżyć skuteczność rakiet z głowicami samonaprowadzającymi się na ciepło i oddalić miejsce wybuchu od sterów.
Argentyna.
Argentyna używała A-4P od 1966 roku i A-4C od 1975 roku, oraz w lotnictwie marynarki, A-4Q. Podczas wojny o Falklandy-Malwiny w 1982 roku, argentyńskie Skyhawki zatopiły brytyjski niszczyciel rakietowy HMS "Coventry", fregaty "Antelope" i "Ardent" oraz okręt desantowy "Sir Galahad" i uszkodziły kilka jednostek. Skyhawki A-4P i C zostały wycofane w 1999, natomiast od 1998 do służby argentyńskiej weszły 32 A-4AR i 4 dwumiejscowe OA-4AR (dawne A-4M, nowo zmodernizowane w USA przez Lockheed Martin), znane też pod nazwą Fightinghawk. Zmodernizowane samoloty przenoszą bomby szybujące Dardo 2, bomby klasyczne o wagomiarze do 500 kg, niekierowane pociski rakietowe kalibru 70 mm i 127 mm oraz pociski powietrze-powietrze AIM-9L/M Sidewinder.

</doc>
<doc id="591221" url="https://pl.wikipedia.org/wiki?curid=591221" title="Gmina Valjala">
Gmina Valjala

Gmina Valjala (est. "Valjala vald") – gmina wiejska w Estonii, w prowincji Sarema.
W skład gminy wchodzi:

</doc>
<doc id="591222" url="https://pl.wikipedia.org/wiki?curid=591222" title="North American A-5 Vigilante">
North American A-5 Vigilante

North American A-5 Vigilante – amerykański samolot szturmowo-rozpoznawczy używany przez US Navy.
Historia.
29 czerwca 1956 roku firma North American uzyskała zamówienie na zbudowanie dwóch prototypów nowego samolotu szturmowego dla marynarki wojennej Stanów Zjednoczonych. Z początku określano go jako NAGPAW (North American General Purpose Attack Weapon), jednocześnie nadając mu oznaczenie fabryczne NA-247. Oznaczenie wojskowe YA3J-1 wkrótce zmieniono na A-5. Oblotu prototypu dokonano 31 sierpnia 1959 roku. Po wykonaniu odpowiednich prób, w styczniu 1960 roku U.S.Navy złożyła zamówienie na kilkadziesiąt egzemplarzy A-5. Do 1963 roku wyprodukowano 59 egz. A-5A. Wersje B oblatano 29 kwietnia 1962 i zbudowano około 20 egz. 30 czerwca 1962 oblatano wersje rozpoznawcza RA-5C. Wyprodukowano 55 nowych egzemplarzy i przerobiono 53 egz. A-5 poprzednich wersji. Vigilante był pierwszym amerykańskim samolotem z wlotami powietrza o zmiennej geometrii. 
Podstawowym uzbrojeniem A-5 była bomba z ładunkiem nuklearnym wyrzucana spomiędzy dysz wylotowych silników turboodrzutowych. A-5 mógł także przenosić zestaw uzbrojenia konwencjonalnego. RA-5C wyposażono w najnowocześniejsze urządzenia rozpoznawcze (kamery, radary) oraz systemy do walki radioelektronicznej (ECM), zachowując przy tym możliwość przenoszenia broni na zewnętrznych pylonach podskrzydłowych. 
A-5 był dwumiejscowym pokładowym samolotem szturmowo rozpoznawczym. Całkowicie metalowy górnopłat, napędzany był dwoma silnikami turboodrzutowymi J79-GE-10 o ciągu 53 kN (5395kG) każdy, z dopalaniem 80 kN (8118kG). podwozie trójpodporowe z kółkiem nosowym, wciągane. Kadłub półskorupowy wykonany głównie ze stopów aluminium, ma elementy z wysoko wytrzymałych stopów żelaza i tytanu.

</doc>
<doc id="591226" url="https://pl.wikipedia.org/wiki?curid=591226" title="Powiat lubski">
Powiat lubski

Powiat lubski – powiat istniejący w latach 1954–1975 na terenie obecnego powiatu żarskiego i częściowo powiatu zielonogórskiego (województwo lubuskie). Jego ośrodkiem administracyjnym było Lubsko.
Powiat lubski powołano dnia 1 października 1954 roku w województwie zielonogórskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat lubski złożyły się 2 miasta i 11 gromad, które wyłączono z trzech ościennych powiatów w tymże województwie (w praktyce gromady te należały do tych powiatów przez zaledwie dwa dni):
Po zniesieniu gromad i reaktywacji gmin z dniem 1 stycznia 1973 roku powiat lubski podzielono na 2 miasta i 7 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu lubskiego zostało włączone do nowego (mniejszego) województwa zielonogórskiego. 15 stycznia 1976 roku zniesiono gminy Grabice, Krzystkowice i Stargard Gubiński. 1 stycznia 1992 roku jednoimienne miasta i gminy Jasień i Lubsko połączono we wspólne gminy miejsko-wiejskie.
Reforma administracyjna z 1999 roku powiatu lubskiego nie przywróciła, a były obszar powiatu przypadł głównie powiatowi żarskimu w nowo utworzonym województwie lubuskim, poza Krzystkowicami (od 1988 część miasta Nowogród Bobrzański), które znalazły się w powiecie zielonogórskim i Stargardem Gubińskim, położonym obecnie w powiecie krośnieńskim.

</doc>
<doc id="591227" url="https://pl.wikipedia.org/wiki?curid=591227" title="Strange Weather">
Strange Weather

Strange Weather – studyjny album brytyjskiej wokalistki Marianne Faithfull. Wydawnictwo zrealizowano we współpracy z gitarzystą jazzowym Billem Frisellem, basistą Fernandem Saundersem, skrzypkiem Michaelem Levine’em, pianistką Sharon Freeman, perkusistą J.T. Lewisem, flecistą Chrisem Hunterem (ponadto saksofon altowy), gitarzystą Robertem Quine’em, akordeonistami Garthem Hudsonem i Williamem Schimmelem, trębaczem Lew Soloffem, 10 osobową sekcją smyczkową oraz 11 osobową sekcją dętą.
Lista utworów.
Źródło.

</doc>
<doc id="591228" url="https://pl.wikipedia.org/wiki?curid=591228" title="Bitwa pod Abukirem (1799)">
Bitwa pod Abukirem (1799)

Bitwa pod Abukirem – starcie zbrojne, które miało miejsce 25 lipca 1799 podczas wyprawy egipskiej Bonapartego.
Bitwa była ostatnim zwycięstwem Napoleona Bonaparte w Afryce. W bitwie tej Napoleon zdecydowanie pobił turecką armię dowodzoną przez przyszłego sułtana Mustafa Paszę.
Bitwa.
Turcy, korzystając z zaangażowania wojsk francuskich w Syrii, postanowili wysadzić pod Abukirem znaczne siły. Dnia 14 lipca brytyjska flota admirała Smitha wysadziła na ląd pod Abukirem korpus piechoty tureckiej (ok. 12 000 żołnierzy i 20 dział). Turcy umocnili się na półwyspie Abukir, tworząc trzy linie okopów. Bonaparte (10 000 żołnierzy) na wieść o tym ruszył z Syrii. Dnia 25 lipca z częścią swej armii (ok. 6 000 żołnierzy) uderzył na umocnione pozycje tureckie. Bitwa była krótka. Pomimo silnej pozycji Turków francuska piechota zdołała przebić się przez całą turecką obronę. Na wypartą z okopów piechotę turecką uderzyła kawaleria dowodzona przez Murata. Turecka armia rzuciła się do panicznej ucieczki. Wielu potonęło, inni natomiast zdołali schronić się w pobliskim zamku Abukir, który zaraz potem został oblężony. Turcy stracili około 8 000 ludzi (zabici, potopieni, ranni i jeńcy), podczas gdy Francuzi tylko 1 000 zabitych i rannych (najwięcej podczas ataku piechoty na okopy). Zanim Napoleon wrócił w październiku do Francji, w kraju już wiedziano o znakomitym zwycięstwie, które w ogromnym stopniu podniosło jego autorytet w społeczeństwie.

</doc>
<doc id="591229" url="https://pl.wikipedia.org/wiki?curid=591229" title="Historyczne hrabstwa Anglii">
Historyczne hrabstwa Anglii

Historyczne hrabstwa Anglii (ang. "historic counties", "ancient counties" lub "traditional counties") – dawne jednostki podziału terytorialnego Anglii (hrabstwa). Podział na hrabstwa zaczął się kształtować na początku XII wieku, chociaż niektóre granice zostały już ustalone w V wieku, a część granic została ostatecznie ustalona dopiero w XVI wieku.
Określenie „historyczne hrabstwa Anglii” nie odnosi się do konkretnego podziału, ale oznacza raczej stabilną strukturę, jaka funkcjonowała w okresie od XVI w. do nowego podziału administracyjnego, wprowadzonego ustawą "Local Government Act" z 1888 r. (uchwalona 13 sierpnia 1888, weszła w życie 1 kwietnia 1889).
Podział na historyczne hrabstwa Anglii został zastąpiony przez podział na: hrabstwa ceremonialne (ang. "ceremonial counties") i hrabstwa administracyjne (ang. "administrative counties").
Lista historycznych hrabstw Anglii.
Hrabstwo Monmouthshire było zaliczane jako część Anglii, obecnie wchodzi w skład Walii.

</doc>
<doc id="591230" url="https://pl.wikipedia.org/wiki?curid=591230" title="Bob van Asperen">
Bob van Asperen

Bob van Asperen (ur. 8 października 1947 w Amsterdamie) – holenderski klawesynista, klawikordzista, organista i dyrygent.
Życiorys.
W latach 1967–1972 studiował w Conservatorium van Amsterdam pod kierunkiem Gustava Leonhardta (klawesyn) i Alberta de Klerka (organy). Uzyskał dyplom z wyróżnieniem.
Jego repertuar obejmuje utwory na instrumenty klawiszowe komponowane od końca XVI w. do końca XVIII w., ze szczególnym uwzględnieniem utworów wirginalistów angielskich, klawesynistów francuskich, Girolama Frescobaldiego, Antonia Solera oraz Johanna Sebastiana Bacha i jego syna Carla Philippa Emanuela Bacha.
Występuje jako solista koncertowy i jako dyrygent. Debiutował w Haarlemie w 1968. W latach 1968–1984 występował z zespołem Quadro Hotteterre, z którym nagrał kilka płyt. W jego dyskografii, poza utworami klawesynowymi J.S. Bacha i koncertami organowymi Händla, znajdują się wszystkie wydane drukiem kompozycje na instrumenty klawiszowe C.P.E. Bacha i wszystkie sonaty Solera.
W latach 1973–1988 prowadził klasę klawesynu w Koninklijk Conservatorium w Hadze. Następnie, objął po swoim profesorze Gustavie Leonhardcie katedrę klawesynu w Sweelinck Conservatory w Amsterdamie. Prowadzi także kursy mistrzowskie i jest profesorem wizytującym w wielu wiodących instytucjach muzycznych Europy, Kanady i Australii. Jednym z uczniów Asperena jest Pieter-Jan Belder.
Był członkiem jury w kilku prestiżowych konkursach klawesynowych, m.in. w Amsterdamie, Paryżu, Nantes i Hamburgu. W 2006 był jurorem Międzynarodowego Konkursu Bachowskiego w Lipsku.
Van Asperen zajmuje się również pracami naukowo-badawczymi. Przeanalizował dogłębnie życie i twórczość XXVII-wiecznego holenderskiego kompozytora Cornelisa Thymanszoona Padbrué oraz badał XVIII-wieczne praktyki wykonawcze.

</doc>
<doc id="591232" url="https://pl.wikipedia.org/wiki?curid=591232" title="Montevideo (departament)">
Montevideo (departament)

Montevideo – urugwajski departament położony w południowej części kraju, 
nad Atlantykiem. Graniczy z San José oraz Canelones.
Prawie połowę obszaru tego powstałego w 1816 r. departamentu zajmuje miasto Montevideo - stolica i największa metropolia Urugwaju.
Powierzchnia Montevideo wynosi 530 km², stawiając go pod tym względem na ostatnim miejscu w kraju. W 2004 r. departament, a tym samym miasto zamieszkiwało 1 326 064 osby (pierwsze miejsce w kraju). Dawało to rekordową w Urugwaju gęstość zaludnienia 2 502 mieszk./km².

</doc>
<doc id="591233" url="https://pl.wikipedia.org/wiki?curid=591233" title="Pieter-Jan Belder">
Pieter-Jan Belder

Pieter-Jan Belder (ur. 1966) - klawesynista, flecista, klawikordzista i organista holenderski. Studiował grę na flecie prostym pod kierunkiem Ricardo Kanji w Koninklijk Conservatorium w Hadze oraz klawesyn pod kierunkiem Boba van Asperena w Sweelinck Conservatorium Amsterdam. W 2000 wygrał Międzynarodowy Konkurs Bachowski w Lipsku.
Ma w swoim dorobku wiele cenionych nagrań zarówno orkiestrowych, jak i solowych, głównie z epoki baroku. Nagrał solowo wiele dzieł klawesynowych Bacha. Jest założycielem zespołu kameralnego Musica Amphion.

</doc>
<doc id="591234" url="https://pl.wikipedia.org/wiki?curid=591234" title="Władcy Boulogne">
Władcy Boulogne

Poniższa lista przedstawia hrabiów, którzy rządzili w Boulogne.
Niewątpliwi hrabiowie.
Dynastia z Owernii
Kapetyngowie
Dynastia z Owernii
Dynastia z Tour

</doc>
<doc id="591236" url="https://pl.wikipedia.org/wiki?curid=591236" title="Siergiej Andriejew (ur. 1956)">
Siergiej Andriejew (ur. 1956)

Siergiej Wasiljewicz Andriejew (ros. Сергей Васильевич Андреев, ur. 16 maja 1956 w Woroszyłowgradzie, Ukraińska SRR) – rosyjski piłkarz pochodzenia ukraińskiego, występujący jako napastnik, Reprezentant Związku Radzieckiego, trener piłkarski.
Kariera piłkarska.
Występował jako napastnik. Jako szesnastolatek trafił do zespołu Zorii Woroszyłowgrad. Szybko przebił się do pierwszego składu drużyny. Kilka lat później przeniósł się do drużyny SKA Rostów nad Donem, w którym odnosił swe największe sukcesy sportowe. Jako zawodnik SKA zaliczył wszystkie gry w radzieckiej kadrze. W reprezentacji występował od 31 października 1979 do 26 lipca 1983. Rozegrał w niej 26 meczów, strzelił 8 bramek. Uczestniczył w mistrzostwach świata w Hiszpanii w 1982. W 1980 wywalczył brązowy medal na Igrzyskach Olimpijskich w Moskwie, a także, z 5 bramkami, został królem strzelców turnieju. W 1981 zdobył Puchar ZSRR z drużyną SKA Rostów. W późniejszych latach był zawodnikiem Rostsielmaszu Rostów nad Donem oraz szwedzkich Östers IF i Mjällby AIF. Karierę piłkarską zakończył w 1995 jako zawodnik Rostsielmaszu.
Kariera trenerska.
Bez większych sukcesów prowadził drużyny z ligi rosyjskiej. Najdłużej - przez sześć sezonów - pracował z występującym w ekstraklasie zespołem Rostsielmaszu Rostów (obecnie FK Rostów). W kolejnych latach znajdował zatrudnienie z drużynach z niższych klas rozgrywkowych. Od początku sezonu do sierpnia 2006 opiekował się drużyną SKA Rostów nad Donem. Od lutego 2007 do lipca 2007 był szkoleniowcem Niki Krasnyj Sulin. W maju objął funkcję trenera w pierwszoligowym kazachstańskim FK Atyrau. Potem trenował amatorski zespół DonEniergo. Latem 2014 stał na czele Wardaru Skopje.

</doc>
<doc id="591237" url="https://pl.wikipedia.org/wiki?curid=591237" title="Powiat strzelecki (województwo zielonogórskie)">
Powiat strzelecki (województwo zielonogórskie)

Powiat strzelecki (krajeński) – powiat istniejący do roku 1975 na terenie obecnego powiatu strzelecko-drezdeneckiego (woj. lubuskie). Jego ośrodkiem administracyjnym były Strzelce Krajeńskie. Powiat strzelecki wchodził w skład województwa zielonogórskiego i miał identyczny wykres granic jak dzisiejszy powiat strzelecko-drezdenecki.
Po reformie administracyjnej w 1975 roku terytorium powiatu weszło w skład nowego województwa gorzowskiego. Powiat przywrócono w roku 1999 pod nazwą strzelecko-drezdenecki z siedzibą w Strzelcach Krajeńskich.

</doc>
<doc id="591241" url="https://pl.wikipedia.org/wiki?curid=591241" title="Góra Mgieł">
Góra Mgieł

Ciemniak, Góra Ciemniak, dawniej "Góra Mgieł" (niem. "Nebelberg", 699 m n.p.m.) – wzniesienie w województwie dolnośląskim, w powiecie karkonoskim, w gminie Stara Kamienica.
Góra na wschodnim krańcu Grzbietu Kamienickiego Gór Izerskich, której północne zbocze nosi nazwę Czarnego Stoku. Na zachodzie przez Babią Przełęcz łączy się z Wrzosówką, na wschodzie poprzez Zimną Przełęcz łączy się z Pogórzem Izerskim. Na wschodnom zboczu wyrastają Bobrowe Skały. Ku południowemu wschodowi odchodzi boczne ramię z Małym Ciemniakiem.
W czasach przedchrześcijańskich przypuszczalnie uważana za świętą górę. Według przekazów w najbliższej okolicy tzw. Sowiego Kamienia (gnejsowej skałki na zachodnim zboczu wzniesienia) znajdować się mogła pogańska świątynia. Inna pogańska świątynia według podań znajdować się miała pomiędzy Wrzosówką a Ciemniakiem, w rejonie Babiej Przełęczy (przebiega tędy bita droga z Kopańca do Górzyńca), obok tzw. Jeleniego Źródła. Inne pobliskie miejsce, w którym odnaleziono ślady dawnej działalności kultowej Słowian, znajduje się w Ciemnym Wądole.

</doc>
<doc id="591242" url="https://pl.wikipedia.org/wiki?curid=591242" title="SPR BRW Stal Mielec">
SPR BRW Stal Mielec



</doc>
<doc id="591244" url="https://pl.wikipedia.org/wiki?curid=591244" title="Hiller X-18">
Hiller X-18

Hiller X-18 – amerykański eksperymentalny samolot transportowy zbudowany przez wytwórnię Hiller Aircraft Corporation. Pierwsza maszyna będąca platformą testową dla samolotów krótkiego startu i pionowego lądowania STOVL z obracanymi skrzydłami.
Historia projektu.
Prace konstrukcyjne nad samolotem eksperymentalnym X-18, zlecone przez Siły Powietrzne Stanów Zjednoczonych rozpoczęły się w wytwórni Hiller Aircraft Corporation w 1955 roku pod kierownictwem Stanleya Hillera Jr.
W celu przyspieszenia prac konstrukcyjnych i zaoszczędzenia pieniędzy, do budowy X-18 użyto elementów już istniejących samolotów, które przeznaczono na złom. Kadłub maszyny pochodził z samolotu Chase C-122 Avitruc, a jednostki napędowe z samolotów eksperymentalnych Lockheed XFV-1 i Convair XFY-1 Pogo. Silniki napędzały trójłopatowe przeciwbieżne śmigła o średnicy 4,8 metra. Dodatkowy silnik turboodrzutowy Westinghouse miał za zadanie unoszenie lub opuszczanie ogona maszyny podczas lotu z małymi prędkościami.
Pierwszy lot testowy X-18 odbył się 24 listopada 1959 roku, a łącznie maszyna ta wykonała 20 lotów. Podczas eksploatacji maszyny wynikło bardzo wiele problemów takich jak duża podatność na podmuchy wiatru podczas obracania skrzydła, czy brak połączenia obu jednostek napędowych co uniemożliwiało współdzielenie mocy silników i napędzanie wszystkich śmigieł w wypadku awarii jednej z jednostek napędowych, co mogło do prowadzić do katastrofy.
Podczas ostatniego dwudziestego lotu wykonanego w lipcu 1961 nastąpiła awaria jednego ze śmigieł podczas operacji przejścia do zawisu na wysokości 3300 metrów. Maszyna wpadła w korkociąg, ale załodze udało się odzyskać kontrolę nad samolotem i bezpiecznie wylądować. Dalszych testów w locie nie kontynuowano, chociaż wciąż prowadzono eksperymenty naziemne z obracanym skrzydłem. Podczas jednego z testów wadliwie skonstruowana platforma do której był zamocowany samolot oderwała się powodując duże uszkodzenia maszyny. 18 stycznia 1961 program badawczy został zakończony, a X-18 przeznaczony na złom.

</doc>
<doc id="591246" url="https://pl.wikipedia.org/wiki?curid=591246" title="Elektrenika">
Elektrenika

Elektrenika – trzecia płyta Reni Jusis. Pierwsza polska masowa płyta klubowa. Utrzymana w klimatach house, electro, 2step. Na tej płycie znajduje się piosenka "Nigdy Ciebie Nie Zapomnę" ("Jakby Przez Sen") uznawana przez krytyków i DJ-ów za klasyk polskiej muzyki klubowej. Dzięki tej płycie Reni Jusis została okrzyknięta divą muzyki klubowej w Polsce. W nagraniach płyty wzięli udział Urszula Dudziak, Wojtek Pilichowski. 
Nagrania dotarły do 23. miejsca polskiej listy przebojów - OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="591249" url="https://pl.wikipedia.org/wiki?curid=591249" title="Theodor Fontane">
Theodor Fontane

Heinrich Theodor Fontane (ur. 30 grudnia 1819 w Neuruppin, zm. 20 września 1898 w Berlinie) – niemiecki pisarz, dziennikarz, krytyk oraz farmaceuta. Był przedstawicielem poetyckiego realizmu.
Życiorys.
Był, zarówno ze strony ojca, jak i matki, potomkiem francuskich hugenotów, wypędzonych z ojczyzny w drugiej połowie XVII w. przez króla Ludwika XIV. Był synem Louisa Henriego Fontane i Emilii z d. Labry.
Jego ojciec był aptekarzem, właścicielem apteki „Pod Lwem” w Neuruppin. Theodor mieszkał tam do siódmego roku życia, kiedy to jego ojciec z powodu długów hazardowych musiał sprzedać aptekę, otwierając później nowy, mniejszy zakład w Świnoujściu. W latach 1832–1833 Theodor uczęszczał do gimnazjum im. Friedricha Wilhelma w Neuruppin, po czym wstąpił do szkoły handlowej Karla Friedricha Klödena w Berlinie. W 1834 roku zamieszkał u przyrodniego brata ojca, Augusta Fontane. W 1836 r. zrezygnował z nauki w szkole handlowej i zgodnie z wolą ojca rozpoczął praktykę farmaceutyczną w berlińskiej aptece „Pod Białym Łabędziem” (niem. Zum Weißen Schwan) u znanego berlińskiego aptekarza Wilhelma Rose. Jesienią 1840 r. objął stanowisko farmaceuty-asystenta w Burg koło Magdeburga. W 1841 r. zachorował na tyfus, jednak szczęśliwie wyleczył się u rodziców w Letschin. Później pracował jako asystent farmaceuty w aptekach Lipsku, Dreźnie, u ojca w Letschin i znów w Berlinie, w „Polskiej Aptece” Juliusa Eduarda Schachta.
Od 1 kwietnia 1844 do 31 marca 1845 odbył służbę wojskową jako jednoroczny ochotnik w 2. Regimencie Grenadierów Gwardii Cesarza Franciszka ("Kaiser Franz Garde-Grenadier-Regiment Nr. 2"), którą ukończył w stopniu kaprala. Wówczas też odbył swoją pierwszą 14-dniową podróż do Anglii na zaproszenie swojego szkolnego przyjaciela Hermanna Scherza. 8 grudnia 1845 zaręczył się z Emilie Rouanet-Kummer (1824–1902).
W marcu 1847 r. Fontane uzyskał licencję „Farmaceuty pierwszej klasy”. Pracował wówczas w aptece „Pod Czarnym Orłem” (niem. "Zum Schwarzen Adler") na Georgenkirchplatz. W 1848 r., w czasie „Rewolucji marcowej”, Fontane brał udział w tak zwanych „bitwach barykadowych”. W tym czasie opublikował cztery dość radykalne teksty w berlińskim „Zeitungs-Halle”, organie wydawniczym Centralnego Komitetu Demokratów Niemiec.
Theodor Fontane nawiązał kontakt z berlińskim światem literackim jeszcze podczas stażu u Wilhelma Rose. Swoją pierwszą nowelę pt. „Geschwisterliebe”, jak również swoje pierwsze wiersze, opublikował już w 1839 r. W Lipsku był członkiem literackiego stowarzyszenia studenckiego "Herwegh-Klub" i miał kontakty z dziennikarzem i politykiem Georgiem Güntherem. W 1843 r. Bernhard von Lepel wprowadził go do literackiego stowarzyszenia "Tunnel über der Spree", którego był członkiem w latach 1844–1865.
Z czasem twórczość literacka zaczęła pociągać go o wiele bardziej niż farmacja. 30 września 1849 r. postanowił zrezygnować z zawodu farmaceuty i żyć jako niezależny pisarz. Jego teksty o wyraźnie politycznej treści pojawiły się po raz pierwszy w radykalno-demokratycznym „Dresdner Zeitung”. W tym samym roku została wydana jego pierwsza książka: „Männer und Helden. Acht Preußenlieder”. 16 października 1850 r. ożenił się z Emilie Rouanet-Kummer. Razem zamieszkali w Berlinie. Początkowo mieli problemy finansowe, ponieważ Theodor Fontane nie był w stanie znaleźć pracy. W 1851 r. urodził się syn George, trzej kolejni synowie: Rudolf (1852), Peter Paul (1853) i Ulrich (1855) zmarli wkrótce po urodzeniu. Jako piąte dziecko urodził się syn Theodor (1856). Jedyna córka o imieniu Martha (nazywana Mete) przyszła na świat w 1860 r., zaś w 1864 r. urodził się ostatni syn Friedrich.
W 1851 r. Fontane dołączył do zespołu redakcyjnego konserwatywno-reakcyjnego, nastawionego na pietystów Neue Preußische (Kreuz-) Zeitung, w którego komitecie założycielskim znajdował się m.in. Otto von Bismarck. Pracował dla nich do 1870 roku. Rok później został zatrudniony przez Centralne Biuro Prasowe. W związku z tą pracą odbył podróże do Londynu (1852), a następnie mieszkał tam od 1855 do 1859 roku. W sierpniu 1855 roku Adolph Menzel zaproponował Fontane objęcie w Londynie funkcji stałego korespondenta prasowego. Premier Prus Otto von Manteuffel wyraził zgodę na pobyt i zapewnił odpowiednie środki finansowe. Zadaniem Fontane było publikowanie raportów prasowych w Londynie na rzecz pruskiej polityki zagranicznej w gazetach angielskich i niemieckich. W zakresie politycznym był podporządkowany pruskiemu ambasadorowi w Londynie, Albrechtowi von Bernstorffowi. Fontane, który miał też pozyskiwać dla polityki pruskiej niemieckich emigrantów w Zjednoczonym Królestwie, nawiązał kontakty m.in. z Juliusem Faucherem i Heinrichem Beta. Jak donosił Edgar Bauer, Fontane był „lokalnym agentem rządu pruskiego”. Swoimi raportami zatytułowanymi „Englischer Artikel” jako pierwszy poinformował szerszą publiczność w Niemczech o prerafaelitach, nowym ruchu artystycznym w Anglii.
Wraz ze zmianą rządu w pruskim domu królewskim (1858) zakończył działalność korespondencyjną w Londynie, aby wrócić do domu. Tu jednak, nie mogąc znaleźć zatrudnienia w żadnym organie prasowym, zdecydował się poświęcić się literaturze podróżniczej, która przeżywała prawdziwy rozkwit w połowie XIX wieku. Ponieważ tylko nieliczne osoby mogły sobie pozwolić na podróże, artykuły i książki o podróżach do różnych zakątków Europy, na Bliski Wschód i dalej, a także o przygodach i niebezpieczeństwach, które z tym były związane, spotykały się z dużym zainteresowaniem opinii publicznej. Pojawiły się pierwsze artykuły o jego rodzinnym mieście Neuruppin, np. "Der Tempelgarten" (dawne ogrody księcia Fryderyka w Prusach) w „Kreuzzeitung”. Z relacji z podróży, wzbogaconych informacjami historycznymi i dygresjami krajoznawczymi, powstała w 1861 roku broszura pt. „Grafschaft Ruppin”, która rok później otrzymała drugie wydanie zatytułowane „Spacery po Marchii Brandenburskiej”. W ciągu następnych lat Fontane poprawił ten pierwszy tom, który miał w sumie pięć wydań, zmienił go i uzupełniał. Z czasem powstały trzy kolejne tomy, a jako tom piąty zbiór tekstów wydanych współcześnie, które pozostały niepublikowane za życia autora. W 1864 roku Fontane udał się do Kopenhagi, skąd pisał o toczącej się właśnie wojnie niemiecko-duńskiej. Od 1870 roku Fontane pracował jako krytyk teatralny w wychodzącej w Berlinie, ponadregionalnej „Vossische Zeitung”. W tym samym roku, w ramach urlopu, wyjechał do Paryża podczas wojny francusko-pruskiej. W Domrémy został aresztowany pod podejrzeniem iż działa jako niemiecki lub pruski szpieg – został zwolniony po interwencji samego Bismarcka. Swoje przeżycia i spostrzeżenia opisał w wydanej w 1871 roku w książce pt. „Kriegsgefangen. Erlebtes 1870”.
W 1868 roku Fontane po raz pierwszy pojechał na letnie wakacje do Mysłakowic, skąd urządził kilka wypraw, m.in. na Śnieżkę w Karkonoszach. W następnym roku spędził lato w Sobieszowie u stóp Chojnika. Od 1872 do 1892 r. cała rodzina ośmiokrotnie spędzała lato w Karpaczu, skąd z początkiem września wracano do Berlina, by Fontane zdążył na zaczynający się sezon teatralny. W sumie w latach 1868–1892 pisarz przebywał w Karkonoszach dziesięciokrotnie. To właśnie morderstwo leśniczego Wilhelma Freya z Wolfshau, czyli Wilczej Poręby, które w 1877 r. wstrząsnęło okolicą, stało się kanwą powieści Fontane pt. „Quitt” (1891).
W latach 1874–1876 Fontane i jego żona odbyli różne podróże do Austrii, Włoch i Szwajcarii. Pod koniec tych podróży Fontane postanowił zerwać z pracą korespondenta. Zamiast tego postanowił żyć jako niezależny pisarz. Jako powieściopisarz zadebiutował w 1878 r., w wieku 59 lat, powieścią „Vor dem Sturm”. W 1892 roku podczas pobytu pod Śnieżką poważnie zachorował na tle niedokrwienia mózgu. Od tego czasu pisarz, ze względów zdrowotnych, spędzał wakacje w łagodniejszym klimacie Karlowych Warów. W celu oderwania się od choroby lekarz doradził mu spisanie wspomnień z dzieciństwa. Pisarz postąpił zgodnie z radą medyka i wyzdrowiał na tyle, że był w stanie ukończyć „Effi Briest” i dwie inne powieści („Die Poggenpuhls” i „Der Stechlin”), a także drugą pracę autobiograficzną pt. „Von Zwanzig bis Dreißig”.
Fontane zmarł 20 września 1898 roku w Berlinie. Jako członek francuskiej gminy reformowanej został pochowany na Cmentarzu II w berlińskiej dzielnicy Mitte. Jego żona Emilie spoczęła u jego boku cztery lata później. Jego grób, objęty honorowym patronatem władz Berlina, znajduje się w polu B-35/36-16/17.
Znaczenie.
Fontane uważany jest za wybitnego przedstawiciela niemieckiego realizmu mieszczańskiego. W swoich powieściach udaje mu się w bardzo trafny sposób charakteryzować osoby za pomocą ich zewnętrznej postaci, ich otoczenia, a w szczególności sposobu mówienia. Charakterystyczne dla jego dzieł są konwersacje w zamkniętych kręgach np. podczas uczty, kiedy ludzie z jednej strony przestrzegają konwencji społecznych, a z drugiej strony zdradzają swoje prawdziwe intencje – często wbrew własnej woli. Krytyka pojedynczej osoby jest często wstępem do bardziej uwikłanej krytyki społecznej. Ponadto do elementów jego stylu literackiego zalicza się również ironię.
Dzieła.
Theodor Fontane był autorem wielu odmiennych rodzajów tekstów. Tworzył nie tylko powieści, ballady i opowiadania, ale również dramaty, wiersze, biografie, literaturę wojenną, listy, dzienniki, krytyki teatralne, artykuły prasowe.
Ballady i wiersze.
Fontane był autorem ponad 250 wierszy, w tym ballad i aforyzmów, przykładowo następujących:

</doc>
<doc id="591250" url="https://pl.wikipedia.org/wiki?curid=591250" title="Droga Graniczna">
Droga Graniczna

Droga Graniczna (niem. "Grenzweg") – droga w południowo-zachodniej Polsce, w woj. dolnośląskim, w powiecie ząbkowickim.
Nazwa dawnej drogi, obecnie polnej, w Górach Bardzkich, prowadzącej z Przełęczy Bardzkiej na Przełęcz Łaszczową wzdłuż dawnej granicy między Śląskiem a Czechami. Ma ona około 1,6 km długości przy różnicy wzniesień około 140 m. i prowadzi z Przełęczy Bardzkiej na Przełęcz Łaszczową&lt;br&gt;
W przeszłości był to trakt handlowy, uważany za odnogę szlaku bursztynowego. Z czasem stał się jedną z najważniejszych dróg handlowych, łączących Śląsk z Czechami. Droga ze względu na położenie i przełęcze, przez które prowadzi, miała w ubiegłych stuleciach znaczenie strategiczne, prawie w każdej wojnie toczyły się o nią walki.

</doc>
<doc id="591257" url="https://pl.wikipedia.org/wiki?curid=591257" title="Ivica Križanac">
Ivica Križanac

Ivica Križanac (ur. 13 kwietnia 1979 w Omišu) – chorwacki piłkarz grający na pozycji środkowego obrońcy.
Kariera.
Križanac urodził się w nadmorskiej miejscowości o nazwie Omiš, ale piłkarską karierę zaczynał w Szybeniku w tamtejszym klubie HNK Šibenik. W wieku 19 lat w barwach HNK zadebiutował w pierwszej lidze Chorwacji, jednak w sezonie 1997/1998 rozegrał 7 meczów, a jego drużyna spadła z ekstraklasy. Latem 1998 Križanac zmienił klub i trafił do NK Slaven Belupo z Koprivnicy. W pierwszym swoim sezonie w tym klubie nie zagrał żadnego meczu, a w kolejnym 8 razy pojawił się na boisku i wiosną 2000 odszedł do NK Varteks z Varaždinu. Varteks z Križanacem w składzie zajął 7. miejsce w lidze, a po sezonie Križanac podpisał kontrakt z czeskim klubem FK Jablonec. Pomimo że w rundzie jesiennej w Jabloncu rozegrał 2 mecze, to w styczniu 2001 był już graczem najbardziej utytułowanego klubu Czech Sparty Praga. W Sparcie przez półtora sezonu zagrał 1 mecz w lidze (w sezonie 2000/2001, w którym Sparta została mistrzem Czech), a tak cały okres w Sparcie spędził grając w trzecioligowych rezerwach, z którymi zdołał awansować do drugiej ligi.
W lipcu 2002 Križanacem zainteresowano się w Polsce i niebawem trener Górnika Zabrze Waldemar Fornalik ściągnął jego do swojego klubu. Chorwat od razu stał się zawodnikiem pierwszej jedenastki Górnika. W Polskiej Ekstraklasie zadebiutował 3 sierpnia 2002 roku w zremisowanym 0:0 meczu z Ruchem Chorzów. Pierwszą bramkę dla Górnika zdobył w 5. kolejce ligowej w wygranym 3:1 meczu z Pogonią Szczecin. Zimą 2003 przeszedł do Dyskobolii Grodzisk Wielkopolski. W Dyskobolii w meczu ligowym zadebiutował już w pierwszym meczu rundy wiosennej – 15 marca w wygranym 3:1 meczu z Pogonią. Z Dyskobolią został wicemistrzem kraju. W sezonie 2003/2004 jego klub zajął 4. miejsce w lidze, a on sam opuścił kilka meczów drugiej części sezonu z powodu kontuzji. Dyskobolia grała w Pucharze UEFA, gdzie odpadła w III rundzie z Girondins Bordeaux, a Križanac w drugim meczu przegranym 1:4 strzelił samobójczego gola. Sezon 2004/2005 także przyniósł Dyskobolii wicemistrzostwo kraju. Dzięki grze w Polsce Ivica bardzo dobrze włada językiem polskim.
W drugiej części sezonu 2004/2005 Križanac był już zawodnikiem Zenitu Petersburg. Rosjanie zapłacili za niego 650 tysięcy euro. Križanac zagrał jednak tylko połowę meczów, gdyż w pierwszej części sezonu odniósł ciężką kontuzję. Zenit z Križanacem, który 2 razy trafił do siatki rywala, zajął 6. miejsce w lidze. W roku 2008 w barwach Zenitu triumfował w Pucharze UEFA. 29 sierpnia 2008 roku zagrał w meczu o Superpuchar Europy rozegranym pomiędzy zwycięzcą Ligi Mistrzów a Pucharu UEFA w Monaco, gdzie Zenit pokonał Manchester United 2:1. Został zmieniony przez Władisława Radimowa w 71. minucie.
W 2011 roku odszedł do RNK Split.

</doc>
<doc id="591258" url="https://pl.wikipedia.org/wiki?curid=591258" title="Promiskuizm">
Promiskuizm



</doc>
<doc id="591264" url="https://pl.wikipedia.org/wiki?curid=591264" title="Mikołaj Sapieha Pobożny">
Mikołaj Sapieha Pobożny

Mikołaj Sapieha Pius (Pobożny) herbu Lis (ur. 1581, zm. 14 marca 1644 w Lublinie) – wojewoda brzeskolitewski i miński od 1638, marszałek Trybunału Głównego Wielkiego Księstwa Litewskiego w 1634.
Życiorys.
Był synem Mikołaja Pawłowicza i bratem Krzysztofa. W młodości odbył podróż edukacyjną wraz z bratem Krzysztofem po zachodniej Europie, studiując m.in. w Wiedniu, Trewirze i Moguncji (1608), Paryżu w latach (1609–1610), Madrycie (1611). Przebywali także w Rzymie (1612) i na Malcie (1613). W październiku 1613 powrócili do Kodnia.
Po powrocie do kraju usiłował podjąć karierę polityczną, która mimo poparcia Lwa Sapiehy nie rozwinęła się. W 1621 posłował do sejmu, w 1622 wybrano go na deputata do Trybunału Litewskiego.
W latach 1625–1627 przebywał ponownie za granicą, głównie we Włoszech.
Brał udział w pogrzebie Zygmunta III Wazy, jako chorąży wielki litewski niosąc chorągiew Wielkiego Księstwa Litewskiego. Jako marszałek Trybunału Litewskiego witał Władysława IV Waze i królewicza powracających spod Smoleńska. 
Poseł na sejm koronacyjny 1633 roku, sejm zwyczajny 1635 roku, sejm nadzwyczajny 1635 roku, sejm zwyczajny 1637 roku, sejm 1638 roku. W lipcu 1638 został mianowany wojewodą mińskim, a w listopadzie tegoż roku wojewodą brzeskim. Jako wyraz poparcia przez króla dla osłabionego rodu Sapiehów i przeciwstawieniu ich Radziwiłłom można odebrać mianowanie Mikołaja w 1642 kasztelanem wileńskim.
Ufundował kościół św. Anny w Kodniu, którego poświęcenie odbyło się 8 stycznia 1636.
Był ojcem Kazimierza Melchiadesa i Jana Ferdynanda.
Pielgrzymka i ekskomunika.
Na temat Mikołaja zachowała się następująca legenda, nie znajdująca poparcia w źródłach historycznych:
Około pięćdziesiątego roku życia Mikołaj zapadł na chorobę (prawdopodobnie tropikalnego pochodzenia), która prawie całkowicie pozbawiła go sił i energii. Ponieważ w ówczesnej opinii wywołane tą chorobą tchórzostwo stanowiło najcięższą hańbę, odbył pielgrzymkę do Rzymu w nadziei na uzdrowienie. Uzdrowienie rzeczywiście nastąpiło, po długotrwałych modlitwach przed obrazem Matki Boskiej Gregoriańskiej, nazwanego później Matką Bożą Kodeńską. Dogłębnie poruszony tym uzdrowieniem postanowił za wszelką cenę zdobyć ten obraz dla Polski. Nie było to jednak możliwe w drodze legalnej (proszeni o poparcie kardynałowie nie ośmielali się nawet wspomnieć papieżowi Urbanowi VIII zwanemu „Szalonym Matteo” o prośbie pozbawienia Rzymu tego słynącego wieloma cudami obrazu), toteż w 1630 r. Mikołaj Sapieha Pobożny wykradł ten obraz i uciekł z nim do Polski. Brawurowa ucieczka była niezwykle trudna, bo kradzież szybko wykryto i cała Italia została zmobilizowana dla schwytania śmiałka i odzyskania cennego obrazu. Sapieha jednak omijał miasta i drogi, prowadząc swoją zbrojną grupę wyłącznie po górskich bezdrożach Italii, a potem koło Zagrzebia, przez Węgry i Lwów do swoich posiadłości i umieścił ten obraz w kościele w Kodniu.
Papież Urban VIII ekskomunikował Mikołaja Sapiehę Pobożnego. Kara ta została zdjęta po tym, kiedy senator Mikołaj Sapieha Pobożny skutecznie przeciwstawił się planom króla Władysława IV na poślubienie protestantki – księżniczki Elżbiety Neuburskiej.
Historię tę po raz pierwszy opublikował prawnuk Fryderyka Sapiehy, brata Mikołaja, Jan Fryderyk Sapieha.
Za naszych czasów jest rozpowszechniona dzięki książce Zofii Kossak-Szczuckiej "Błogosławiona Wina", Warszawa 1953, zekranizowanej (pod tym samym tytułem) w roku 2015.

</doc>
<doc id="591266" url="https://pl.wikipedia.org/wiki?curid=591266" title="Piłka nożna w Anglii (2004/2005)">
Piłka nożna w Anglii (2004/2005)



</doc>
<doc id="591268" url="https://pl.wikipedia.org/wiki?curid=591268" title="Przełęcz Bardzka">
Przełęcz Bardzka

Przełęcz Bardzka (niem. nazwa "Warthapaß") – przełęcz (442 m n.p.m.) w południowo-zachodniej Polsce, w Sudetach Środkowych, w paśmie Gór Bardzkich.
Położenie i opis.
Przełęcz położona jest pomiędzy miejscowością Bardo, a Kłodzkiem, około 3,8 km na południowy zachód od centrum Barda, 0,7 km za wsią Dębowina, 0,4 km od zabudowań Boguszyna i 6,3 km na północny wschód od centrum Kłodzka.
Przełęcz stanowi rozległe, ale płytkie siodło w bocznym ramieniu Grzbietu Wschodniego Gór Bardzkich, między wzniesieniami Dębowa Góra (425 m n.p.m.) i Kłapacz (575 m n.p.m.). Przez Przełęcz Bardzką prowadzi droga krajowa nr 8, stanowiąca fragment trasy europejskiej E 67.

</doc>
<doc id="591271" url="https://pl.wikipedia.org/wiki?curid=591271" title="Ivica Kriżanac">
Ivica Kriżanac



</doc>
<doc id="591275" url="https://pl.wikipedia.org/wiki?curid=591275" title="Babia Przełęcz">
Babia Przełęcz

Babia Przełęcz (), Rówień Czarownic – węzeł wielu dróg i ścieżek leśnych na wysokości 646 m we wschodniej części Grzbietu Kamienickiego (pomiędzy Wrzosówką a Ciemniakiem). Według podań, obok znajdującego się w pobliżu Jeleniego Źródła, stać miał chram, czyli świątynia związana z religią Słowian, a sama Babia Przełęcz stanowiła miejsce kultowe.

</doc>
<doc id="591278" url="https://pl.wikipedia.org/wiki?curid=591278" title="Rówień Czarownic">
Rówień Czarownic



</doc>
<doc id="591281" url="https://pl.wikipedia.org/wiki?curid=591281" title="Gmina Hanila">
Gmina Hanila

Gmina Hanila (est. "Hanila vald") – gmina wiejska w Estonii, w prowincji Lääne. W 2017 roku gmina Hanila, gmina Koonga, gmina Lihula oraz gmina Varbla zostały połączone w gminę Lääneranna.
W skład gminy wchodziły:

</doc>
<doc id="591285" url="https://pl.wikipedia.org/wiki?curid=591285" title="Gmina Kullamaa">
Gmina Kullamaa

Gmina Kullamaa (est. "Kullamaa vald") – gmina wiejska w Estonii, w prowincji Lääne.
W skład gminy wchodzi:

</doc>
<doc id="591288" url="https://pl.wikipedia.org/wiki?curid=591288" title="Gmina Lihula">
Gmina Lihula

Gmina Lihula (est. "Lihula vald") – gmina wiejska w Estonii, w prowincji Lääne. W 2017 roku gmina Lihula, gmina Hanila, gmina Koonga oraz gmina Varbla zostały połączone w gminę Lääneranna.
W skład gminy wchodziły:

</doc>
<doc id="591289" url="https://pl.wikipedia.org/wiki?curid=591289" title="Tłoczyna">
Tłoczyna

Tłoczyna, Łysa Góra (niem. "Scheibenberg", 783 m n.p.m.) – zalesiony szczyt w północnej części Gór Izerskich.
Tłoczyna położona jest w północnej części Grzbietu Kamienickiego, w bocznym ramieniu odchodzącym od Kowalówki ku północy. Jeszcze dalej na północ położona jest Hucianka.
Zbudowana jest ze skał metamorficznych – gnejsów i granitognejsów z wkładkami amfibolitów, należących do bloku karkonosko-izerskiego, a ściślej jego północno-wschodniej części - metamorfiku izerskiego. Na północnym stoku znajduje się gooborze.
Turystyka.
Zachodnim zboczem przechodzi szlak turystyczny:

</doc>
<doc id="591290" url="https://pl.wikipedia.org/wiki?curid=591290" title="Gmina Martna">
Gmina Martna

Gmina Martna (est. "Martna vald") – dawna gmina wiejska w Estonii, w prowincji Lääne. W 2017 roku została włączona w skład gminy zbiorowej Lääne-Nigula.
W skład gminy wchodziły:

</doc>
<doc id="591303" url="https://pl.wikipedia.org/wiki?curid=591303" title="Traktat welawsko-bydgoski">
Traktat welawsko-bydgoski



</doc>
<doc id="591304" url="https://pl.wikipedia.org/wiki?curid=591304" title="Gmina Noarootsi">
Gmina Noarootsi

Gmina Noarootsi (est. "Noarootsi vald") – dawna gmina wiejska w Estonii, w prowincji Lääne. W 2017 roku włączono ją w skład gminy Lääne-Nigula.
W skład gminy wchodziły:

</doc>
<doc id="591306" url="https://pl.wikipedia.org/wiki?curid=591306" title="Ciemny Wądół">
Ciemny Wądół

Ciemny Wądół (niem. "Scheibental") – zalesiona, głęboko wcięta w granitognejsowym podłożu dolina, w regionie Gór Izerskich (w dolinie Mrożynki w północno-zachodnim zboczu Kowalówki).
W górnej części doliny, na wysokości ok. 720 m, znajdują się ruiny tzw. Pogańskiej Kaplicy – w czasach przedchrześcijańskich było to miejsce kultowe, gdzie następnie wzniesiono kącinę. W pobliżu znajduje się związane z Pogańską Kaplicą Wolframowe Źródło.

</doc>
<doc id="591307" url="https://pl.wikipedia.org/wiki?curid=591307" title="Gmina Nõva">
Gmina Nõva

Gmina Nõva (est. "Nõva vald") – gmina wiejska w Estonii, w prowincji Lääne.
W skład gminy wchodzi:

</doc>
<doc id="591308" url="https://pl.wikipedia.org/wiki?curid=591308" title="Gmina Oru">
Gmina Oru

Gmina Oru (est. "Oru vald") – gmina wiejska w Estonii, w prowincji Lääne.
W skład gminy wchodzi:

</doc>
<doc id="591309" url="https://pl.wikipedia.org/wiki?curid=591309" title="Sepik Zachodni">
Sepik Zachodni

Sepik Zachodni (tok pisin: "Sandaun", ang. hist. "West Sepik") – prowincja Papui-Nowej Gwinei, położona w północno-zachodniej części kraju nad Morzem Bismarcka. Graniczy z indonezyjską prowincją Papua. Ośrodkiem administracyjnym jest miasto Vanimo. 
Nazwa prowincji w języku tok pisin oznacza „zachód słońca” (zniekształcone angielskie "sundown"). 

</doc>
<doc id="591310" url="https://pl.wikipedia.org/wiki?curid=591310" title="Gmina Ridala">
Gmina Ridala

Gmina Ridala (est. "Ridala vald") – gmina wiejska w Estonii, w prowincji Lääne.
W skład gminy wchodzą:

</doc>
<doc id="591312" url="https://pl.wikipedia.org/wiki?curid=591312" title="West Sepik">
West Sepik



</doc>
<doc id="591313" url="https://pl.wikipedia.org/wiki?curid=591313" title="Haunted Heart">
Haunted Heart

Haunted Heart – dziewiąty studyjny album, amerykańskiej wokalistki Renée Felming (sopran). Wydawnictwo zrealizowano we współpracy z pianistą Fredem Heshem oraz gitarzystą Billem Frisellem. Kompozycje na albumie to jazzowe standardy oraz utwory popowe. Wśród autorów znaleźli się m.in. Carl Fischer, John Lennon, Paul McCartney czy Joni Mitchell.

</doc>
<doc id="591316" url="https://pl.wikipedia.org/wiki?curid=591316" title="Gmina Risti">
Gmina Risti

Gmina Risti (est. "Risti vald") – gmina wiejska w Estonii, w prowincji Lääne.
W skład gminy wchodzi:

</doc>
<doc id="591317" url="https://pl.wikipedia.org/wiki?curid=591317" title="T Rex">
T Rex



</doc>
<doc id="591318" url="https://pl.wikipedia.org/wiki?curid=591318" title="Gmina Taebla">
Gmina Taebla

Gmina Taebla (est. "Taebla vald") – dawna gmina wiejska w Estonii, w prowincji Läänemaa. W 2013 roku wraz z gminami Oru i Risti utworzyły nową gminę Lääne-Nigula.
W skład gminy wchodziły:

</doc>
<doc id="591320" url="https://pl.wikipedia.org/wiki?curid=591320" title="T rex">
T rex



</doc>
<doc id="591321" url="https://pl.wikipedia.org/wiki?curid=591321" title="T. rex">
T. rex



</doc>
<doc id="591322" url="https://pl.wikipedia.org/wiki?curid=591322" title="T-rex">
T-rex



</doc>
<doc id="591323" url="https://pl.wikipedia.org/wiki?curid=591323" title="Gmina Vormsi">
Gmina Vormsi

Gmina Vormsi (est. "Vormsi vald") – gmina wiejska w Estonii, w prowincji Lääne.
W skład gminy wchodzi:

</doc>
<doc id="591324" url="https://pl.wikipedia.org/wiki?curid=591324" title="Chilodonelloza">
Chilodonelloza

Chilodonelloza – choroba skrzeli i skóry ryb wywoływana przez orzęski "Chilodonella cyprini" oraz "Chilodonella hexasticha" będące pasożytami skrzeli i skóry wielu ryb. W złych warunkach środowiskowych chowu stawowego, na karpiach mogą osiedlać się wolno żyjące orzęski takie jak "Chilodonella cucullanus" i "Ch. uncinata". 
Orzęski z rodzaju Chilodonella kształtem przypominają liść lub ziarno kawy z wypukłą stroną grzbietową, a brzuszną wyraźnie wklęsłą. Stronę brzuszną pasożyta pokrywają podłużne szeregi rzęsek ułożone równolegle wokół powierzchni nieurzęsionej, tzw. kinety. Ich liczba jest charakterystyczna dla gatunku i u "Ch. cypryni" wynosi 7-15 po stronie prawej i 8-14 po stronie lewe zaś u Ch. hexasticha liczba rzęsek po prawej i lewej stronie ciała jest jednakowa i wynosi 6-10. Długość orzęska wynosi 40-80 µm, szerokość 20-70 µm. 
W zimie lub niesprzyjających warunkach fizykochemicznych wody pasożyt może tracić rzęski i oraz uzbrojenie gardzieli i otaczać się błoną tworząc cysty spoczynkowe, które lokują się na lub poza ciałem żywiciela. Tworzenie cyst trwa 3-4 godziny. Cysty przebywające w środowisku wodnym mogą długo zachowywać żywotność i zdolności inwazyjne. Pasożyty rozmnażają się przez podział odbywający się na ciele ryby, co powoduje iż ich liczba na ciele żywiciela może się zwiększać. U orzęsków tych pojawia się także rozmnażanie płciowe polegające na koniugacji i autogamii. W koniugacji między dwoma osobnikami dochodzi do wymiany jądra wegetatywnego, a także części cytoplazmy. 
W momencie przeniesienia pasożyta do wody o temperaturze 23-25 °C większość pasożytów w ciągu 2-3 dni traci zdolności inwazyjne. Po tym czasie część z nich ginie, część tworzy cysty, pozostałe adaptują się do nowych warunków życia, po pewnym czasie mogą wywoływać chorobę u ryb nawet w wodzie o temperaturze 22-27 °C. W wodzie o temperaturze 28 °C pozbawionej ryb pasożyt zamiera w ciągu 3-5 dni. Niektórzy autorzy wskazują także na to, iż silne oświetlenie może hamować rozwój tego orzęska. 
Orzęski te występują u wielu gatunków ryb zarówno w naturalnych zbiornikach jak i stawach hodowlanych czy akwariach. Źródła podają m.in. następujących żywicieli:
W związku z powszechnością występowania tych pasożytów u karpi hodowlanych, często orzęski te dostają się do akwarium wraz z karmą naturalną zbieraną w stawach.
Chilodonelloza jest chorobą pojawiającą się w większości przypadków u ryb osłabionych, źle odżywianych, żyjących w dużym zagęszczeniu i poddanych stresowi. Może być ona poprzedzona długotrwałym nosicielstwem, dopiero w przypadku zaistnienia wymienionych czynników pojawia się na osobniku masowa inwazja. Zarażenie następuje najczęściej przez bezpośredni kontakt lub za pośrednictwem wody. Dużą rolę odgrywają tutaj wspomniane wcześniej cysty, z których po przeniesieniu z wody o temperaturze 3 °C do wody o temperaturze 20 °C pasożyty wylęgają się już po 10-14 dniach.
Orzęski te powodują uszkodzenie i odklejanie się komórek naskórka oraz nabłonka skrzeli, zwiększa się wydzielanie śluzu, powstają duże ubytki, w niektórych przypadkach dochodzi do całkowitego zniszczenia nabłonka skrzeli. Na grzbiecie i głowie ryb pojawia się mętny, mleczny nalot oraz duże ubytki naskórka. Na obumarłej części naskórka często dochodzi do wtórnej inwazji pleśnią Sparolegnia. W wyniku perforacji skrzeli, sąsiadujące ze sobą blaszki skrzelowe tworzą gąbczastą masę, często dochodzi do martwicy tkanki. Zmiany te utrudniają wymianę gazową, następuje niedotlenienie, osłabienie, chudnięcie i ze śnięcie. 
Zarażone ryby stopniowo tracą apetyt, często też pocierają się o podłoże lub przedmioty znajdujące się w zbiorniku. Przy dużej inwazji zdarza się, iż wyskakują nad powierzchnię wody. Występuje też „zlepianie się” płetw, na powłokach zewnętrznych pojawia się białawoniebieskawy nalot.
Chilodonelloza rozwija się szybko w dużych zagęszczeniach ryb, zatem w celach profilaktycznych należy pilnować prawidłowej obsady czy to akwarium czy stawu hodowlanego. W chowie towarowym ryby należy dokarmiać wczesną wiosną w zimochowach, gdy temperatura wody osiągnie już 4-5 °C. Przed zimowaniem obsady powinny być poddane badaniom weterynaryjnym, w przypadku stwierdzenia tej choroby należy ryby wcześniej z zimochowów do stawów letnich, które następnie obsadza się mniejszą ilością ryb niż zakładano, co zapobiega dużemu zagęszczeniu i skutecznie przeciwdziała rozprzestrzenianiu się choroby.
W leczeniu, do usunięcia pasożytów stosuje się kąpiele w roztworach leczniczych. Przy niewielkiej inwazji i dobrej kondycji ryb, stosuje się krótkie kąpiele w roztworach o dużym stężeniu środka leczniczego. Ryby objęte masową inwazją są z reguły osłabione, zatem nie należy w tym przypadku stosować zbyt dużych stężeń chemikaliów, poprzestając na kąpielach długotrwałych. Przed zabiegiem leczniczym dobrze jest wzmocnić ryby odżywiając je pełnowartościowa naturalną karmą. Jeśli są to ryby ciepłolubne można na krótko przed zabiegiem podnieść temperaturę wody do 30-32 °C, co spowoduje śmierć dużej części pasożytów.

</doc>
<doc id="591327" url="https://pl.wikipedia.org/wiki?curid=591327" title="Gmina Juuru">
Gmina Juuru

Gmina Juuru (est. "Juuru vald") – dawna gmina w Estonii, w prowincji Raplamaa. Zlikwidowana w 2017 roku - jej obszar włączono do nowo utworzonej gminy Rapla. W roku likwidacji zamieszkana przez 1453 osoby. Jej powierzchnia wynosiła 125 km².
W skład gminy wchodziły:

</doc>
<doc id="591328" url="https://pl.wikipedia.org/wiki?curid=591328" title="Gmina Kaiu">
Gmina Kaiu

Gmina Kaiu (est. "Kaiu vald") – dawna gmina wiejska w Estonii, w prowincji Rapla.
W skład gminy wchodziły:

</doc>
<doc id="591329" url="https://pl.wikipedia.org/wiki?curid=591329" title="New York Dolls">
New York Dolls

New York Dolls – amerykański zespół rockowy działający w Nowym Jorku w latach 1971–1975 i ponownie od 2004. W pierwszym okresie działalności muzycy nagrali dwie płyty, które później wywarły duży wpływ na kształtowanie się muzyki punkrockowej, a image członków zespołu jeszcze w latach 80. znajdował odbicie w wizerunku wykonawców z kręgu nowej fali oraz glam metalu. New York Dolls zapoczątkowali również działalność sceny nowojorskiej na którą złożyły się zespoły: m.in. Ramones, Blondie, Television czy Talking Heads.
W 2004 trzech członków oryginalnego składu: wokalista David Johansen, gitarzysta Sylvain Sylvain i basista Arthur Kane wznowiło działalność (Kane wkrótce zmarł), która trwa do dziś – nagrywając w ostatnich latach dwa kolejne albumy studyjne.
Historia.
1971–1975: Pierwszy etap.
Początki zespołu sięgają 1968, kiedy gitarzysta Sylvain Sylvain i perkusista Billy Murcia zaczęli grać w zespole The Pox. Gdy ich frontman zrezygnował z gry obaj zajęli się handlem odzieżą na jednej z nowojorskich ulic naprzeciwko warsztatu lalkowego noszącego nazwę „New York Doll Hospital”. Gdy w 1970 zaczęli ponownie grać werbując do zespołu Johnny’ego Thundersa w roli basisty to miejsce zainspirowało nazwę dla zespołu. Kiedy Sylvain wyjechał na kilka miesięcy do Londynu – drogi Thundersa i Murcii na pewien czas rozeszły się.
Thunders trafił do grupy Actress (w dzielnicy Bronx) prowadzonej przez basistę Arthura Kane’a i gitarzystę Ricka Rivetsa. W nowym zespole pełnił obowiązki wokalisty i gitarzysty rytmicznego. Wkrótce za jego sugestią przyjęto również Murcię (w 2000 wytwórnia Get Back Records wydała nagrania Actress jako ""). Kiedy rola frontmana przestała mu odpowiadać – w składzie pojawił się wokalista David Johansen. W tym składzie New York Dolls zagrali swój pierwszy występ w wigilię 1971 roku w schronisku dla bezdomnych „Endicott Hotel”. Kilka miesięcy później Ricka Rivetsa (który utworzył grupę The Brats) zastąpił Sylvain Sylvain.
Muzycy inspirowali się różnymi wykonawcami rhytm'n'bluesowymi (wczesne dokonania Rolling Stones), psychodelicznymi (przede wszystkim zespoły pokroju MC5 i The Stooges), a także glam–rockowymi (Marc Bolan). Stworzyli repertuar na swój własny sposób – Stephen Thomas Erlewine opisał: „"właściwie to nie brzmią jak coś co było wcześniej. To hard rock z inteligentną wymową, celebrujący kampowi i kiczowi, zachowując przy tym coś agresywnego i odpychającego"”. Brzmienie zespołu było zbudowane na bazie bluesa o czym świadczą zagrywki Johansena na harmonijce ustnej, a także zawarte na dwóch pierwszych albumach covery piosenek pierwotnie wykonywanych przez Bo Diddleya, The Drells, Sonny Boy Williamsona, The Coasters czy The Jay Hawks. Płyta "" wydana w 2008 zawiera ich wersje utworów Otisa Reddinga, Gary’ego U.S. Bondsa, Chucka Berry’ego, The Shangri-Las oraz Muddy'ego Watersa. Wpływ muzyki jazzowej miał szczególne znaczenie dla Johansena, którego kariera w kolejnych latach opierała się na współpracy m.in. z jazzmanem Big Jayem McNeelym i bluesmanem Hubertem Sumlinem.
Kiedy New York Dolls mieli już menedżera i przyciągnęli pewne zainteresowanie przemysłu muzycznego – Rod Stewart zaprosił ich, aby otworzyli jego występy w Londynie (wówczas glam–rockowej stolicy). W czasie pobytu w Wielkiej Brytanii zmarł Murcia (7 listopada 1972), co uniemożliwiło zespołowi granie kolejnych koncertów i muzycy musieli wracać do Nowego Jorku (w tym czasie New York Dolls nie posiadał jeszcze kontraktu płytowego). Po powrocie urządzili przesłuchanie perkusistów. Wybór padł na Jerry’ego Nolana i w marcu 1973 Paul Nelson z firmy Mercury Records podpisał z nimi kontrakt.
Debiutancki album pt. "New York Dolls" wyprodukowany przez Todda Ryndgrena został wydany w sierpniu 1973 roku. Sprzedaż płyty była powolna zwłaszcza w USA, gdzie glam rock nie cieszył się zbyt wielką popularnością.
Publiczność amerykańska miała podzielone zdanie na temat New York Dolls – ankiety magazynu "Creem" ukazały ich jako najlepszą i najgorszą grupę 1973 roku. Zespół w tym czasie koncertował w USA, a później pojawił się również w Europie. Pokazano ich w brytyjskiej telewizji BBC w programie „Old Grey Whistle Test”, gdzie prowadzący dziennikarz Bob Harris naśmiewał się z nich nazywając „kpiną z rocka”. Choć Harris i dużo „starej gwardii” wśród dziennikarzy oraz krytyków pozostawało nieugiętych, to młodzi fani w całej Wielkiej Brytanii nie zgodzili się z tym, a prosta muzyka New York Dolls była wymieniana jako główny czynnik w rodzącym się kilka lat później nurcie punkrockowym.
Do produkcji kolejnego albumu "Too Much Too Soon" (1974) kwintet wybrał producenta w osobie George’a Mortona, który w połowie lat 60. produkował nagrania The Shangri-Las. Krótko po ukazaniu się płyty na rynku firma Mercury Records opuściła zespół. W 1975 muzycy pogrążeni w narkotykowych nałogach i personalnych sprzeczkach zatrudnili jako menedżera Malcolma McLarena, który miał pomóc im wyjść na prostą. Prowokacyjne pomysły, które później urządzał z Sex Pistols zniszczyły wizerunek New York Dolls (muzycy występowali w czerwonych skórach z radziecką flagą w tle).
Era Malcolma McLarena została uchwycona na koncertowym albumie "Red Patent Leather" wydanym dopiero w 1984 przez firmę Fan Club. We wkładce oprócz Johansena, Thundersa, Sylvaina, Kane’a i Nolana pojawia się nazwisko Petera Jordana, któremu przypisany jest „drugi bas”. Płyta zawiera wiele piosenek, które były prawdopodobnie przeznaczone na trzeci album. Niektóre z tych utworów zostały później wykorzystane przez Johansena i Sylvaina w ich solowych projektach.
Latem 1975 podczas trasy koncertowej po Florydzie zespół opuścili Thunders i Nolan (na czas dokończenia trasy Thundersa zastąpił Blackie Lawless). Utwory New York Dolls bez ich udziału można znaleźć na bootlegu „Tokio Dolls Live” (Fan Club Records 1986) zawierającym nagrania z japońskiego koncertu w sierpniu 1975. Do Johansena, Sylvaina i Jordana dołączyli: klawiszowiec Chris Robinson oraz perkusista Tony Machine. Niewiele później zespół przestał istnieć.
1975–2004: Przerwa.
Po odejściu z New York Dolls Thunders i Nolan utworzyli razem z basistą Richardem Hellem (ex–Television) zespół The Heartbreakers, z którym wzięli udział m.in. w brytyjskiej trasie „Anarchy Tour” w grudniu 1976 u boku Sex Pistols, The Clash i The Damned. Heartbreakers nagrali tylko jeden album i w 1978 przerwali działalność.
W tym samym roku Thunders nagrał płytę "So Alone", którą rozpoczął karierę solową trwającą całe lata 80. Później na krótko przyłączył się do ex–gitarzysty MC 5 Wayne’a Kramera w grupie Gang War. Zmarł w Nowym Orleanie 23 kwietnia 1991 wskutek przedawkowania metadonu.
Jerry Nolan po rozwiązaniu The Heartbreakers związał się z grupą The Idols, która nagrała tylko jednego singla (później krótko towarzyszyła na koncertach Sidowi Viciousowi). Zmarł 14 stycznia 1992 po udarze mózgu spowodowanym zapaleniem opon mózgowych.
David Johansen kontynuował karierę jako solista nagrywając kilka albumów solowych pod własnym nazwiskiem, a także jako Buster Poindexter. Później współpracował m.in. z jazzmanem Big Jayem McNeelym i bluesmanem Hubertem Sumlinem.
Sylvain Sylvain po rozpadzie New York Dolls również rozpoczął karierę solową – nagrał kilka albumów m.in. z utworzona przez siebie grupą The Criminals. Później pracował jako taksówkarz w Nowym Jorku. Na początku lat 90. przeprowadził się do Los Angeles, gdzie nagrał album „Sleep Baby Doll”(reedycja tego albumu wydana jest jako „New York A Go Go”) z towarzyszeniem m.in. Franka Infante'a (ex–Blondie) oraz Boba Andrewsa (ex – Generation X).
od 2004: Powrót.
Morrissey, który w latach 70. prowadził fanclub New York Dolls w Wielkiej Brytanii pełniąc w 2004 roku funkcję opiekuna festiwalu w Meltdown doprowadził do zejścia się trzech żyjących członków zespołu: Johansena, Sylvaina i Kane’a. Grupa zagrała w składzie uzupełnionym o gitarzystę Steve’a Conte'a i perkusistę Gary’ego Powella. W tym czasie powstał też film dokumentalny "New York Doll" (2005 reż. Greg Whiteley) ukazujący powrót New York Dolls na scenę jako kontrast z punktem widzenia Arthura Kane’a, który wcześniej nawrócił się do Kościoła Jezusa Chrystusa Świętych w Dniach Ostatnich (mormoni). Zespół zagrał jeszcze na kilku brytyjskich festiwalach, po czym plany dalszej działalności przerwała śmierć Kane’a 13 lipca 2004.
W lipcu 2005 Johansen i Sylvain zapowiedzieli dalszą działalność oraz nowy album studyjny "One Day It Will Please Us to Remember Even This", który ukazał się 25 lipca 2006. Oprócz Johansena i Sylwaina udział w nagraniach wzięli: gitarzysta Steve Conti, basista Sami Yaffa (ex–Hanoi Rocks i JetBoy), perkusista Brian Delaney i klawiszowiec Brian Koonin (dawny członek zespołu Johansena). Rok 2006 przeszedł muzykom pod znakiem koncertów. W 2007 New York Dolls odwiedzili m.in. Australię i Nową Zelandię występując tam u boku m.in. Pixies, Pet Shop Boys, Gnarls Barkley, Becka, Jarvis Cocker i Phoenix. W listopadzie 2008 muzycy zapowiedzieli nowy album, który ukazał się 5 maja 2009 pt. "Cause I Sez So". Płyta została nagrana przy pomocy producenta Todda Rundgrena (tak jak w przypadku debiutanckiej płyty).
Znaczenie New York Dolls w muzyce rockowej.
Muzyka New York Dolls wpłynęła na całą rzeszę muzyków i zespołów tj. Kiss, Hanoi Rocks, Blondie, The Clash, Ramones, The Dead Boys, Mötley Crüe, Guns N’ Roses, The Damned, The Smiths i Japan. Duży wpływ miała również na członków zespołu Sex Pistols, a zwłaszcza gitarzystę Steve’a Jonesa, który pozostawał pod wyraźnym wpływem Johnny’ego Thundersa (naśladując nawet jego ruchy na scenie)
Krytyk muzyczny Ira Robbins napisał: „(New York Dolls) "w pojedynkę zaczęli grać na lokalnej scenie, a później dopiero pojawili się Ramones, Blondie, Television, Talking Heads i inni. Klasyczny przypadek: całość jest czymś więcej niż sumą części – Dolls byli czymś więcej niż tylko zespołem. Ich oddana publiczność stała się wkładem do szalki Petriego, którą stanowiła scena. Ona naśladowała swoich idoli i utworzyła cztery grupy na ich wizerunek"”
Wielbicielami New York Dolls są także Morrissey z The Smiths oraz Michael Stipe i Peter Buck z R.E.M. Morrissey zanim rozpoczął swoją karierę muzyczną napisał o nich książkę: "New York Dolls – Babylon Books" (Manchester, 1981)

</doc>
<doc id="591330" url="https://pl.wikipedia.org/wiki?curid=591330" title="Gmina Kehtna">
Gmina Kehtna

Gmina Kehtna (est. "Kehtna vald") – gmina w Estonii, w prowincji Raplamaa. Jej powierzchnia wynosi 511,97 km², a liczba ludności 5407 osób (2022). Siedzibą gminy jest Järvakandi.
Gmina została utworzona w 1991 roku. Pierwotnie siedzibą była Kehtna. W 2017 połączono obszar gminy z miejscowością-gminą Järvakandi.
W skład gminy wchodzi:

</doc>
<doc id="591331" url="https://pl.wikipedia.org/wiki?curid=591331" title="Gmina Kohila">
Gmina Kohila

Gmina Kohila (est. "Kohila vald") – gmina wiejska w Estonii, w prowincji Rapla.
Skład gminy:

</doc>
<doc id="591332" url="https://pl.wikipedia.org/wiki?curid=591332" title="Gmina Käru">
Gmina Käru

Gmina Käru (est. "Käru vald") – dawna gmina wiejska w Estonii (do 2017), w prowincji Rapla. Teraz część gminy Türi w prowincji Järvamaa.
W skład gminy wchodzi:

</doc>
<doc id="591333" url="https://pl.wikipedia.org/wiki?curid=591333" title="Gmina Märjamaa">
Gmina Märjamaa

Gmina Märjamaa (est. "Märjamaa vald") – gmina wiejska w Estonii, w prowincji Rapla.
W skład gminy wchodzą:

</doc>
<doc id="591335" url="https://pl.wikipedia.org/wiki?curid=591335" title="Mośovce">
Mośovce



</doc>
<doc id="591336" url="https://pl.wikipedia.org/wiki?curid=591336" title="Gmina Raikküla">
Gmina Raikküla

Gmina Raikküla (est. "Raikküla vald") – gmina wiejska w Estonii, w prowincji Rapla.
W skład gmin wchodzą:

</doc>
<doc id="591337" url="https://pl.wikipedia.org/wiki?curid=591337" title="Witold Karaś">
Witold Karaś

Witold Karaś (ur. 20 października 1951 w Nisku) – polski piłkarz i trener, grał na pozycji napastnika. Jest wychowankiem Sokoła Nisko, ówczesnego Zenitu.
Reprezentacja Polski.
W reprezentacji młodzieżowej grał w latach 1973-1975 (30 spotkań: 19 meczów oficjalnych, 4 bramki), przez pewien okres pełnił funkcję kapitana. W meczach I reprezentacji wystąpił 2 razy (mecze z Haiti w 1974). 
Kariera trenerska.
Karierę trenerską rozpoczął w 1982. W 1992 otrzymał tytuł trenera piłki nożnej I klasy. Jego kariera trenerska w głównej mierze związana jest z drużynami juniorskimi Stali Mielec. Trzykrotnie, przez krótkie okresy czasu, był też trenerem I drużyny seniorów tego klubu.
14 lipca 2007 zdobył Mistrzostwo Polski Juniorów Młodszych jako trener juniorów młodszych Stali Mielec.

</doc>
<doc id="591338" url="https://pl.wikipedia.org/wiki?curid=591338" title="Gmina Rapla">
Gmina Rapla

Gmina Rapla (est. "Rapla vald") – gmina wiejska w Estonii, w prowincji Rapla.
Skład gminy:

</doc>
<doc id="591341" url="https://pl.wikipedia.org/wiki?curid=591341" title="Gmina Vigala">
Gmina Vigala

Gmina Vigala (est. "Vigala vald") – gmina wiejska w Estonii, w prowincji Rapla.
W skład gminy wchodzi 27 wsi: Araste - Avaste - Jädivere - Kausi - Kesu - Kivi-Vigala - Kojastu - Konnapere - Kurevere - Leibre - Läti - Manni - Naravere - Oese - Ojapere - Paljasmaa - Palase - Pallika - Päärdu - Rääski - Sääla - Tiduvere - Tõnumaa - Vaguja - Vanamõisa - Vana-Vigala - Vängla.

</doc>
<doc id="591344" url="https://pl.wikipedia.org/wiki?curid=591344" title="Jan Błędowski">
Jan Błędowski

Jan Błędowski (ur. 11 lipca 1954) – polski skrzypek, kompozytor, założyciel i wieloletni lider super grupy Krzak.
Jest uznawany za jednego z czołowych skrzypków europejskich. 
W Polsce grał i nagrywał z grupami: Krzak, Niemen, SBB, Laboratorium, Republika, Irek Dudek Blues Band, Shakin’ Dudi. W Niemczech z: Blues Express, Blues Power Orchestra, Tide, Schau Pau i Sczepanski B.Injection. Od wielu lat mieszka w Niemczech.
W swoim dorobku posiada wiele nagranych płyt, w tym dwie złote z grupą Krzak.

</doc>
<doc id="591345" url="https://pl.wikipedia.org/wiki?curid=591345" title="Renée Fleming">
Renée Fleming

Renée Fleming (ur. 14 lutego 1959 w Indianie) – amerykańska śpiewaczka klasyczna (sopran) i jazzowa, laureatka Nagrody Grammy (1999).
Solistka największych scen operowych świata, m.in. Royal Opera House w Londynie, Metropolitan Opera w Nowym Jorku i La Scali w Mediolanie.
Znana także dzięki kompozycjom („Twilight and Shadow” oraz „The End of All Things”) zrealizowanym na potrzeby ścieżki dźwiękowej do filmu "" w reżyserii Petera Jacksona.

</doc>
<doc id="591348" url="https://pl.wikipedia.org/wiki?curid=591348" title="Gmina Are">
Gmina Are

Gmina Are (est. "Are vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591350" url="https://pl.wikipedia.org/wiki?curid=591350" title="Petroglify">
Petroglify

Petroglify – wyryte w skale rysunki, na ogół prehistoryczne dzieła ludzi z ery neolitycznej. Są one ważną formą przedliterackich symboli, używanych od około 10. tysiąclecia p.n.e. do czasów współczesnych, mających różnorodne formy zależnie od czasu i miejsca powstania. Słowo "petroglif" pochodzi z greki, w której ' ("petros") oznacza "skała", a ' ("glyphein") to "wyryć" (ich złożenie zostało zaadaptowane pierwotnie w języku francuskim, jako "pétroglyphe").
Petroglifu nie należy mylić z piktogramem, który jest jedynie namalowany na skale (a nie: wyryty), chociaż obydwa można zaliczyć do szerszej kategorii sztuki naskalnej. Petroformy, lub wzory i kształty znajdujące się na wielu dużych skałach i skupiskach głazów to również całkiem co innego.
Historia.
Najstarsze petroglify pochodzą z okresu neolitu i późnego górnego paleolitu, mają 10–12 tys. lat. Około 7–9 tysięcy lat temu pojawiły się inne systemy zapisu symboli, takie jak piktogramy i ideogramy. Jednakże petroglify nadal były powszechnie używane, a niektóre mniej zaawansowane społeczeństwa używały ich znacznie później, nawet już po nawiązaniu kontaktu z cywilizacją europejską, aż po XX w. 
Petroglify znajdowano na wszystkich kontynentach z wyjątkiem Antarktydy, a duże ich skupiska znajdują się w różnych miejscach Afryki, Skandynawii, Syberii, południowo-wschodniej części Ameryki Północnej i w Australii.
Interpretacja.
Symbolika petroglifów miała zapewne głębokie znaczenie kulturowe i religijne dla tworzących je społeczeństw, w wielu przypadkach znaczenie to znane jest ich współczesnym następcom. Wiele petroglifów miało w zamyśle ich twórców przedstawiać nie całkiem jeszcze zrozumiałe aspekty języka symboli lub rytuałów religijnych. Późniejsze płaskorzeźby z nordyckiej epoki brązu znalezione w Skandynawii wydają się wyznaczać granice terytorialne między plemionami, niezależnie od ich znaczenia religijnego. Występują też różnice, odpowiadające lokalnym czy regionalnym dialektom, właściwym dla ludzi o wspólnym pochodzeniu bądź miejscu zamieszkania. Inskrypcje syberyjskie wyglądają niemal jak wczesne formy pisma runicznego, jednakże naukowcy nie dopatrzyli się tu powiązań. Ich symbolika nie jest jeszcze dobrze zbadana.
Niektórzy badacze zauważają podobieństwa między stylami petroglifów występujących na różnych kontynentach, podczas gdy oczekiwano raczej czerpania inspiracji z otoczenia, co jest trudne do pogodzenia z podobieństwem stylów. To może być czymś więcej niż przypadkiem, i sugerować istnienie pewnych społeczności, które migrowały daleko poza miejsce pierwotnego pochodzenia, bądź też inne wspólne pochodzenie motywów petroglificznych. W 1853 roku George Tate w korespondencji z Johnem Collingwoodem Bruce'em zgodził się z nim, iż "inskrypcje te mają wspólne pochodzenie, i posiadają znaczenie symboliczne, reprezentując pewne popularne motywy". Tworząc katalog szkockich form "sztuki naskalnej", Roland Morris wyliczył 104 różne teorie ich interpretacji. 
Inne, bardziej kontrowersyjne wyjaśnienia bazują głównie na studiach psychologicznych Junga oraz wyobrażeniach Mircea Eliade. Zgodnie z tymi teoriami, możliwe są podobieństwa między petroglifami (i innymi atawistycznymi czy archetypowymi symbolami) pochodzącymi z różnych kontynentów jako rezultat uwarunkowanej genetycznie struktury ludzkiego mózgu.
Jeszcze inne wyjaśnienie głosi, iż petroglify były dziełami szamanów wykonywanymi w zmienionych stanach świadomości, przypuszczalnie po zażyciu naturalnych środków psychotropowych czy halucynogennych pochodzenia roślinnego lub zwierzęcego. Wiele wzorów geometrycznych (znanych jako "stałe formy") występujących w petroglifach i malunkach naskalnych pojawia się też podczas "zawirowań świadomości" w ludzkim mózgu spowodowanych zażyciem narkotyków, przy migrenie i innych zaburzeniach jako halucynacje.
Sugerowano występowanie powiązania między szamanizmem a sztuką naskalną u Buszmenów z pustyni Kalahari, co było badane przez Rock Art Research Institute (RARI) z Uniwersytetu Witwatersrand. Chociaż obecnie w sztuce plemienia San dominuje malarstwo, przypuszcza się, iż we wcześniejszych okresach mogli oni wykonywać i inne formy sztuki naskalnej, w tym także petroglify. Cytat ze strony internetowej Uniwersytetu Witwatersrand:
Wnioski te nie znalazły jednak potwierdzenia w badaniach innych ośrodków naukowych czy uniwersyteckich.
Kontrowersje wokół petroglifów z Wirginii Zachodniej.
Wokół petroglifów z Wirginii Zachodniej wart odnotowania spór rozgorzał w latach 80. XX w. Barry Fell, emerytowany profesor biologii morskiej z Uniwersytetu Harvarda opublikował w roku 1983 artykuł, w którym opisał w jaki sposób on zinterpretował petroglify z kilku miejsc na południu Zachodniej Wirginii jako zapisane staroceltyckim pismem ogam pochodzenia irlandzkiego, używanym w VI-VIII wieku n.e., które rzekomo wyjaśniały szczegółowo kwestię narodzin Jezusa Chrystusa. 
Fell jest znany z forsowania teorii o wyprawach Irlandczyków, Iberyjczyków, Libijczyków i Egipcjan do Ameryki Północnej "w okresie między 2500 a 2000 lat temu".
W rzeczywistości metoda Fella polegała na arbitralnym grupowaniu znaków, i odgórnym przyjęciu ich interpretacji jako zapisanych pismem ogam jako jedynej możliwej. Dodawał też samogłoski i pionowe linie podziału tam, gdzie uważał je za potrzebne. To pozwalało mu decydować, którą z trzech możliwych interpretacji każdego rytu przyjąć. Praca Fella została zdemaskowana przez językoznawców i archeologów z kilku krajów, którzy stwierdzili że "Fell jest zbyt głupi i leniwy, by czytać jego pracę, to zwykły ignorant". 
Nawet ci, którzy zgadzali się z interpretacją petroglifów dokonaną przez Fella, jako zapisanych pismem ogamicznym, kwestionowali jego przekład. Edo Nyland sądzi, że "inskrypcje" znad Horse Creek są zapisane w języku baskijskim i tłumaczy je całkiem odmiennie, jako opis polowania na bizony. Dla porównania, ten sam fragment inskrypcji w tłumaczeniu Fella brzmi: "Szczęśliwą porą jest Boże Narodzenie, czasem radości i dobroci dla wszystkich ludzi", Nyland zaś przełożył go jako: "Stado osiągało wielkie rozmiary (w razie potrzeby), gdyż wiele tych co wpadły do wąwozu opierało się, oczywiście łamiąc przy tym nogi. Bracia, przybądźcie i pomóżcie rzeźnikom je wykończyć." 
Każda interpretacja jest tak odmienna, że wszystkie powinny być traktowane z ogromną ostrożnością. Niestety, interpretacja Fella spowodowała rozpowszechnienie się teorii o zapisie ogamicznym wielu rytów i malowideł naskalnych z różnych miejsc w całej Ameryce.
Publikacje o petroglifach.
W języku angielskim:
W języku polskim:

</doc>
<doc id="591351" url="https://pl.wikipedia.org/wiki?curid=591351" title="Gmina Audru">
Gmina Audru

Gmina Audru (est. "Audru vald") – gmina wiejska w Estonii, w prowincji Parnawa.
W skład gminy wchodzą:

</doc>
<doc id="591352" url="https://pl.wikipedia.org/wiki?curid=591352" title="Antylopa indyjska">
Antylopa indyjska

Antylopa indyjska, dawniej: garna ("Antilope cervicapra") – gatunek ssaka z rodziny wołowatych, jedyny przedstawiciel rodzaju antylopa ("Antilope"). Gatunek dawniej bardzo liczny. Czerwona księga gatunków zagrożonych Międzynarodowej Unii Ochrony Przyrody (IUCN) zalicza gatunek do grupy gatunków najmniejszej troski ("least concern" – LC).
Nazwa „antylopa”.
W polskiej literaturze zoologicznej nazwa „antylopa” była w przeszłości używana jako pierwszy człon szeregu nazw zwierząt parzystokopytnych: antylopa karłowata ("Neotragus pygmaeus") – obecnie antylopka karłowata, antylopa końska ("Hippotragus equinus") – obecnie antylopowiec koński, antylopa modra (†"Hippotragus leucophaeus") – obecnie antylopowiec modry, antylopa sarnia ("Pelea capreolus") – obecnie pelea sarnia, czy antylopa szabloroga ("Hippotragus niger") – obecnie
antylopowiec szablorogi). Publikacje encyklopedyczne określały mianem antylopa nieokreślone „zwierzęta roślinożerne, zamieszkujące stepy i sawanny Afryki i Azji”, czy zwierzęta „należące do gatunku przeżuwaczy pustorogich, jak suhak, kozica, gnu i niektóre inne”. Nazwa nie określała więc konkretnego zwierzęcia.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” autorzy zaproponowali wprowadzenie polskiej wersji binominalnego nazewnictwa wernakularnego ssaków i przypisali nazwę „antylopa” wyłącznie dla zwierząt z rodzaju "Antilope", a w konsekwencji dla jedynego członka tego rodzaju, czyli "Antilope cervicapra" przyjęto nazwę antylopa indyjska.
Charakterystyka.
Ciało samców ma barwę brunatną lub czarną, samice są żółtobrązowe. Brzuch u obu płci jest biały. Samce garny posiadają długie, skręcone rogi.
Występowanie.
Indie. Introdukowany w Argentynie i Teksasie, gdzie jego obecną liczebność ocenia się na wyższą niż w obszarze naturalnego występowania.
Tryb życia.
Żyje w stadach. Jest roślinożercą.
Podgatunki.
Wyróżniono dwa podgatunki antylopy indyjskiej:
Wykorzystanie.
Z połączonych rogów wykonywano broń kolną zwaną madu, tradycyjne uzbrojenie indyjskich fakirów

</doc>
<doc id="591353" url="https://pl.wikipedia.org/wiki?curid=591353" title="Dowódca SS i Policji">
Dowódca SS i Policji

Dowódca SS i Policji (niem. "SS- und Polizeiführer", SSPF) – stanowisko w SS łączące się na zasadzie unii personalnej z dowodzeniem policją na tym samym obszarze.
Podczas wojny wprowadzono hierarchię:
Stanowisko Dowódcy SS i Policji (SSPF) istniało także w Generalnym Gubernatorstwie. SSPF dowodzili policją oraz SS na terenie dystryktów, na które dzieliło się Generalne Gubernatorstwo, np. SSPF Franz Kutschera w dystrykcie Warszawa. Wyżsi Dowódcy SS i Policji istnieli zarówno w Niemczech (dowodząc na obszarze najczęściej jednego okręgu wojskowego), jak i w krajach okupowanych przez III Rzeszę (dowodząc zwykle na terenie jednego kraju albo jednostki administracyjnej utworzonej przez okupanta, np. HSSPF "Ost" Friedrich Wilhelm Krüger w Krakowie).
W planach ich przełożonego, Reichsführera-SS Heinricha Himmlera, było utworzenie około 30 okręgów-państw, w których dowódca SS i policji byłby namiestnikiem i swego rodzaju właścicielem, zaś jednostki Waffen-SS pełniłyby funkcje militarne. Ziemie byłyby zamieszkane i zasiedlone przez szeregowych członków SS (po eksterminacji poprzednich mieszkańców, gł. Słowian). Tereny te miały się głównie składać z olbrzymich połaci Rosji, która w planach Hitlera była tym dla III Rzeszy, czym były kolonialne Indie dla Imperium brytyjskiego (tj. najważniejszym terenem eksploatacji, tzw. perłą w koronie). Koleje wojenne spowodowały, że zdobycie przestrzeni życiowej ("Lebensraum") dla "rasy panów" (Herrenvolk) nie powiodło się. Zdecydowana większość SSPF i HSSPF popełniła samobójstwa, by uniknąć odpowiedzialności za swoje czyny.
Ich głównym zadaniem na Wschodzie była kontrola mobilnych grup eksterminacyjnych ("Einsatzgruppen"), odpowiedzialnych za masowe mordy (przeważnie przez rozstrzelanie) i pacyfikacje wsi, które na terenach podbitego ZSRR były codziennością. Ponad 600 białoruskich wsi zostało spalonych wraz ze wszystkimi mieszkańcami. Zadaniem "posłanników" Himmlera była także kontrola gett skupiających ludność żydowską i w mniejszym procencie – cygańską oraz wynikająca z tego odpowiedzialność za rezultaty "zarządzania" w tych azylach, wspólnie z Głównym Urzędem Bezpieczeństwa Rzeszy. "Likwidacja" gett poprzez transporty do obozów zagłady (gł. Treblinki, Bełżca, Sobiboru, Majdanka i Auschwitz-Birkenau) także leżała w gestii HSSPF.
Ci z SSPF, którzy nie przegryźli kapsułki z cyjankiem, a działali na terenach byłej II Rzeczypospolitej oraz na wschód od niej – byli sądzeni za zbrodnie wojenne. W 1944 i 1945 doszło do wielu awansów co bardziej "zasłużonych" działaczy z SS na stopnie generalskie w Waffen-SS i policji (w rzeczywistości "generałowie" ci niewiele mieli wspólnego z wojskowością – bardziej ze zorganizowanym ludobójstwem – i wielu z nich nie umiało m.in. czytać map sztabowych lub ich doświadczenie w dowodzeniu na froncie było bliskie zeru, co doprowadzało do wysokich strat w dywizjach Waffen-SS). Awanse te pozwoliły im być chronionymi przez Konwencję Haską.
Pion Policji Bezpieczeństwa ("Sicherheitspolizei") obejmujący policję polityczną ("Gestapo") i kryminalną ("Kripo") miał osobnych koordynatorów, którzy w krajach okupowanych nosili tytuł Dowodzącego – "Befehlshaber der Sicherheitspolizei" (BdS, np. Walter Bierkamp w Krakowie) na obszar Generalnego Gubernatorstwa, a w Rzeszy – Inspektora Policji Bezpieczeństwa ("Inspekteur der Sicherheitspolizei" – IdS). W okupowanej Polsce koordynatorzy policji w dystryktach nosili natomiast miano komendantów Policji Bezpieczeństwa ("Komandeur der Sicherheitspolizei" – KdS, np. KdS Warschau Josef Meisinger).

</doc>
<doc id="591354" url="https://pl.wikipedia.org/wiki?curid=591354" title="Renee Fleming">
Renee Fleming



</doc>
<doc id="591355" url="https://pl.wikipedia.org/wiki?curid=591355" title="Gmina Halinga">
Gmina Halinga

Gmina Halinga (est. "Halinga vald") – gmina wiejska w Estonii, w prowincji Parnawa.
W skład gminy wchodzą:

</doc>
<doc id="591359" url="https://pl.wikipedia.org/wiki?curid=591359" title="Gmina Häädemeeste">
Gmina Häädemeeste

Gmina Häädemeeste (est. "Häädemeeste vald") – gmina wiejska w Estonii, w prowincji Parnawa.
W skład gminy wchodzą:

</doc>
<doc id="591360" url="https://pl.wikipedia.org/wiki?curid=591360" title="Gmina Kaisma">
Gmina Kaisma

Gmina Kaisma (est. "Kaisma vald") – była gmina wiejska w Estonii, w prowincji Parnawa.
27 października 2009 r. gmina Kaisma została połączona z gminą Vändra.
W skład gminy wchodziło 7 wsi: Kaisma, Kergu, Kõnnu, Metsavere, Metsaküla, Rahkama i Sohlu.

</doc>
<doc id="591361" url="https://pl.wikipedia.org/wiki?curid=591361" title="Erytrodermatoza">
Erytrodermatoza

Erytrodermatoza, zakaźne zapalenie skóry ("erythrodermatitis", CE), wrzodowa choroba skóry – zaraźliwa choroba ryb wywoływana przez bakterie z grupy "Aeromonas" (przede wszystkim "Aeromonas hydrophila"), czasem także przez "Pseudomonas fluorescens", a w akwariach morskich przez bakterie "Vibrio". Występuje zarówno u ryb akwariowych, jak i karpiowatych w produkcji towarowej. Przez lata uważana była za przewlekłą postać posocznicy karpi.
Bakterie "Aeromonas hydrophila" są powszechnie spotykane w środowisku śródlądowym, a także w morzach. Zalicza się je do naturalnej flory bakteryjnej przewodów pokarmowych i powłok zewnętrznych ryb. W normalnych warunkach w organizmie ryby pozostają w stanie równowagi biologicznej. Bakterie te biorą czynny udział w samooczyszczaniu się wód, zatem ich występowanie ma ścisły związek z zanieczyszczeniem środowiska. Wraz ze wzrostem ilości rozkładanej materii organicznej pojawia się coraz więcej tych bakterii.
"A. hydrophila" wytwarzają endotoksyny powodujące koagulację osocza i lizę włókien tkanki łącznej, oraz egzotoksyny działające hemolitycznie, nekrotyzująco i toksycznie. Choroba atakuje ryby z osłabioną odpornością skóry, w której po infekcji mnożą się zjadliwe patogeny i atakują inne ryby występujące w tym samym zbiorniku. Zarażenie następuje drogą śródskórną, w warunkach doświadczalnych zarażenie przez przewód pokarmowy nie udawało się, zaś drogą dootrzewnową było dosyć trudne. W przypadku ryb zdrowych, bez uszkodzeń skóry, trzymanych w optymalnych warunkach, choroba może się nie rozprzestrzeniać na inne osobniki. Erytrodermatozę spotyka się najczęściej w obiektach hodowli karpia (przez cały rok), a w hodowlach akwariowych u ryb z rodziny guramiowatych.
Choroba ta dotyczy powłok zewnętrznych ryby, nie ma właściwości ogólnego zakażenia bakteryjnego. Jeśli ryba utrzymuje się przy życiu dochodzi do wodnicy, obrzęku połączonego z nastroszeniem łusek na całym ciele. 
Na ogół przebieg choroby jest powolny, rozpoczyna się występowaniem punktowych wybroczyn na skórze i płetwach. Już pierwszego dnia od zakażenia w miejscu wniknięcia patogenów stwierdza się ognisko zapalne, po pewnym czasie następuje w nim odklejenie naskórka i powstawanie tzw. wrzodów posocznicowych. W późniejszym stadium pojawia się przekrwienie na znacznej powierzchni skóry oraz nastroszenie łusek. Od czasu pierwszych objawów do nastroszenia łusek i śnięć mijają ok. 4 tygodnie. Niewielkie śnięcia utrzymują się przez dłuższy czas, ale zdarza się, że nie pojawiają się w ogóle. 
Chorobę rozpoznaje się po charakterystycznych zmianach anatomopatologicznych powłok zewnętrznych (wyraźnym pociemnieniu skóry, rozległych przekrwieniach i występowaniu charakterystycznych wrzodów) oraz zahamowaniu wzrostu i wychudzeniu z zapadnięciem oczu. Względnie stosuje się także badanie bakteriologiczne tzn. posiew wykonany z wrzodów.
Bakterie z grupy "A. hydrophilia" są wrażliwe na działanie promieniowania słonecznego, giną także w temperaturze 60-70ºC już po kilku minutach. Środki dezynfekujące zabijają je w stężeniach zabójczych dla większości wegetatywnych postaci bakterii. Uważa się, że bakterie te są odporne na działanie penicyliny, ampicyliny, siarczanu polimyksyny, wrażliwe zaś są na detreomycynę, kanamycynę, oxyterramycynę, streptomycynę. Wymienione antybiotyki stosuje się w leczeniu ryb w chowie towarowym, stosując 50 mg/kg paszy.
W akwarium ryby z niewielkimi zmianami na skórze należy niezwłocznie odłowić i poddać kąpieli leczniczej. Pozytywnych efektów leczenia spodziewać się można we wczesnych stadiach choroby, stadia zaawansowane z dużym nastroszeniem łusek należy wyeliminować z hodowli.

</doc>
<doc id="591362" url="https://pl.wikipedia.org/wiki?curid=591362" title="Inga Abitowa">
Inga Abitowa

Inga Abitowa (ur. 6 marca 1982 w Kujbyszewie) – lekkoatletka rosyjska specjalizująca się w biegach na długodystansowych.
Abitowa w 2005 wygrała maraton w Belgradzie. Zdobyła złoty medal w biegu na 10 000 m na mistrzostwach Europy w 2006, uzyskując rezultat 30:31,42 (siódmy wynik w lekkoatletyce europejskiej). Na szóstym miejscu ukończyła bieg na 10 000 metrów podczas igrzysk olimpijskich. Wicemistrzyni Europy w biegu na 10 000 m z 2010. W 2001 (jako juniorka) oraz 2005 (jako seniorka) zdobywała drużynowe mistrzostwo Europy w biegu na przełaj. Medalistka mistrzostw Rosji w różnych kategoriach wiekowych oraz uczestniczka wielu biegów maratońskich.
W 2012 Abitowa została zdyskwalifikowana na 2 lata za stosowanie niedozwolonych środków dopingowych (do 10 października 2014), anulowane zostały wszystkie wyniki Rosjanki od października 2009. Zawodniczce odebrano złoty medal mistrzostw Europy w Barcelonie (2010). W 2016 roku po raporcie MKOL wykryto u Abitowej stosowanie środków niedozwolonych podczas Igrzysk w Pekinie.
Rekord życiowy w biegu na 10 000 metrów – 30:31,42 (7 sierpnia 2006, Göteborg).

</doc>
<doc id="591363" url="https://pl.wikipedia.org/wiki?curid=591363" title="Gmina Kihnu">
Gmina Kihnu

Gmina Kihnu (est. "Kihnu vald") – gmina wiejska w Estonii, w prowincji Parnawa na wyspie Kihnu.
W skład gminy wchodzą:

</doc>
<doc id="591364" url="https://pl.wikipedia.org/wiki?curid=591364" title="Copa Libertadores 1985">
Copa Libertadores 1985

W dwudziestej szóstej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu argentyńskiego klubu CA Independiente, który awansował do półfinału bez gry.
Independiente nie tylko nie zdołał obronić tytułu, ale nawet nie dotarł do finału, przegrywając w półfinale z krajowym rywalem – Argentinos Juniors. W finale Argentinos Juniors dopiero po trzech meczach i rzutach karnych pokonał rewelację turnieju – kolumbijski klub América Cali.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Independiente.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
Obok klubu América Cali znakomicie spisał się ekwadorski klub CD El Nacional, który fazę grupową przebrnął bez porażki, a w półfinale okazał się lepszy niż słynny urugwajski klub CA Peñarol. W grupie pierwszej fazy grupowej starły się ze sobą kluby dwóch największych potęg Ameryki Południowej – Argentyny i Brazylii. Zdecydowanie lepsze okazały się kluby argentyńskie. Bardzo słabo wypadły kluby z Peru, a Sport Boys Callao nie zdobył nawet jednego punktu.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="591365" url="https://pl.wikipedia.org/wiki?curid=591365" title="Gmina Koonga">
Gmina Koonga

Gmina Koonga (est. "Koonga vald") – gmina wiejska w Estonii, w prowincji Parnawa. W 2017 roku gmina Koonga, gmina Hanila, gmina Lihula oraz gmina Varbla zostały połączone w gminę Lääneranna.
W skład gminy wchodziły 42 wsie: 
Emmu - Hõbeda - Irta - Iska - Joonuse - Jänistvere - Järve - Kalli - Karinõmme - Karuba - Kibura - Kiisamaa - Koonga - Kuhu - Kurese - Kõima - Lõpe - Maikse - Mihkli - Naissoo - Nedrema - Nätsi - Oidrema - Paimvere - Palatu - Parasmaa - Peantse - Piisu - Pikavere - Rabavere - Salevere - Sookatse - Tamme - Tarva - Tõitse - Ura - Urita - Vastaba - Veltsa - Võitra - Võrungi - Õepa

</doc>
<doc id="591366" url="https://pl.wikipedia.org/wiki?curid=591366" title="Gmina Lavassaare">
Gmina Lavassaare

Gmina Lavassaare (est. "Lavassaare vald") – gmina wiejska w Estonii, w prowincji Parnawa.

</doc>
<doc id="591367" url="https://pl.wikipedia.org/wiki?curid=591367" title="Love (zespół muzyczny)">
Love (zespół muzyczny)

Love – amerykański zespół muzyczny, działający na przełomie lat sześćdziesiątych i siedemdziesiątych. Jego liderami byli Arthur Lee, wokalista, twórca piosenek i gitarzysta, oraz Bryan MacLean – gitarzysta i twórca piosenek. Love była jedną z pierwszych zróżnicowanych rasowo amerykańskich grup popowych. W jej muzyce dało się dostrzec niezwykle szerokie spektrum inspiracji - była ona kombinacją rock and rolla, garage rocka, muzyki folk, piosenki teatralnej i rocka psychodelicznego. Uznanie, jakim krytycy darzą obecnie grupę, daleko przekracza ograniczoną popularność, jaką cieszyła się ona w czasie swojego istnienia; album "Forever Changes" z 1967 jest często wzmiankowany jako jeden z najważniejszych w historii muzyki rockowej. 17 marca 1970 roku grupa nagrała z Jimim Hendrixem utwór „The Everlasting First” który znalazł się na płycie "False Start".

</doc>
<doc id="591368" url="https://pl.wikipedia.org/wiki?curid=591368" title="Gmina Paikuse">
Gmina Paikuse

Gmina Paikuse (est. "Paikuse vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591370" url="https://pl.wikipedia.org/wiki?curid=591370" title="Obszar ochrony ścisłej Jezioro Kociołek">
Obszar ochrony ścisłej Jezioro Kociołek

Obszar ochrony ścisłej Jezioro Kociołek – obszar ochrony ścisłej znajdujący się na terenie Wielkopolskiego Parku Narodowego.
Położenie i charakterystyka.
Przedmiotem ochrony jest jezioro polodowcowe typu kociołek oraz przylegający liściasty zespół leśny (grąd). Jezioro Kociołek to mały, owalny akwen o powierzchni 4,3 ha, maksymalnej głębokości 7,8 m i średniej 4,5 m, leżący 0,7 km na południe od Jeziora Góreckiego, nieopodal końcowej stacji linii kolejowej Poznań-Osowa Góra. Brzegi i ławica przybrzeżna piaszczyste, a dno wysłane mułem znacząco zmineralizowanym o miąższości 1,5 m. Akwen nie ma dopływów i odpływu. Ze względu na położenie w głębokim zagłębieniu terenu i otoczenie przez strome brzegi jezioro uważano za meromiktyczne, choć nie zostało to potwierdzone zarówno przez wieloletnie badania wykonywane w latach 30. XX wieku przez profesora Gabriela Brzęka oraz w okresie 2006–2015 przez pracowników Zakładu Ochrony Wód oraz Zakładu Analizy Wód i Gruntów Uniwersytetu im. Adama Mickiewicza w Poznaniu.
Powierzchnia obszaru ochrony ścisłej wynosi 8,50 ha.
Przyroda.
Bogata flora wodna, w otoczeniu 200-letnie sosny i dęby. Z roślin rosnących na terenie obszaru wymienić można: turzycę błotną, sit rozpierzchły, zanokcicę skalną (rzadkość w Wielkopolsce) i miętę nadwodną.
W akwenie przeprowadzono pierwsze na terenie obecnego parku narodowego badania glonów wodnych (1934). W latach 50. XX wieku w wodzie wykryto około 160 gatunków glonów, z czego 27 nowych dla flory Wielkopolski. Dominowały okrzemki.
Turystyka.
Północno-wschodnim brzegiem akwenu przebiega niebieski szlak pieszy nr 3583 z Mosiny do Stęszewa, a brzegiem południowym czerwony szlak pieszy nr 186 z Osowej Góry do Puszczykówka. W pobliżu jeziora znajduje się węzeł tych szlaków.

</doc>
<doc id="591371" url="https://pl.wikipedia.org/wiki?curid=591371" title="Wirylista">
Wirylista

Wirylista (łac. "virilis" "męski" od "vir" "mąż, mężczyzna") – osoba piastująca pewną funkcję z racji piastowanej przez siebie innej funkcji; na przykład w monarchii członek izby wyższej parlamentu, zasiadający w niej z racji piastowanej przez siebie funkcji lub urzędu, a nie wybierany w wyborach; do Sejmu Krajowego w autonomii galicyjskiej jako wiryliści wchodzili rektorzy uniwersytetów w Krakowie i Lwowie. 12 wirylistów zasiadało w Radzie Stanu w 1918: 8 biskupów różnych wyznań, najstarszy wiekiem rabin stołecznego miasta Warszawy, rektorzy Uniwersytetu Warszawskiego i Politechniki Warszawskiej oraz Pierwszy Prezes Sądu Najwyższego.

</doc>
<doc id="591372" url="https://pl.wikipedia.org/wiki?curid=591372" title="Gmina Saarde">
Gmina Saarde

Gmina Saarde (est. "Saarde vald") – gmina wiejska w Estonii, w prowincji Parnawa.
W skład gminy wchodzą:

</doc>
<doc id="591373" url="https://pl.wikipedia.org/wiki?curid=591373" title="Katastrofa kolejowa w Strażowie">
Katastrofa kolejowa w Strażowie

Katastrofa kolejowa w Strażowie – wypadek kolejowy zaistniały 7 września 1979 na szlaku Rzeszów-Przeworsk w pobliżu Strażowa na linii kolejowej nr 91.
W wyniku tego zdarzenia śmierć poniosło 10 osób, a 7 zostało rannych. Przyczyną katastrofy było najechanie pociągu pospiesznego relacji Lipsk–Przemyśl Główny na koniec pociągu towarowego, spowodowane nieprzełożeniem zwrotnicy z toru nr 3 na tor nr 1. W chwili zbliżania się do stacji Strażów pociąg jechał z szybkością ponad 90 km/h, a światła na semaforze wskazywały wolną drogę po torze głównym nr 1. W momencie przejeżdżania przez rozjazd maszynista zorientował się, że pociąg, który prowadzi, jest kierowany na tor boczny nr 3, a następnie w odległości około 150 m dostrzegł tylne światła pociągu towarowego. Po najechaniu na pociąg towarowy od lokomotywy EU07-168 oderwało się podwozie, przez które wypadły silniki trakcyjne. Pierwszy wagon służbowy za lokomotywą został całkowicie zmiażdżony, natomiast pierwszy wagon pasażerski był ścięty na wysokości siedzeń; kilka wagonów towarowych spiętrzyło się. Specjalna komisja, z wiceministrem komunikacji Kazimierzem Jacukowiczem na czele, ustaliła, że brygada, która przebudowywała urządzenia zabezpieczenia ruchu pociągów – wskutek niedopatrzenia – doprowadziła do złego ustawienia zwrotnicy przez nastawniczego (w momencie spostrzeżenia błędu było już za późno na przełożenie rozjazdu).

</doc>
<doc id="591374" url="https://pl.wikipedia.org/wiki?curid=591374" title="Gmina Sauga">
Gmina Sauga

Gmina Sauga (est. "Sauga vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591376" url="https://pl.wikipedia.org/wiki?curid=591376" title="Finckensteinowie">
Finckensteinowie



</doc>
<doc id="591377" url="https://pl.wikipedia.org/wiki?curid=591377" title="Gmina Surju">
Gmina Surju

Gmina Surju (est. "Surju vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591378" url="https://pl.wikipedia.org/wiki?curid=591378" title="Gmina Tahkuranna">
Gmina Tahkuranna

Gmina Tahkuranna (est. "Tahkuranna vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591380" url="https://pl.wikipedia.org/wiki?curid=591380" title="Publiusz Klodiusz">
Publiusz Klodiusz



</doc>
<doc id="591381" url="https://pl.wikipedia.org/wiki?curid=591381" title="Gmina Tootsi">
Gmina Tootsi

Gmina Tootsi (est. "Tootsi vald") – gmina wiejska w Estonii, w prowincji Parnawa.

</doc>
<doc id="591382" url="https://pl.wikipedia.org/wiki?curid=591382" title="Franz von Epp">
Franz von Epp

Franz Ritter von Epp (ur. 16 października 1868 w Monachium, zm. 31 stycznia 1947 tamże) – niemiecki oficer zawodowy i polityk hitlerowski.
Życiorys.
Franz von Epp był synem malarza Rudolfa Eppa i jego żony Katarzyny. Miał dwie młodsze siostry, Helenę i Augustę. Ukończył szkołę powszechną oraz gimnazjum. Po ukończeniu szkoły średniej 16 sierpnia 1887 roku wstąpił do 9 Pułku Piechoty. Został zawodowym oficerem armii bawarskiej, w latach 1896–1899 uczył się w akademii wojennej. W 1919 utworzył bawarski Freikorps liczący 700 osób. W kwietniu i maju walczył przeciwko Monachijskiej Republice Radzieckiej. Od 1928 w NSDAP, w latach 1933–1945 namiestnik (Statthalter) Bawarii. Aresztowany w 1945 przez armię Stanów Zjednoczonych, zmarł jako więzień w szpitalu w Monachium.

</doc>
<doc id="591384" url="https://pl.wikipedia.org/wiki?curid=591384" title="Gmina Tori">
Gmina Tori

Gmina Tori (est. "Tori vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591386" url="https://pl.wikipedia.org/wiki?curid=591386" title="Gmina Tõstamaa">
Gmina Tõstamaa

Gmina Tõstamaa (est. "Tõstamaa vald") – gmina wiejska w Estonii, w prowincji Parnawa.
W skład gminy wchodzi:

</doc>
<doc id="591387" url="https://pl.wikipedia.org/wiki?curid=591387" title="Katastrofa kolejowa w Osiecku">
Katastrofa kolejowa w Osiecku

Katastrofa kolejowa w Osiecku – katastrofa kolejowa, która wydarzyła się 4 czerwca 1981 ok. godz. 15:45 na odcinku Skierniewice – Pilawa. W jej wyniku śmierć poniosło 25 osób, a 8 zostało rannych.
Opis.
Przyczyną katastrofy był wyjazd pociągu osobowego 80215 relacji Skierniewice – Łuków ze stacji Osieck na szlak w kierunku Pilawy z pominięciem semafora wyjazdowego stacji Osieck wskazującego sygnał „stój”, w wyniku czego nastąpiło jego czołowe zderzenie z pociągiem towarowym 17082.
Z uwagi na awarię jednego z rozjazdów posterunku Jaźwiny, na odcinku między Osieckiem a Jaźwinami wprowadzony został ruch jednotorowy dwukierunkowy po torze nr 1. Przed godziną 15:45 jechał po nim, zgodnie z sygnałami, pociąg towarowy 17082 wiozący rudę prowadzony lokomotywą dwuczłonową ET41-108, za którą znajdował się elektrowóz ET41-111 oraz 41 wagonów towarowych. Na tym samym torze znalazł się podążający w przeciwnym kierunku pociąg osobowy 80215 prowadzony jednostką serii EN57-1231. Czołowe zderzenie nastąpiło w km 91 linii Skierniewice – Łuków. W chwili zderzenia taśma szybkościomierza pociągu osobowego wykazała 44 km/h, natomiast towarowego 53 km/h.
Na skutek czołowego zderzenia ucierpiały człony lokomotyw ET41-108-A oraz ET41-111-B (obydwa z lokomotywowni Idzikowice). W efekcie z członów ET41-108-B oraz ET41-111-A powstał ET41-108, natomiast uszkodzone człony zostały skasowane jako ET41-111. Kasacji uległ również EN57-1231 z lokomotywowni Łuków.
W pobliżu miejsca katastrofy stoi pomnik ku czci ofiar.

</doc>
<doc id="591388" url="https://pl.wikipedia.org/wiki?curid=591388" title="Gmina Varbla">
Gmina Varbla

Gmina Varbla (est. "Varbla vald") – gmina wiejska w Estonii, w prowincji Parnawa. W 2017 roku gmina Varbla, gmina Hanila, gmina Koonga oraz gmina Lihula zostały połączone w gminę Lääneranna.
W skład gminy wchodziło:

</doc>
<doc id="591389" url="https://pl.wikipedia.org/wiki?curid=591389" title="Gmina Vändra">
Gmina Vändra

Gmina Vändra (est. "Vändra vald") – gmina wiejska w Estonii, w prowincji Parnawa.
W skład gminy wchodzą 43 wsie: Allikõnnu, Aluste, Kaansoo, Kadjaste, Kaisma, Kalmaru, Kergu, Kirikumõisa, Kobra, Kose, Kullimaa, Kurgja, Kõnnu, Leetva, Luuri, Lüüste, Massu, Metsaküla, Metsavere, Mustaru, Mädara, Oriküla, Pärnjõe, Rae, Rahkama, Rahnoja, Reinumurru, Rõusa, Rätsepa, Samliku, Sikana, Sohlu, Suurejõe, Säästla, Tagassaare, Vaki, Venekuusiku, Veskisoo, Vihtra, Viluvere, Võidula, Võiera, Ünnaste.

</doc>
<doc id="591391" url="https://pl.wikipedia.org/wiki?curid=591391" title="Katastrofa kolejowa pod Modlinem">
Katastrofa kolejowa pod Modlinem

Katastrofa kolejowa w Nowym Dworze Mazowieckim wydarzyła się 30 grudnia 1986 ok. godz. 17:15 na odcinku pomiędzy stacjami kolejowymi Nowy Dwór Mazowiecki i Modlin, na łuku toru na wysokości ogródków działkowych „Pestka” przed wiaduktem w pobliżu drogi krajowej 85. W jej wyniku poniosło śmierć 6 osób, w tym 5 pracowników PKP będących na służbie (maszynista i pomocnik maszynisty pociągu towarowego, maszynista, konduktor i kierowniczka pociągu osobowego) oraz 1 pasażer, a 10 zostało rannych.
Przyczyną katastrofy było nieprawidłowe wyprawienie pociągu towarowego ze stacji Modlin w kierunku stacji Nowy Dwór Mazowiecki po błędnie ułożonej drodze przebiegu i niewłaściwym torze nr 1, zamiast po torze nr 2. W wyniku błędnego ułożenia drogi przebiegu doszło do czołowego zderzenia pociągu osobowego nr 637 relacji Warszawa Gdańska – Nasielsk złożonego z dwu zespołów trakcyjnych typu EN57 z pociągiem towarowym nr 66180, złożonym z lokomotywy ET21-273 oraz trzydziestu sześciu wagonów. W wyniku wypadku uległa zniszczeniu lokomotywa i pierwsze wagony pociągu towarowego, oraz wagon rozrządczy pierwszego zespołu EN57-1595.

</doc>
<doc id="591396" url="https://pl.wikipedia.org/wiki?curid=591396" title="Katastrofa kolejowa na stacji Warszawa Włochy">
Katastrofa kolejowa na stacji Warszawa Włochy

Katastrofa kolejowa na stacji Warszawa Włochy – katastrofa, która wydarzyła się 3 września 1987 ok. godz. 15.30 na odcinku linii Warszawa Zachodnia – Pruszków. 
Historia.
Przyczyną katastrofy było najechanie pociągu osobowego relacji Warszawa Wschodnia – Grodzisk Mazowiecki na pociąg osobowy relacji Siedlce – Sochaczew. W wyniku katastrofy poniosło śmierć 8 osób, a kilkadziesiąt odniosło obrażenia. 
2,5 godziny przed katastrofą doszło do katastorfy tramwajowej na Woli, w której śmierć poniosło 7 osób, a 73 odniosło rany. 4 września ogłoszono w Warszawie dniem żałoby; były nieczynne teatry, kina i lokale rozrywkowe. Mieszkańcy miasta zgłaszali się do punktów krwiodawstwa, aby oddać krew. Dzień 3 września 1987 roku jest określany jako „Czarny czwartek” warszawskiej komunikacji miejskiej. 

</doc>
<doc id="591398" url="https://pl.wikipedia.org/wiki?curid=591398" title="Dziś są moje urodziny">
Dziś są moje urodziny

Dziś są moje urodziny – album kompilacyjny Edyty Bartosiewicz, wydany w związku z odejściem artystki z Universal Music Polska. Wydawnictwo było promowane singlami "XXI wiek" i "Mistrz", które dotarły odpowiednio do 23. i 48. miejsca na Liście Przebojów Programu Trzeciego Polskiego Radia.
Nagrania dotarły do 26. miejsca zestawienia OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="591399" url="https://pl.wikipedia.org/wiki?curid=591399" title="Jonathan Richman">
Jonathan Richman

Jonathan Richman (ur. 16 maja 1951 w Bostonie) – amerykański wokalista i gitarzysta, jedna z ikon proto punka.
Znany z charakterystycznych, nieco infantylnych tekstów piosenek i muzyki mocno zakorzenionej w rock and rollu lat pięćdziesiątych, choć zarazem często bardzo eklektycznej. Richman zaczynał karierę z zespołem The Modern Lovers, by potem rozpocząć działalność solową – jako Jonathan Richman and the Modern Lovers (z zupełnie innym zespołem), a później po prostu jako Jonathan Richman.

</doc>
<doc id="591400" url="https://pl.wikipedia.org/wiki?curid=591400" title="Jonathan Richman and the Modern Lovers">
Jonathan Richman and the Modern Lovers



</doc>
<doc id="591401" url="https://pl.wikipedia.org/wiki?curid=591401" title="Jonathan Richman and The Modern Lovers">
Jonathan Richman and The Modern Lovers



</doc>
<doc id="591402" url="https://pl.wikipedia.org/wiki?curid=591402" title="Jonathan Richman And The Modern Lovers">
Jonathan Richman And The Modern Lovers



</doc>
<doc id="591403" url="https://pl.wikipedia.org/wiki?curid=591403" title="Jonathan Richman And the Modern Lovers">
Jonathan Richman And the Modern Lovers



</doc>
<doc id="591404" url="https://pl.wikipedia.org/wiki?curid=591404" title="Jonathan Richman &amp; the Modern Lovers">
Jonathan Richman &amp; the Modern Lovers



</doc>
<doc id="591405" url="https://pl.wikipedia.org/wiki?curid=591405" title="Jonathan Richman &amp; The Modern Lovers">
Jonathan Richman &amp; The Modern Lovers



</doc>
<doc id="591407" url="https://pl.wikipedia.org/wiki?curid=591407" title="Dom Pracy Twórczej „Leśniczówka”">
Dom Pracy Twórczej „Leśniczówka”

Dom Pracy Twórczej „Leśniczówka” – siedziba Śląskiego Stowarzyszenia Artystów i Twórców, miejsce spotkań i działalności artystycznej śląskiego środowiska muzycznego.
Historia.
Budynek mieści się w sercu Parku Śląskiego (dawny WPKiW) w Chorzowie, wewnątrz znajduje się kominek. Klub został założony w 1983 roku przez Zbigniewa Gocka jako „Dom Pracy Twórczej Śląskiego Jazz Clubu Leśniczówka”. Później prowadził go Józef Skrzek. Pierwszy koncert odbył się w nim w 1983 roku, na przełomie kwietnia i maja, po Rawa Blues Festival. „Leśniczówka” została otwarta oficjalnie w 1984 roku. Po 1990 roku został przebudowany i prowadzony jako Dom Pracy Twórczej przez Leszka Windera. Od 2010 roku klubem Leśniczówka Rock'n'Roll Cafe zajmuje się Rafał Fortuna.
Mają tu miejsce liczne koncerty, nagrania płyt, filmów oraz wystawy i spektakle. Z okazji 30. rocznicy założenia klubu wystąpił w nim w 2013 roku Jan Skrzek. Występowali tu m.in.: Ireneusz Dudek, Ryszard Riedel, Andrzej Urny, grupa SBB.
W 2010 obiekt przeszedł generalny remont i od końca września pod nowym kierownictwem znów dostępny jest dla muzyków. 

</doc>
<doc id="591408" url="https://pl.wikipedia.org/wiki?curid=591408" title="Krzysztof Grodzicki">
Krzysztof Grodzicki

Krzysztof z Grodziska Grodzicki herbu Łada (zm. w 1659/1660 roku) – kasztelan kamieniecki w latach 1657–1659, generał artylerii koronnej w latach 1652–1659, starosta drohobycki w latach 1656–1659.
Brat Pawła Grodzickiego. Po zakończeniu edukacji w Holandii wrócił do Polski i w latach 1626–1629 wziął udział w walkach ze Szwedami. Służył na Pomorzu pod wodzą hetmana wielkiego koronnego Stanisława Koniecpolskiego. Przez pewien czas brał nawet udział w wojnie trzydziestoletniej służąc w słynnej armii Wallensteina. Po zakończeniu przygodnej służby w wojskach cesarskich wrócił do kraju i w 1640 mianowany został komendantem nowo wybudowanej twierdzy Kudak. Wziął udział w słynnej bitwie pod Ochmatowem w 1644. W 1648 wytrzymał kilkumiesięczne oblężenie wojsk kozackich, a poddał Kudak (26 września 1648) dopiero wtedy, gdy skończyła się żywność i amunicja. Na mocy ugody zborowskiej wrócił z niewoli. W 1650 został pułkownikiem artylerii, a w 1652 – generałem artylerii koronnej. Walczył pod Batohem i dostał się do niewoli tatarskiej. W 1655 walczył pod Ochmatowem i jako komendant garnizonu Lwowa, bronił miasta przed oblegającą go armią kozacko-rosyjską. Latem 1656 dowodził artylerią w szturmie na Warszawę. Później walczył ze Szwedami, zajmując się głównie pracami oblężniczymi i kierując artylerią oblężniczą (m.in. Toruń, Elbląg).

</doc>
<doc id="591409" url="https://pl.wikipedia.org/wiki?curid=591409" title="Gmina Anija">
Gmina Anija

Gmina Anija (est. "Anija vald") – gmina wiejska w Estonii, w prowincji Harju. Jej powierzchnia wynosi 532,97 km². Populacja wynosi 6263 osoby (3504 bez miasta Kehra).
W skład gminy wchodzi:

</doc>
<doc id="591410" url="https://pl.wikipedia.org/wiki?curid=591410" title="Vegeta">
Vegeta



</doc>
<doc id="591411" url="https://pl.wikipedia.org/wiki?curid=591411" title="Unima">
Unima

Zakłady Maszyn i Urządzeń Technologicznych Unitra-Unima z siedzibą zarządu w Warszawie - grupa zakładów przemysłu elektronicznego, rozmieszczonych w różnych częściach kraju: Koszalinie, Olsztynie, Szczytnie i Warszawie.
Zakłady te zajmowały się produkcją urządzeń znajdujących zastosowanie w laboratoriach, w medycynie, przy produkcji urządzeń elektronicznych, w branży mechanicznej, produkcji chemicznej, poligrafii, optyce i jubilerstwie.
Przykładowe produkty Unimy to zasilacze laboratoryjne, myjki ultradźwiękowe, a także gotowe linie technologiczne.
W latach 70. zakłady Unima należały do Zjednoczenia Przemysłu Elektronicznego UNITRA, później do Zjednoczenia POLAM.

</doc>
<doc id="591412" url="https://pl.wikipedia.org/wiki?curid=591412" title="Gmina Harku">
Gmina Harku

Gmina Harku (est. "Harku vald") - gmina wiejska w Estonii, w prowincji Harju. Jej powierzchnia wynosi 159,03 km². Liczba ludności: 16 379 (2022).
W skład gminy wchodzą:

</doc>
<doc id="591414" url="https://pl.wikipedia.org/wiki?curid=591414" title="Centrum przeciwko Wypędzeniom">
Centrum przeciwko Wypędzeniom

Centrum przeciwko Wypędzeniom (niem. "Zentrum gegen Vertreibungen") – planowana instytucja dokumentująca przymusowe przesiedlenia ludności w XX wieku, ze szczególnym uwzględnieniem wysiedleń Niemców po II wojnie światowej z terenów państw Europy Środkowo-Wschodniej (Polska, Czechosłowacja, Węgry, Rumunia). Inicjatorem powstania Centrum jest Związek Wypędzonych, a jego siedziba znajdować ma się w Berlinie.
Recepcja społeczna projektu Centrum.
Zwolennicy.
Inicjatorem powstania Centrum jest Związek Wypędzonych w Niemczech, a czynnie promuje je przewodnicząca Związku – Erika Steinbach, popierana przez CDU (której jest działaczem i deputowanym do Bundestagu), oraz koalicyjną CSU w Bundestagu. Kanclerz RFN Angela Merkel zadeklarowała poparcie dla budowy Centrum w formie tzw. „widocznego znaku”.
Steinbach, początkowo z Peterem Glotzem, a po jego śmierci samodzielnie, kieruje również fundacją „Zentrum gegen Vertreibungen” z siedzibą w Wiesbaden, która zbiera datki na budowę Centrum (deklarowana kwota zbiórki to obecnie 300 000 euro). W dyskusji na temat budowy Centrum Przeciw Wypędzeniom, która w Polsce napotyka na szczególny opór, twierdzi: „Nasz sąsiad Polska zrobiłby sam sobie wielką przysługę, gdyby podchodził do tego tematu bardziej otwarcie i szukał dialogu.”
Budowę Centrum popiera wielu działaczy obrony praw człowieka, historycy, politycy i inni, m.in. pierwszy Wysoki Komisarz ONZ ds. Praw Człowieka dr Jose Ayala Lasso, laureat Nagrody Nobla Imre Kertész, a także Joachim Gauck, Milan Horáček, książę austriacki Otto von Habsburg, niemiecki rabin Walter Homolka, Eckart Klein oraz dziennikarz Guido Knopp, polityk i politolog Hans Maier, prawnicy Christian Tomuschat i Alfred M. de Zayas, pisarz György Konrád.
Przeciwnicy.
Rządy Polski i Czech zadeklarowały sprzeciw przeciwko budowie Centrum według koncepcji niemieckich „wypędzonych”, argumentując iż przekształci się ono w ośrodek propagandy rewizjonistycznej i skrajnego nacjonalizmu, działającego na szkodę we wzajemnych stosunkach z tymi państwami.
Niektórzy niemieccy politycy i intelektualiści, m.in. były kanclerz Gerhard Schröder, Hans-Dietrich Genscher oraz pisarz – laureat Nagrody Nobla Günter Grass sprzeciwili się budowie Centrum według koncepcji Związku Wypędzonych i proponowali, żeby Centrum powstało jako ośrodek dokumentujący ogólnie zjawiska wysiedleń (nie szczególnie Niemców) i żeby znajdowało się na terenach, objętych kiedyś wysiedleniami, np. we Wrocławiu. Tę koncepcję poparła strona polska. Ówczesny premier Bawarii i przewodniczący CSU Edmund Stoiber sprzeciwił się tej propozycji, twierdząc, że tylko stolica Niemiec jest odpowiednim miejscem lokalizacji Centrum.
Były minister spraw zagranicznych Joschka Fischer uważał, że Centrum poważnie zaszkodzi relacjom polsko-niemieckim. Premier Brandenburgii Matthias Platzeck sprzeciwił się propagowaniu przez Centrum „niemieckiej wersji historii”.
Opór przeciwko budowie Centrum istnieje również wśród niemieckich lewicowych historyków, którzy sprzeciwiają się propagowaniu jednostronnej wizji niemieckiej historii i pomijaniu kontekstu tych wydarzeń.
2 grudnia 2007 niemiecki pisarz żydowskiego pochodzenia Ralph Giordano wycofał swoje poparcie dla idei Centrum przeciwko Wypędzeniom. Giordano, który jako ofiara prześladowań nazistowskich przeżył Holocaust, powiedział, że zbrodni popełnionych w czasie wypędzeń na Niemcach nie można usprawiedliwiać wcześniejszymi zbrodniami niemieckimi, skrytykował jednak pomysł utworzenia Centrum przeciwko Wypędzeniom podkreślając, iż nie można jego zdaniem, forsować historii wypędzeń, a wcześniejsze zbrodnie niemieckie (które określił jako „krwawą łaźnię”) ukrywać w pobocznych zdaniach. Giordano uznał to za pogwałcenie jego zasady niepodzielnego humanizmu.
Krytyka i kontrowersje.
W sprzeczności z deklarowanymi celami pozostają niektóre działania Centrum, np. pewne treści prezentowane na stronach internetowych Centrum, szczególnie tabela wysiedleń, pomniejszająca liczbę ofiar niemieckich represji, a powiększająca liczbę niemieckich ofiar.
Centrum zrealizowało wystawę "Erzwungene Wege", w której wykorzystało także eksponaty uzyskane z Polski, często bez zgody i wiedzy właścicieli. Centrum zarzuciło polskim władzom, że wymusiły wycofanie niektórych eksponatów, natomiast zignorowało niechęć do wystawy dużej części polskiego społeczeństwa. Pozytywne opinie o wystawie podkreślają jej umiarkowanie, niechętne wskazują na polityczny charakter wielu działań Eriki Steinbach, która osiągnęła sukces uzyskując finansowe i ideowe poparcie Bundestagu.

</doc>
<doc id="591416" url="https://pl.wikipedia.org/wiki?curid=591416" title="Lamina">
Lamina

Lamina SA (dawniej Zakłady Elektronowe „Unitra-Lamina” w Piasecznie) – przedsiębiorstwo z siedzibą w Piasecznie, które zajmowało się produkcją lamp elektronowych, diod krzemowych, lamp nadawczych oraz tyrystorów oraz scalonych układów hybrydowych. Jego wyroby znajdowały zastosowanie w produkcji sprzętu elektronicznego (m.in. w profesjonalnej technice UKF i VHF (radiotelefony FM + selektywne wywołanie) oraz sprzęcie RTV).
W latach 70. i 80. firma Lamina należała do Zjednoczenia Przemysłu Elektronicznego UNITRA.
Z Unitra Lamina wydzieliły się trzy niezależne przedsiębiorstwa:
Zakłady Elektronowe Lamina zajmują się przede wszystkim produkcją lamp mikrofalowych, Thales Lamina produkuje lampy nadawcze, zaś Lamina Semiconductors International produkuje półprzewodniki.

</doc>
<doc id="591419" url="https://pl.wikipedia.org/wiki?curid=591419" title="Zelos">
Zelos

Zakłady Kineskopowe „Zelos” w Piasecznie oraz Zakłady Lamp Oscyloskopowych Zelos – zakłady przemysłu elektronicznego w Piasecznie.
Zakłady te zajmowały się produkcją lamp elektronowych, kineskopów monochromatycznych, np. A40-190W wykorzystywanych do produkcji telewizorów czarno-białych (głównymi odbiorcami produktów były WZT w Warszawie oraz gdański Unimor) oraz oscyloskopów. Dodatkowo produkowano tutaj drobne urządzenia elektroniczne.
W latach 70. i 80. zakłady Zelos należały do Zjednoczenia Przemysłu Elektronicznego Unitra.

</doc>
<doc id="591420" url="https://pl.wikipedia.org/wiki?curid=591420" title="The Modern Lovers">
The Modern Lovers

The Modern Lovers – amerykańska grupa proto punkowa ze stanu Massachusetts, działająca na początku lat siedemdziesiątych. Jej liderem był Jonathan Richman.
W 2003 album zespołu "Modern Lovers", został sklasyfikowany na 381. miejscu listy 500 albumów wszech czasów magazynu Rolling Stone. 

</doc>
<doc id="591421" url="https://pl.wikipedia.org/wiki?curid=591421" title="Modern Lovers">
Modern Lovers



</doc>
<doc id="591422" url="https://pl.wikipedia.org/wiki?curid=591422" title="Szok’n’Show">
Szok’n’Show

 
Szok’n’Show – trzeci album studyjny polskiej piosenkarki Edyty Bartosiewicz. Wydawnictwo ukazało się w 1995 roku nakładem wytwórni muzycznej Izabelin Studio/Polygram Polska. Z płyty pochodzą cztery single, wydany w lipcu 1995 „Szał”, wydany we wrześniu 1995 „Zegar”, „Ostatni” z lutego 1996 roku oraz „Na nic gniew” z lipca 1996 roku. 
Nagrania zostały zarejestrowane w maju oraz pomiędzy lipcem a sierpniem 1995 roku w Studiu S-4. W ramach promocji do pochodzących z płyty utworów „Szał”, „Zegar”, „Ostatni” i „Na nic gniew” zostały zrealizowane teledyski. 30 grudnia 1996 roku album uzyskał status platynowej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="591423" url="https://pl.wikipedia.org/wiki?curid=591423" title="Zatra">
Zatra

Zakłady Transformatorów Radiowych UNITRA-ZATRA (później ZATRA SA Skierniewice) - producent transformatorów, cewek, komponentów elektronicznych (przede wszystkim indukcyjnych).
Historia i oferta producenta.
Zakład w okresie PRL był monopolistą na rynku polskim w wytwarzaniu transformatorów, znajdujących zastosowanie w rodzimym sprzęcie RTV.
Na początku lat 90 XX w. przedsiębiorstwo państwowe zostało sprywatyzowane i było spółką akcyjną.
W 1994 ZATRA została przekształcona z przedsiębiorstwa państwowego w Jednoosobową Spółkę Akcyjną Skarbu Państwa, natomiast w maju 1995 w Spółkę Akcyjna. W tym okresie przedsiębiorstwo rozwinęło produkcję nowego asortymentu: transformatorów toroidalnych, transformatorów hermetyzowanych, transformatorów na rdzeniu ferrytowym. W 1997 w ofercie produkcyjnej znajdowało się około 2500 wyrobów gotowych, w tym transformatory, cewki i zasilacze. W spółce od 1998 funkcjonował certyfikowany system zarządzania jakością zgodny z normą PN-EN ISO 9001:2001.
Po zmianach właścicielskich w 2003 ZATRA realizowała trzy kierunki technologiczne:
Od stycznia 2006 do listopada 2007 ZATRA zajmowała się montażem laptopów oraz komputerów stacjonarnych dla Optimus SA, prowadziła też dla niej centrum magazynowe i dystrybucyjne.
W styczniu 2013 r., zgodnie z wpisem w KRS spółka została rozwiązana i rozpoczęła się jej likwidacja.

</doc>
<doc id="591427" url="https://pl.wikipedia.org/wiki?curid=591427" title="The Big Beat">
The Big Beat

The Big Beat – pierwszy i jedyny album zespołu Holloee Poloy, mieszającego stylistykę rockową, new-wave i awangardę. Był również pierwszym profesjonalnym nagraniem Edyty Bartosiewicz – przyszłej gwiazdy muzyki pop.

</doc>
<doc id="591428" url="https://pl.wikipedia.org/wiki?curid=591428" title="Risaralda">
Risaralda

Risaralda – departament Kolumbii. Leży w środkowo-zachodniej części kraju. Stolicą departamentu Risaralda jest miasto Pereira.
W 1966 wyodrębniony politycznie z departamentu Caldas. Risaralda jest znana z wysokiej jakości kawy i szybko rozwijających się przemysłów: odzieżowego i spożywczego, a także handlu i usług.
Teren Risaraldy jest bardzo górzysty i ma wiele typów klimatu na bardzo małej powierzchni. Leży w bezpośredniej bliskości portów morskich, takich jak Buenaventura na wybrzeżu Pacyfiku, oraz największych miast Kolumbii – Bogoty, Cali i Medellín – jest szybko rozwijającym się gospodarczo ośrodkiem.

</doc>
<doc id="591430" url="https://pl.wikipedia.org/wiki?curid=591430" title="FPP">
FPP



</doc>
<doc id="591432" url="https://pl.wikipedia.org/wiki?curid=591432" title="Nazewnictwo pierwiastków chemicznych">
Nazewnictwo pierwiastków chemicznych

Nazewnictwo pierwiastków chemicznych – część nomenklatury chemicznej dotycząca nadawania i tworzenia nazw dla pierwiastków chemicznych. Za nadawanie nazw nowym pierwiastkom chemicznym, jak również za zasady systematycznego nazewnictwa nieodkrytych pierwiastków, odpowiada Międzynarodowa Unia Chemii Czystej i Stosowanej (IUPAC).
Nadawanie nazw pierwiastkom chemicznym.
Część pierwiastków znana była już w starożytności i ich nazwy pochodzą z tego okresu, choć pochodzenie części z nich jest obecnie niejasne. Pierwiastki odkrywane od średniowiecza aż po XX wiek brały swoje nazwy najczęściej od minerałów lub rud, z których były wyodrębniane, nazw geograficznych, właściwości fizycznych, obiektów astronomicznych czy też z mitologii. Nazwy pochodzące od nazwisk znanych naukowców pojawiać się zaczęły dopiero w XX wieku (np. kiur). Prawem odkrywcy danego pierwiastka było zawsze zaproponowanie nazwy, jednak nie zawsze nazwa taka przyjmowała się. Dochodziło również do sytuacji, w których pierwiastek miał przez pewien czas więcej niż jedną nazwę (np. rutherford był nazywany w państwach bloku wschodniego kurczatowem). Pierwsze poważne próby usystematyzowania nazewnictwa pierwiastków były podejmowane dopiero w pierwszej połowie XX wieku w ramach IUPAC. Dotychczas stosowane nazwy oraz ich pisownia zostały zatwierdzone, a spory pomiędzy uczonymi proponującymi różne nazwy dla tego samego pierwiastka zostały zakończone wybraniem jednej z nazw. Nie wydano zaleceń wskazujących jaki powinien być źródłosłów dla nazw nowych pierwiastków chemicznych, jednak zachowano tradycję, iż propozycję nazwy nowego pierwiastka ma prawo zgłosić jego odkrywca.
Obowiązujące od 2016 roku zalecenia IUPAC wskazują, że nazwa nowego pierwiastka chemicznego może pochodzić:
Nie może to być nazwa, która była kiedykolwiek używana w stosunku do któregoś z pierwiastków, ale ostatecznie nie została zaakceptowana. Końcówka nazwy powinna być zgodna z dotychczasową praktyką nazewniczą dla określonych grup pierwiastków: końcówka „-ium” dla pierwiastków grup 1–16, „-ine” dla pierwiastków 17. grupy i „-on” dla pierwiastków 18. grupy. Odkrywca lub odkrywcy nowego pierwiastka mają prawo do zaproponowania nazwy po potwierdzeniu odkrycia przez IUPAC i Międzynarodową Unię Fizyki Czystej i Stosowanej (IUPAP). W przypadku braku takiej propozycji lub braku porozumienia pomiędzy odkrywcami, inicjatywę w zakresie nazwania nowego pierwiastka przejmuje IUPAC. Po wstępnym wybraniu nazwy pierwiastka, podlega ona ocenie przez naukowców spoza IUPAC i przy braku przeciwwskazań – jest oficjalnie zatwierdzana i publikowana w czasopiśmie "Pure and Applied Chemistry".
Do czasu oficjalnego zatwierdzenia nazwy przez IUPAC, dopuszczalne jest nazewnictwo systematyczne lub określanie pierwiastka jego liczbą atomową (np. „pierwiastek 120”).
Nazewnictwo systematyczne.
Nomenklaturę systematyczną dla pierwiastków o liczbie atomowej większej niż 100 zatwierdzono w 1979 roku. Nazwa systematyczna pierwiastka pochodzi od jego liczby atomowej i tworzy się ją łącząc rdzenie przyporządkowane każdej cyfrze w takiej kolejności, w jakiej cyfry te występują w liczbie atomowej pierwiastka. Podczas wymawiania nazwy systematycznej każdy rdzeń należy wymawiać oddzielnie. Symbol takiego pierwiastka jest zawsze trzyliterowy i pochodzi od pierwszych liter użytych rdzeni liczbowych, przy czym pierwsza litera takiego symbolu jest zawsze duża.

</doc>
<doc id="591433" url="https://pl.wikipedia.org/wiki?curid=591433" title="Macedonia (kraina historyczna)">
Macedonia (kraina historyczna)

Macedonia (, , ) – region geograficzno-historyczny leżący w granicach Grecji, Macedonii Północnej i Bułgarii (niewielkie części regionu znajdują się też w Albanii i Kosowie/Serbii). Ma powierzchnię około 67 000 km² i niemal 5 mln mieszkańców. Region Macedonia obejmuje dorzecza rzek Aliakmon, Wardar i Strumy, a także równiny w okolicach Salonik i Serres.
Etymologia nazwy.
Według greckiej mitologii, Makedon (Μακεδών / Μακηδών, transl. Makedōn / Makēdōn) był pierwszym przywódcą Macedonów (Μακεδόνες – "Makedónes"), jednego z odłamów plemienia "Makednoi" (Μακεδνοί), które zasiedliło zachodnią, południową i środkową część regionu oraz założyło Królestwo Macedonu. Według Herodota, "Makednoi" byli odłamem Dorów. Wszystkie nazwy pochodzą najprawdopodobniej od doryckiego przymiotnika "makednós" (μακεδνός), oznaczającego „wysoki”. Zarówno Macedonowie, jak i Makednoi uchodzili za ludzi wysokich i bardzo prawdopodobne jest, że chciano to zaznaczyć w nazwie plemienia.
W XX i XXI wieku używanie nazwy regionu jako nazwy państwa przez słowiańską Republikę Macedonii było przyczyną konfliktu tego kraju z Grecją. Zakończyła go zmiana nazwy państwa na „Macedonia Północna” w 2019 roku.
Podział.
Region Macedonia położona jest w granicach pięciu państw, dwa z nich używają tej nazwy w urzędach – Grecja oraz Macedonia Północna. Podział Macedonii ukształtował się po wojnach bałkańskich w latach 1912–1913, na:
Historia.
Nazwa „Macedonia” nie zawsze była używana w odniesieniu do regionu w dzisiejszych granicach. Starożytna Macedonia w początkach swojej historii obejmowała tylko dzisiejszą Macedonię Egejską. Rzymska prowincja Macedonia, oprócz regionu obejmowała również Albanię.
W Cesarstwie Bizantyjskim i przez kolejne 1700 lat nazwa „Macedonia” była praktycznie nieużywana. Bizantyjska prowincja Macedonia została utworzona z zachodniej części Tracji i miała niewiele wspólnego z faktycznym regionem. Właściwą Macedonię włączono do Bizancjum w 1018 roku pod nazwą Bułgaria.
Po podbiciu Bałkanów przez Imperium Osmańskie w XIV wieku, region włączono do prowincji Rumelia, a nazwa „Macedonia” znikła z map na kilka stuleci. Ponownie zaczęto używać tej nazwy w XX wieku.

</doc>
<doc id="591438" url="https://pl.wikipedia.org/wiki?curid=591438" title="Wodospady">
Wodospady

Wodospady – piąty album studyjny polskiej piosenkarki Edyty Bartosiewicz. Wydawnictwo ukazało się 6 listopada 1998 roku nakładem wytwórni muzycznej Polygram Polska.
Nagrania zostały zarejestrowane w marcu oraz pomiędzy sierpniem a październikiem 1998 roku w Studio S-4, Studio Buffo, Studio Izabelin i Eden Studios London. Album został wyprodukowany przez Edytę Bartosiewicz i Rafe'a McKenna. W ramach promocji płyty zostały zrealizowane teledyski do utworów „Miłość jak ogień”, „Siedem mórz, siedem lądów” oraz „Buntowniczka”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="591440" url="https://pl.wikipedia.org/wiki?curid=591440" title="Nicholas Monsarrat">
Nicholas Monsarrat

Nicholas John Turney Monsarrat (ur. 22 marca 1910, zm. 8 sierpnia 1979) – brytyjski pisarz, autor powieści "Okrutne morze". 
Studiował prawo w Trinity College na Uniwersytecie Cambridge.

</doc>
<doc id="591442" url="https://pl.wikipedia.org/wiki?curid=591442" title="Patti Smith Group">
Patti Smith Group



</doc>
<doc id="591444" url="https://pl.wikipedia.org/wiki?curid=591444" title="Via Aurelia">
Via Aurelia

Via Aurelia – starożytna rzymska droga, łącząca Rzym z Pizą. Zbudowana w III wieku p.n.e., prawdopodobnie na polecenie konsula z roku 200 p.n.e. C. Aureliusa Cotty.
W późniejszych czasach nazwę zmieniono najpierw na Czarny Las ("Silva Nigra"), następnie na Biały Las ("Silva Candida").
Z Via Aurelią ściśle powiązana jest droga Via Cornelia, której historyczność nie jest pewna, a która może być przeinaczeniem nazwy tej pierwszej.
W Rzymie przy Via Aurelia pochowanych zostało wielu męczenników. Byli to m.in. Święta Paulina, Rufina i Sekunda oraz papież Kalikst I.

</doc>
<doc id="591448" url="https://pl.wikipedia.org/wiki?curid=591448" title="Bitwa pod Stołowiczami (1771)">
Bitwa pod Stołowiczami (1771)

Bitwa pod Stołowiczami – bitwa stoczona 23 września 1771 roku pod Stołowiczami, gdy liczący 822 żołnierzy oddział wojsk rosyjskich generała Aleksandra Suworowa rozbił oddział 2500 konfederatów barskich, dowodzonych przez hetmana wielkiego litewskiego Michała Kazimierza Ogińskiego.
Przystąpienie hetmana Ogińskiego do konfederacji.
Od dawna król Poniatowski i ambasada rosyjska podejrzewali hetmana Ogińskiego o sprzyjanie konfederacji barskiej. Jeszcze 12 maja 1771 roku upewniał hetman listownie ambasadora, iż do działań zbrojnych nie ma zamiaru przystępować, króla informował zaś iż koncentruje wojska, aby nie dopuścić do ich połączenia się z konfederatami. Mimo tych zapewnień siły rosyjskie starały się osaczyć i zmusić do kapitulacji zgrupowanie hetmańskie. Oddziały rosyjskie Fabułowa, Duringa oraz Albiczewa próbowały osaczyć wojsko hetmana w Telechanach. Gdy wysłannik rosyjski mjr Soldenhof zażądał kapitulacji wojska litewskiego, oburzony hetman aresztował go, mówiąc przy tym: "Hetman jestem Rzeczypospolitej, więc obcych rozkazów słuchać nie powinienem". Rankiem 6 września hetman otoczył swymi oddziałami Beździeż, w którym rozlokował się oddział pułkownika Albiczewa. W samo południe przeprowadzono szturm całością sił, klęskę Rosjan przypieczętowała śmierć dowódcy. Następnego dnia hetman ogłosił oficjalny akces do konfederacji barskiej. Choć zwycięstwo w bitwie pod Beździeżem odbiło się głośnym echem w Rzeczypospolitej, Ogiński posiadając tylko 3 tys. żołnierzy nie był w stanie opanować Nieświeża i Słucka. Zdecydowano się czekać na posiłki. Wojsko rozłożono nocą z 22/23 września w Stołowiczach. Na rynku rozłożono 300 janczarów hetmańskich i 700 kawalerzystów wraz z 5 armatami. Z zachodniej strony miasteczka rozłożono dwa oddziały piechoty, liczące po 300 i 200 żołnierzy, wraz z 5 armatami. Za miasteczkiem rozstawiono 1000 ułanów Bielaka.
Bitwa.
Suworow uszykował piechotę w dwie linie, kawalerię z tyłu. Czterej schwytani ułani wyjawili Rosjanom drogę wśród bagien. Z powodu niewystawienia odpowiednich czat, alarm podniesiono zbyt późno kiedy rosyjska kawaleria atakowała już janczarów na rynku miasteczka. Główną przyczyną klęski w bitwie pod Stołowiczami było niewystawienie odpowiednich wart, choć sam Ogiński po bitwie tłumaczył się, iż takowe rozkazy wydał. Suworow niezauważony przez warty litewskie uderzył na śpiące wojsko Ogińskiego, nie dając mu szansy na sprawne ustawienie szyków. Niespodziewany atak rosyjski zaskoczył 300 janczarów i 700 kawalerzystów polskich, przebywających w mieście. Rosjanie pobili te odcięte od znajdujących się pod wodzą Józefa Bielaka ułanów (liczące 1500 ludzi) oddziały. Jedynie kawaleria Bielaka dała radę się wycofać, gdyż znajdowała się w chwili ataku poza zabudowaniami miasteczka. W ręce Suworowa wpadła cała polska artyleria. Straty konfederatów wyniosły 1000 rannych i zabitych. W wyniku tej klęski, konfederacja straciła oparcie na Litwie, a wojska konfederacji wycofały się w kierunku Prus Wschodnich.
Uczestnicy bitwy.
W bitwie pod Stołowiczami brało udział dwóch późniejszych generałów wojsk litewskich zasłużonych podczas wojny 1792 roku oraz insurekcji kościuszkowskiej: weteran wojny siedmioletniej Józef Bielak oraz bohater insurekcji 1794 książę Romuald Tadeusz Giedroyć. Hetman Ogiński już nigdy więcej w swym życiu nie miał okazji dowodzić wojskiem w polu. Aleksandr Suworow miał jeszcze nie raz pokonać wojska Rzeczypospolitej.
Ocena dowództwa.
Ogiński nie posiadał wykształcenia, ani też doświadczenia w dziedzinie wojskowości. Suworow, przez historyków wojskowości, jest uznany za jednego z najlepszych wodzów XVIII wieku. Przed bitwą pod Stołowiczami pobił już wielokrotnie wojska konfederatów. W przeciwieństwie do dowódcy litewskiego nie popełnił podczas bitwy większych błędów taktycznych.

</doc>
<doc id="591449" url="https://pl.wikipedia.org/wiki?curid=591449" title="Patti Smith">
Patti Smith

Patricia Lee „Patti” Smith (ur. 30 grudnia 1946 w Chicago) – amerykańska wokalistka, autorka piosenek i poetka. Zyskała rozgłos swoim debiutanckim albumem "Horses". Wniosła do punk rocka intelektualny i poetycki punkt widzenia. Uważa się ją za jedną z najważniejszych kobiet w historii rocka. Nagrywała i koncertowała razem z grupą muzyków, znanych jako Patti Smith Group. W 1978 roku nagrała piosenkę „Because the Night”, którą dostała na taśmie od Bruce’a Springsteena jako odrzut z jego płyty "Darkness on the Edge of Town". Piosenka stała się wielkim przebojem – dotarła na 13 miejsce listy singli w USA, a wielu krytyków uznało ją za najlepszy singel roku. W 2005 Smith została odznaczona Orderem Sztuki i Literatury przez francuskiego ministra kultury, a w 2007 została wprowadzona do Rock and Roll Hall of Fame.
Biografia i kariera.
Wczesne lata.
Patti Smith urodziła się 30 grudnia 1946 w Chicago. Jej matka Beverly była wokalistką jazzową, a ojciec Grant pracował w firmie Honeywell. Całe dzieciństwo spędziła w Deptford Township w stanie New Jersey. Wychowywana pod okiem matki w nauce Świadków Jehowy, jako nastolatka odeszła od nauki tego związku wyznaniowego, przez który czuła się ograniczana. Dała temu upust wiele lat później we fragmencie utworu „Gloria”: "„Jesus died for somebody’s sins, but not mine” („Jezus umarł za czyjeś grzechy, ale nie moje”)". Patti ukończyła Deptford Township High School (średnia szkoła) w 1964 roku, po czym znajdując się w nie najlepszej sytuacji materialnej poszła do pracy w fabryce samochodów.
1967–1973: Nowy Jork.
W 1966 rozpoczęła naukę w Glassboro State Teachers College (obecnie Rowan University), którą przerwała po kilku miesiącach i następnie wyjechała do Nowego Jorku. Tam zaczęła od pracy w księgarni, gdzie poznała fotografa Roberta Mapplethorpe’a, który w późniejszym czasie był autorem okładek jej płyt. W 1969 razem z siostrą Lindą wyjechała do Paryża, gdzie występowała w ulicznej trupie teatralnej (busking, performance). Po powrocie do Nowego Jorku zamieszkała z Mapplethorpe’em w hotelu Chelsea i stała się częstą bywalczynią klubów: Max's Kansas City oraz CBGB.
W tym okresie zaczęła tworzyć swoje pierwsze wiersze, które na początku lat 70. już jako członek St. Mark's Poetry Project (grupa poetów eksperymentujących) publicznie recytowała (w klubie St. Mark Place w East Village), przy akompaniamencie gitarzysty Lenny’ego Kaye’a. Pierwsze jej publikacje ukazywały się w miesięcznikach „Creem” i „Rolling Stone”, w których zajmowała się przez jakiś czas pisywaniem recenzji płyt. W 1971 nawiązała współpracę z Samem Shepardem przy tworzeniu sztuki „Cowboy Mouth”. W następnych latach ukazały się jej dwa tomiki wierszy: debiutancki „Seventh Heaven” (1972) oraz „Witt” (1973). W tym czasie związała się z Allenem Lanierem – wówczas muzykiem zespołu Blue Öyster Cult.
1974–1980: Patti Smith Group.
W 1974 Smith powróciła do działalności scenicznej – oprócz Kaye’a zespół zaczęli tworzyć: basista Ivan Kral (uchodźca z Czechosłowacji, który opuścił swój kraj po upadku Dubčeka w 1968), perkusista Jay Dee Daugherty oraz pianista Richard Sohl. W tym samym roku, przy pomocy finansowej Mapplethorpe’a Patti ze swoim zespołem (Patti Smith Group) nagrała pierwszego singla „Piss Factory”.
W 1975 muzycy dzięki Clive’owi Davisowi podpisali kontrakt z firmą Arista Records i wkrótce ukazał się debiutancki album "Horses" wyprodukowany przez Johna Cale’a. Płyta stanowi połączenie wczesnego punkrocka (proto-punk) z poezją i rozpoczyna się utworem „Gloria” autorstwa Van Morrisona. Zespół w tym czasie objeździł z koncertami USA i Europę. W 1976 został wypuszczony na rynek następny album: "Radio Ethiopia". Płyta otrzymała słabe recenzje w stosunku do swojej poprzedniczki, ale mimo to kilka utworów przetrwało próbę czasu, które Smith do dziś wykonuje regularnie na koncertach. 23 stycznia 1977 podczas koncertu w Tampie (Floryda) Patti spadła ze sceny i uszkodziła sobie kręgi szyjne. Okres rekonwalescencji spędziła na pisaniu nowych wierszy (wydanych w tomiku „Babel” w 1978) oraz kolejnych piosenek. W końcu lat 70. wraz z zespołem nagrała jeszcze dwie płyty: "Easter" (1978), która osiągnęła dość duży sukces komercyjny, głównie za sprawą pochodzącego z niej singla „Because the Night” (utwór napisany przez Smith do spółki z Bruce’em Springsteenem), oraz "Wave" (1979) – mniej udany, chociaż piosenki „Frederick” i „Dancing Barefoot” cieszyły się sporym powodzeniem.
1980–1995: Małżeństwo.
Zanim album "Wave" ukazał się na rynku, w życiu Patti Smith zaszły zmiany: rozstała się ze swoim długoletnim partnerem Allenem Lanierem i związała się z byłym gitarzystą zespołu MC5 Fredem Smithem, który był wielbicielem jej twórczości („Frederick” i „Dancing Barefoot” były piosenkami poświęconymi jemu). W tamtym czasie żartowano sobie ze Smith, że poślubiła Freda (1980), aby nie zmieniać nazwiska. W 1980 miał miejsce ostatni koncert zespołu, a Patti rozstała się ze sceną na długie lata. Zamieszkała z mężem w St. Clair Shores (Michigan). W 1982 urodziła syna Jacksona (Jackson w latach 2009–2013 był mężem Meg White), a pięć lat później córkę Jesse. W 1988 wraz z Fredem, Jayem Daughertym i Richardem Sohlem nagrała album "Dream of Life", która ukazała się w czerwcu tego samego roku, przy czym temu wydarzeniu nie towarzyszyła żadna promocja. W następnych latach przeżyła wiele tragedii osobistych: w 1989 umarł na AIDS Robert Mapplethorpe (długoletni przyjaciel), rok później na atak serca Richard Sohl, 4 listopada 1994 z tej samej przyczyny zmarł Fred Smith, a niedługo później także jej brat Todd. W obliczu tych zdarzeń za namową Michaela Stipe’a (R.E.M.) oraz Allena Ginsberga, zdecydowała się powrócić na scenę. Kiedy Jackson skończył 14 lat, powróciła do Nowego Jorku.
1996–2003: "Gone Again", "Peace and Noise", "Gung Ho".
W 1996 z Kayem, Daughertym i innymi muzykami (m.in. Tom Verlaine i John Cale) nagrała płytę "Gone Again", zawierającą m.in. utwór „About a Boy” – poświęcony Kurtowi Cobainowi, którego była fanką. W tym samym roku wzięła udział w nagraniach R.E.M. śpiewając razem ze Stipe’em w piosence „E–Bow the Letter”.
Po "Gone Again" w następnych latach zarejestrowała z zespołem dwie kolejne płyty: "Peace and Noise" (z singlem „1959” – o inwazji chińskiej na Tybet) w 1997 i "Gung Ho" w 2000. Piosenki: „1959” i „Glitter in Their Eyes” zostały nominowane do nagrody Grammy w kategorii Best Female Rock Vocal Performance. W 2002 ukazała się dwupłytowa kompilacja "Land (1975–2002)" (dedykowana Richardowi Sohlowi), zawierająca m.in. piosenki znane z singli oraz kompozycję Prince’a „When Doves Cry”.
2004–obecnie.
27 kwietnia 2004 został wydany album "Trampin’", który Smith poświęciła swojej matce zmarłej dwa lata wcześniej. 25 czerwca 2005 na festiwalu „Meltdown” w Londynie razem z zespołem (m.in. z Tomem Verlaine’em) wykonała wszystkie utwory z płyty "Horses", które następnie zostały wydane na dwupłytowym albumie "Horses/Horses". 10 lipca została odznaczona orderem „Ordre des Arts et des Lettres” przez francuskie Ministerstwo Kultury, a w sierpniu wygłosiła wykład dotyczący twórczości Arthura Rimbauda i Williama Blake’a. 15 października 2006 zagrała 3,5-godzinny koncert w nowojorskim klubie CBGB, odczytując na końcu nazwiska muzyków i innych osób związanych ze sceną punkrockową, którzy umarli w poprzednich latach (był to pożegnalny koncert z klubem CBGB, który po 33 latach istnienia został zlikwidowany).
12 marca 2007 została przyjęta do Rock and Roll Hall of Fame. Między 28 marca, a 22 czerwca 2008 w Fondation Cartier pour l'Art Contemporain w Paryżu zorganizowano wystawę jej prac (art exhibition) pt. „Land 250” wykonanych przez nią w latach 1967–2007. W lipcu został wydany album pt. "The Coral Sea", który Smith nagrała na żywo z Kevinem Shieldsem. W tym samym roku otrzymała honorowy doktorat za wkład w kulturę, a także stała się główna bohaterką dokumentalnego filmu „Patti Smith: Dream of Life”.
W 2011 ukazał się album "Outside Society", będący składanką osiemnastu największych przebojów artystki z całej kariery muzycznej. Do każdej z wybranych przez siebie piosenek Patti napisała krótki komentarz.
W Polsce występowała pięciokrotnie: w Warszawie (2002 oraz 2014), Poznaniu (2007), Katowicach (2015) i w Strzelinku / Dolina Charlotty na 11. Festiwalu Legend Rocka (2017).
Działalność pozamuzyczna.
Patti Smith była zwolenniczką Partii Zielonych i poparła w wyborach prezydenckich w 2000 roku Ralpha Nadera.
Brała udział w pierwszym proteście zorganizowanym przez Louisa Posnera (12 września 2002) przeciwko wojnie z Irakiem (w trakcie rozmów prezydenta George’a W. Busha ze Zgromadzeniem Ogólnym ONZ).
W 2003 napisała piosenkę „Peaceable Kingdom”, którą poświęciła Rachel Corrie (1979–2003) – 24-letniej amerykance związanej z Międzynarodowym Ruchem Solidarności (ISM), która zginęła w Strefie Gazy zabita przez spychacz obsługiwany przez żołnierzy Sił Obronnych Izraela (IDF).
Zimą 2004/2005 Smith znów podróżowała z Naderem, biorąc udział w zjazdach wzywających do krytyki stanowiska Busha wobec Iraku.
We wrześniu 2006 w Londynie miały premierę dwie nowe piosenki Smith („Qana” i „Without Chains”), które Louise Jury z dziennika „The Independent” scharakteryzowała jako „emocjonalny akt oskarżenia skierowany przeciwko amerykańskiej i izraelskiej polityce zagranicznej”. Utwór „Qana” dotyczy powietrznych ataków sił izraelskich na libańską wioskę Qana, natomiast „Without Chains” jest o Muracie Kurnazie (obywatel niemiecki pochodzenia tureckiego), który przez pięć lat (2001–2006) był niesłusznie więziony w Guantanamo.
W swoim artykule Louise Jury zacytowała wypowiedź Smith:
"„Napisałam obie piosenki w bezpośredniej reakcji na te zdarzenia, ponieważ czułam się oburzona. To jest niesprawiedliwość wobec dzieci, wobec młodych mężczyzn i kobiet, którzy są więzieni. Jestem Amerykanką, muszę płacić podatki w swoim imieniu, a oni "(rząd USA)" dają miliony dolarów takim krajom jak Izrael na bomby kasetowe i inne technologie obronne, które zostały użyte na mieszkańców Qany. To jest straszne. To jest naruszenie praw człowieka”".
W marcu 2008 nakładem wydawnictwa Palgrave Macmillan ukazała się książka Kurnaza „Five Years of My Life” („Pięć lat mojego życia”) do której Smith napisała krótki wstęp. W tym samym roku w wyborach prezydenckich poparła Baracka Obamę.
W 2010 ukazała się książka Patti pt. "Just Kids", będąca autobiograficznym wspomnieniem na temat przyjaźni z Robertem Mapplethorpem. Otrzymała ona amerykańską nagrodę książkową "National Book Award", była też finalistką wielu innych nagród literackich (m.in. "Los Angeles Times Book Prize" oraz "National Book Critics Circle Award") i przez 37 tygodni utrzymywała się na liście bestsellerów "New York Timesa". Obecnie przygotowywana jest jej ekranizacja, do której scenariusz pisze sama Patti Smith, wspólnie z dramaturgiem Johnem Loganem (autorem scenariuszy m.in. "Gladiatora" Ridleya Scotta i "Aviatora" Martina Scorsese).

</doc>
<doc id="591451" url="https://pl.wikipedia.org/wiki?curid=591451" title="Apache Axis">
Apache Axis

Apache Axis – oparty na otwartym oprogramowaniu silnik dla usług sieciowych opartych na protokole SOAP. Axis pierwotnie został napisany w Javie, lecz dostępna jest również implementacja w C++.

</doc>
<doc id="591452" url="https://pl.wikipedia.org/wiki?curid=591452" title="Oskarżyciel">
Oskarżyciel



</doc>
<doc id="591454" url="https://pl.wikipedia.org/wiki?curid=591454" title="Paweł Grodzicki">
Paweł Grodzicki

Paweł z Grodziska Grodzicki herbu Łada (ur. ?, zm. 14 grudnia 1645) – polski inżynier wojskowy, teoretyk artylerii, generał artylerii koronnej.
Brat Krzysztofa Grodzickiego. Po studiach w Belgii, Holandii i Francji, gdzie zajmował się głównie ulubioną artylerią, wrócił do Polski. Walczył z Turkami, Tatarami i Szwedami. W 1637 król Władysław IV Waza powołał go na stanowisko generała artylerii koronnej.
W latach 1638−1643 wybudował, a nawet sam zaprojektował, słynne arsenały w Warszawie (Arsenał Królewski w Warszawie) i Lwowie (Arsenał Królewski we Lwowie). Wzorując się na Holendrach dążył do ujednolicenia wagomiarów artylerii Rzeczypospolitej.
Obok wejścia do kaplicy Zamoyskich istniał dawniej przy ścianie katedry we Lwowie monument Pawła Grodzickiego.

</doc>
<doc id="591456" url="https://pl.wikipedia.org/wiki?curid=591456" title="Anestezjologia i intensywna terapia">
Anestezjologia i intensywna terapia



</doc>
<doc id="591459" url="https://pl.wikipedia.org/wiki?curid=591459" title="Ortopedia i traumatologia">
Ortopedia i traumatologia



</doc>
<doc id="591463" url="https://pl.wikipedia.org/wiki?curid=591463" title="Samorząd gospodarczy rzemiosła">
Samorząd gospodarczy rzemiosła

Samorząd gospodarczy rzemiosła – jedna z trzech podstawowych instytucji samorządu gospodarczego, istniejąca obok samorządu rolniczego (izb rolniczych) oraz samorządu przedsiębiorców (izb gospodarczych). Samorząd gospodarczy rzemiosła, grupuje izby rzemieślnicze, reprezentuje środowisko rzemieślników (w praktyce małych i średnich przedsiębiorców z branż zwyczajowo zaliczanych do rzemiosła), a poprzez działania na rzecz przedsiębiorczości, wspiera rozwój gospodarczy kraju. Organizacje samorządu gospodarczego rzemiosła tworzone są z inicjatywy członków na zasadzie dobrowolnej przynależności, przez co z formalnego punktu widzenia nie stanowią organizacji samorządu gospodarczego (gdyż te opierają swe funkcjonowanie na zasadzie przynależności obligatoryjnej), lecz przypominają luźne stowarzyszenia rzemieślników.
Do organizacji samorządu gospodarczego rzemiosła zalicza się:
Samorząd gospodarczy rzemiosła ma za zadanie:
Właściwi ministrowie są zobowiązani do zasięgania opinii Związku Rzemiosła Polskiego odnośnie do projektów aktów prawnych dotyczących rzemiosła.

</doc>
<doc id="591467" url="https://pl.wikipedia.org/wiki?curid=591467" title="Diepholz">
Diepholz

Diepholz (dolnoniem. "Deefholt") – miasto powiatowe w północno-zachodniej części Niemiec, w kraju związkowym Dolna Saksonia, siedziba powiatu Diepholz. Leży pośrodku trójkąta miast: Osnabrück – Hanower – Brema, liczy 16,5 tys. mieszkańców. 
W mieście znajduje się stacja kolejowa.
Burmistrzem Diepholz jest Thomas Schulze.
Motto.
"Diepholz ist eine starke Gemeinschaft. Farbig, fröhlich und beweglich" (pol. Diepholz to silna wspólnota. Kolorowa, wesoła i ruchoma).
Turystyka.
Jedną z najbardziej znanych i najczęściej odwiedzanych przez turystów atrakcji turystycznych Diepholz jest zamek. Diepholz słynie też z jednych z największych w Dolnej Saksonii jarmarków przed Bożym Narodzeniem (tzw. Weihnachtsmarkt)

</doc>
<doc id="591468" url="https://pl.wikipedia.org/wiki?curid=591468" title="Mladen Petrić">
Mladen Petrić

Mladen Petrić (ur. 1 stycznia 1981 w Dubrave) – chorwacki piłkarz grający na pozycji napastnika. Posiada także obywatelstwo szwajcarskie.
Kariera klubowa.
Petrić urodził się w Bośni w małej miejscowości Dubrave. Później jego rodzina – chorwaccy emigranci, przenieśli się do Neuenhof w Szwajcarii, dzięki czemu Petrić ma także obywatelstwo szwajcarskie. Karierę zaczynał w klubie FC Baden (choć młodzieżowo grał też w FC Neuenhof). W barwach tego klubu zadebiutował w lidze już w wieku 17 lat. FC Baden zajęło 10. miejsce w 2. lidze. Utalentowanym napastnikiem szybko zainteresował się Grasshoppers Zurych i latem 1999 roku Petrić przeniósł się do Zurychu. W pierwszym sezonie Petrić nie grał prawie w ogóle, tylko dwukrotnie pojawił się na boisku w końcówkach meczów. W następnym sezonie stworzył groźny atak z Stéphane Chapuisatem oraz Henri Camarą. Petrić spisał się nieźle i zdobył 5 bramek. W sezonie 2001/2002 Camarę zastąpił Benjani Mwaruwari, ale to nie przeszkodziło Petriciowi w strzelaniu kolejnych goli i przez cały sezon zdobył ich 6. Sezon 2002/2003 to już popis młodego Chorwata. Petrić zdobył 13 bramek i z Urugwajczykiem Richardem Núñezem stworzył najbardziej bramkostrzelny atak w lidze. Núñez z 27 golami zdobył koronę króla strzelców, a Petrić był drugim najlepszym strzelcem Grasshoppers. W sezonie 2003/2004 Petrić już rzadziej trafiał do siatki, ale i cała drużyna Grasshoppers zawiodła i zajęła dopiero 7. miejsce w lidze. Latem 2004 Petrić za 3 miliony euro przeszedł do mistrza kraju FC Basel. Pierwszy sezon w barwach klubu z Bazylei był dla Mladena trudny, zwłaszcza, że konkurencja w ataku była wielka. Petrić musiał konkurować z takimi zawodnikami jak David Degen, Julio Hernán Rossi czy Christian Giménez. Jednak w 2005 odeszli zarówno Rossi jak i Giménez i Petrić wywalczył miejsce w pierwszej jedenastce Basel. Rozegrał kolejny dobry sezon, zdobył 14 bramek i był czwartym strzelcem ligi.
Do największych sukcesów Petricia na arenie klubowej należą 3 mistrzostwa Szwajcarii – 2 zdobyte z Grasshoppers w latach 2001 i 2003 oraz jedno z drużyną FC Basel w 2005 roku. Petrić grał także w nieudanych dla Basel i Grasshoppers (zdobył nawet 2 gole w meczach z FC Porto w 2002 roku) kwalifikacjach do Ligi Mistrzów oraz w Pucharze UEFA z Basel i Grasshoppers. Podczas meczu Pucharu UEFA bramkarz Bazylei za faul w polu karnym dostał czerwoną kartkę, zmienił się wtedy z Petriciem, a Petrić swoją interwencją obronił rzut karny.
Latem 2007 Petrić za 3,5 miliona euro przeszedł do niemieckiej Borussii Dortmund. Podpisał z nią kontrakt do 2011 roku. W Borussii zadebiutował 12 sierpnia w przegranym 1:3 domowym spotkaniu z MSV Duisburg. 14 września zdobył swoje pierwsze dwa gole w Bundeslidze, a Borussia pokonała 3:0 Werder Brema. Do końca sezonu 2007/2008 strzelił dla Borussii 13 goli i był najskuteczniejszym zawodnikiem w zespole.
Latem 2008 roku Petrić zmienił barwy klubowe i przeniósł się za 7,3 miliona euro do Hamburger SV. Swoje pierwsze spotkanie w barwach HSV rozegrał 23 sierpnia 2008 przeciwko Karlsruher SC (2:1), a z klubem rozstał się w roku 2012. Po rocznym pobycie w londyńskim Fulham (2012–2013), Petrić będący wolnym strzelcem podpisał kontrakt z innym klubem z Londynu – West Ham United. W latach 2014–2016 grał w Panathinaikosie.
Kariera reprezentacyjna.
W reprezentacji Chorwacji Petrić zadebiutował 10 listopada 2001 roku w przegranym 0:2 meczu z reprezentacją Korei Południowej zmieniając w 82 minucie Milana Rapaicia. Jednak rozczarował się gdy nie został powołany przez Mirko Jozicia na finały mistrzostw świata w 2002. W eliminacjach do Euro 2004 Petrić zagrał tylko jeden mecz (z Estonią). Do kadry wrócił dopiero w 2006 roku podczas Pucharu Carlsberga w meczu z Koreą Południową. Był bardzo bliski wyjazdu na finały mistrzostw świata w Niemczech – znajdował się nawet w szerokiej 27-osobowej kadrze, ale selekcjoner Zlatko Kranjčar zdecydował się postawić na innych napastników. Pierwszego gola w kadrze zdobył w spotkaniu rozgrywanym 7 października 2006 przeciwko reprezentacji Andory w ramach eliminacji do Euro 2008.
W 2008 roku Petrić został powołany przez selekcjonera Slavena Bilicia do kadry na Euro 2008. Z Chorwacją dotarł do ćwierćfinału, a jego dorobek to cztery mecze: z Austrią (1:0), z Niemcami (2:1), z Polską (1:0) i z Turcją (1:1, karne 2:4).

</doc>
<doc id="591470" url="https://pl.wikipedia.org/wiki?curid=591470" title="Eszelon">
Eszelon



</doc>
<doc id="591472" url="https://pl.wikipedia.org/wiki?curid=591472" title="Szlaki turystyczne Olsztyna i okolic">
Szlaki turystyczne Olsztyna i okolic

Szlaki piesze.
 Szlak im. A. Śliwy (18,5 km)
 Szlak Błękitny (4 km)
 Szlak im. Diernowa (10,3 km)
 Szlak im. Marii Zientary-Malewskiej (10 km)
 Szlak Kopernikowski
 Szlak Zielony (49,9 km)
Szlaki rowerowe.
 Szlak czarny (24 km)
 Szlak żółty (24 km)
 Szlak zielony (15,5 km)
 Szlak czerwony z Olsztyna do Łajs (21 km)
 Szlak czerwony z Olsztyna do Starych Jabłonek (45 km)
Szlak z Olsztyna do Fromborka (145 km)
Szlak z Olsztyna do Nidzicy (52 km)
Szlak z Olsztyna do Iławy (90 km)
Szlak z Olsztyna do Pisza (100 km)
Szlaki kajakowe.
 Szlak kajakowy rzeką Łyną (204,5 km)
 Szlak niebieski rzekami Dadaj, Pisą Warmińska, Wadąg (43 km)
Szlaki samochodowe.
Szlak Grunwaldzki (283 km)
Szlak Kopernikowski (302 km)
Szlak Mazurski (445 km)

</doc>
<doc id="591473" url="https://pl.wikipedia.org/wiki?curid=591473" title="Izba rzemieślnicza">
Izba rzemieślnicza

Izba rzemieślnicza – organizacja samorządu gospodarczego rzemiosła, zrzeszająca cechy rzemiosł, spółdzielnie rzemieślnicze z danego terytorium, a także rzemieślników nienależących do cechów oraz inne organizacje, jeżeli ich celem jest wspieranie rozwoju gospodarczego rzemiosła.
Podstawowe zadania izb to:
Szczegółowy zakres zadań izb rzemieślniczych określają ich statuty, są to np.:
Izby Rzemieślnicze w Polsce.
Izby Rzemieślnicze działają na określonym obszarze jednego województwa bądź jego części i zrzeszają cechy rzemiosł oraz spółdzielnie rzemieślnicze z danego terytorium. Wyjątek to Krajowa Rzemieślnicza Izba Optyczna (działająca od 1996 r.), która jest organizacją ogólnokrajową.
Izby organizują i prowadzą współpracę z partnerskimi organizacjami samorządu rzemiosła za granicą, realizując przedsięwzięcia z zakresu szkolenia i doskonalenia zawodowego, wspólnego organizowania targów i wystaw, konferencji oraz seminariów, wymiany mistrzów i uczniów, wspólnej promocji obu regionów, wymiany informacji i doświadczeń, nawiązywania bezpośrednich kontaktów gospodarczych z polskimi przedsiębiorstwami rzemieślniczymi.
Nadzór nad działalnością komisji egzaminacyjnych izb rzemieślniczych sprawuje Związek Rzemiosła Polskiego.
W strukturach Związku Rzemiosła Polskiego funkcjonuje 25 izb rzemiosła i przedsiębiorczości (w tym 24 terytorialnych i 1 izba branżowa).
32 izby rzemiosła i przedsiębiorczości zrzeszone w Związku Rzemiosła Polskiego oraz będące poza jego strukturami:

</doc>
<doc id="591476" url="https://pl.wikipedia.org/wiki?curid=591476" title="Kodeks Prawa Kanonicznego">
Kodeks Prawa Kanonicznego



</doc>
<doc id="591480" url="https://pl.wikipedia.org/wiki?curid=591480" title="Toksykologia kliniczna">
Toksykologia kliniczna

Toksykologia kliniczna – specjalizacja lekarska zajmująca się diagnostyką, leczeniem i profilaktyką zatruć. W Polsce konsultantem krajowym od 26 czerwca 2019 jest prof. dr hab. Anna Krakowiak.

</doc>
<doc id="591482" url="https://pl.wikipedia.org/wiki?curid=591482" title="Archidiecezja Wrocławska">
Archidiecezja Wrocławska



</doc>
<doc id="591485" url="https://pl.wikipedia.org/wiki?curid=591485" title="Wierzba wykrojona">
Wierzba wykrojona

Wierzba wykrojona, wierzba Kitaibela ("Salix retusa") – gatunek rośliny należący do rodziny wierzbowatych. Rodzimym obszarem jej występowania są góry Europy. W Polsce roślina rzadka, występuje głównie w Tatrach.

</doc>
<doc id="591487" url="https://pl.wikipedia.org/wiki?curid=591487" title="Salix retusa">
Salix retusa



</doc>
<doc id="591488" url="https://pl.wikipedia.org/wiki?curid=591488" title="Gmina Jõelähtme">
Gmina Jõelähtme

Gmina Jõelähtme () – gmina wiejska w Estonii, w prowincji Harju. Jej powierzchnia wynosi 211,41 km², a populacja 9 696 osób (2022).
W skład gminy wchodzą:
U wybrzeży gminy Jõelähtme na głębokości 200 m na dnie Morza Bałtyckiego planuje się budowę podmorskiej elektrowni o mocy 300MW.

</doc>
<doc id="591489" url="https://pl.wikipedia.org/wiki?curid=591489" title="Wierzba Kitaibela">
Wierzba Kitaibela



</doc>
<doc id="591490" url="https://pl.wikipedia.org/wiki?curid=591490" title="Raconteurs">
Raconteurs



</doc>
<doc id="591491" url="https://pl.wikipedia.org/wiki?curid=591491" title="Gmina Keila">
Gmina Keila

Gmina Keila (est. "Keila vald") – gmina wiejska w Estonii, w prowincji Harju.
W skład gminy Keila wchodzą:

</doc>
<doc id="591494" url="https://pl.wikipedia.org/wiki?curid=591494" title="Gmina Kernu">
Gmina Kernu

Gmina Kernu (est. "Kernu vald") – gmina wiejska w Estonii, w prowincji Harju.
W skład gminy Kernu wchodzi:

</doc>
<doc id="591495" url="https://pl.wikipedia.org/wiki?curid=591495" title="Mladen Petric">
Mladen Petric



</doc>
<doc id="591496" url="https://pl.wikipedia.org/wiki?curid=591496" title="Gmina Kiili">
Gmina Kiili

Gmina Kiili (est. "Kiili vald") − gmina wiejska w Estonii, w prowincji Harjumaa. Powierzchnia gminy wynosi 100,88 km². Jest zamieszkana przez 6 165 osób (2022).
W skład gminy wchodzi:

</doc>
<doc id="591500" url="https://pl.wikipedia.org/wiki?curid=591500" title="Gmina Kose">
Gmina Kose

Gmina Kose (est. "Kose vald") – gmina wiejska w Estonii, w prowincji Harju.
W skład gminy wchodzą:

</doc>
<doc id="591501" url="https://pl.wikipedia.org/wiki?curid=591501" title="Zamek w Olsztynie">
Zamek w Olsztynie



</doc>
<doc id="591502" url="https://pl.wikipedia.org/wiki?curid=591502" title="Gmina Kuusalu">
Gmina Kuusalu

Gmina Kuusalu (est. "Kuusalu vald") − gmina wiejska w Estonii, w prowincji Harju.
W skład gminy wchodzą:

</doc>
<doc id="591503" url="https://pl.wikipedia.org/wiki?curid=591503" title="Gmina Kõue">
Gmina Kõue

Gmina Kõue (est. "Kõue vald") – gmina wiejska w Estonii, w prowincji Harju.
W skład gminy wchodzi:

</doc>
<doc id="591506" url="https://pl.wikipedia.org/wiki?curid=591506" title="Gmina Nissi">
Gmina Nissi

Gmina Nissi (est. "Nissi vald") - gmina wiejska w Estonii, w prowincji Harju.
W skład gminy wchodzą:

</doc>
<doc id="591507" url="https://pl.wikipedia.org/wiki?curid=591507" title="Aleksiej Driejew">
Aleksiej Driejew

Aleksiej Driejew, ros. Алексей Сергеевич Дреев (ur. 30 stycznia 1969 w Stawropolu) – rosyjski szachista, arcymistrz od 1989 roku.
Kariera szachowa.
Pierwszy medal mistrzostw świata zdobył w wieku 14 lat, zostając w Bucaramandze mistrzem świata juniorów do lat 16. To samo osiągnięcie powtórzył rok później, zwyciężając w turnieju rozegranym w Champigny-sur-Marne. Również w roku 1984 zdobył srebrny medal na rozegranych w Kiljavie mistrzostwach świata juniorów do lat 20. Kolejny sukces odniósł w roku 1988, zwyciężając (wraz z Borisem Gelfandem) w młodzieżowych mistrzostwach Europy w Arnhem. Początek lat 90. przyniósł mu duże sukcesy w rozgrywkach o mistrzostwo świata: w roku 1990 podzielił miejsce I-IV w turnieju strefowym we Lwowie, otrzymał tytuł arcymistrza i zakwalifikował się do turnieju międzystrefowego w Manili. Turniej ten zakończył na XI miejscu, ostatnim dającym awans do meczów pretendentów. W I rundzie spotkań pretendentów spotkał się w roku 1991 w Madras z Viswanathanem Anandem, któremu jednak wysoko uległ 1½ – 4½.
Znaczące rezultaty w następnych latach:
W 2011 r. zdobył w Warszawie tytuł wicemistrza Europy w szachach błyskawicznych.
Pięciokrotnie wystąpił w mistrzostwach świata FIDE, rozgrywanych systemem pucharowym, za każdym razem awansując co najmniej do 1/8 finału:
W swoim dorobku posiada 10 medali zdobytych podczas najważniejszych drużynowych rozgrywek szachowych:
Najwyższy ranking w dotychczasowej karierze osiągnął 1 lipca 2011 r., z wynikiem 2711 punktów zajmował wówczas 31. miejsce na światowej liście FIDE, jednocześnie zajmując 7. miejsce wśród rosyjskich szachistów.

</doc>
<doc id="591509" url="https://pl.wikipedia.org/wiki?curid=591509" title="Gmina Padise">
Gmina Padise

Gmina Padise (est. "Padise vald") – gmina wiejska w Estonii, w prowincji Harju.
W skład gminy wchodzą:

</doc>
<doc id="591510" url="https://pl.wikipedia.org/wiki?curid=591510" title="Gmina Raasiku">
Gmina Raasiku

Gmina Raasiku (est. "Raasiku vald") - gmina wiejska w Estonii, w prowincji Harju.
W skład gminy wchodzą:

</doc>
<doc id="591511" url="https://pl.wikipedia.org/wiki?curid=591511" title="Gmina Rae">
Gmina Rae

Gmina Rae (est. "Rae vald") - gmina wiejska w Estonii, w prowincji Harju.
W skład gminy wchodzą:

</doc>
<doc id="591512" url="https://pl.wikipedia.org/wiki?curid=591512" title="Gmina Saku">
Gmina Saku

Gmina Saku (est. "Saku vald") - gmina wiejska w Estonii, w prowincji Harju.
W skład gminy wchodzą:

</doc>
<doc id="591514" url="https://pl.wikipedia.org/wiki?curid=591514" title="Gmina Saue">
Gmina Saue

Gmina Saue (est. "Saue vald") - gmina wiejska w Estonii, w prowincji Harju.
W skład gminy wchodzą:

</doc>
<doc id="591515" url="https://pl.wikipedia.org/wiki?curid=591515" title="Gmina Vasalemma">
Gmina Vasalemma

Gmina Vasalemma (est. "Vasalemma vald") – gmina wiejska w północno-zachodniej Estonii, w prowincji Harju.
Gmina graniczy z następującymi gminami: Keila, Padise, Kernu, Nissi.
Przez gminę przepływa rzeka Vasalemma.
W gminie wydobywa się wapień.
W skład gminy wchodzą:

</doc>
<doc id="591516" url="https://pl.wikipedia.org/wiki?curid=591516" title="Gmina Viimsi">
Gmina Viimsi

Gmina Viimsi (est. "Viimsi vald") – gmina wiejska w Estonii, w prowincji Harju. Do gminy należy fragment stałego lądu oraz wyspy: Naissaar, Prangli, Äksi, Tiirlood, Keri, Kräsuli, Seinakari, Kumbli i Pandju.
W skład gminy wchodzą:

</doc>
<doc id="591518" url="https://pl.wikipedia.org/wiki?curid=591518" title="Izostrukturalność">
Izostrukturalność

Izostrukturalność (izotypia) – występowanie substancji o różnym składzie chemicznym w strukturze krystalicznej tego samego typu; jest to izomorfizm w szerokim tego słowa znaczeniu. 
Jest to też określenie podobieństwa struktur należących do tej samej grupy przestrzennej i wykazujących takie samo geometryczne rozmieszczenie elementów:
Przykładem izotypii mogą być np. węglany, które krystalizują w trygonalnym układzie krystalograficznym w postaci romboedrów. Poza tym minerały te wykazują podobny rodzaj łupliwości. 
Przykłady izostrukturalnych węglanów:
Niektóre substancje wykazujące izostrukturalność mogą tworzyć roztwory stałe co jest nazywane izomorfizmem.
Substancje izostrukturalne mogą być zupełnie różne pod względem chemicznym i fizycznym np.: sól kamienna (chlorek sodu) - NaCl, galena (siarczek ołowiu(II)) – PbS i peryklaz (tlenek magnezu) – MgO; nie tworzą ze sobą roztworów stałych, ale są izostrukturalne.

</doc>
<doc id="591520" url="https://pl.wikipedia.org/wiki?curid=591520" title="Gmina Haljala">
Gmina Haljala

Gmina Haljala (est. "Haljala vald") – gmina wiejska w Estonii, w prowincji Virumaa Zachodnia.
W skład gminy wchodzą:

</doc>
<doc id="591521" url="https://pl.wikipedia.org/wiki?curid=591521" title="Charakteropatia">
Charakteropatia

Charakteropatia (gr. "charakteropathia") – zmiany osobowości typu psychopatycznego, wyrażające się w odchyleniach charakterologicznych, np. skłonność do kłamstwa, nastawienia socjalne i antysocjalne itp. Termin ten używany bywa na oznaczenie zmian charakterologicznych u psychopatów, u chorych na padaczkę, u osób, które przebyły zapalenie opon mózgowych i in. jego choroby organiczne; u alkoholików, a również u chorych na psychozy endogenne. Bilikiewicz używa tego terminu jedynie na oznaczenie zmian charakterologicznych, spowodowanych przez organiczne uszkodzenie mózgu, inni zmiany tego rodzaju rozpatrują jako organiczne zmiany charakterologiczne zaliczane do tzw. pseudopsychopatii.
Charakteropatia alkoholowa.
Występuje także pod nazwami: psychodegradacja, deterioracja.
Jest to zespół nabytych wskutek przewlekłej intoksykacji alkoholowej zaburzeń osobowościowych. W ich genezie grają rolę nie tylko bezpośrednia toksyczność alkoholowa, pośrednie szkody metaboliczne, zaburzenia odżywiania, ale również czynniki konstytucjonalne i środowiskowe. Charakteropatia alkoholowa jest wolno postępującym procesem, na obraz którego składają się cechy konstytucjonalne przednałogowe, ich poalkoholowe wyjaskrawienie ilościowe oraz nabyte nowe jakości. Redukcja sprawności umysłowej może być zaledwie zaznaczona. „Organiczny charakter” zmian życia uczuciowego w alkoholizmie sprawia, że bywają one wymieniane zarówno w ramach charakteropatii alkoholowej jak i otępienia alkoholowego. Z czasem dochodzi do zatarcia odcieni indywidualnych i pogrubienia rysunku sylwetki psychologicznej, z zaakcentowaniem ogólnych „alkoholowych” cech. Klinicznie wyróżnia się kilka typów charakteropatii alkoholowej, przy czym można je rozpatrywać (w pewnym sensie) jako studia z możliwością ewolucji jednych w drugie. Wyróżnia się zatem grupę z przewaga objawów rzekomonerwicowych. Pośród objawów neurastenicznych znacznie obniża się próg tolerancji napięcia psychicznego i wytrwałości wysiłku. Narasta poczucie zmęczenia psychicznego i fizycznego, występuje bezsenność. W myśleniu zaznaczają się cechy anankastyczne, upośledzenie koncentracji uwagi. Nastrój niezrównoważony, obniżony, niekiedy dysforyczny. Nastawienie hipochondryczne z nachodzeniem lekarzy i tendencją do nadużywania różnych leków. Dysymulacja lub niedostrzeganie roli alkoholizmu, a stąd maskowanie go pod zaburzeniami psychonerwicowymi lub psychosomatycznymi.
Inny wariant charakteropatii alkoholowej zawiera bardziej charakterystyczne rysy osobowości alkoholika. Z jednej strony znaczna syntoniczność (zwłaszcza w biesiadach alkoholowych), „alkoholowy humor”, lekkomyślność i beztroska, z drugiej stron zaś – egoizm i egocentryzm, kapryśność, złośliwość, zanik uczuć społecznych i etycznych, zubożenie dążeń i zainteresowań, obniżenie i wulgaryzacja popędu seksualnego, życie dniem dzisiejszym i frazeologiczna górnolotność uczuć, relacji i zobowiązań. Głębsze uszkodzenie mózgu przez sam alkoholizm, miażdżycę, urazy itd. nadaje charakteropatii alkoholowej bardziej organiczne piętna. Bezkrytycyzm i awolicja pogłębiają i rozszerzają się. Alkoholowy humor przybiera cechy organicznego, tępego nastroju z lepkością afektywną. Jedni stają się ożywieni, wielomówni i rezonujący, w ich bezkrytycznym samochwalstwie widać dążność do samoutwierdzenia, inni – na odwrót, w pasywnej inercji kompensują swój upadek w jakby krytycznym, dość sentymentalnym samoponiżaniu, autoironii, nie wolnym jednak od charakterystycznego rzutowania winy na los i otoczenie.
Dość liczną grupę stanowią osobnicy z psychopatycznymi rysami o typie nadpobudliwości i cech histerycznych. Nałóg u tych osób zaczyna się wcześnie, charakteryzuje się okresowymi ciągami pijaczymi z bardzo dużą dynamiką, a w zachowaniu dominują jaskrawe cechy aspołeczne z eksplozywną agresywnością i samouszkodzeniami.
Charakteropatia padaczkowa.
Zmiany osobowości występujące u niektórych chorych na padaczkę, szczególnie często przy padaczce skroniowej. Wyrażają się one w rozwlekłości wysławiania, w zalegiwaniu myśli i stanów uczuciowych, w nadmiernej drobiazgowości w mowie i w działaniu w „przylepności” polegającej na osłabieniu zdolności do zmiany tematu myślenia lub wykonywanej czynności nad inną, w nadmiernej pobożności, w stanach dysforii, w skłonności do gniewu i agresji, mściwości, zazdrości i skłonności do egzaltacji. U wielu chorych zaznacza się oligofazja. Zbliżone, ale mniej nasilone cechy mogą występować u osób określanych mianem epileptoidów, u których nie występują napady padaczkowe. Oprócz wymienionych możemy spotkać również inne postaci charakteropatii padaczkowej.

</doc>
<doc id="591523" url="https://pl.wikipedia.org/wiki?curid=591523" title="Komisja Nadzwyczajna do rozpatrzenia projektów ustaw lustracyjnych">
Komisja Nadzwyczajna do rozpatrzenia projektów ustaw lustracyjnych

Komisja Nadzwyczajna do rozpatrzenia projektów ustaw lustracyjnych – komisja sejmowa II kadencji powołana do pracy nad projektami ustaw związanych z lustracją osób pełniących funkcje publiczne.
Komisja została powołana uchwałą z 23 sierpnia 1996 (posiedzenie nr 86, głosowanie nr 15: 399 głosów za, 6 posłów wstrzymało się, bez głosów sprzeciwu; druk nr 1799/GP). Działała do końca kadencji Sejmu.
Przewodniczącym Komisji Nadzwyczajnej był Bogdan Pęk.
Komisja rozpatrzyła pięć projektów ustaw związanych z lustracją:
Linki zewnętrzne.
Przebieg prac nad ustawą lustracyjną:
Ustawy i akty wykonawcze:

</doc>
<doc id="591524" url="https://pl.wikipedia.org/wiki?curid=591524" title="Gmina Kadrina">
Gmina Kadrina

Gmina Kadrina (est. "Kadrina vald") – gmina wiejska w Estonii, w prowincji Virumaa Zachodnia.
W skład gminy wchodzą:

</doc>
<doc id="591526" url="https://pl.wikipedia.org/wiki?curid=591526" title="Marek Koterski">
Marek Koterski

Marek Koterski (ur. 3 czerwca 1942 w Krakowie) – polski reżyser filmowy i teatralny, scenarzysta, aktor, poeta, prozaik i dramatopisarz.
W 1972 roku ukończył reżyserię w Państwowej Wyższej Szkole Filmowej, Telewizyjnej i Teatralnej w Łodzi. Początkowo realizował filmy dokumentalne, jednak uznanie w kraju zdobył za sprawą autobiograficznej tragikomedii "Dom wariatów" (1984). Wprowadził w niej przewijającą się przez całą późniejszą twórczość fabularną postać Adasia Miauczyńskiego, neurotycznego inteligenta zmagającego się z samotnością, licznymi fobiami oraz nałogami, którego pierwowzorem był sam reżyser. Za spełnienie Koterskiego i kwintesencję całej jego kariery uchodzi nagrodzony Złotymi Lwami na Festiwalu Polskich Filmów Fabularnych "Dzień świra" (2002), w którym w rolę Miauczyńskiego wcielił się Marek Kondrat.
Do innych szczególnie nagradzanych filmów Koterskiego należą "Życie wewnętrzne" (1986, nagrodzony Srebrnymi Lwami Gdańskimi), "Wszyscy jesteśmy Chrystusami" (2006, nagroda za reżyserię na FPFF) oraz "7 uczuć" (2018, Nagroda Specjalna Jury na FPFF). W tym ostatnim filmie główną rolę Miauczyńskiego odegrał syn Koterskiego, Michał. Miauczyńskiego dwukrotnie ucieleśniał również Cezary Pazura w mniej znanych filmach "Nic śmiesznego" (1995) oraz "Ajlawju" (1999). Twórczość Koterskiego stanowi kino osobne, podejmujące rozrachunek z polskim etosem romantycznym oraz ponurym życiem codziennym jednostek odizolowanych od społeczeństwa.
Życiorys.
Młodość i wykształcenie.
Marek Koterski urodził się 3 czerwca 1942 roku w Krakowie. Po zakończeniu II wojny światowej wraz z rodzicami i starszym bratem zamieszkał we Wrocławiu, gdzie ukończył liceum i podjął studia na Uniwersytecie Wrocławskim. Studiował tam jednocześnie filologię polską i historię sztuki. Ukończywszy polonistykę, rozważał karierę naukową (był asystentem na uczelni), ale w 1966 roku wyjechał do Warszawy, by studiować przez rok malarstwo na tamtejszej Akademii Sztuk Pięknych, w pracowni Eugeniusza Eibischa. W 1967 roku podjął studia reżyserskie w Państwowej Wyższej Szkole Filmowej, Telewizyjnej i Teatralnej w Łodzi, które ukończył w 1972 roku. Pięć lat później otrzymał dyplom z wyróżnieniem.
Twórczość dokumentalna.
Początkowo specjalizował się w filmach dokumentalnych oraz edukacyjnych. W części z nich – na przykład "Naprzód" (1976), "Teatr – reżyser i tworzywo" (1978), "Teatr – reżyser i aktor" (1978 – poświęcony próbom do "Snu srebrnego Salomei" prowadzonym przez Adama Hanuszkiewicza), "Na to wszystko trzeba popatrzeć z tej drugiej, pogodniejszej strony" (1979, portret aktora Romana Kłosowskiego), znalazły się odniesienia do jego twórczości teatralnej w ramach eksperymentalnego Teatru Otwartej Sceny. Oprócz nich reżyser zrealizował między innymi "Lekką tkliwość" (1975), "Dziwny świat Thomasa Puckeya" (1977, zapis sztuki angielskiego performera), "Szczęście" (1980) oraz "Przyczyny narkomanii" (1982).
Twórczość fabularna.
Pierwsze filmy fabularne.
Przełomem w karierze reżysera stał się film "Dom wariatów" (1984), w którym Koterski zawarł bezpośrednie odniesienia do własnej biografii. W komediodramacie z udziałem Marka Kondrata oraz Tadeusza Łomnickiego, czerpiącym inspirację z teatru absurdu, reżyser stworzył swoje "alter ego" – Adama Miauczyńskiego, neurotycznego inteligenta mającego pretensje do całego świata. Adam, nazywany również zdrobniale Adasiem, obarcza winą za swoją neurozę konflikt pomiędzy matką i ojcem, w którym to matka odgrywała rolę dominującą. Realizacja filmu wynikła, jak opowiadał sam Koterski, z „wewnętrznej potrzeby odtrucia się”. Zgodnie ze słowami reżysera, „zdjęcia trwały tylko 31 dni. Przygotowanie – lekko biorąc, 25 lat”. Pełnometrażowy debiut Koterskiego przyniósł mu nagrodę na Festiwalu „Młodzi i Film” w Koszalinie, co pozwoliło mu na realizację kolejnych filmów fabularnych.
W nagrodzonym w Gdyni "Życiu wewnętrznym" (1986), a także kasowym filmie erotycznym "Porno" (1989) główny bohater nosi już imię Michał, a głównym poruszanym przez reżysera wątkiem jest nieporadność w obcowaniu z kobietami. W "Życiu wewnętrznym" w rolę Miauczyńskiego wcielił się Wojciech Wysocki, a główny bohater tym razem uosabiany był przez inteligenta żyjącego w wieżowcu na łódzkim osiedlu z żoną (Joanna Sienkiewicz). Konflikt między zadręczającym siebie małżeństwem miał nie tylko podłoże autobiograficzne, ale również oddawał stan ducha polskiego społeczeństwa. Wyrazem tego była scena, w której Miauczyński podczas nocnego spaceru zostaje wylegitymowany przez patrol milicjantów, a wynikłe stąd upokorzenie odreagowywał agresywnością wobec sąsiada.
Praca w teatrze, współpraca z Cezarym Pazurą i Markiem Kondratem.
Sukces "Porno" spowodował, że Koterski mógł skupić się na pracy dla teatru, a jego sztuka "Nienawidzę" (1992) została nagrodzona na Festiwalu Małych Form w Szczecinie. Pisząc dla czasopisma „Kino”, reżyser z czasem opracował scenariusz do kolejnego filmu "Nic śmiesznego" (1995), którego bohater znów otrzymał imię Adaś. Grany przez Cezarego Pazurę Miauczyński odtwarzał autotematyczną rolę reżysera filmowego, a sam film stanowił autokrytykę pozbawionego fabuły, niszowego kina osobnego, do którego zresztą reżyser należał. W "Ajlawju" (1999) ponownie w Miauczyńskiego wcielił się Pazura, który odegrał tym razem rolę nieporadnego pisarza uwikłanego w toksyczny związek z kobietą graną przez Katarzynę Figurę. Jak stwierdził jednak Tadeusz Lubelski, oba filmy mimo dobrej gry aktorskiej Pazury nie rezonowały wśród publiczności.
W najgłośniejszym filmie Koterskiego, "Dniu świra" (2002) na podstawie własnej sztuki (nominowanej do Nagrody Literackiej „Nike” 2003), Miauczyńskiego ponownie zagrał Kondrat. Bohaterem "Dnia świra" był tym razem sfrustrowany polonista, który pała nienawiścią do sąsiadów, nie znajduje porozumienia z rodziną, jest odgrodzony od świata zewnętrznego i winą za swoje niepowodzenia życiowe obarcza nie tylko własne otoczenie, ale również klasę polityczną. "Dniem świra" Koterski wzburzył opinię publiczną ze względu na wyjątkowo obrazoburczy charakter samego filmu, w którym reżyser zadrwił z romantycznych i mesjanistycznych symboli tożsamości narodowej: Jana Pawła II, Chopina, Wajdy. Realizator filmu nadał jednak swojemu bohaterowi rys uniwersalny, wskutek czego ze sfrustrowanym nieudacznikiem mógł utożsamić się każdy z odmawiających na co dzień „modlitwę Polaka”. "Dzień świra" zdobył Grand Prix Złote Lwy na Festiwalu Polskich Filmów Fabularnych w Gdyni, Orła oraz wiele innych wyróżnień na krajowych festiwalach. Ze względu na katarktyczną moc filmu cenili go również krytycy. Tadeusz Sobolewski pisał: „Wychodzę z "Dnia świra" wyprany, zawstydzony, pełen obrzydzenia do ludzi, do kraju, do reżysera i do samego siebie. […] Ale po chwili obrzydzenie opada i zaczynam się śmiać”. 
Kolejny film Koterskiego, "Wszyscy jesteśmy Chrystusami" (2006), poświęcony został najtragiczniejszemu obliczu Miauczyńskiego, tym razem krytyka sztuki ze skłonnością do alkoholizmu, który dźwiga krzyż upokorzenia wynikającego ze swego nałogu. Pomimo że w rolę Miauczyńskiego ponownie wcielił się Kondrat, film nie uzyskał takiej popularności jak "Dzień świra", choć sam reżyser otrzymał nagrodę na festiwalu w Gdyni.
Schyłek twórczości.
Następnym filmem Koterskiego było dzieło "Baby są jakieś inne" (2011), które realizowało formułę kina drogi, opartą na bezustannym dialogu dwóch mizoginów granych przez Adama Woronowicza i Roberta Więckiewicza podczas jazdy samochodem. Koterski długo pracował nad scenariuszem filmu, a na potrzeby realizacji scen samochodowych nawiązał współpracę z operatorem Jerzym Zielińskim. Budżet filmu wyniósł 5 milionów złotych, ale wydatki zwróciły się z nawiązką – film w polskich kinach obejrzało 821 tysięcy widzów. Krzysztof Świrek z pisma „Kino” dostrzegł w "Babach" „oczyszczający seans nienawiści”, w którym „skompromitowana została garść szowinistycznych stereotypów”.
Siedem lat później Marek Koterski powrócił do postaci Adasia Miauczyńskiego (tym razem w tej roli syn reżysera – Michał) w filmie "7 uczuć", ukazując szkolne lata swego bohatera. Brawurowym zabiegiem reżysera było obsadzenie w rolach dzieci dorosłych aktorów; w obsadzie znaleźli się między innymi Marcin Dorociński, Katarzyna Figura, Małgorzata Bogdańska oraz Gabriela Muskała. Film został dobrze przyjęty przez krytyków, jednocześnie zbierając w kinach widownię liczącą 850 tysięcy widzów. Piotr Czerkawski z portalu Filmweb podsumowywał wrażenia z seansu następująco: „Koterski udowadnia, że wciąż doskonale operuje groteską, a jego ekranowa sesja psychoanalityczna przypomina efekt współpracy Dr. House’a z Witoldem Gombrowiczem”. Również Radosław Nawrot z „Gazety Wyborczej” pisał, że „wizja szkoły u Marka Koterskiego to majstersztyk, wizja niezwykle prosta i oparta jak zwykle na starannej obserwacji, wgryzieniu się w detale”.
Życie prywatne.
Dwukrotnie żonaty. Z pierwszą żoną, Iwoną Ciesielską, ma syna Michała Koterskiego. Obecnie związany z Małgorzatą Bogdańską.
Styl filmowy.
W swoich filmach dokumentalnych Koterski skupiał się na „mocno zarysowanych indywidualnościach” – zwłaszcza ze świata teatru – posługując się intelektualnymi środkami wyrazu takimi jak montażowy kolaż, asynchronia obrazu i dźwięku oraz dialektyczne zestawienie relacji pomiędzy jednostką a zbiorowością. Jak pisała Maria Kornatowska, „przewrotność warstwy wizualnej i struktury montażowej każe widzowi wracać pamięcią do obejrzanych obrazów, weryfikować wrażenia i interpretacje, tropić ukryte intencje autora”. Ewa Mazierska zauważyła, iż w późniejszych filmach fabularnych Koterski na tle innych przedstawicieli kina polskiego zaznaczył się jako outsider, choć najbliżej mu było pod względem możliwych źródeł inspiracji do Andrzeja Munka. W opinii Mazierskiej reżyser "Dnia świra" pod względem „ekstensywnego użycia ironii i autoironii, jak również przesady, absurdalnego humoru oraz groteski” przypomina swoją twórczością Stanisława Ignacego Witkiewicza oraz Witolda Gombrowicza, a jego kino osobne można postawić w jednym rzędzie z dziełami Mike’a Leigh, Pedra Almodóvara oraz Nanniego Morettiego. Tadeusz Sobolewski pisał, że Koterski posługuje się specyficznym humorem, który jest „niegłupi, prowokacyjny, balansujący na krawędzi złego smaku, świadomie ją przekraczający”, niczym w pierwszych dziełach Almodóvara.
Twórczość fabularna Koterskiego ma charakter autobiograficzny. Reżyser, podpisując głównych bohaterów swoich fabuł nazwiskiem Adaś Miauczyński („kot” = „miau”), nawiązywał do problemów, z którymi mierzył się w codziennym życiu: alkoholizmem, rozwodem, relacjami z synem, kompleksami spauperyzowanego inteligenta. Wielokrotnie w swych filmach Koterski wyrażał rozczarowanie systemem komunistycznym, jak i wolnorynkową transformacją ustrojową, która przyniosła jemu podobnym biedę. W konsekwencji protagonistami Koterskiego są „wytwory komunizmu, obywatele nienawidzący systemu lub jego odpadów, lecz niezdolni do ucieczki od niego”. Równocześnie reprezentują upadły romantyczny etos inteligencki, wyrażając większą zawiść wobec otoczenia, wewnętrzną izolację oraz uczucie "Schadenfreude" aniżeli przeciętni obywatele polscy.
Jak zauważyła Magdalena Kempna-Pieniążek, w rolach drugo- i trzecioplanowych Koterski obsadzał przeważnie aktorów charakterystycznych o wyrazistych rysach oraz sposobie ekspresji, a grane przez nich postacie odznaczają się – na tle odtwórców Miauczyńskiego – niewielkim stopniem podmiotowości. Sam zaś Miauczyński w najrozmaitszych kreacjach posługuje się kaleką, wulgarną polszczyzną. Owa karykatura współczesnego języka polskiego łączy w sobie styl niski i wysoki (w "Dniu świra" Miauczyński posługuje się trzynastozgłoskowcem). Równie przeciwstawny charakter ma stosunek głównego bohatera filmów Koterskiego do religii. Wprawdzie religijność Miauczyńskiego i pozostałych Polaków jest w tych filmach poddawana krytyce (czego przykładem pełna nienawiści wobec sąsiadów „modlitwa Polaka” w "Dniu świra"), jednak jednocześnie stanowi bodziec do autoterapii głównego bohatera. W filmie "Wszyscy jesteśmy Chrystusami" Miauczyński, choć porównuje swoje cierpienie dnia codziennego z męką Chrystusową, zdaje sobie jednak sprawę, że nie tylko on cierpi, ale też zadaje innym ból.
Odznaczenia i wyróżnienia.
Marek Koterski był laureatem następujących wyróżnień i odznaczeń:

</doc>
<doc id="591527" url="https://pl.wikipedia.org/wiki?curid=591527" title="Sylwia Wiśniewska">
Sylwia Wiśniewska

Sylwia Wiśniewska (ur. 1977 w Warszawie) – polska piosenkarka popowa i autorka tekstów.
Życiorys.
Kariera.
Zadebiutowała na deskach warszawskiego Teatru Syrena. Wystąpiła w programie "Podwieczorek przy mikrofonie", wygrywając konkurs "Mikrofon dla wszystkich" w 1995. W Teatrze Powszechnym zagrała w musicalu pt. "Panna Tutli-Putli" w reżyserii Krystyny Jandy.
W 1998 nagrała płytę z grupą Taboo pt. "One". W 1999 zespół rozpadł się. 24 czerwca 2000 wydała debiutancki, solowy album pt. "Cała ty". Produkcją albumu zajął się Wojciech Olszak, który już wcześniej stał za sukcesami debiutanckich płyt Edyty Górniak i Natalii Kukulskiej. W nagraniu albumu udział wzięli również muzycy, tacy jak Marcin Nowakowski, Wojciech Pilichowski czy Michał Grymuza. W 2001 zdobyła statuetkę "Złota Płyta" w kategorii "Wokalistka roku" przyznawaną przez pismo "DJ’s Magazine". Oprócz tego otrzymała nominację do nagrody "SuperJedynki" Festiwalu Opolskiego w kategoriach: "Debiut" oraz "Muzyka taneczna". Gościnnie wzięła udział w solowym projekcie basisty Wojtka Pilichowskiego o nazwie "π".
W 2004 wydała drugi album solowy pt. "Dedykacja". Pochodzący z płyty utwór „12 łez” podbił listy przebojów w Polsce. W 2005 zawiesiła solową karierę i zaczęła udzielać się w projektach bardziej niszowych, takich jak np. Karimski Club. W 2009 ukazała się płyta kolektywu pt. "Herbert", materiał z której zainspirowany był poezją Zbigniewa Herberta.
W 2010 powstał projekt Harmonia z udziałem artystów wywodzących się z różnorodnych kręgów kulturowych Polski, Ukrainy i świata (m.in. Wojciech Waglewski, Voo Voo, Motion Trio). Na potrzeby akcji Wiśniewska zaśpiewała piosenkę „Jeden świat”. Od lat udziela głosu w reklamach oraz w czołówkach różnych programów radiowych i telewizyjnych. W duecie z Adamem Nowakiem z zespołu Raz, Dwa, Trzy nagrała piosenkę promującą film „Powstanie Warszawskie”, „Tyle nadziei, tyle młodości”.
Życie prywatne.
Prywatnie jest żoną Karima Martusewicza. Ma syna, Nelsona (ur. 2009).

</doc>
<doc id="591528" url="https://pl.wikipedia.org/wiki?curid=591528" title="Brama Górna w Olsztynie">
Brama Górna w Olsztynie

Brama Górna zwana Wysoką Bramą (niem. "Obertor", "Hochtor") – XIV–wieczna brama miejska w Olsztynie usytuowana w północno-wschodniej części zespołu staromiejskiego, na osi wylotu głównego traktu komunikacyjnego. Jest jedyną bramą pozostałą z trzech, które znajdowały się w murach obronnych otaczających miasto.
Architektura.
Brama miała formę barbakanu, jest budowlą czterokondygnacyjną, z pięterkiem tworzącym rodzaj piątej kondygnacji w strefie szczytu; dach dwuspadowy; szczyty schodkowe; od strony wschodniej, niższa, również czterokondygnacyjna przybudówka kryta odrębnym dachem dwuspadowym prostopadłym do kalenicy bryły głównej.
Historia.
Górna Brama powstała po wytyczeniu północnych granic miasta w drugim akcie lokacyjnym z 4 maja 1378. Odbudowa Bramy Górnej w obecnej formie i miejscu, podobnie jak modernizacja reszty murów obronnych, nastąpiła najprawdopodobniej pod koniec XV wieku, gdy miasto otrząsało się po zniszczeniach z czasów wojny trzynastoletniej (1454-1466) i wojny popiej (1478). W 1788 roku Wysoką Bramę wyremontowano i zaadaptowano na zbrojownię szwadronu dragonów, w 1858 roku przebudowano na więzienie, a w 1898 przekazano miejskiemu komisariatowi policji. Dokonywano w niej wielu przeróbek (m.in. nadano odmienny kształt otworom okiennym i szczytowi budowli, przebito przejście dla pieszych). W 1863 przetrzymywano tu Wojciecha Kętrzyńskiego, obwinionego o przemyt broni dla powstania styczniowego.
W 2003 roku brama została odrestaurowana. W jej blendzie pojawił się wizerunek Matki Bożej Królowej Pokoju, podarowany Olsztynowi przez Jana Pawła II. Dzieło zostało wykonane techniką szklanej mozaiki w jednej z rzymskich pracowni. Mury Wysokiej Bramy goszczą również spiżową głowę Jana Pawła II, poświęconą w I rocznicę śmierci papieża. W roku 2012 prace archeologiczne odsłoniły pierwotne kamienne fundamenty bramy z XIV wieku, tuż na północ od jej obecnego położenia (dziś Pl. Jedności Słowiańskiej). Podczas wykopalisk odkryto ok. 40 monet z XIV i XV wieku oraz około 120 kul armatnich.

</doc>
<doc id="591529" url="https://pl.wikipedia.org/wiki?curid=591529" title="Gmina Laekvere">
Gmina Laekvere

Gmina Laekvere (est. "Laekvere vald") – gmina wiejska w Estonii, w prowincji Virumaa Zachodnia.
W skład gminy wchodzą:

</doc>
<doc id="591530" url="https://pl.wikipedia.org/wiki?curid=591530" title="Góra Krzyżanka">
Góra Krzyżanka



</doc>
<doc id="591531" url="https://pl.wikipedia.org/wiki?curid=591531" title="Gmina Rakke">
Gmina Rakke

Gmina Rakke (est. "Rakke vald") – gmina wiejska w Estonii, w prowincji Virumaa Zachodnia.
W skład gminy wchodzą:

</doc>
<doc id="591532" url="https://pl.wikipedia.org/wiki?curid=591532" title="Jezioro Rusałka">
Jezioro Rusałka



</doc>
<doc id="591535" url="https://pl.wikipedia.org/wiki?curid=591535" title="Gmina Rakvere">
Gmina Rakvere

Gmina Rakvere (est. "Rakvere vald") – gmina wiejska w Estonii, w prowincji Virumaa Zachodnia.
W skład gminy wchodzą:

</doc>
<doc id="591538" url="https://pl.wikipedia.org/wiki?curid=591538" title="Wysoka Brama w Olsztynie">
Wysoka Brama w Olsztynie



</doc>
<doc id="591539" url="https://pl.wikipedia.org/wiki?curid=591539" title="Gmina Rägavere">
Gmina Rägavere

Gmina Rägavere (est. "Rägavere vald") – gmina wiejska w Estonii, w prowincji Virumaa Zachodnia.
W skład gminy wchodzi 14 wsi: Aasuvälja, Kantküla, Kõrma, Lavi, Miila, Mõedaka, Männikvälja, Nurkse, Nõmmise, Põlula, Sae, Uljaste, Ulvi i Viru-Kabala.

</doc>
<doc id="591540" url="https://pl.wikipedia.org/wiki?curid=591540" title="Alalia">
Alalia



</doc>
<doc id="591541" url="https://pl.wikipedia.org/wiki?curid=591541" title="Alalia (zaburzenie mowy)">
Alalia (zaburzenie mowy)

Alalia – rozwojowe zaburzenie mowy, powstające w wyniku uszkodzenia struktur korowych mózgu jeszcze przed opanowaniem mowy, z zachowaniem prawidłowego słuchu.
Dzieci cierpiące na alalię porozumiewają się za pomocą gestów i onomatopej. Z czasem są w stanie opanować coraz szersze słownictwo i porozumiewać się mową, często jednak dość niewyraźną (tzw. dyslalia).
Niekiedy wyróżnia się alalię ruchową z przeważającym zaburzeniem czynności ekspresyjnych mowy i alalię czuciową z przeważającym zaburzeniem czynności recepcyjnych mowy.
Afazja z definicji jest zatraceniem zdolności mowy u osoby wcześniej się nią posługującą, więc nazywanie alalii afazją wrodzoną jest niepoprawne.

</doc>
<doc id="591542" url="https://pl.wikipedia.org/wiki?curid=591542" title="Góra Chełmska (ujednoznacznienie)">
Góra Chełmska (ujednoznacznienie)



</doc>
<doc id="591544" url="https://pl.wikipedia.org/wiki?curid=591544" title="Gmina Sõmeru">
Gmina Sõmeru

Gmina Sõmeru (est. "Sõmeru vald") – gmina wiejska w Estonii, w prowincji Virumaa Zachodnia. Pawsy Darona
Skład gminy:

</doc>
<doc id="591545" url="https://pl.wikipedia.org/wiki?curid=591545" title="Sacrae Disciplinae Leges">
Sacrae Disciplinae Leges



</doc>
<doc id="591546" url="https://pl.wikipedia.org/wiki?curid=591546" title="Amuzja">
Amuzja

Amuzja (łac. amusia) – głuchota wybiórcza w stosunku do tonów muzycznych. Często towarzyszy afazji. Lokalizację jej łączy się z uszkodzeniem zwojów skroniowych poprzecznych po stronie lewej. Rozróżniać należy amuzję czuciową sensoryczną (wyrażającą się w utracie wyobrażeń muzycznych) i amuzję ruchową lub konstruktywną (motoryczną).

</doc>
<doc id="591548" url="https://pl.wikipedia.org/wiki?curid=591548" title="Gmina Tamsalu">
Gmina Tamsalu

Gmina Tamsalu (est. "Tamsalu vald") – dawna gmina wiejska w Estonii, w prowincji Virumaa Zachodnia (1992-2017). Teraz część gminy Tapa.
Skład gminy:

</doc>
<doc id="591550" url="https://pl.wikipedia.org/wiki?curid=591550" title="Gmina Tapa">
Gmina Tapa

Gmina Tapa (est. "Tapa vald") – gmina wiejska w Estonii, w prowincji Virumaa Zachodnia.
Skład gminy:

</doc>
<doc id="591553" url="https://pl.wikipedia.org/wiki?curid=591553" title="Krzyżanka">
Krzyżanka



</doc>
<doc id="591554" url="https://pl.wikipedia.org/wiki?curid=591554" title="Gmina Vihula">
Gmina Vihula

Gmina Vihula (est. "Vihula vald") – gmina wiejska w Estonii, w prowincji Virumaa Zachodnia.
Skład gminy:

</doc>
<doc id="591556" url="https://pl.wikipedia.org/wiki?curid=591556" title="Gmina Vinni">
Gmina Vinni

Gmina Vinni (est. "Vinni vald") – gmina wiejska w Estonii, w prowincji Virumaa Zachodnia.
Skład gminy:

</doc>
<doc id="591557" url="https://pl.wikipedia.org/wiki?curid=591557" title="Reprezentacja Kiribati w piłce nożnej mężczyzn">
Reprezentacja Kiribati w piłce nożnej mężczyzn

Reprezentacja Kiribati w piłce nożnej nie jest członkiem Międzynarodowej Federacji Piłki Nożnej (FIFA), dlatego nie ma prawa uczestniczyć w kwalifikacjach do Mistrzostw Świata. Jest jednak członkiem NF-Board i stowarzyszonym z Konfederacją Piłkarską Oceanii (OFC), ale nie może startować w Pucharze Narodów Oceanii. Stadion reprezentacji nazywa się "Bairiki National Stadium" (2500 miejsc). 
Historia.
W piłkę nożną w Kiribati zaczęto grać w latach 50., jednak grano wyłącznie dla przyjemności bez zachowywania podstawowych zasad piłkarskich. Coraz większe zainteresowanie mieszkańców tym sportem doprowadziło jednak do rozgrywania pierwszych turniejów, w których mierzyli się ze sobą mieszkańcy sąsiednich miasteczek. Grano głównie w czasie wolnym, podczas świąt i uroczystości narodowych.
W roku 1979 reprezentacja Kiribati podczas Igrzysk Południowego Pacyfiku rozegrała pierwsze dwa spotkania międzynarodowe – 22 sierpnia uległa 0–13 reprezenctacji Papui-Nowej Gwinei, zaś dwa dni później aż 0–24 reprezentacji Fidżi. Rok później powstał związek piłkarski "Kiribati Football Association". Od tego czasu na wyspie przeprowadzano warsztaty dla arbitrów, trenerów i piłkarzy.
Kolejny start w Igrzyskach Południowego Pacyfiku nastąpił dopiero w 2003 roku. W swoim drugim starcie w międzynarodowych rozgrywkach zespół ponownie wypadł fatalnie. W czterech meczach reprezentacja Kiribati poniosła cztery porażki, tracąc przy tym aż 40 goli. Jednak w pierwszym meczu imprezy, z reprezentacją Tuvalu, Lawrence Nemeia strzelił pierwsze gole w historii reprezentacji w oficjalnym meczu międzynarodowym.
W 2007 roku działacze piłkarscy z Kiribati złożyli wniosek do władz Międzynaodowej Federacji Piłki Nożnej (FIFA) o członkostwo. Został on rozpatrzony po 3 latach i odrzucony z powodu braku niektórych dokumentów. W 2012 roku trenerem reprezentacji został Szkot Kevin McGeskin
Udział w Igrzyskach Południowego Pacyfiku.
Nieoficjalne mecze międzynarodowe.
Bilans bramkowy: 4 strzelone i 123 stracone gole
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="591558" url="https://pl.wikipedia.org/wiki?curid=591558" title="Gmina Viru-Nigula">
Gmina Viru-Nigula

Gmina Viru-Nigula (est. "Viru-Nigula vald") – gmina wiejska w Estonii, w prowincji Virumaa Zachodnia.
Skład gminy:

</doc>
<doc id="591562" url="https://pl.wikipedia.org/wiki?curid=591562" title="Gmina Väike-Maarja">
Gmina Väike-Maarja

Gmina Väike-Maarja (est. "Väike-Maarja vald") – gmina wiejska w Estonii, w prowincji Virumaa Zachodnia.
Skład gminy:

</doc>
<doc id="591564" url="https://pl.wikipedia.org/wiki?curid=591564" title="Ciemniak (ujednoznacznienie)">
Ciemniak (ujednoznacznienie)

ciemniak - pogardliwie: człowiek niewykształcony i zacofany

</doc>
<doc id="591567" url="https://pl.wikipedia.org/wiki?curid=591567" title="Leslie Butkiewicz">
Leslie Butkiewicz

Leslie Butkiewicz (ur. 26 maja 1982 w Antwerpii) – belgijska tenisistka, posługująca się prawą ręką. Finalistka Pucharu Federacji z 2006 roku.
Kariera tenisowa.
Butkiewicz specjalizowała się głównie w turniejach gry podwójnej. Nigdy nie startowała w turniejach wielkoszlemowych seniorskich. W turniejach z cyklu ITF triumfowała dziewięć razy w grze pojedynczej i piętnaście w grze podwójnej. W rankingach WTA klasyfikowana najwyżej na miejscach w trzeciej i czwartej setce. W latach 2005–2006 reprezentowała Belgię w Pucharze Federacji; jej zwycięstwo w 2006 w pojedynku deblowym przeciwko USA przyczyniło się do awansu drużyny do finału (Butkiewicz zagrała w zastępstwie za Justine Henin-Hardenne, która odmówiła udziału w półfinałach z powodu zmęczenia). W 2005 zagrała jeden mecz przeciwko Venus Williams, który przegrała.
Do jej sukcesów można zaliczyć m.in. pokonanie Emmy Laine regularnie występującej w turniejach WTA Tour. Wśród słynnych nazwisk w jej statystykach z rozegranych spotkań można znaleźć takie nazwiska jak Anabel Medina Garrigues, wspomniana Venus Williams, czy Zheng Jie, jednak z nimi Butkiewicz zawsze przegrywała.
W 2007 roku znacznie ograniczyła swoje występy singlowe, dochodząc do finału w Brukseli (ITF z pulą nagród 10 tysięcy dolarów), przegrała tam z Nathalie Mon. Singla grała jeszcze dwukrotnie, za każdym razem odpadając w drugiej rundzie. Także w grze pojedynczej występowała stosunkowo rzadko, a jej jedyny start w imprezie z cyklu WTA – w rodzinnej Antwerpii – zakończył się już na pierwszej rundzie.

</doc>
<doc id="591572" url="https://pl.wikipedia.org/wiki?curid=591572" title="Ludologia">
Ludologia

Ludologia (ang. "ludology"), także rzadziej groznawstwo (ang. "game studies") – interdyscyplinarna dziedzina naukowa, zajmująca się systematycznym badaniem gier z perspektywy ekonomicznej, estetycznej, narratologicznej, kulturoznawczej, socjologicznej i psychologicznej. Anglojęzyczna nazwa dziedziny wywodzi się od czasopisma „Game Studies”, wydawanego od 2001 roku. Polską nazwę terminu, tj. groznawstwo, wprowadziła Maria Garda. Polskich ludologów zrzesza Polskie Towarzystwo Badania Gier.
Historia.
Termin "ludology" został pierwszy raz użyty w 1951 roku w tekście Per Maigaard "About ludology", jednak zyskał na popularności w 1999 dzięki Gonzalowi Frasce. Termin pochodzi od tytułu monografii "Homo ludens" (1938) Johana Huizingi. W słowie "ludologia" łączy się źródłosłów łaciński (łac. "ludus" = „zabawa, rozrywka”) i grecki (gr. "logos"). Według Marii Gardy, pojęcie „ludologia” przywarło do jednej ze stron zażartego sporu, jaki toczyli ze sobą zwolennicy nurtu ludologicznego (interpretującego gry wyłącznie pod względem formalnym) z narratologami (dopuszczającymi interpretację gier jako opowieści), przez co sugeruje ona używanie terminu „groznawstwo”. Do innych nurtów w groznawstwie zaliczają się np. retoryka proceduralna (np. prace Iana Bogosta), growa fenomenologia oraz hermeneutyka.
Ludologia jest szczególnie związane z badaniem gier komputerowych, albowiem u schyłku XX wieku gry te osiągnęły wysoki poziom komplikacji i stały się nowym medium odgrywającym rolę społeczną podobną do telewizji, kina czy literatury. Ludologia jest analogiczna do takich dziedzin humanistyki, jak filmoznawstwo, teatrologia, literaturoznawstwo czy komiksoznawstwo.
Studia ludologiczne prowadzą badacze w Europie Zachodniej, USA i Japonii. Polskich ludologów zrzesza Polskie Towarzystwo Badania Gier. W 2021 roku na Uniwersytecie im. Adama Mickiewicza w Poznaniu zadeklarowano uruchomienie studiów groznawczych.

</doc>
<doc id="591575" url="https://pl.wikipedia.org/wiki?curid=591575" title="Aula Pawła VI">
Aula Pawła VI

Aula Pawła VI – aula położona w Rzymie, w której odbywają się audiencje generalne dla grup pielgrzymkowych i parafialnych z Włoch i z zagranicy, spotkania papieża z klerem i pielgrzymami, koncerty, pokazy filmowe i inne wydarzenia.
Powstała z inicjatywy papieża Pawła VI na terenach Ogrodów Nerona obok bazyliki watykańskiej. Głównym architektem jest Włoch Pier Luigi Nervi. Budynek w całości znajduje się w granicach Watykanu.
Budowa auli rozpoczęła się w 1966 roku według pochodzącego z 1964 roku projektu Piera Luigiego Nerviego. Jej uroczyste otwarcie odbyło się 30 lipca 1971 roku w obecności papieża Pawła VI. Aula Pawła VI może pomieścić w swoich murach maksymalnie 12 tys. osób. Obecnie ze względów bezpieczeństwa wpuszczanych jest jednak do wnętrza maksymalnie od 6 do 8 tysięcy.
Na dachu auli od roku 2008, zostało zamontowane 2400 paneli fotowoltaicznych, produkujących energię elektryczną na potrzeby własne auli i pobliskich budynków.

</doc>
<doc id="591578" url="https://pl.wikipedia.org/wiki?curid=591578" title="Przełęcz Łaszczowa">
Przełęcz Łaszczowa

Przełęcz Łaszczowa (niem. "Paßkreuz", 592 m n.p.m.) – przełęcz w południowo-zachodniej Polsce, w Sudetach Środkowych, w Górach Bardzkich.
Położenie i opis.
Przełęcz położona jest w środkowo-zachodniej części Grzbietu Wschodniego, ok. 3,0 km na południe od centrum miejscowości Bardo.
Jest to przełęcz górska stanowiąca wyraźne, dość wąskie, płytko wcięte obniżenie, o stromych podejściach i łagodniejszych zboczach, wcinające się między wzniesienia Ostra Góra (751 m n.p.m.) i Łaszczowa (622 m n.p.m.) i rozdzielające Grzbiet Wschodni Gór Bardzkich na dwie części. Przez przełęcz prowadzi droga lokalna z Kłodzka przez Wojciechowice do Laskówki.
Historia.
Przez przełęcz od dawna prowadził stary trakt handlowy zwany Drogą Graniczną, uważany za odnogę szlaku bursztynowego. Z czasem stał się jedną z ważniejszych dróg handlowych, łączących Śląsk z Czechami. Przełęcz miała strategiczne znaczenie, prawie w każdej wojnie toczyły się o nią walki. Przechodzi przez nią granica powiatów kłodzkiego i ząbkowickiego.
Turystyka.
Przez przełęcz przechodzi szlak turystyczny:

</doc>
<doc id="591581" url="https://pl.wikipedia.org/wiki?curid=591581" title="Gmina Alajõe">
Gmina Alajõe

Gmina Alajõe (est. "Alajõe vald") – gmina wiejska w Estonii, w południowej części prowincji Virumaa Wschodnia, położona nad wybrzeżem jeziora Pejpus na północ od rzeki Narva. Ludność gminy utrzymuje się głównie z turystyki i rybołówstwa.
W skład gminy wchodzi 7 wsi:
Alajõe, Karjamaa, Katase, Remniku, Smolnitsa, Uusküla, Vasknarva.

</doc>
<doc id="591582" url="https://pl.wikipedia.org/wiki?curid=591582" title="Gmina Aseri">
Gmina Aseri

Gmina Aseri (est. "Aseri vald") – gmina wiejska w Estonii, w północno-zachodniej części prowincji Virumaa Wschodnia, nad Zatoką Fińską. 30% powierzchni gminy stanowią lasy, 41,5% grunty orne, 11,4% łąki.
W skład gminy wchodzi:

</doc>
<doc id="591584" url="https://pl.wikipedia.org/wiki?curid=591584" title="Rock garażowy">
Rock garażowy



</doc>
<doc id="591587" url="https://pl.wikipedia.org/wiki?curid=591587" title="Halowe Mistrzostwa Europy w lekkoatletyce 2005">
Halowe Mistrzostwa Europy w lekkoatletyce 2005



</doc>
<doc id="591589" url="https://pl.wikipedia.org/wiki?curid=591589" title="Turowo (województwo podlaskie)">
Turowo (województwo podlaskie)

Turowo – osada leśna w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość należała administracyjnie do województwa białostockiego.
Osada jest siedzibą leśnictwa Turowo, podległego Nadleśnictwu Waliły.

</doc>
<doc id="591591" url="https://pl.wikipedia.org/wiki?curid=591591" title="Gmina Avinurme">
Gmina Avinurme

Gmina Avinurme (est. "Avinurme vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591592" url="https://pl.wikipedia.org/wiki?curid=591592" title="Gmina Iisaku">
Gmina Iisaku

Gmina Iisaku (est. "Iisaku vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591595" url="https://pl.wikipedia.org/wiki?curid=591595" title="Gmina Illuka">
Gmina Illuka

Gmina Illuka (est. "Illuka vald") – gmina wiejska w Estonii, w prowincji Ida Viru.
W skład gminy wchodzi 19 wsi:

</doc>
<doc id="591598" url="https://pl.wikipedia.org/wiki?curid=591598" title="Gmina Jõhvi">
Gmina Jõhvi

Gmina Jõhvi (est. "Jõhvi vald") – gmina wiejska w Estonii, w prowincji Virumaa Wschodnia.
W skład gminy wchodzą:

</doc>
<doc id="591601" url="https://pl.wikipedia.org/wiki?curid=591601" title="Coenonympha glycerion">
Coenonympha glycerion



</doc>
<doc id="591602" url="https://pl.wikipedia.org/wiki?curid=591602" title="Zaćmienie słońca">
Zaćmienie słońca



</doc>
<doc id="591604" url="https://pl.wikipedia.org/wiki?curid=591604" title="Coenonympha pamphilus">
Coenonympha pamphilus



</doc>
<doc id="591607" url="https://pl.wikipedia.org/wiki?curid=591607" title="Garage rock">
Garage rock

Garage rock, rock garażowy, '60s punk – prosta, surowa forma muzyki gitarowej, wywodząca się z rock and rolla, popularna w latach sześćdziesiątych w Stanach Zjednoczonych, Kanadzie i Europie. Muzyka zespołów „garage rockowych” była z początku fenomenem lokalnych, amatorskich grup, które przyswoiły sobie wcześniej utwory surf rockowe, rhythm’n’bluesowe lub rock’n’rollowe kompozycje wokalne i instrumentalne. Pierwszym wielkim hitem garażowym był utwór "Louie, Louie", wydany w 1961 na singlu 7" przez zespół The Wailers.
W późniejszym okresie duża część twórczości amerykańskich grup garażowych została zdominowana przez brzmienie brytyjskiej inwazji, ale już wkrótce zdołały one wykształcić swój własny styl. Do najpopularniejszych zespołów rocka garażowego zalicza się: The Sonics, The Seeds, The Kingsmen, The Shadows of Knight, The Standells, The Count 5, The Troggs. Termin punk rock został stworzony w 1971 przez dziennikarza magazynu Creem i odnosił się do muzyki grupy Question Mark &amp; the Mysterians.
Charakterystyka stylu.
Stylistyka wizualna rocka garażowego wahała się od grzywek, butów i garniturów w stylu grupy The Beatles, aż po pre-glam, inspirowana komiksami firmy Marvel. W sferze muzycznej dominowały kawałki często nie przekraczające trzech minut, zazwyczaj w niskich tonacjach, z brudnymi, gitarowymi riffami, o pozostawiającej wiele do życzenia produkcji. Obrana estetyka lub samo brzmienie stawały się często pretekstem dla nazwy grupy. Dobrymi przykładami są: The Troggs, The Primitives, The Sonics, The Cavemen czy The C-Minors. Teksty często oscylowały wokół nieodwzajemnionych uczuć miłosnych i brutalnych sylwetek kobiet, jak np. w utworze „Bad Girl” autorstwa teksaskiej grupy Zakary Thaks.
Garage rock revival.
„Odrodzenie rocka garażowego” datuje się na rok 1972, kiedy przyszły gitarzysta w zespole Patti Smith – Lenny Kaye wydał na dwóch płytach album pt. . W połowie lat 70. powstała pierwsza grupa garage punk rocka – The Ramones. W latach 80. kilka zespołów rockowych, takich jak: The Chesterfield Kings, The Fuzztones oraz Lyres próbowało powrócić do stylu i brzmienia tradycyjnego garage rocka z lat 60. Na początku 2000, grupy ruchu muzycznego o nazwie „post-punk revival” również próbowały wprowadzić tradycyjne brzmienia z garage rocka, należały do nich: The Strokes, The Hives, The Vines oraz The White Stripes.

</doc>
<doc id="591609" url="https://pl.wikipedia.org/wiki?curid=591609" title="MKS Flota Świnoujście">
MKS Flota Świnoujście



</doc>
<doc id="591612" url="https://pl.wikipedia.org/wiki?curid=591612" title="MKS Pogoń Szczecin">
MKS Pogoń Szczecin



</doc>
<doc id="591613" url="https://pl.wikipedia.org/wiki?curid=591613" title="Czernomorec-Burgas-Byłgarija">
Czernomorec-Burgas-Byłgarija

Czernomorec-Burgas-Bułgaria - bułgarski klub piłkarski założony w 2001 roku jako Conegliano German. Od początku istnienia sponsorem drużyny jest włoska firma budowlana z Conegliano.
Klub w sezonie 2004-2005 występował w II lidze. Pierwszy awans do ekstraklasy wywalczył rok później dzięki zwycięstwu w dwumeczu barażowym z Maricą Płowdiw.
Na kilka dni przed rozpoczęciem rozgrywek 2006-2007 prezes klubu połączył Conegliano z Czernomorcem Burgas, którego również jest właścicielem. Czernomorec, do niedawna grający w III lidze, ma znacznie większe tradycje piłkarskie.
Nowy sezon klub zainaugurował jako Czernomorec Burgas/Sofia (w nazwie występowały dwa miasta położone na dwu różnych krańcach Bułgarii). Podobnie jak i Conegliano, swoją siedzibę miał w podsofijskiej miejscowości German. Jednak rozgrywki nie były dla kibiców, piłkarzy i trenerów klubu udane; zespół zajął ostatnie miejsce w tabeli, zremisował tylko jedno spotkanie (resztę - 29 - przegrał) i pożegnał się z ekstraklasą z najgorszym w historii dorobkiem punktowym (-2) oraz bramkowym (131 goli straconych).
Poważne kłopoty finansowe spowodowały, że drużyna nie przystąpiła w sezonie 2007-2008 do rozgrywek drugoligowych. Po zmianie nazwy na Czernomorec-Burgas-Bułgaria będzie walczyła na boiskach piątej ligi.
Stadion.
W II lidze Conegliano rozgrywało swoje mecze na sofijskim Stadionie Akademickim, który jednak nie spełnia wymogów pierwszoligowych. Tymczasowym obiektem klubu jest Stadion Narodowy im. Wasyla Lewskiego, dotychczas zarezerwowany dla spotkań reprezentacji A i U-21.

</doc>
<doc id="591617" url="https://pl.wikipedia.org/wiki?curid=591617" title="Zapora (województwo pomorskie)">
Zapora (województwo pomorskie)

Zapora (do 1951 r. "Mylhof", kaszb. "Milof", niem. "Mühlhof") – kolonia w Polsce, w województwie pomorskim, w powiecie chojnickim, w gminie Czersk. W miejscowości znajdują się: Zakład Hodowli Pstrąga "Mylof", Mała Elektrownia Wodna "Mylof", Leśnictwo "Mylof", Zapora Wodna"Mylof".
Nazwa.
29 stycznia 1951 r. zmieniono nazwę miejscowości z Mylhof na Zapora. 
Administracja.
W latach 1975–1998 miejscowość należała administracyjnie do województwa bydgoskiego.
Miejscowość wchodzi w skład sołectwa Rytel.
Zapora wodna.
Znajdująca się w miejscowości zapora wodna, spiętrza wody rzeki Brdy (zbiornik wodny Mylof). W Zaporze znajduje się zakład hodowli pstrąga tęczowego i punkt etapowy spływów kajakowych rzeką Brdą (z towarzyszącą sezonową infrastrukturą turystyczną). Zaporę, pierwotnie drewnianą, zbudowano w roku 1848, w celu spiętrzenia wody, kierowanej do, mającego tu swój początek, Wielkiego Kanału Brdy (27km długości). Jego wody zasilały nadbrzeżne łąki. Jest to najstarszy w Polsce zbiornik, pobudowany dla celów gospodarczych.

</doc>
<doc id="591618" url="https://pl.wikipedia.org/wiki?curid=591618" title="Conegliano German">
Conegliano German



</doc>
<doc id="591621" url="https://pl.wikipedia.org/wiki?curid=591621" title="Gmina Kohtla">
Gmina Kohtla

Gmina Kohtla (est. "Kohtla vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591622" url="https://pl.wikipedia.org/wiki?curid=591622" title="Władcy Anglii Wschodniej">
Władcy Anglii Wschodniej

Królowie Anglii Wschodniej.
Po roku 917 Anglia Wschodnia przeszła pod panowanie królestwa Wessex, zaś jej władcy tytułowali się tylko earlami.

</doc>
<doc id="591624" url="https://pl.wikipedia.org/wiki?curid=591624" title="Gmina Lohusuu">
Gmina Lohusuu

Gmina Lohusuu (est. "Lohusuu vald") – gmina wiejska w Estonii, w prowincji Virumaa Wschodnia. 70% powierzchni gminy pokrywają lasy, z czego 6746 ha jest w rękach prywatnych
W skład gminy wchodzi:

</doc>
<doc id="591626" url="https://pl.wikipedia.org/wiki?curid=591626" title="André Mazon">
André Mazon

André Mazon, (ur. 7 września 1881 w Paryżu, zm. 13 lipca 1967 w Paryżu) – francuski slawista.
Od 1919 profesor uniwersytetu w Strasburgu, w latach 1924–1951 profesor Collège de France w Paryżu. Od 1941 członek Akademii Napisów i Literatury, od 1927 – PAU, od 1956 – PAN. Był wydawcą pisma „Revue des Études Slaves”. Tworzył liczne prace dotyczące literatury rosyjskiej XIX wieku, m.in. poświęcone twórczości Iwana Gonczarowa, Iwana Turgieniewa, literatury staroruskiej, języków słowiańskich (rosyjskiego, czeskiego, polskiego, dialektów macedońskich).

</doc>
<doc id="591629" url="https://pl.wikipedia.org/wiki?curid=591629" title="Iskra Kielce">
Iskra Kielce

Iskra Kielce – klub sportowy z Kielc. Działał w latach 1952–1973 i kontynuował tradycje przedwojennego Granatu (1935–1939).
Historia klubu i jego sekcje.
Klub kontynuował tradycje założonego w 1935 roku Granatu Kielce. Powstał on przy Zakładach Zbrojeniowych „Granat” i posiadał trzy sekcje. Drużyna piłkarska, w której grało kilku zawodników zlikwidowanego przed sezonem 1937 Strzelca Kielce (m.in. Jan Broniś i Zygmunt Gajek), rywalizowała w rozgrywkach podokręgu kieleckiego, natomiast w sezonie 1938/1939 przystąpiła do klasy A Krakowskiego Okręgowego Związku Piłki Nożnej (trzeci poziom ligowy). Okazała się najlepsza w jednej z grup, jednak nie przystąpiła do meczów o awans z powodu wybuchu II wojny światowej. Zawodnikiem sekcji kolarskiej Granatu był m.in. Franciszek Kafar – kolarz uznawany za jednego z najlepszych w Kielcach w okresie międzywojennym. Do czołowych bokserów zaliczano Mieczysława Barana i Stanisława Kulczyckiego – uczestników mistrzostw Polski. Ten pierwszy wystartował w krajowym czempionacie w 1938 w Łodzi, gdzie w wadze półciężkiej został pokonany przez Szkwarkowskiego, zaś drugi rok później przegrał w Katowicach przez nokaut w trzeciej rundzie z Wasylem Biłyjem.
W 1952 roku został założony klub Stal Zakłady Metalowe Kielce, nazwę Iskra przyjął w 1957. Posiadał kilka sekcji:
W 1973 roku Iskra połączyła się z SHL Kielce, tworząc Koronę. Powstały w niej cztery sekcje, w tym sekcje kolarstwa, piłki nożnej i piłki ręcznej.
W 1991 roku z Korony wydzielono sekcję piłki ręcznej. Przyjęła ona nazwę Iskra, nawiązując tym samym do „starej Iskry”. Pod szyldem tym występowała do 1999 roku. W tym czasie osiągnęła swoje pierwsze sukcesy – została m.in. mistrzem Polski. Obecnie rywalizuje jako Vive Kielce.
Część kibiców Vive nadal utożsamia się z nazwą Iskra. W 2010 roku powstało Stowarzyszenie Kibiców „Iskra Kielce”, natomiast jednym z głównych celów istniejącej grupy ultras, Ultras BRC`10, jest „odzyskanie poprawnej nazwy klubu”.

</doc>
<doc id="591630" url="https://pl.wikipedia.org/wiki?curid=591630" title="Gmina Lüganuse">
Gmina Lüganuse

Gmina Lüganuse (est. "Lüganuse vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591631" url="https://pl.wikipedia.org/wiki?curid=591631" title="Petar Mazew">
Petar Mazew

Petar Mazew, (ur. 10 lutego 1927 w Kawadarci, zm. 13 marca 1993 w Skopju) – macedoński malarz i scenograf. Ukończył studia na Akademii Sztuk Pięknych w Belgradzie w 1953 roku. W jego twórczości najsilniejsze jest dążenie do monumentalizmu, którego źródło leży w tradycji macedońskiego malarstwa ściennego, co najbardziej widoczne jest na jego najbardziej znanym dziele pt. „"Żena"” (1972).

</doc>
<doc id="591632" url="https://pl.wikipedia.org/wiki?curid=591632" title="Majaczenie">
Majaczenie

Majaczenie (zespół majaczeniowy, delirium, ostry zespół mózgowy) – zespół zaburzeń świadomości, któremu towarzyszą iluzje, omamy wzrokowe, słuchowe, dotykowe i inne oraz lęk i pobudzenie psychomotoryczne, zaburzenia snu, przy czym objawy te nasilają się często wieczorem i nocą. Omamy układać się mogą w niezwykle żywe wizje przypominające film, którym towarzyszą urojenia "dziania się" (tzn. chory ma poczucie uczestnictwa w rozgrywających się przed jego oczami wydarzeniach). Orientacja autopsychiczna jest zazwyczaj zachowana, allopsychiczna zaś bywa zazwyczaj zaburzona. Po przeminięciu stanu majaczeniowego stwierdza się zwykle częściową lub całkowitą niepamięć okresu chorobowego. Stany majaczeniowe spotyka się w wielu chorobach somatycznych: np. ciężkich infekcjach przebiegających z wysoką gorączką, zatruciach, mocznicy, niewydolności wątroby, urazach, odwodnieniu (zwłaszcza u osób w wieku podeszłym). Zespoły majaczeniowe mogą również wikłać zespoły abstynencyjne alkoholowe (delirium tremens - majaczenie drżenne) i po odstawieniu benzodiazepin.

</doc>
<doc id="591633" url="https://pl.wikipedia.org/wiki?curid=591633" title="Depresja anaklityczna">
Depresja anaklityczna

Depresja anaklityczna – termin wprowadzony w 1940 przez René Spitza na oznaczenie zaburzeń obserwowanych u części noworodków i niemowląt, które to zaburzenia mają wiązać się z izolacją od matki (np. w związku z pobytem dziecka w szpitalu, lub umieszczeniem w domu dziecka). Obraz depresji anaklitycznej obejmuje:
Depresja anaklityczna ustępuje w okresie 3 miesięcy po połączeniu matki z dzieckiem.

</doc>
<doc id="591634" url="https://pl.wikipedia.org/wiki?curid=591634" title="Dereizm">
Dereizm

Dereizm (inaczej myślenie dereistyczne,  „z dala od rzeczywistości”) – objaw psychopatologiczny, należący do grupy zaburzeń myślenia, polegający na nieliczeniu się z realiami (niekiedy na katatymicznym interpretowaniu rzeczywistości), mogący skutkować różnego rodzaju niedostosowaniem do warunków panujących w otoczeniu, w tym zachowaniami dziwacznymi lub naruszającymi powszechnie przyjmowane reguły społeczne, często ze szkodą dla danej osoby. W przypadkach psychoz dereizmowi często towarzyszy urojeniowe interpretowanie rzeczywistości. W schizofrenii często współwystępuje z tzw. autyzmem schizofrenicznym.

</doc>
<doc id="591635" url="https://pl.wikipedia.org/wiki?curid=591635" title="Ciąg alkoholowy">
Ciąg alkoholowy

Ciąg alkoholowy – picie alkoholu przez dwa lub więcej dni z rzędu.
Taki okres picia jest typowy dla przewlekłej fazy choroby alkoholowej. Występowanie ciągów alkoholowych naprzemiennie z różnej długości okresami abstynencji stanowi typowy element obrazu uzależnienia od alkoholu.
Ciąg alkoholowy definiuje się często jako stan odurzenia alkoholem dłużej niż 48 godzin – kilka dni, ale też wiele lat – nie pod naciskiem otoczenia (nie na pokaz). Picie ciągami charakteryzuje osoby uzależnione od alkoholu i jest dla wielu z nich odreagowaniem okresów całkowitego powstrzymywania się od alkoholu.
Niezależnie od tego, czy ciąg alkoholowy nastąpi u osoby uzależnionej, czy nieuzależnionej, może stanowić istotne zagrożenie dla zdrowia, a nawet życia. Ciąg ten może zostać przerwany bez pomocy lekarskiej, w ambulatorium lub na drodze hospitalizacji, w zależności od nasilenia alkoholowych objawów abstynencyjnych.
Za przedłużanie się czasu trwania ciągu alkoholowego odpowiadają między innymi objawy abstynencyjne (niepokój, lęk, drżenia, wymioty, wzmożona potliwość, zaburzenia snu, halucynacje), wynikające ze zmniejszania się zawartości alkoholu w organizmie. Świadomość, że spożycie alkoholu umożliwi złagodzenie lub usunięcie objawów alkoholowego zespołu abstynencyjnego, oraz głód alkoholowy skłaniają alkoholika do kontynuowania picia.

</doc>
<doc id="591636" url="https://pl.wikipedia.org/wiki?curid=591636" title="Epileptoidia">
Epileptoidia

Epileptoidia (gliszroidia, psychopatia epileptoidalna, łac. "psychopathia epileptoides") – postać psychopatii, cechująca się zmianami temperamentu i charakteru spotykanymi u części chorych na padaczkę w postaci wybuchowości, drażliwości, przylepności (lepkości uczuciowej), drobiazgowości, mściwości, bigoterii. Ernst Kretschmer zaliczał ludzi z dyskretnie zaznaczonymi cechami epileptoidalnymi do typu wiskozyjnego (lepkiego), cechującego się atletyczną budową ciała. Mieli oni wykazywać skłonność do zapadania na padaczkę. Opisana przez Franciszkę Minkowską.

</doc>
<doc id="591639" url="https://pl.wikipedia.org/wiki?curid=591639" title="Gmina Maidla">
Gmina Maidla

Gmina Maidla (est. "Maidla vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591644" url="https://pl.wikipedia.org/wiki?curid=591644" title="Gmina Mäetaguse">
Gmina Mäetaguse

Gmina Mäetaguse (est. "Mäetaguse vald") – gmina wiejska w Estonii, w prowincji Virumaa Wschodnia.
W skład gminy wchodzi:

</doc>
<doc id="591645" url="https://pl.wikipedia.org/wiki?curid=591645" title="Gmina Sonda">
Gmina Sonda

Gmina Sonda (est. "Sonda vald") – gmina wiejska w Estonii, w prowincji Virumaa Wschodnia. W 2017 roku zamieszkana przez 846 osób.
Miejscowości.
W skład gminy wchodzą:

</doc>
<doc id="591647" url="https://pl.wikipedia.org/wiki?curid=591647" title="Tanja Masalitinowa">
Tanja Masalitinowa

Tanja Masalitinowa (bułg. Таня Масалитинова), (ur. 2 września 1922 w Pradze, zm. 31 maja 2014) – aktorka bułgarska; córka Nikołaja Masalitinowa.
W latach 1946-1989 występowała w Teatrze Narodowym w Sofii. Aktorskie staże warsztatowe odbywała u Georgiego Towstonogowa, Aleksieja Efrosa i Erwina Axera (1966-1967). Współpracowała m.in. z reżyserami: Konstantinem Mirskim, Kirkorem Azarianem, Leonidem Grojsem, Maksimem Kisełowem. Role psychologiczne w repertuarze klasycznym (m.in. Irina – "Trzy siostry" Antona Czechowa, Ksenia – "Jegor Bułyczow" i Akulina – "Mieszczanie" Maksyma Gorkiego), także komediowe (m.in. Maria – "Wieczór Trzech Króli" Williama Szekspira).

</doc>
<doc id="591649" url="https://pl.wikipedia.org/wiki?curid=591649" title="Ho!">
Ho!

Ho! – drugi studyjny album polskiej grupy muzycznej Hey. Wydawnictwo zrealizowano w składzie: Katarzyna Nosowska (śpiew), Piotr Banach (gitara), Jacek Chrzanowski (gitara basowa), Robert Ligiewicz (perkusja) oraz Marcin Żabiełowicz (gitara), ponadto gościnnie na wiolonczeli zagrała Katarzyna Kwiatek. 
Album zrealizował Leszek Kamiński w produkcji Katarzyny Kanclerz oraz Andrzeja Puczyńskiego. Fotografie oraz koncepcja graficzna: Marta i Łukasz "Thor" Dziubalscy.
Nagrania uzyskały status potrójnie platynowej płyty.
Lista utworów.
Wydanie kasetowe zawierało utwory 1–11.

</doc>
<doc id="591652" url="https://pl.wikipedia.org/wiki?curid=591652" title="Nikoła Martinoski">
Nikoła Martinoski

Nikola Martinoski, Никола Мартиноски (ur. 18 sierpnia 1903 w Kruszewie, zm. 7 lutego 1973 w Skopju) – macedoński malarz i grafik.
Studiował malarstwo w Bukareszcie i Paryżu. Od 1930 członek belgradzkiej grupy Oblik. Po II wojnie światowej dyrektor i profesor Szkoły Artystycznej w Skopju i dyrektor Galerii Sztuki tamże. Malował głównie ekspresyjne portrety, przedstawienia matek z dziećmi, Cyganek i starców, akcentując aspekt psychologiczny wizerunków postaci.

</doc>
<doc id="591656" url="https://pl.wikipedia.org/wiki?curid=591656" title="Gmina Toila">
Gmina Toila

Gmina Toila (est. "Toila vald") – gmina wiejska w Estonii, w prowincji Virumaa Wschodnia.
W skład gminy wchodzą:

</doc>
<doc id="591657" url="https://pl.wikipedia.org/wiki?curid=591657" title="Gmina Tudulinna">
Gmina Tudulinna

Gmina Tudulinna (est. "Tudulinna vald") – gmina wiejska w Estonii, w prowincji Virumaa Wschodnia.
W skład gminy wchodzą:

</doc>
<doc id="591658" url="https://pl.wikipedia.org/wiki?curid=591658" title="Gmina Vaivara">
Gmina Vaivara

Gmina Vaivara (est. "Vaivara vald") – gmina wiejska w Estonii, w prowincji Virumaa Wschodnia.
Vaivara

</doc>
<doc id="591659" url="https://pl.wikipedia.org/wiki?curid=591659" title="Zdenka Marković">
Zdenka Marković

Zdenka Marković (ur. 10 stycznia 1884 w Požedze, zm. 14 listopada 1974 w Zagrzebiu) – chorwacka pisarka. Badaczka i tłumaczka literatury polskiej. Studiowała w Zagrzebiu i Fryburgu. Autorka rozprawy doktorskiej poświęconej dramatopisarstwu Stanisława Wyspiańskiego (1914) oraz wielu esejów o literaturze polskiej, także przekładów utworów Marii Konopnickiej, Adolfa Dygasińskiego i Zofii Nałkowskiej. Ponadto tworzyła monografie z dziejów kultury chorwackiej, a także dzieła z zakresu prozy poetycznej i wspomnieniowej.

</doc>
<doc id="591664" url="https://pl.wikipedia.org/wiki?curid=591664" title="Otchłań">
Otchłań

Otchłań, limbus, limbo, Pandemonium (późnołac. "limbus") – w chrześcijaństwie stan osób, które umarły przed zmartwychwstaniem Jezusa albo też w nowszych czasach, bez chrztu, ale nie popełniły osobistych grzechów. Nie jest utożsamiana z czyśćcem, ale jest częścią piekła. Pojęcie otchłani występuje w nauczaniu niektórych wyznań chrześcijańskich. Nie jest ona wspomniana w Katechizmie Kościoła Katolickiego z 1992 roku. Wyznania protestanckie nie uznają istnienia otchłani. Również Świadkowie Jehowy odrzucają taką koncepcję otchłani.
Limbus patrum.
Uzasadnieniem istnienia otchłani jest nauczanie o grzechu pierworodnym. Według tej doktryny jedynie jego zmazanie przez chrzest miałoby przywrócić więź między Bogiem i człowiekiem, dając jednocześnie człowiekowi zbawienie po śmierci. Dopiero ofiara na krzyżu otworzyła ludziom bramy nieba, natomiast zmarli wcześniej czekali w otchłani na Chrystusa. Biblia nie relacjonuje bezpośrednio zstąpienia Jezusa do otchłani, jedynie nawiązuje do tego faktu. Opisy natomiast znajdują się w niektórych apokryfach. Według nich dusze ludzi czekały na Zbawiciela, a na krótko przed jego przyjściem dołączył do nich Jan Chrzciciel. Po śmierci krzyżowej Jezus Chrystus miał zejść do otchłani i wyzwolić ludzkość więzioną przez szatana. Wyzwoleni przez Chrystusa nie przebywali w "limbus puerorum", ale w "limbus patrum".
Otchłań dzieci nieochrzczonych (limbus puerorum, limbus infantium).
Teorię "limbus puerorum" sformułował św. Tomasz z Akwinu. W otchłani mogą przebywać dzieci, które zmarły bez chrztu. Nie otrzymały one na chrzcie łaski uświęcającej, co nie pozwala im osiągnąć nieba. Otchłań jest częścią piekła, gdzie dusze nie doświadczają męki, ale też nie widzą Boga, doświadczając jedynie typowych dla dzieci przyjemności naturalnych. Św. Tomasz pisze:
W opublikowanym 20 kwietnia 2007 r., niemającym mocy wiążącej dokumencie, watykańska Międzynarodowa Komisja Teologiczna stwierdziła, że tradycyjne pojęcie limbusu wydaje się być refleksem nadmiernie restrykcyjnej wizji zbawienia i że „wykluczenie niewinnych dzieci z nieba nie odzwierciedla specjalnej miłości Chrystusa do najmniejszych”, przypominając jednak, że to chrzest jest normalną drogą zbawienia. Także Kodeks prawa kanonicznego (Kan. 867) nakłada na rodziców obowiązek ochrzczenia dziecka możliwie najszybciej po urodzeniu.
Opinie na temat otchłani dzieci nieochrzczonych.
Synod w Kartaginie w roku 411 (lub 412) potępił tych, którzy utrzymywali, że istnieje miejsce między Rajem a miejscem kar, gdzie trafiają nieochrzczone noworodki. Przebywanie dzieci nieochrzczonych w otchłani jest kwestionowane przez niektórych teologów katolickich twierdzących, że takie dzieci zaraz po śmierci idą do nieba. Temat ten poruszył papież Jan Paweł II w encyklice Evangelium Vitae, kiedy wspominał o aborcji. Napisał wtedy, że Kościół nie zna stanu nieochrzczonych dzieci, ale polecił ufać w miłość i miłosierdzie Boga.

</doc>
<doc id="591669" url="https://pl.wikipedia.org/wiki?curid=591669" title="Jadwiga Witkiewicz">
Jadwiga Witkiewicz



</doc>
<doc id="591670" url="https://pl.wikipedia.org/wiki?curid=591670" title="West New Britain">
West New Britain



</doc>
<doc id="591672" url="https://pl.wikipedia.org/wiki?curid=591672" title="Wierzytelność">
Wierzytelność

Wierzytelność – uprawnienie do żądania spełnienia świadczenia z określonego stosunku zobowiązaniowego przysługujące wierzycielowi wobec dłużnika i składające się z jednego lub wielu roszczeń lub praw kształtujących.
Wierzytelność jest antonimem długu, jeżeli na X ciąży dług wobec Y, to Y ma wierzytelność w stosunku do X. W języku prawniczym sformułowania tego używa się głównie dla scharakteryzowania pozycji wierzyciela.
Występują różne rodzaje wierzytelności, związane z określonym rodzajem działalności, posiadające określone cechy charakterystyczne np. wierzytelność bankowa, wierzytelność ubezpieczeniowa.

</doc>
<doc id="591676" url="https://pl.wikipedia.org/wiki?curid=591676" title="Emmaste">
Emmaste

Emmaste – wieś w Estonii, w południowej części wyspy Hiuma, ośrodek administracyjny gminy Emmaste. Wieś zamieszkuje 289 osób.

</doc>
<doc id="591677" url="https://pl.wikipedia.org/wiki?curid=591677" title="Nowa Brytania Zachodnia">
Nowa Brytania Zachodnia

Nowa Brytania Zachodnia (ang. "West New Britain") – prowincja Papui-Nowej Gwinei, obejmująca zachodnią część wyspy Nowa Brytania oraz wiele mniejszych wysepek. Ośrodkiem administracyjnym prowincji jest Kimbe.
Prowincja została wydzielona w 1966. Do 1969 stolicą prowincji było Hoskins.

</doc>
<doc id="591678" url="https://pl.wikipedia.org/wiki?curid=591678" title="East New Britain">
East New Britain



</doc>
<doc id="591681" url="https://pl.wikipedia.org/wiki?curid=591681" title="Ar-Rams">
Ar-Rams

Ar-Rams – miasto, około 25 km na północ od Ras al-Chajma w Zjednoczonych Emiratach Arabskich. Jest to istotne pod względem historycznym miasto, w obrębie którego dochodziło do licznych starć z Brytyjczykami. Liczy około 2500 mieszkańców, większość z nich pochodzi z plemienia al-Tunajdżi.

</doc>
<doc id="591684" url="https://pl.wikipedia.org/wiki?curid=591684" title="Stary Szelków">
Stary Szelków

Stary Szelków (od 30 grudnia 1999 do ?? "Szelków") – wieś w Polsce położona w województwie mazowieckim, w powiecie makowskim, w gminie Szelków.
Miejscowość jest siedzibą gminy Szelków. Do 1954 roku siedzibą gminy Smrock.
W latach 1975–1998 miejscowość należała administracyjnie do województwa ostrołęckim.
W miejscowości znajduje się kościół, który jest siedzibą parafii św. Szymona i Judy Tadeusza Apostołów. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Różan.
Miejscowość wzmiankowana jest już w 1247 r. Wzmianka ta dotyczy dóbr biskupów płockich. W zapiskach z XIX w. Szelków pojawia się jako wieś i folwark leżący przy szosie warszawsko-kownieńskiej. Administracyjnie miejscowość należała wówczas do gminy Smrock. Posiadała kościół parafialny murowany i "stacyję" pocztową. W 1827 r. Szelków liczył sobie 16 domostw i 123 mieszkańców. Natomiast zapis z 1867 r. informuje, że miejscowość rozciągnięta była na 870 morgów 

</doc>
<doc id="591686" url="https://pl.wikipedia.org/wiki?curid=591686" title="Nowa Brytania Wschodnia">
Nowa Brytania Wschodnia

Nowa Brytania Wschodnia (ang. "East New Britain") – prowincja Papui-Nowej Gwinei, obejmująca wschodnią część wyspy Nowa Brytania. Ośrodkiem administracyjnym prowincji jest Kokopo (do 1994 był nim Rabaul, został jednak częściowo zniszczony przez erupcje wulkanu).

</doc>
<doc id="591689" url="https://pl.wikipedia.org/wiki?curid=591689" title="Haubica 100 mm wz.14/19">
Haubica 100 mm wz.14/19



</doc>
<doc id="591691" url="https://pl.wikipedia.org/wiki?curid=591691" title="Armata przeciwpancerna Bofors wz. 36">
Armata przeciwpancerna Bofors wz. 36



</doc>
<doc id="591694" url="https://pl.wikipedia.org/wiki?curid=591694" title="Copa Libertadores 1986">
Copa Libertadores 1986

W dwudziestej siódmej edycji Copa Libertadores udział wzięło 19 klubów reprezentujących wszystkie kraje zrzeszone w CONMEBOL oprócz Wenezueli. Każde z 9 państw wystawiło po 2 kluby, nie licząc broniącego tytułu argentyńskiego klubu Argentinos Juniors, który awansował do półfinału bez gry.
Argentinos Juniors nie tylko nie zdołał obronić tytułu, ale nawet nie dotarł do finału, przegrywając w półfinale z krajowym rywalem – River Plate. W finale River Plate po dwóch jednobramkowych zwycięstwach pokonał rewelacyjny kolumbijski klub América Cali, który drugi raz z rzędu znalazł się w finale Pucharu Wyzwolicieli.
W pierwszym etapie 18 klubów podzielono na 5 grup – pierwsze 4 po 4 drużyny. W grupie piątej dwa kluby paragwajskie miały się zmierzyć z klubami wenezuelskimi. Ponieważ kluby wenezuelskie wycofały się, para klubów z Paragwaju rozegrała ze sobą dwa mecze. Z każdej grupy do następnej rundy awansował tylko zwycięzca. Jako szósty klub do półfinału awansował broniący tytułu Argentinos Juniors.
W następnej, półfinałowej rundzie, 6 klubów podzielono na 2 grupy liczące po 3 drużyny. Do finału awansowali zwycięzcy obu grup.
Obok klubu América Cali znakomicie spisał się ekwadorski klub Barcelona SC, który w fazie grupowej wyeliminował kluby z Brazylii. Słabo spisały się kluby peruwiańskie, które nie potrafiły sobie porawdzić z drużynami z Boliwii. Zaskakująco słaby występ zaliczył słynny urugwajski klub CA Peñarol, który w sześciu meczach zdołał zdobyć zaledwie 1 punkt.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="591695" url="https://pl.wikipedia.org/wiki?curid=591695" title="Eliseo Alberto">
Eliseo Alberto

Eliseo Alberto de Diego García-Marruz (ur. 10 września 1951 w Arroyo Naranjo, Hawana, zm. 31 lipca 2011) – kubański pisarz, poeta i scenarzysta filmowy.
Ukończył dziennikarstwo na uniwersytecie w Hawanie. Później zamieszkał w Meksyku. Wykładał na uczelniach filmowych na Kubie i w Meksyku. Był bliskim współpracownikiem Gabriela Márqueza. W 1998 za "Caracol Beach" otrzymał Premio Alfaguara.
W Polsce ukazało się pięć powieści. Akcja "Niech Bóg sprawi…" i "Caracol Beach" rozgrywa się na Florydzie, w środowisku latynoskich emigrantów. Ich centralnymi postaciami są jednak Kubańczycy – pierwszej morderca osadzony w klatce w ZOO, drugiej były żołnierz kubańskiej armii, uczestnik wojny domowej w Angoli, obecnie stróż złomowiska samochodów. Książki Alberto przypominają scenariusze – do głównego tekstu pisarz dodaje spis postaci oraz wydarzeń, stosuje także filmowe chwyty przy konstruowaniu ich fabuły.

</doc>
<doc id="591697" url="https://pl.wikipedia.org/wiki?curid=591697" title="Awafi">
Awafi

Awafi to jeden z najbardziej znanych kurortów pustynnych w Ras al-Chajma w Zjednoczonych Emiratach Arabskich. Znajduje się około 20 km od głównego miasta. Każdego stycznia odbywa się festiwal popierany przez lokalny rząd, wliczając wyścigi po pustyni.

</doc>
<doc id="591699" url="https://pl.wikipedia.org/wiki?curid=591699" title="Stowarzyszenie Pisarzy Polskich">
Stowarzyszenie Pisarzy Polskich

Stowarzyszenie Pisarzy Polskich – polskie stowarzyszenie zrzeszające pisarzy.
Nawiązuje w swojej intencji do tradycji Związku Zawodowego Literatów Polskich, powstałego w 1920 z inicjatywy Stefana Żeromskiego, a także do działań środowisk literackich w kraju i za granicą, podejmowanych w obronie godności i suwerenności literatury narodowej, praw ludzkich i swobody tworzenia.
Historia.
Powstanie.
Powstanie SPP w Warszawie w 1989 było możliwe dzięki przemianom historyczno-społecznym w Polsce. Do utworzonej w 1984 roku, nielegalnej organizacji przystąpiła większość najwybitniejszych pisarzy, byłych członków ZLP, którzy – po rozwiązaniu przez władze w stanie wojennym w 1983 Związku Literatów Polskich – nie zdecydowali się wstąpić do reaktywowanej wkrótce potem organizacji pisarskiej pod tą samą nazwą, nie chcąc w ten sposób firmować działania władz PRL. Statut SPP głosi, że instytucję tę „tworzyli pisarze podtrzymujący niezależne życie literackie i kulturalne w stanie wojennym i po bezprawnym rozwiązaniu Związku Literatów Polskich w 1983 roku”.
Rejestracja SPP nastąpiła w 1989 roku, a oficjalny założycielski zjazd Stowarzyszenia odbył się w Warszawie 31 maja 1989. Wybrano wówczas Zarząd Główny (z Janem Józefem Szczepańskim jako prezesem), w składzie niemal identycznym jak Związku Literatów Polskich przed rozwiązaniem. Większość niezrzeszonych pisarzy z Polski i przebywających na emigracji, zgłosiła akces w szeregi Stowarzyszenia. Legitymację nr 1 otrzymał Czesław Miłosz.
Współpraca z Instytutem Literatury.
W 2020 r. władze SPP podpisały porozumienie o finansowaniu serii wydawniczej SPP ze środków Instytutu Literatury, powołanym w 2019 r. przez Ministra Kultury i Dziedzictwa Narodowego. W proteście trzydziestu pisarzy wystąpiło ze Stowarzyszenia.
Oddziały.
Aktualnie stowarzyszenie posiada dwanaście oddziałów – w Warszawie, Lublinie, Katowicach, Krakowie, Wrocławiu, Szczecinie, Gdańsku, Bydgoszczy, Łodzi, Toruniu, Olsztynie, Poznaniu.
Władze.
Władzami naczelnymi Stowarzyszenia są: Zjazd Delegatów, Zarząd Główny, Główna Komisja Rewizyjna, Główny Sąd Koleżeński. Najwyższą władzą Stowarzyszenia Pisarzy Polskich jest Zjazd Delegatów. Władze Stowarzyszenia wybierane są na 3-letnią kadencję właśnie podczas zjazdów SPP (ostatni odbył się w dniach 10-11 czerwca 2017 r.).
Do zadań i kompetencji Zarządu Głównego należy reprezentowanie Stowarzyszenia i koordynowanie jego działalności, a także w szczególności: ochrona moralnych i materialnych interesów pisarzy, wykonywanie uchwał Walnego Zjazdu Delegatów, określenie kompetencji Prezydium Zarządu Głównego oraz czuwanie nad tokiem ogólnych spraw organizacyjnych, kierowanie sprawami gospodarczymi Stowarzyszenia, wspieranie finansowe oddziałów i klubów, przyjmowanie i skreślanie członków w trybie przewidzianym statutem, zwoływanie Zjazdu Delegatów i składanie sprawozdania ze swojej działalności. Zarząd Główny jest uprawniony do dokonywania czynności prawnych w imieniu Stowarzyszenia.
Dotychczasowi prezesi Stowarzyszenia Pisarzy Polskich:
Prezesi honorowi:
Siedziba.
Siedziba Stowarzyszenia mieści się w Domu Literatury, przy ul. Krakowskie Przedmieście 87/89 (I piętro), niedaleko Placu Zamkowego w Warszawie, w Kamienicy Leszczyńskich – wzniesionej ok. 1660 r. dla lekarza królewskiego Jana Pastoriusa, od 1666 r. stanowiącej własność prymasa Mikołaja Prażmowskiego, przebudowanej w XIII wieku dla rodziny Leszczyńskich (projekt: Jakub Fontana), spalonej w 1939 r. a odbudowanej w latach 1948-1949; najbardziej ekspresyjnej fasady rokokowej w Warszawie.
Bibliografia.
Materiały Stowarzyszenia Pisarzy Polskich w Warszawie.

</doc>
<doc id="591700" url="https://pl.wikipedia.org/wiki?curid=591700" title="Bur Dubaj">
Bur Dubaj

Bur Dubaj (Port Dubajski) to historyczna dzielnica w Dubaju w Zjednoczonych Emiratach Arabskich. Jest to popularne miejsce wśród turystów.

</doc>
<doc id="591701" url="https://pl.wikipedia.org/wiki?curid=591701" title="Sierra Manta">
Sierra Manta

Sierra Manta – polska grupa muzyczna wykonująca tzw. folk andyjski.
Historia.
Zespół powstał 1987 roku w Ząbkowicach Śląskich. W wyniku poszukiwań oraz umiejętności muzycznych już w 1992 roku grupa zrealizowała swój pierwszy album zatytułowany "Rabanito" a w rok później "Jina-Jina".
Obydwa wydawnictwa cieszyły się dużym uznaniem wśród koneserów folku. Ktoś kiedyś napisał:
„SIERRA MANTA” „...zajęła się odnajdywaniem źródeł, co sprawiło, że była po stokroć prawdziwsza, wartościowa i naturalna od licznych przygodnie spotkanych niby-oryginalnych południowoamerykańskich grup...”
W 1993 roku grupa podjęła współpracę z Filharmonią Narodową w Warszawie, dając wiele koncertów.
W 1995 roku grupa postanowiła nagrać swoje własne kompozycje inspirowane muzyką andyjską. Nagrała nowy materiał muzyczny wydany na płycie „La Luz”. Jednak tym razem poszerzyła znacznie instrumentarium, nieograniczając się do instrumentów tradycyjnych. Materiał wzbudził duże zainteresowanie wśród muzyków w tym pochlebne recenzje popłynęły z ust znanego irlandzkiego eksperymentatora folkowego - Davida Hopkinsa.
W 1996 roku grupa zdobyła pierwsze miejsce na Festiwalu Muzyki i Pieśni Ludowej Młodych EUROFOLK w Płocku. W 1997 roku zespół zajął pierwsze miejsce na Festiwalu Muzyki Folkowej w Radomiu, oraz reprezentował Polskę na Międzynarodowym Festiwalu Muzyki Akustycznej „AFes”, koncertując w wielu miastach Macedonii.
Sierra Manta w swych dokonaniach prezentuje tradycyjne melodie z Peru, Boliwii, Ekwadoru, Argentyny, Kolumbii, Wenezueli i Kuby. Od 1996 roku zespół wykonuje kompozycje autorstwa argentyńskiego kompozytora Ariela Ramireza pt. „Misa Criolla” (Msza Kreolska) i „Navidad Nuestra” (Nasze Boże Narodzenie).
Wraz z chórem Cantus Juvenis, grupa występowała podczas koncertów w Niemczech i Szwajcarii, prezentując także własne interpretacje polskich kolęd. Ponadto muzycy współpracowali z Chórem Kameralnym Uniwersytetu im. A. Mickiewicza w Poznaniu, Chórem Uniwersytetu Wrocławskiego Gaudium, Chórem Politechniki Gdańskiej oraz Chórem Politechniki Białostockiej. Oprócz swoich talentów muzycznych mieli okazję pochwalić się zdolnościami aktorskimi na planie serialu Święta Wojna - zdjęcia z owych poczynań znajdziecie na stronie zespołu.
W 2007 roku grupa obchodziła swoje 20-lecie istnienia.

</doc>
<doc id="591702" url="https://pl.wikipedia.org/wiki?curid=591702" title="Franciszek Krawczykowski (1906–1952)">
Franciszek Krawczykowski (1906–1952)

Franciszek Krawczykowski ps. „Kaczynos”, „Adam Adamski”, „Adamczyk” (ur. 29 września 1906 w Przystajni, zm. 2 lipca 1952 w Warszawie) – harcerz, nauczyciel, członek ZWZ-AK, podporucznik Narodowych Sił Zbrojnych.
Życiorys.
Urodził się 29 września 1906 w Przystajni. Jego kuzynem był Franciszek Krawczykowski.
Ukończył szkołę w Liskowie i Seminarium Nauczycielskie w Słupcy. Był działaczem harcerskim. W latach 1934-1935 ukończył Szkołę Podchorążych Rezerwy Kawalerii w Grudziądzu. 15 września 1938 został powołany do służby czynnej i przydzielony do Centrum Wyszkolenia Żandarmerii w Grudziądzu na kurs dla oficerów żandarmerii. Praktykę odbył w 8 Dywizjonie Żandarmerii. Przed wybuchem II wojny światowej pracował Łodzi, jako nauczyciel.
Wziął udział w kampanii wrześniowej 1939, jako podporucznik żandarmerii. Po klęsce zaangażował się w działalność konspiracyjną. Do kwietnia 1940 r. działał na terenie Lwowa, następnie w Warszawie. Od marca 1941 r. pełnił funkcję zastępcy kierownika II Oddziału i pełniącego obowiązki kierownika II Oddziału Komendy ZWZ-AK w Obwodzie Opoczno. Ukończył prawo na tajnych kompletach. W lipcu 1943 r. przeszedł do Komendy Głównej NSZ jako szef II Oddziału, od września 1944 r. do kwietnia 1945 r. był szefem II Oddziału Komendy Okręgu VIII Częstochowa NSZ. Od kwietnia 1945 r. w Poznaniu, gdzie został szefem II Oddziału II Okręgu NSZ.
10 czerwca 1945 r. został aresztowany przez funkcjonariuszy Urzędu Bezpieczeństwa w Poznaniu. Wyrokiem Wojskowego Sądu Okręgu Poznańskiego został skazany na 10 lat więzienia (karę zmniejszono do 5 lat). Karę odbywał w więzieniu we Wronkach. Na mocy amnestii bierutowskiej został zwolniony w 1947 r. W 1949 r. został aresztowany ponownie w Chorzowie. W lipcu 1951 r. został skazany przez Sąd Wojewódzki w Warszawie na karę śmierci. Wyrok wykonano 2 lipca 1952 r. w więzieniu mokotowskim. Grób symboliczny znajduje się na Cmentarzu Wojskowym na Powązkach w Warszawie w Kwaterze "Na Łączce".

</doc>
<doc id="591704" url="https://pl.wikipedia.org/wiki?curid=591704" title="Jurij Młynk">
Jurij Młynk

Jurij Młynk, (ur. 13 kwietnia 1927 w Šunow – niem. Schönau k. Kamjenca, zm. 16 czerwca 1971 w Dreźnie) – łużycki poeta, historyk literatury i teatru, tłumacz. Propagator literatury polskiej na Łużycach. 
Życiorys.
Studiował germanistykę na Uniwersytecie Wrocławskim oraz bohemistykę i sorabistykę Uniwersytecie w Lipsku. Od 1960 pracował w Instytucie Sebskim w Budziszynie. 
Po opublikowaniu tomów poetyckich "Do swětła" (1955) i "Štož lubuju" (1959) poświęcił się pracy nad bibliografią piśmiennictwa łużyckiego, także studiom nad teatrem - "Sto lět serbskeho dźiwadła" (1962) i literaturą ojczystą: "Skicy k stawiznam serbskeje literatury" (1956), monografia "Jakub Lorenc-Zalěski" (1962). Autor antologii "Słowjanske literatury" (tom 1-2 1960 - 1961), do której część utworów sam przełożył. Współautor podręczników "Wučbnica za stawizny serbskeje literatury" (1958) i "Serbska literatura kónc 50. a spočatk 60. lět" (1963).

</doc>
<doc id="591707" url="https://pl.wikipedia.org/wiki?curid=591707" title="Marja Młynkowa">
Marja Młynkowa

Marja Młynkowa, (ur. 1 lutego 1934 w Tomisławiu – zm. 27 lutego 1971 w Budziszynie), górnołużycka pisarka, krytyk literacki i historyk literatury. 
Na Łużycach od 1945. W latach 1955-1960 redaktor w wydawnictwie Ludowe Nakładnistwo Domowina. Tworzyła liczne opowiadania o charakterze lirycznym, zebrane w tomach "Kostrjanc a čerwjeny mak" (1965) i "Za płotom" (1977, pośmiertnie), a także najwybitniejsza w jej dorobku literackim powieść "Dny w dalinje" (1967) – o dramatycznych losach rodziny łużyckiej w czasach hitleryzmu. Młynkowa tworzyła także recenzje utworów literackich w łużyckich i niemieckich czasopismach literackich (wybór krytycznoliterackich tekstów autorki zawiera antologia "Z wótrym wóčkom", 1973) oraz utwory dla dzieci. Żona literaturoznawcy, poety oraz działacza kulturalnego, Jurija Młynka; matka pisarki Měrki Mětowej.

</doc>
<doc id="591708" url="https://pl.wikipedia.org/wiki?curid=591708" title="Tom Clancy’s Splinter Cell">
Tom Clancy’s Splinter Cell

Tom Clancy’s Splinter Cell – gra z gatunku skradanek wydana w 2002 i 2003 roku przez firmę Ubisoft Montreal. Jest to pierwsza gra z serii Splinter Cell. Sygnowana jest nazwiskiem pisarza Toma Clancy’ego.
Gra została wydana na Xboksa, PC, PlayStation 2, GameCube oraz Game Boy Advance.
W grudniu 2003 pojawiły się porty gry przeznaczone na N-Gage (zmieniono tytuł na "Tom Clancy’s Splinter Cell: Team Stealth Action") i telefony komórkowe, które w odróżnieniu od pozostałych wersji są grami dwuwymiarowymi.
Sukces serii spowodował również powstanie cyklu powieści napisanych pod pseudonimem David Michaels. Dotychczas ukazały się w Polsce cztery książki (, , , ).
Fabuła.
Jest rok 2004. Amerykańska komórka NSA, Trzeci Wydział, podejrzewa prezydenta Gruzji Kombayna Nikoladze o posiadanie broni masowego rażenia, a także o powiązania z mafią dowodzoną przez Wiaczesława Grinko. Wysłanka Alice Madison od ponad dwóch lat wykonywała misję w świecie gruzińskiej polityki. Po zamachu stanu prezydenta Nikoladzego zdobyła posadę w jego kancelarii. Agentka zaginęła 3 października. NSA wysyła agenta Williama Roberta Blausteina, który ma na celu odszukać agentkę. Jednak agent zniknął 11 października. NSA dostaje zgodę na wysłanie specjalnego agenta, Sama Fishera. Jako Fisher gracz ma zlokalizować agentów i wyjaśnić tę sytuację.
Fisher potajemnie ląduje w Tbilisi w Gruzji. Okazuje się, że obaj agenci Madison i Blaustein zostali zamordowani. Fisher trafia do komisariatu, gdzie odszukuje zwłoki agentów. Okazuje się, że specjalne nadajniki zostały wyjęte z ich ciał. Agent wpada na trop Wiaczesława Grinko. Ląduje w Gruzińskim Ministerstwie Obrony i dowiaduje się o taktyce „Szklanego Sztyletu” gruzińskich sił specjalnych. Gruzja atakuje siłami specjalnymi Azerbejdżan, popełniając zbrodnie wojenne i zajmując zasoby ropy naftowej. USA wraz z NATO kontratakują, lecz wytropienie oddziałów Gruzinów jest trudne, ponieważ używają specjalnej sieci komunikacji. Kombayn Nikoladze znika, a Sam Fisher zostaje wysłany na platformę wiertniczą, aby zdobyć kod do komunikacji Gruzinów. Gruzja atakuje USA bronią informacyjną opracowaną przez Kanadyjskiego hakera Philipa Masse'a. W USA zapanował chaos: nagły brak prądu, dezinformacja komunikacji i sabotaż ważnych zakładów i instytucji. Wobec tak precyzyjnych uderzeń Trzeci Wydział podejrzewa, że Gruzini mają szpiega w CIA. Fisher zostaje wysłany do centrali CIA w Langley w stanie Virginia, aby zbadać całą sprawę. Dowiaduje się, że analityk, Mitchell Dougherty, przechowywał tajne dane na niezabezpieczonym komputerze. Dowiaduje się też, że Gruzini włamali się do komputera Dougherty'ego za pośrednictwem firmy „Kalinatek”. Fisher infiltruje jej siedzibę, odkrywając, że Nikoladze współpracuje z Kongiem Feirongiem, chińskim generałem, szefem ambasady Chin w Birmie. Agent dowiaduje się, że Nikoladze i Grinko mają amerykańskich jeńców i zamierzają ich zabić, a ich egzekucja ma być transmitowana w telewizji na żywo. Odbyć się ma to w rzeźni w Rangunie. Fisher udaremnia to i zabija Wiaczesława Grinko i dowiaduje się, że Kong Feirong ma dwie bomby atomowe. Agent Trzeciego Wydziału unieszkodliwia je i łapie Feironga. Fisher dowiaduje się od niego, że sprzedał Nikoladzowi jedną bombę nuklearną o nazwie „Arka”. Feirong ginie od wypitego wcześniej zatrutego likieru. Agent trafia do Gruzji, gdzie zabija Nikoladzego i kradnie Arkę.
Rozgrywka.
Bohater i jego możliwości.
Sam Fisher (któremu głosu użyczył Michael Ironside), oznaka gry, jest bardzo doświadczonym agentem specjalnym Trzeciego Eszelonu. Przede wszystkim jest on dobrze wyszkolony fizycznie – oprócz klasycznych w grach komputerowych możliwości typu ruch, skoki czy kucanie potrafi wspinać się po ścianach z punktami wypukłymi, odbijać się od każdej ściany oraz wykonywać pomiędzy dwoma ustawionymi równolegle do siebie tzw. skok łączony – szpagat z podparciem na ścianach wykonany po odbiciu się od nich pozwalający zostać niezauważonym przez strażników niepatrzących w górę.
Fisher jest także wyposażony w najnowsze zabawki technologiczne amerykańskich wywiadów – klasyczny trójświetlny noktowizor wydzielający zielone światło, służący do widzenia w ciemności (kosztem zauważenia przez strażników), będący obok Fishera największym znakiem rozpoznawalnym serii; termowizor wykrywający ciepło do lokalizowania niewidocznych strażników; pistolet 5-7; wytrych do otwierania zamkniętych drzwi (otwierający zawiasy interaktywnie za pomocą gracza); przewód optyczny do zobaczenia pomieszczenia za drzwiami, a także (w późniejszych stadiach gry) granaty, kamery przylepne, flary, karabiny szturmowe itd.
Oświetlenie i system cieni.
Sam od swojego szefa, Irvinga Lamberta, otrzymuje pozwolenie na rozpoczęcie misji tylko wtedy, kiedy teren działania nie będzie oświetlony dziennym światłem słonecznym. Zadaniem Fishera przy wykonywaniu misji jest głównie krycie się w cieniach w celu bycia niezauważonym. Pomaga w tym zaimplementowany w grze bardzo realistyczny (będący według wielu recenzentów najmocniejszym punktem grafiki w grze) system cieni. Światło i cienie padają na elementy lokacji w sposób realistyczny, z użytym efektem HDR 1.0 pozwalającym na teoretyczne oślepienie gracza; są rozmyte jak w rzeczywistości. Co ważne, system cieni ma znaczenie w grze, pozwalając Samowi na ukrycie się w skąpanej czerni przed strażnikami. Tu rolę odgrywa czujnik widoczności w formie płynnie się przesuwającego paska pokazujący, jak bardzo widoczny jest bohater. Dodatkowo oświetlenie jest dynamiczne, co sprawia, że jeśli gracz zestrzeli np. żarówkę w lampie, ta automatycznie przestaje generować jasność i zwiększa się zasięg ciemności.
Interakcja.
Splinter Cell jest grą oferującą dość duży stopień interakcji z otoczeniem. Nie chodzi tutaj jednak o demolowanie elementów otoczenia, bo tych zniszczyć można mało; czy też o proste czynności typu otwarcie drzwi czy wzięcie przedmiotu, implementowane już w wielu grach w 2003 roku. Jeżeli np. strażnik zostanie złapany przez Fishera, może zostać wykorzystany jako żywa tarcza podczas walki z innymi wrogami, służyć do przesłuchań, zostać zmuszony do współpracy lub po prostu ogłuszony. Jeżeli Sam jest przyklejony do ściany, może się wychylić oraz wyciągnąć pistolet do działań bojowych przeciwko milicjantom. Strzelać gracz może także np. po wykonaniu skoku łączonego. Z komputerów mogą zostać wyciągnięte informacje dla wywiadu oraz pomocne dla Fishera dane np. o kodach dostępu do zablokowanych elektronicznie drzwi (notabene wpisywanych samodzielnie przez gracza). W swoim czasie Splinter Cell był jednym z wyznaczników poziomu interakcji dla gier akcji oraz skradanek.
Dodatkowe misje.
Do gry wydany został pakiet trzech dodatkowych misji. W Polsce misje te są dostępne jedynie w Limitowanej Edycji Kolekcjonerskiej wydanej 5 grudnia 2006 roku przez firmę Cenega.

</doc>
<doc id="591709" url="https://pl.wikipedia.org/wiki?curid=591709" title="Wiktor Aniczkin">
Wiktor Aniczkin

Wiktor Iwanowicz Aniczkin (ros. Виктор Иванович Аничкин, ur. 8 grudnia 1941 w Swierdłowsku, zm. 5 stycznia 1975 w Moskwie) – rosyjski piłkarz, reprezentant Związku Radzieckiego.
Grał na pozycji obrońcy. Był wychowankiem młodzieżowego zespołu Awangard Moskwa oraz szkółki piłkarskiej przy Stadionie im. Lenina. Od 1960 reprezentował barwy moskiewskiego Dynama, w którym spędził 12 lat. Karierę kończył jako zawodnik Dinama Briańsk (1972). Jako zawodnik Dynama Moskwa zdobył mistrzostwo ZSRR w 1963 oraz dwukrotnie Puchar ZSRR w 1967 i 1970.
W reprezentacji ZSRR debiutował 20 maja 1964 spotkaniem z Urugwajem. Uczestniczył w Mistrzostwach Europy w 1964, na których "Sborna" zajęła 2. miejsce. 1 czerwca 1968 meczem z Czechosłowacją zakończył występy w drużynie Związku Radzieckiego. Razem w barwach ZSRR wystąpił 20 razy, strzelając 1 gola.
Po zakończeniu kariery piłkarskiej pracował w Ministerstwie Spraw Wewnętrznych ZSRR. Zajmował się również szkoleniem młodzieży w zespole Awangard.

</doc>
<doc id="591710" url="https://pl.wikipedia.org/wiki?curid=591710" title="Dafta">
Dafta

Dafta to wioska niedaleko Masafi. Wioska jest otoczona górami i leży w emiracie Fujairah w Zjednoczonych Emiratach Arabskich. Mieszkańcy pochodzą z rodziny Al Naqbi, która jest jedną z najbardziej popularnych rodzin w emiracie. Dafta jest usytuowana w dolinie Ham i w zimie jest sporą atrakcją turystyczną.

</doc>
<doc id="591711" url="https://pl.wikipedia.org/wiki?curid=591711" title="Herrenberg (Badenia-Wirtembergia)">
Herrenberg (Badenia-Wirtembergia)

Herrenberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, siedziba wspólnoty administracyjnej Herrenberg. Leży przy granicy Schönbucha, ok. 15 km na południowy zachód od Böblingen i 30 km od Stuttgartu. Jest czwartym miastem pod względem wielkości w powiecie i centralnym miastem dla sąsiednich gmin.
Liczba mieszkańców Herrenberg przekroczyła w 1972 liczbę 20 tys. w związku z reformą terytorialną. Z gminami Deckenpfronn i Nufringen Herrenberg zawarł wspólnotę administracyjną.
Transport.
W mieście krzyżują się drogi krajowe B14, B28 i B296, na wschód położona jest autostrada A81. Herrenberg znajduje się również na trasie linii kolejowej InterCity Stuttgart – Singen (Hohentwiel) ze stacją Herrenberg.
Współpraca.
Miejscowości partnerskie:

</doc>
<doc id="591714" url="https://pl.wikipedia.org/wiki?curid=591714" title="Andrzej Koper">
Andrzej Koper

Andrzej Koper (ur. 9 maja 1953 w Warszawie) – polski kierowca rajdowy, z zawodu chemik, czterokrotny Mistrz Polski w rajdach samochodowych w latach 1982, 1984, 1985 i 1988, przedsiębiorca.
Kariera sportowa.
W rajdach zaczął startować w roku 1973, pierwszym jego samochodem był Trabant, którym zdobył wicemistrzostwo okręgu warszawskiego. Później jeździł Fiatem 126p i Zastavą, którą zdobył swój pierwszy tytuł mistrza Polski w klasie I/3-6 w roku 1976. Następnym samochodem, którym startował w mistrzostwach Polski był Renault 5 Alpine, którym wcześniej startował Jerzy Landsberg. W trakcie swej kariery związany był z przedsiębiorstwem Renault. Czterokrotnie zdobywał mistrzostwo Polski w klasyfikacji generalnej. W roku 1982 startując samochodem Renault 5 Alpine na trzy eliminacje wygrał dwie i raz był drugi, w roku 1984, również na samochodzie Renault 5 Alpine, na cztery rajdu dwa razy przyjeżdżał na pierwszym miejscu, raz był drugi i raz trzeci. W roku 1985, po przesiadce do Renaulta 11 Turbo w pięciu eliminacjach, których startował dwa razy przyjeżdżał pierwszy, dwa razy drugi i raz był piętnasty. W roku 1988 po trzech latach znów sięgnął po najwyższy laur w Polsce kiedy to nie schodził z podium wygrywając dwa razy, dwa razy przyjeżdżał jako drugi i raz trzeci. W swojej karierze zdobywał ponadto osiem razy mistrzostwo Polski w różnych klasach. Na koncie ma również mistrzostwo w wyścigach (1983) i raz został Mistrzem Krajów Socjalistycznych (1984). Startował również w Mistrzostwach Europy, w sezonie 1987 zajął szóste miejsce, startując samochodem Renault 11 Turbo. W ostatnich latach swoich rajdowych startów (1995, 2008–2013) startował samochodem Subaru Impreza w grupie N-4 i klasie Open. Jego pilotami byli: Krzysztof Szaykowski; Sławomir Barszczewski, Jacek Lewandowski, Krzysztof Duniec, Włodzimierz Krzemiński, Maciej Wisławski, Kuba Mroczkowski, Krzysztof Gęborys.
Był pierwszym Polakiem, który startując w Rajdzie Paryż-Dakar osiągnął metę samochodem Land Rover Defender.

</doc>
<doc id="591716" url="https://pl.wikipedia.org/wiki?curid=591716" title="Potez">
Potez



</doc>
<doc id="591717" url="https://pl.wikipedia.org/wiki?curid=591717" title="Dadna">
Dadna

Dadna – wioska w emiracie Fudżajra w Zjednoczonych Emiratach Arabskich. W wiosce jest duża dostępność do wody i dlatego znajduje się tutaj wiele farm rodzin królewskich z emiratów.

</doc>
<doc id="591721" url="https://pl.wikipedia.org/wiki?curid=591721" title="Kachi Asatiani">
Kachi Asatiani

Kachi Asatiani (gruz. კახი ასათიანი, ur. 1 stycznia 1947 w Telawi, zm. 20 listopada 2002 w Tbilisi) – gruziński piłkarz występujący na pozycji pomocnika, reprezentant Związku Radzieckiego, trener i działacz sportowy.
Kariera piłkarska.
Przez całą karierę zawodniczą związany z najbardziej utytułowanym klubem z Gruzji – Dinamem Tbilisi, barwy którego reprezentował w latach 1965–1975 i przed 10 kolejnych sezonów należał do jego kluczowych zawodników. W reprezentacji ZSRR od 3 marca 1968 do 2 lipca 1972 rozegrał 16 meczów, strzelił 5 bramek. Występował na mistrzostwach świata w Meksyku w 1970. Po kontuzji, której doznał w sezonie 1973 w meczu z Araratem Erywań nie mógł odzyskać formy i został zmuszony do przedwczesnego zakończenia kariery w wieku 28 lat.
Kariera trenera i działacza.
Jeszcze jako piłkarz, w 1973 ukończył studia w Gruzińskim Instytucie Gospodarki Rolnej. Po zakończeniu kariery zawodniczej był dalej związany z Dinamem Tbilisi. Pracował tam jako kierownik drużyny (1978–1982) oraz pierwszy trener (1987). W latach 1990–2000 pełnił funkcję ministra sportu i turystyki niepodległej Gruzji. Podał się do dymisji po nieudanym występie gruzińskich sportowców na Igrzyskach w Sydney. Następnie zajmował stanowisko wiceprezydenta gruzińskich linii lotniczych „Airzena”. Został zastrzelony w niewyjaśnionych okolicznościach 20 listopada 2002 w Tbilisi.

</doc>
<doc id="591722" url="https://pl.wikipedia.org/wiki?curid=591722" title="Az-Zajd">
Az-Zajd

Az-Zajd lub Zajd (arab. الذید) jest stolicą centralnego obszaru emiratu Szardża w Zjednoczonych Emiratach Arabskich. Jest to duże rolnicze miasto otoczone żyznymi glebami. Znajduje się około 60 km od Szardży i 100 km od Fudżajry.

</doc>
<doc id="591725" url="https://pl.wikipedia.org/wiki?curid=591725" title="Katastrofa kolejowa w Pile">
Katastrofa kolejowa w Pile

Katastrofa kolejowa w Pile wydarzyła się 19 maja 1988 roku ok. godz. 7:30. W jej wyniku poniosło śmierć 10 żołnierzy (6 zginęło na miejscu), a 28 zostało rannych. Przyczyną katastrofy była usterka w jadącym na poligon wojskowy w Wicku Morskim wojskowym eszelonie. Pociąg wykoleił się, a cztery wagony zostały zmiażdżone.
Z uwagi na charakter zdarzenia i udział wojska nałożono blokadę informacyjną na media. Zarekwirowano również film z miejsca katastrofy nakręcony przez dziennikarzy poznańskiego oddziału TVP.

</doc>
