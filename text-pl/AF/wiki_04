<doc id="597217" url="https://pl.wikipedia.org/wiki?curid=597217" title="Związek Niezależnej Młodzieży Socjalistycznej">
Związek Niezależnej Młodzieży Socjalistycznej

Związek Niezależnej Młodzieży Socjalistycznej (ZNMS) – istniejąca w latach 1917–1948 oraz na emigracji w latach 1946–1952 organizacja młodzieży studenckiej założona przez działaczy socjalistycznych.
Historia.
Początkowo istniały jedynie uczelniane koła, ale w maju 1922, na zjeździe kół z Warszawy, Krakowa, Lwowa i Lublina utworzono jeden ogólnokrajowy Związek Niezależnej Młodzieży Socjalistycznej (Akademickiej). Początkowo Związek zrzeszał młodzież lewicową różnych orientacji ideowych, jednak w 1923 w łonie związku doszło do rozłamu, w wyniku którego powstał odrębny komunistyczny Związek Niezależnej Młodzieży Socjalistycznej „Życie”. Niebawem do ZNMS przystąpili członkowie Sekcji Akademickiej PPS oraz środowiska Poznania i Wilna.
Najwyższą władzą ZNMS był Zjazd (odbyło się ich osiem), który wybierał Komitet Wykonawczy, Komisję Rewizyjną i Sąd Koleżeński. Przewodniczącymi Komitetu Wykonawczego byli kolejno: Lucyna Woliniewska (1917–1925), Zygmunt Kopankiewicz, Zbigniew Mitzner i Włodzimierz Kaczanowski (1936–1938).
Związek wydawał pisma „Głos Niezależny” (1921–1928), miesięcznik „Płomienie” (1931–1933) oraz dodatki do „Robotnika” – „Walka Młodych” (1937–1938), „Akademik Socjalista” (1937–1939). „Płomienie” skupiły wokół siebie czołowych warszawskich aktywistów ZNMS. I tak jego redaktorami byli kolejno Jan Pokorski, Zbigniew Mitzner i Kazimierz Olszewski, w skład redakcji wchodzili m.in. Aniela Bełzówna, Jerzy Cesarski, Wacław Czarnecki i Władysław Pietrzykowski, zaś duszą pisma był Ludwik Winterok.
5-6 stycznia 1929 w Krakowie obradował V Zjazd ZNMS, który przyjął nową deklaracje ideową sytuującą organizację na lewym skrzydle Socjalistycznej Międzynarodówki Robotniczej.
ZNMS został rozwiązany przez władze administracyjne w 1938. W miejsce rozwiązanego ZNMS powołano Sekcję Akademicką PPS.
Podczas okupacji członkowie ZNMS utworzyli konspiracyjną organizację „Gwardia” oraz grupę młodzieży socjalistycznej „Płomienie” a także Socjalistyczną Organizację Bojową.
Związek odtworzony został październiku 1945, gdy Koło Akademickie OM TUR w Krakowie przyjęło nazwę ZNMS. Tą samą decyzję podjęło Koło Akademickie OM TUR we Wrocławiu. W marcu 1946 na konferencji ogólnokrajowej kół akademickich podjęto decyzję o odtworzeniu ogólnokrajowej organizacji.
I Zjazd ZNMS odbył się w dniach 28-29 kwietnia 1946. Przewodniczącym Komitetu Wykonawczego wybrano: Jana Strzeleckiego, wiceprzewodniczącym Krzysztofa Dunin-Wąsowicza, Grzegorza Kaciczaka, Bożydara Saloniego, Tombak, sekretarzem generalnym Joannę Ciubową, skarbnikiem Macieja Webera, przedstawiciela koła seniorów Jana Topińskiego.
Na II Zjeździe ZNMS w kwietniu 1947 organizacją kierował Komitet Wykonawczy w składzie: Jan Strzelecki – przewodniczący, Maciej Weber, J.Waśniewski, J.Tombak, Płóciennik i Wijata – wiceprzewodniczący, Edward Hałoń – sekretarz generalny, Krystyna Cała – drugi sekretarz, Krogukec – skarbnik, Krzysztof Dunin-Wąsowicz, Sylwester Zawadzki – członkowie prezydium.
Na III Zjeździe ZNMS w marcu 1948 przewodniczącym Komitetu Wykonawczego został Sylwester Zawadzki, zaś sekretarzem Andrzej Munk.
W chwili reaktywowania w 1945 liczył 653 członków, już w 1947 liczył ok. 2 tys. osób, zaś w marcu 1948 ZNMS liczył 5600 członków. Pismem ZNMS był miesięcznik „Płomienie”.
W lipcu 1948 ZNMS włączono do Związku Akademickiego Młodzieży Polskiej.
Od 1948 działał w Wielkiej Brytanii Związek Niezależnej Akademickiej Młodzieży Socjalistycznej, nawiązujący do przedwojennego ZNMS. Pierwszym przewodniczącym był Władysław Baszkiewicz, zaś od 1951 do lipca 1952 Stefan Nędzyński. Od 1949 organizacja wydawała pismo „"Poglądy"”.
ZNAMS wchodził w skład Komitetu Koordynacyjnego Polskich Politycznych Organizacji Młodzieżowych. Była też członkiem National Association of Labour Students Organizations. Działalność organizacji stopniowo zanikła na przełomie 1952/1953.

</doc>
<doc id="597218" url="https://pl.wikipedia.org/wiki?curid=597218" title="Stanisław Pękosławski">
Stanisław Pękosławski



</doc>
<doc id="597220" url="https://pl.wikipedia.org/wiki?curid=597220" title="Faetano">
Faetano

Faetano – jedno z 9 miast San Marino. Przyłączony do San Marino w 1463 roku. W 2012 roku liczył 1180 mieszkańców.

</doc>
<doc id="597221" url="https://pl.wikipedia.org/wiki?curid=597221" title="Pielęgniczka trójpręga">
Pielęgniczka trójpręga

Pielęgniczka trójpręga ("Apistogramma trifasciata") – słodkowodna ryba z rodziny pielęgnicowatych. Hodowana w akwariach.
Występowanie.
Ameryka Południowa - dorzecze Amazonki (Argentyna, Brazylia, Paragwaj). 
Opis.
Jedna z mniejszych pielęgnic południowoamerykańskich.
Mało agresywna, ale wymaga obszernego zbiornika, w którym wyznacza rewiry. Może przebywać w zbiorniku wielogatunkowym. W akwarium wymaga gęstej roślinności, korzeni, kryjówek wśród kamiennych konstrukcji oraz miękkiego podłoża. Tworzy stada haremowe, zwykle jeden samiec dobiera 3 lub 4 samice.
Dymorfizm płciowy: samiec większy (dorasta do ok. 6 cm, samica do 5 cm długości). Dorosłe samce mają wydłużone pierwsze promienie płetwy grzbietowej.
Młode wylęgają się po ok. 3 dniach. Opiekę nad potomstwem sprawuje samica. Samiec strzeże rewiru.

</doc>
<doc id="597224" url="https://pl.wikipedia.org/wiki?curid=597224" title="Fiorentino">
Fiorentino

Fiorentino – jeden z 9 zamków w San Marino.
Na wzgórzu Seghizo w Fiorentino znajdował się zamek; został zdobyty podczas bitwy sił Piusa II z siłami Sigismondo Pandolfo Malatesty, jednak mieszkańcy zniszczyli go, aby nie przeszedł w ręce wroga; obecnie pod postacią ruin.

</doc>
<doc id="597227" url="https://pl.wikipedia.org/wiki?curid=597227" title="Frakcjonowanie">
Frakcjonowanie

Frakcjonowanie – proces separacji składników mieszaniny (stałej, ciekłej, roztworu lub zawiesiny), w którym pewna jej określona ilość jest dzielona na większą liczbę mniejszych porcji (frakcji), których skład zmienia się według jakiegoś gradientu. Frakcje są zbierane w oparciu o różnice we właściwościach składników, którymi się różnią. U wyboru podstawowej strategii frakcjonowania stoi optimum pomiędzy ilością zbieranych frakcji (a co za tym idzie ich wielkością), a ich homogennością pod względem zadanego składnika (im więcej mniejszych frakcji, tym wzrasta ilość tych, które będą jednorodne pod względem składnika, ale wzrasta też stopień skomplikowania procesu). Frakcjonowanie umożliwia izolację więcej niż jednego składnika wyjściowego preparatu w jednym procesie. To odróżnia frakcjonowanie od innych podobnych technik separacyjnych.
Frakcjonowanie, jako proces technologiczny, jest powszechne w wielu gałęziach przemysłu i nauki. Mieszaniny gazów lub płynów są rozdzielanie w procesie destylacji frakcyjnej (np. ropa naftowa), przy wykorzystaniu różnic pomiędzy temperaturami wrzenia składników. Frakcjonowanie składników zachodzi także w każdym rodzaju chromatografii, gdzie rozdziela się składniki mieszaniny opierając się na ich różnicach w sile oddziaływań z fazą stacjonarną, a fazą ruchomą. W krystalizacji frakcyjnej i zamrażaniu frakcyjnym, składniki mieszaniny są rozdzielane w oparciu o różnicy w rozpuszczalności w danych temperaturach. We frakcjonowaniu komórkowym, składniki komórek są rozdzielane w oparciu o różnicę ich masy w procesie wirowania.
Frakcjonowanie, prócz zastosowań w przemyśle, jest także jedną z podstawowych procedur używanych w naukach biologicznych. Frakcjonowaniem jest np. rozdział krwi na jej składniki (osocze, krwinki), czy wydzielanie białek z roztworu (przy produkcji szczepionek).

</doc>
<doc id="597230" url="https://pl.wikipedia.org/wiki?curid=597230" title="Edward Russell Ayrton">
Edward Russell Ayrton

Edward Russel Ayrton (ur. 17 grudnia 1882, zm. 18 maja 1914) – brytyjski archeolog i egiptolog. Rodzicami jego byli; William Scrope Ayrton - dyplomata brytyjski, pracujący w Chinach oraz Ellen Louisa McClatchie. Edward urodził się w Wuhu w Chinach, a staranne, gruntowne wykształcenie odebrał, uczęszczając do prastiżowej St Paul's School w Londynie.
Swą karierę egiptologiczną rozpoczął w wieku dwudziestu lat, asystując Sir Williamowi Petrie podczas prac wykopaliskowych, prowadzonych w Abydos w latach 1902 - 1904. Jego pierwszą samodzielną pracą, były wykopaliska z okresu II dynastii, prowadzone w okolicach Abydos. W latach 1904 - 1905 brał udział w pracach wykopaliskowych i dokumentacyjnych, w grobowcach książęcych, odkrytych przez Edouarda Nevilla i Henriego Halla, w obrębie kompleksu grobowego Mentuhotepa II w Deir el-Bahari.
W latach 1905 - 1908, współpracował z Theodorem Davisem w pracach wykopaliskowych w Dolinie Królów, odkrywając w:
Brał również czynny udział w pracach odkrywczych i wykopaliskowych w następujących grobowcach:
KV2, KV10, KV46, KV48, KV49, KV50, KV51, KV52, KV53, KV54, KV59, oraz KV60. 
W latach 1908 - 1909, pracował wraz z Williamem Loatem, w Abydos w obrębie obiektów z okresu VI dynastii. 
W 1911 roku wyjechał na Cejlon, gdzie przyjął posadę w Departamencie Archeologii. 18 maja 1914 roku utonął w wieku 32 lat, w wyniku wypadku, podczas ekspedycji na jeziorze Tissamaharama, w południowym Cejlonie.

</doc>
<doc id="597234" url="https://pl.wikipedia.org/wiki?curid=597234" title="Nieśmiertelny (film)">
Nieśmiertelny (film)

Nieśmiertelny (ang. "Highlander") – film fantasy produkcji amerykańsko-brytyjskiej z 1986 roku, z Christopherem Lambertem i Seanem Connerym w rolach głównych. Film opowiada historię górala ze Szkocji, który został obdarzony nieśmiertelnością. Muzykę do filmu nagrał zespół Queen. Zdjęcia zostały zrealizowane m.in. w okolicach zamku Eilean Donan na wyspie Skye, w dolinie Glen Nevis w Glenfinnan i okolicach Mallaig.
Fabuła.
Connor MacLeod urodził się w 1518 roku w Szkocji, jako nieśmiertelny. Podczas bitwy z wrogim klanem zostaje śmiertelnie ugodzony przez Kurgana. Jednakże MacLeod nie umarł, a przerażeni członkowie klanu skazali go na banicję. Wędrując po górach napotkał Ramireza, który również był nieśmiertelny. Ramirez przekazał Connorowi swą wiedzę o toczącej się walce między nieśmiertelnymi.
Ścieżka dźwiękowa.
Ścieżkę dźwiękową do filmu skomponował amerykański kompozytor Michael Kamen. Jednakże w filmie zostały również wykorzystane utwory brytyjskiej grupy rockowej Queen. Były to utwory: „A Kind Of Magic”, „Who Wants to Live Forever”, „One Year of Love”, „Gimme the Prize”, „A Dozen Red Roses For My Darling”, „Hammer to Fall” i „Princes of the Universe” (ten ostatni został użyty również w serialu telewizyjnym "Nieśmiertelny"). Wszystkie utwory Queen zostały napisane specjalnie dla obrazu (z wyjątkiem „Hammer to Fall”, album "The Works", 1984), tak aby pasowały do sekwencji filmowych. Większość kompozycji grupy ukazała się w 1986 roku na albumie "A Kind of Magic".

</doc>
<doc id="597235" url="https://pl.wikipedia.org/wiki?curid=597235" title="Piłka nożna w Anglii (1905/1906)">
Piłka nożna w Anglii (1905/1906)

Sezon 1905/1906 był 35. w historii angielskiej piłki nożnej.

</doc>
<doc id="597237" url="https://pl.wikipedia.org/wiki?curid=597237" title="IceWM">
IceWM

IceWM – menedżer okien dla systemu X Window. Został napisany w języku C++ przez Marko Mačka, a wydawany jest na licencji GNU LGPL. Jego cechami charakterystycznymi jest duża szybkość działania i małe wymagania sprzętowe. Dzięki temu działa wydajnie nawet na komputerach z niewielką ilością pamięci RAM oraz starszymi procesorami. 
Domyślny wygląd środowiska graficznego jest wzorowany na systemie Windows 98. Dzięki zastosowaniu "motywów" można dowolnie zmieniać wygląd menadżera, np. żeby przypominał interfejs użytkownika innych systemów takich jak Microsoft Windows, OS/2 i innych.
Możliwości konfiguracji menedżera IceWM są bardzo duże. Użytkownik może dopasować do swoich potrzeb domyślne zachowane okien, pasków zadań, czy nawet konkretnych aplikacji. Można również zdefiniować własne klawisze funkcyjne i konfigurować proste aplety takie jak zegar, zużycie baterii, czy wykorzystanie procesora. Zmian konfiguracji dokonuje się za pomocą edycji plików tekstowych. W podobny sposób można dopasować do własnych potrzeb menu programów, które domyślnie jest automatycznie generowane przy instalacji nowych programów. Istnieją również szereg zewnętrznych programów, które pozwalają na zmiany konfiguracji i menu programów z wykorzystaniem graficznych interfejsów.
Należy zwrócić uwagę, że IceWM nie jest środowiskiem graficznym, lecz menadżerem okien. W związku z tym np. nie obsługuje pulpitu. W celu umieszczenia ikon na pulpicie należy skorzystać z zewnętrznych programów takich jak Idesk, czy Rox.
IceWM jest dostępny w większości popularnych dystrybucji systemu Linux w postaci pakietów. Jest również podstawową częścią środowiska graficznego poniższych dystrybucji:

</doc>
<doc id="597238" url="https://pl.wikipedia.org/wiki?curid=597238" title="Highlander">
Highlander



</doc>
<doc id="597239" url="https://pl.wikipedia.org/wiki?curid=597239" title="Montegiardino">
Montegiardino

Montegiardino – jeden z 9 zamków w San Marino. Najmniejszy (ze względu na powierzchnię jak i liczbę ludności) z zamków San Marino, jak również najpóźniej przyłączony (dopiero w XV wieku). W 2012 roku liczył 910 mieszkańców.
Sport.
W mieście ma siedzibę S.P. La Fiorita

</doc>
<doc id="597244" url="https://pl.wikipedia.org/wiki?curid=597244" title="Bartosz Fabiniak">
Bartosz Fabiniak

Bartosz Fabiniak (ur. 17 września 1982 w Szczecinie) – polski piłkarz występujący na pozycji bramkarza.
Kariera klubowa.
Fabiniak rozpoczął swoją karierę w Energetyku Gryfino, skąd latem 2002 roku przeniósł się do czwartoligowej wówczas Arkonii Szczecin.
Przed rundą wiosenną sezonu 2003/2004 trafił do Pogoni Szczecin. Zespół awansował do Ekstraklasy po zajęciu 1. miejsca w tabeli, jednak Fabiniak nie zagrał w żadnym spotkaniu. 5 października 2004 zaliczył swój pierwszy oficjalny mecz w Pogoni. Było to spotkanie Pucharu Polski ze Świtem Nowy Dwór (0:2). W polskiej Ekstraklasie zadebiutował natomiast 12 czerwca 2005 w meczu z Odrą Wodzisław (4:1). 25 czerwca zagrał też w rewanżowym spotkaniu I rundy Pucharu Intertoto z mołdawskim Tiligulem Tyraspol (6:2).
Od wiosny 2006 Fabiniak był golkiperem Widzewa Łódź. W jego barwach zadebiutował 29 marca 2006 w wygranym 4:0 meczu z gdańską Lechią. Zagrał w 10 spotkaniach ligowych, a Widzew zajął 1. miejsce w tabeli i awansował do Ekstraklasy.
Pierwszy mecz w Ekstraklasie w barwach łodzian zagrał 28 lipca 2006 z Groclinem Dyskobolia (2:1). Zagrał w 23 spotkaniach ligowych, a Widzew zajął 12. miejsce w tabeli. W kolejnym sezonie zaliczył 27 występów w Ekstraklasie, lecz Widzew nie zdołał się utrzymać w najwyższej klasie rozgrywkowej (15. miejsce).
Po przybyciu Macieja Mielcarza do Widzewa Fabiniak stał się drugim bramkarzem zespołu. W sezonie 2008/09 zagrał tylko w 3 spotkaniach ligowych i 1 w Pucharu Polski. Widzew zajął 1. miejsce w tabeli, lecz w wyniku decyzji PZPN nie uzyskał awansu do Ekstraklasy w związku z aferą korupcyjną. W sezonie 2009/10 ponownie awansował do Ekstraklasy.
W styczniu 2011 Widzew rozwiązał kontrakt z Fabiniakiem. 27 stycznia podpisał kontrakt ze swoim byłym klubem – Pogonią Szczecin. Z początku był pierwszym bramkarzem w kadrze, jednak w sezonie 2011/12 wyraźnie przegrał rywalizację o miejsce w pierwszym składzie z Radosławem Janukiewiczem i rozegrał tylko 3 spotkania ligowe. Wywalczył z Pogonią awans do Ekstraklasy.
Reprezentacja.
Dzięki swej dobrej dyspozycji w Widzewie Fabiniak został nawet powołany przez Leo Beenhakkera na zgrupowanie reprezentacji składającej się z najlepszych piłkarzy polskiej ligi. Nie wystąpił jednak w biało-czerwonej koszulce z powodu kontuzji żebra oraz problemów z obojczykiem, a jego miejsce w kadrze zajął Maciej Gostomski.
W lutym 2008 Fabiniak znów otrzymał powołanie do kadry, tym razem na zgrupowanie we Wronkach oraz mecz z Estonią, jednak i tam nie udało mu się zaliczyć debiutu w reprezentacji.

</doc>
<doc id="597245" url="https://pl.wikipedia.org/wiki?curid=597245" title="Demianowska Jaskinia Wolności">
Demianowska Jaskinia Wolności

Demianowska Jaskinia Wolności () – część systemu Jaskiń Demianowskich na Słowacji, znajdującego się po północnej stronie Niżnych Tatr w Dolinie Demianowskiej i wg stanu na dzień 1 marca 2016 r. liczącego łącznie 40 812 m korytarzy.
Jaskinia wytworzona została w ciemnych (popielato-błękitnych) wapieniach środkowego triasu na skutek erozyjnej i korozyjnej działalności podziemnych wód potoku Demianówki. Długość korytarzy Jaskini Wolności, rozwiniętych w 6 poziomach (wraz z Jaskinią Pustą), wynosi 8897 m.
Jaskinia Wolności jest bogata w różne formy krasowe prawie każdego rodzaju. Występują w niej nacieki zabarwione na kolor różowy, żółty, fioletowy, czerwony i biały od związków żelaza oraz zabarwienia ciemnozielone, siwe i czarne od związków manganu. Są również jaskiniowe perły podobne wielkością do kulek grochu w "Dużym Domu", pokryte szronem stalaktyty, "liliowe jeziorka" z "rokokowymi lalkami" w "Różowym Domu" oraz "Kamienne Słonko" w "Skarbcu".
Dla turystów otwarta jest w okresie od 27 grudnia do 15 listopada (w lipcu i sierpniu codziennie, w pozostałym okresie nieczynna w poniedziałki). Do zwiedzania przez turystów udostępniony jest ciąg długości 1870 m. 
Historia.
Demianowską Jaskinię Wolności odkryli Alois Kral i Adam Mišur w 1921 r. W celu jej zabezpieczenia przed dewastacją otwór wejściowy zamknięto zaraz kratą – rachunek za nią zapłaciła wówczas redakcja czasopisma „Krásy Slovenska”. Trzy lata później, 10 sierpnia 1924 r., po wybudowaniu chodników i zainstalowaniu elektrycznego oświetlenia, jaskinię udostępniono turystom. Obecne wejście, usytuowane na zalesionym fragmencie stoku na wysokości 870 m n.p.m., zostało sztucznie przekopane w zimie 1928–1929. Wówczas też wykonanych zostało ok. 800 m chodników w przedtem nieudostępnionej części jaskini, w miejsce drewnianych kładek i mostków wykonane zostały podobne ułatwienia betonowe lub żelbetowe, zainstalowano stalowe barierki oraz dodatkowe reflektory.

</doc>
<doc id="597249" url="https://pl.wikipedia.org/wiki?curid=597249" title="GUNK">
GUNK

GUNK – mieszanina alkoholi, oleju sosnowego, nafty, mydła i sulfonowych pochodnych oleju rycynowego. Używana jako 10% mieszanina w wodzie lub 20% w nafcie.
GUNK stosuje się do odkażania samolotów w USAF. Jest skuteczny wobec parzących (w mniejszym stopniu również fosforoorganicznych) bojowych środków trujących.

</doc>
<doc id="597252" url="https://pl.wikipedia.org/wiki?curid=597252" title="Piłka nożna w Anglii (1906/1907)">
Piłka nożna w Anglii (1906/1907)

Sezon 1906/1907 był 36. w historii angielskiej piłki nożnej.

</doc>
<doc id="597254" url="https://pl.wikipedia.org/wiki?curid=597254" title="Prefektura Ishikawa">
Prefektura Ishikawa

 – prefektura w Japonii, w regionie Chūbu. Jej stolicą jest miasto Kanazawa.
Położenie.
Prefektura leży w środkowej części wyspy Honsiu nad Morzem Japońskim. Północna, węższa część prefektury leży na półwyspie Noto, oblewanym od wschodu przez wody zatoki Toyama. Część południowa, szersza i górzysta, rozciąga się wzdłuż wybrzeża, ma 580 km długości. Do prefektury należą m.in. także wyspy: Noto, Mitsuke (wysoka skała u wybrzeża miasta Suzu), Hegura (na północ od krańca półwyspu Noto). Najwyższą górą w prefekturze jest Haku (Haku-san, 2702 m n.p.m.), należąca do łańcucha Ryōhaku, na granicy z prefekturą Toyama, na terenie Parku Narodowego Haku-san.
Na terenie prefektury znajduje się także częściowo Quasi-Park Narodowy Noto-hantō, który obejmuje tereny przybrzeżne półwyspu Noto. Pozostała część parku należy do prefektury Toyama.
Prefektura Ishikawa graniczy z prefekturami: Toyama, Gifu i Fukui.
Miasta.
Miasta prefektury Ishikawa:
Historia.
W 1871 r., wyniku restauracji Meiji, utworzono prefekturę Ishikawa z terytoriów byłych prowincji: Kaga i Noto.
Przemysł.
W przeszłości rozwijały się m.in. przemysły maszynowy i tekstylny, a ostatnich latach także przemysł elektroniczny i maszyn precyzyjnych. Oczekuje się, że biznes związany z branżą IT będzie coraz bardziej dynamiczny.
Atrakcje lokalne.
„Autostrada plażowa”.
Ta słynna plaża o długości 8 km i szerokości 50 m znajduje się w powiecie Hakui. Tworzy ją mocno zagęszczony, drobny piasek, wystarczająco twardy, aby można po nim jeździć. Średnica cząstek zwykłego piasku plażowego wynosi około 0,5 mm do 1 mm, podczas gdy średnica piasku na plaży Chirihama ma jedną czwartą zwykłego rozmiaru. Z tego powodu woda morska może łatwo przenikać do piasku, powodując mocne ściśnięcie jego ziarn.
Hakui – „miasto UFO”.
W związku z licznymi obserwacjami UFO w regionie Hakui, także w dalekiej przeszłości, aby zwiększyć atrakcyjność turystyczną, władze utworzyły Space and UFO Museum Cosmo Isle Hakui oraz zaaranżowały dekoracyjnie pod tym kątem wiele miejsc na terenie miasta. Muzeum, współpracujące z NASA, jest poświęcone głównie badaniom przestrzeni kosmicznej, ale znajduje się tam także dział prezentujący UFO, w tym rozbicie statku obcych w Roswell w 1947 roku.

</doc>
<doc id="597259" url="https://pl.wikipedia.org/wiki?curid=597259" title="Kapilavastu">
Kapilavastu

 
Kapilavastu, dawniej Taulihawa (lub Kapilbastu, pali Kapilavatthu, okręg Kapilvastu), około 30.000 mieszkańców – miasto w Nepalu, w okręgu Lumbini (Terai), około 250 km na zachód od Katmandu, blisko granicy z Indiami. Wieś Lumbini, 25 km na wschód od Kapilavastu jest miejscem narodzin Siddharthy Gautamy w VI w.p.n.e. i celem pielgrzymek dla buddystów z całego świata.
Uważa się, iż Budda dorastał tam i mieszkał do 29. roku życia. Siddhartha spędził swą młodość w Kapilavastu jako książę, nieświadomy niedostatków i cierpienia świata poza pałacem. Poślubił Yashodharę i miał z nią syna Rahulę. W następstwie uświadomienia sobie istnienia cierpienia w postaci choroby, starości i śmierci (cztery widoki) opuścił Kapilavastu w poszukiwaniu oświecenia i odpowiedzi na pytania związane z cierpieniem, bólem i nieszczęściem.
Kapilavastu uważane jest przez buddystów za święte miejsce pielgrzymek.

</doc>
<doc id="597261" url="https://pl.wikipedia.org/wiki?curid=597261" title="John Kovalic">
John Kovalic

John Kovalic (urodzony 24 listopada 1962 roku w Manchesterze w Anglii) – brytyjski twórca komiksów i ilustrator. Obecnie mieszka w Madison w stanie Wisconsin (Stany Zjednoczone).
Kovalic jest najlepiej znany z serii komiksów, pasków komiksowych i komiksów internetowych "Dork Tower" oraz innych prac związanych z grami fabularnymi osadzonymi w światach fantasy jak chociażby "The Unspeakable Oaf".
Ilustrował kilka gier planszowych i karcianych takich jak "Pokéthulhu", "Apples to Apples", "Chez Geek", "Chez Goth", "Chez Dork" i "Munchkin". Zdobył także nagrody jako redaktor działu komiksów w "Wisconsin State Journal" a jego prace pojawiały się w "New York Times" i "Washington Post". Jest także jednym z założycieli i współwłaścicieli firmy "Out of the Box Games", gdzie jest dyrektorem artystycznym i wydawcą gry towarzyskiej "Whad'Ya Know?" (2003 rok).

</doc>
<doc id="597265" url="https://pl.wikipedia.org/wiki?curid=597265" title="Bartłomiej Konieczny">
Bartłomiej Konieczny

Bartłomiej Konieczny (ur. 9 czerwca 1981 w Skwierzynie) – polski piłkarz, występujący na pozycji obrońcy. Obecnie piłkarz Podbeskidzia Bielsko-Biała.
Jego poprzednimi klubami były: Zjednoczeni Przytoczna, Amica Wronki, Kania Gostyń, Widzew Łódź, Górnik Polkowice, Polonia Warszawa. W ekstraklasie piłkarz zadebiutował 20 maja 2003 w meczu Odra Wodzisław – Amica Wronki. Do tej pory rozegrał w I lidze 7 meczów, strzelił gola w meczu Widzew Łódź – Lech Poznań.
Przed sezonem 2015/16 doznał kontuzji pleców. Po głębszych oględzinach ten uraz wykluczył go na stałe. W maju 2016 roku zakończył karierę.

</doc>
<doc id="597268" url="https://pl.wikipedia.org/wiki?curid=597268" title="Robert Kłos">
Robert Kłos

Robert Kłos (ur. 4 lutego 1982 w Złotorii) – polski piłkarz grający na pozycji prawego obrońcy.
Kariera piłkarska.
Robert Kłos piłkarską karierę rozpoczynał w Toruńskim KP, którego zawodnikiem był przez dwa i pół sezonu. Wiosną 2002 występował w Sparcie Brodnica, a następnie przeszedł do Polonii Bydgoszcz. W tych dwóch ostatnich zespołach przebywał na wypożyczeniach. Latem 2003 podpisał kontrakt z Zagłębiem Lubin. Zadebiutował w nim 2 sierpnia w spotkaniu z Jagiellonią Białystok. Szybko wywalczył sobie miejsce w podstawowym składzie, strzelił także jednego gola w meczu przeciwko Tłokom Gorzyce, zapewniając Zagłębiu zwycięstwo. W sezonie 2003/04 wywalczył ze swoim klubem awans do I ligi.
W I lidze po raz pierwszy wystąpił 30 lipca 2004. Zagrał wówczas pełne 90 minut w przegranym meczu z Cracovią. Również na najwyższym poziomie ligowym był podstawowym piłkarzem Zagłębia i przez dwa lata rozegrał 41 ligowych spotkań. Latem 2006 trenował z ŁKS Łódź, ale podpisał umowę z lokalnym rywalem, Widzewem. W nowym zespole także regularnie grał w wyjściowej jedenastce, a z czasem stał się jego kapitanem. Został wybrany na to stanowisko przez trenera Michała Probierza, lecz po objęciu drużyny przez Marka Zuba stracił opaskę kapitańską na rzecz Łukasza Masłowskiego.
W 2008 Kłos podpisał dwuletni kontrakt z Odrą Wodzisław Śląski. Zadebiutował w niej 30 sierpnia, a w sezonie 2008/09 wystąpił w szesnastu ligowych spotkaniach. Kilka razy zagrał także w meczach Młodej Ekstraklasy. W następnym sezonie, również nie miał pewnego miejsce w podstawowym składzie, a po przegranym pojedynku z Arką Gdynia został zesłany przez trenera Roberta Moskala do zespołu ME. Wiosną wystąpił w siedmiu meczach, a Odra spadła do I ligi. W 2011 Kłos zaliczył krótki epizod w II-ligowej toruńskiej Elanie, po czym zawiesił swoją karierę piłkarską.
W 2015 Kłos postanowił wrócić do piłki, odnajdując się w V-ligowym Flisaku Złotoria. Od lutego 2016 grał w III-ligowej Elanie Toruń, w której barwach ponownie zadebiutował 12 marca w wygranym 2:0 meczu ze Spartą Brodnica.
Kariera trenerska.
Od lipca 2015 prowadzi Akademię Piłkarską Roberta Kłosa.

</doc>
<doc id="597274" url="https://pl.wikipedia.org/wiki?curid=597274" title="Marcin Nowak (piłkarz)">
Marcin Nowak (piłkarz)

Marcin Dariusz Nowak (ur. 26 czerwca 1979 w Tomaszowie Mazowieckim) – polski piłkarz występujący na pozycji obrońcy.
Kariera klubowa.
Wychowanek Pilicy Tomaszów Mazowiecki. W 1995 rozpoczął karierę piłkarską w drużynie Gwarka Zabrze. Kolejnymi klubami w jego karierze były RKS Radomsko, ukraiński Wołyń Łuck, Widzew Łódź, Piast Gliwice. W Ekstraklasie zadebiutował w barwach Radomska, 22 lipca 2001 r. w meczu z Pogonią Szczecin. Od 2008 do 2010 roku był zawodnikiem Pogoni Szczecin. W czasie wiosny sezonu 2010/2011 pozostawał bez klubu. Od 2011 do 2012 roku był piłkarzem KS-u Polkowice. W sezonie 2012/2013 występował w Pogoni Siedlce. W latach 2014-2017 był piłkarzem Pelikana Łowicz. W 2017 roku został zawodnikiem trzecioligowego wówczas Widzewa Łódź. Był to dla niego powrót do łódzkiego klubu po 10 latach.

</doc>
<doc id="597275" url="https://pl.wikipedia.org/wiki?curid=597275" title="Copa Libertadores 1994">
Copa Libertadores 1994

Copa Libertadores 1994 – 35 edycja Copa Libertadores, w której udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu brazylijskiego klubu São Paulo FC, który awansował do 1/8 finału bez gry.
São Paulo ponownie dotarł do finału, jednak nie zdołał trzeci raz z rzędu zdobyć pucharu, gdyż uległ w rzutach karnych argentyńskiej drużynie CA Vélez Sarsfield, mającej w swym składzie znakomitego paragwajskiego bramkarza José Luisa Chilaverta. Vélez Sarsfield pierwszy raz zdobył najważniejszy puchar Ameryki Południowej. Wcześniej spotkali się dwaj finaliści poprzedniej edycji turnieju – São Paulo i chilijski klub Unión Española. Także i tym razem wygrał klub z Brazylii.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansowały trzy najlepsze zespoły. Jako szesnasty klub do 1/8 awansował broniący tytułu klub São Paulo.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Nadal wysoki poziom prezentowały kluby z Kolumbii, a Atlético Junior dotarł do półfinału, gdzie po rzutach karnych uległ późniejszemu triumfatorowi – klubowi Vélez Sarsfield. Do półfinału dotarła także znakomicie spisująca się paragwajska drużyna Club Olimpia, która w walce o finał uległa po rzutach karnych drużynie São Paulo.
Kolejny raz słabo zaprezentowały się kluby z Urugwaju, choć w 1/8 finału Defensor Sporting stawił twardy opór ekipie Vélez Sarsfield i wyeliminowany został dopiero po rzutach karnych. Zaskakująco słabo wypadł słynny argentyński klub Boca Juniors.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="597277" url="https://pl.wikipedia.org/wiki?curid=597277" title="Krzysztof Sokalski">
Krzysztof Sokalski

Krzysztof Sokalski (ur. 13 sierpnia 1986) - były polski piłkarz występujący na pozycji napastnika.
Wychowanek Łódzkiego Klubu Sportowego. W swojej karierze reprezentował też barwy innych klubów z województwa: Włókniarza Konstantynów Łódzki oraz Górnika Łęczyca. W I lidze, w barwach Widzewa, zadebiutował 28 lipca 2006. W Orange Ekstraklasie rozegrał dziewiętnaście meczów (stan na 20 kwietnia 2007 r.), strzelił cztery bramki. Dodatkowo czterokrotnie występował w meczach Pucharu Ekstraklasy, zdobywając w tych rozgrywkach jednego gola.
21 lipca 2008 roku w wieku 22 lat, niespodziewanie ogłosił zakończenie kariery sportowej.

</doc>
<doc id="597281" url="https://pl.wikipedia.org/wiki?curid=597281" title="Prefektura Kagawa">
Prefektura Kagawa

 – prefektura znajdująca się na wyspie Sikoku ("Shikoku") w Japonii. Jej stolicą jest miasto Takamatsu.
Geografia.
Prefektura Kagawa znajduje się w północno-wschodniej części wyspy Sikoku, na zachodzie graniczy z prefekturą Ehime, na południu z prefekturą Tokushima, od północy jest oblewana wodami Morza Wewnętrznego ("Seto-naikai"). Góry Sanuki przebiegają wzdłuż południowej granicy.
Kagawa jest obecnie powierzchniowo najmniejszą prefekturą w Japonii. Prefektura Osaka była najmniejszą prefekturą dopóki port lotniczy Kansai nie został odzyskany z oceanu na początku lat 90. XX wieku, powiększając swój obszar lądowy. Kagawa jest stosunkowo wąską prefekturą położoną pomiędzy górami wyspy Sikoku i morzem.
Z dniem 1 kwietnia 2014 roku 11% całkowitej powierzchni prefektury zostało oznaczone jako obszary chronione, a mianowicie Park Narodowy Seto Naikai oraz Ōtaki-Ōkawa Prefectural Natural Park.
Miasta.
Miasta prefektury Kagawa:
Wyspa Shōdo.
Shōdo-shima to ciekawa, relatywnie duża wyspa (153,30 km²) na Morzu Wewnętrznym. Znana jest z:
Ogród Ritsurin.
Ogród Ritsurin („gaj kasztanowy”) w Takamatsu powstał pierwotnie ok. 400 lat temu z części ogrodu należącego do daimyō klanu Satō. W 1642 roku Yorishige Matsudaira (1622–1695) objął domenę Takamatsu i odziedziczył ogród. Klan Matsudaira był właścicielem ogrodu przez 228 lat do 1875 roku, gdy został otwarty dla publiczności jako ogród należący do prefektury. W 1953 roku ogród został oficjalnie uznany przez Krajową Agencję ds. Kultury jako Specjalne Miejsce Pięknego Krajobrazu.
Ogród obejmuje sześć stawów i trzynaście krajobrazowych wzgórz wraz z aranżacjami skalnymi i szeroką gamą roślin. Sezonowe kwiaty i tysiąc starannie utrzymanych sosen tworzą scenerię, która zmienia się wraz z porami roku. Obecnie rośnie około 1400 sosen, a około 1000 z nich jest starannie przycinanych i pielęgnowanych od ponad 300 lat. Ich wygląd przypomina drzewka bonsai.
Wioska Shikoku.
Shikoku Mura to skansen znajdujący się u podnóża góry Yashima. W parku na zboczu wzgórza eksponowane są, przeniesione z całej wyspy Sikoku, tradycyjne budynki, warsztaty i konstrukcje, latarnia morska i scena teatru kabuki z miejscami na świeżym powietrzu. Jedną z atrakcji jest most wiszący wykonany z winorośli i drewna, podobny do tych, które można znaleźć w dolinie Iya w sąsiedniej prefekturze Tokushima.

</doc>
<doc id="597283" url="https://pl.wikipedia.org/wiki?curid=597283" title="Deszpot">
Deszpot

Deszpot ("Despot, Zenowic, Zenowicz, Zieniewicz") – polski herb szlachecki, używany przez kilkanaście rodzin.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego: 
W klejnocie, kruk z pierścionkiem w dziobie.
Najwcześniejsze wzmianki.
Po raz pierwszy, herb pojawia się w źródłach w XVI wieku – w "Herbach rycerstwa polskiego" Paprockiego i "Orbis Polonus" Okolskiego, a także w "Kronice" Bielskiego. Nie zachowały się z tego okresu barwy godła, zaś herb występuje pod nazwą Zienowic. Rekonstrukcja barw pojawia się u Kaspra Niesieckiego.
Herbowni.
Tadeusz Gajl wymienia następujące rody herbownych:
Despot, Deszpot, Kibort, Kijek, Kijek-Kostrzeński, Kostrzeń, Kostrzeński, Kostrzyński, Łopatyński, Mładanowicz, Zejnowicz, Zenowicz, Zieniewicz, Zienowicz, Żyniew.

</doc>
<doc id="597285" url="https://pl.wikipedia.org/wiki?curid=597285" title="Reprezentacja Palau w piłce nożnej mężczyzn">
Reprezentacja Palau w piłce nożnej mężczyzn

Reprezentacja Palau w piłce nożnej nie jest członkiem Międzynarodowej Federacji Piłki Nożnej (FIFA), ale jest stowarzyszonym członkiem z Konfederacją Piłkarską Oceanii (OFC), mimo tego nie może startować w Pucharze Narodów Oceanii. Stadion reprezentacji nazywa się "National Stadium"
Do tej pory reprezentacja Palau rozegrała pięć spotkań rangi międzynarodowej (towarzyski mecz w 1987 roku oraz cztery spotkania w czasie turnieju "Micronesian Cup" w 1998 roku).
Obecnym selekcjonerem reprezentacji Palau jest Lukeson Sifix

</doc>
<doc id="597286" url="https://pl.wikipedia.org/wiki?curid=597286" title="I’m Not a Girl, Not Yet a Woman">
I’m Not a Girl, Not Yet a Woman

I'm Not a Girl, Not Yet a Woman – trzeci singel piosenkarki pop Britney Spears, wydany w USA, pochodzący z płyty pt. "Britney". Autorami piosenki są brytyjska piosenkarka Dido, szwedzki producent Max Martin i Rami. Piosenkę wykorzystano w filmie Crossroads, w którym Spears zagrała główna rolę. Piosenka dostała Złotą Malinę w kategorii "Najgorsza Piosenka Napisana Specjalnie do Filmu".
Teledysk.
Reżyserem teledysku jest Wayne Isham. Do piosenki powstały dwie wersje teledysku. Wersja z albumu prezentuje Britney stojąca na wielkich skałach nad kanionem. Wersja z filmu zawiera pochodzące z niego sceny.

</doc>
<doc id="597287" url="https://pl.wikipedia.org/wiki?curid=597287" title="Rahula">
Rahula

Rahula (ur. 534 p.n.e., zm. ?; zobacz Era buddyjska dla kontrowersji chronologicznych) – to ogólnie uznawane imię syna Buddy – Siddharty Gautamy. W wolnym tłumaczeniu imię to oznacza „przykuty” i tworzy interesujący kontrast filozoficzny z terminem Budda - „przebudzony”. Można je również tłumaczyć jako „przeszkoda”. Siddharta Gautama nadał synowi przy narodzinach imię Rahula, rozpoznając w dziecku więź, która miała go utrzymać przy jego żonie Yashodharze i wygodach domowego życia. W "Dhammapadzie" przyjemności i radość jaką mężczyzna czerpie z żony i dzieci nazywa się „miękkimi kajdanami“, które wiążą jednostki z cierpieniami życia - prawdopodobne nawiązanie do syna Sidharty.
Rahul jest popularnym imieniem w Indiach i Nepalu, jego pierwsze użycie prawdopodobnie słusznie przypisywane jest Buddzie.
Chociaż należał do rodziny, którą Gautama opuścił rozpoczynając życie mnicha, zgodnie z wieloma buddyjskimi sutrami, Rahula ostatecznie przyłączył się do nowo utworzonej religii ojca. Rahula występuje w kilku historiach o Gautamie i przedstawiany jest wyłącznie jako uczeń. Zgodnie z pismami Rahula został przyjęty do wspólnoty mnichów jako młody chłopiec, bez wiedzy matki. Przysporzyło to matce Rahuli wiele cierpienia, co skłoniło Buddę do wydania zakazu przyjmowania do wspólnoty mnichów i mniszek młodych chłopców i dziewcząt bez wiedzy i zgody rodziców. Po tym jak zaczął podążać za naukami Buddy, Rahula stał się jednym z wielu arahantów.

</doc>
<doc id="597289" url="https://pl.wikipedia.org/wiki?curid=597289" title="Osady pelagiczne">
Osady pelagiczne

Osady pelagiczne – osady powstałe z materiału pochodzenia morskiego gromadzące się w znacznej odległości od wybrzeża morskiego, charakteryzują się przeciętną średnicą ziarn mineralnych mniejszą od 5 mikrometrów a udział ziarn większych od frakcji przeciętnej nie przekracza 25%, frakcje gruboziarniste reprezentowane są przez minerały autogeniczne i ziarna organiczne. Głównym wskaźnikiem środowiska pelagicznego jest niewielka ilość dostarczanego materiału terygenicznego oraz szybkość gromadzenia się w sposób ciągły osadów, najczęściej rzędu kilku milimetrów na tysiąc lat.
Głównymi osadami pelagicznymi są:

</doc>
<doc id="597291" url="https://pl.wikipedia.org/wiki?curid=597291" title="Hypotensja">
Hypotensja



</doc>
<doc id="597296" url="https://pl.wikipedia.org/wiki?curid=597296" title="Autonomia (religia)">
Autonomia (religia)

Autonomia (z greckiego) – zgodnie ze swym źródłosłowem oznacza "tworzyć dla siebie własne prawo" (natomiast termin teonomia znaczy "przyjąć prawo nadane przez Boga").
Określenie autonomia znane było już starożytnym Grekom. Odwoływał się do niego także Immanuel Kant, definiując je jako właściwą człowiekowi zdolność do określenia dla siebie norm moralnych, abstrahując przy tym nawet od Boga. Już po Soborze Watykańskim II niektórzy z katolickich teologów niemieckich (m.in. Alfons Auer, F. Böckle) na nowo podjęli koncepcję autonomii, nawiązując do nauczania św. Tomasza z Akwinu o roli ludzkiego umysłu w formułowaniu naturalnego prawa moralnego. Chcieli przez to w pozytywny sposób zinterpretować współczesne doświadczenie moralne. Przejawia ono bowiem tendencję do zmieniania tradycyjnych norm moralnych, uważanych przez niektórych za błędne lub niepasujące do realiów współczesnego świata.
Krańcowe formy moralności autonomicznej odrzucił Jan Paweł II w encyklice "Veritatis Splendor" (1995). W rzeczywistości autonomia moralna nie może mieć charakteru absolutnego, gdyż pochodzi z porządku ustanowionego przez Boga, a nie z sumienia jednostki.

</doc>
<doc id="597297" url="https://pl.wikipedia.org/wiki?curid=597297" title="Minerały autogeniczne">
Minerały autogeniczne

Minerały autogeniczne, minerały autigeniczne – minerały, które powstały w środowisku tworzenia się skał osadowych, a nie zostały przytransportowane z innego środowiska czy basenu sedymentacyjnego. Powstają one w wyniku bezpośredniego wytrącenia się z roztworu, z kolumny wody, wody porowej lub przez rekrystalizację albo w wyniku późniejszych przemian diagenetycznych czy wietrzenia w obrębie nagromadzonego osadu.
Najczęściej spotykanymi są węglany: kalcyt, dolomit i syderyt oraz minerały związane z ewaporatami. Glaukonit tworzy się podczas diagenezy z minerałów ilastych rozproszonych w osadzie płytkomorskim i jest wskaźnikiem bardzo powolnej lub nieznacznej dostawy materiału klastycznego lub węglanowego.
Odmienną definicję podają Ryka &amp; Maliszewska, wg których minerałem autogenicznym jest każdy minerał uformowany w czasie powstawania dowolnej skały (a więc nie tylko osadowej, ale i metamorficznej, czy magmowej) lub wczesnej fazy przeobrażenia takiej skały.

</doc>
<doc id="597299" url="https://pl.wikipedia.org/wiki?curid=597299" title="BXP">
BXP



</doc>
<doc id="597300" url="https://pl.wikipedia.org/wiki?curid=597300" title="Bruksizm">
Bruksizm

Bruksizm (z gr. , zgrzytać zębami) – patologiczne tarcie zębami żuchwy o zęby szczęki, występujące przeważnie w nocy, zaliczane do parasomnii. 
Częstość bruksizmu wśród dorosłej populacji wynosi 8–10%. Pacjenci mogą być nieświadomi istnienia dolegliwości.
Choroba ta należy do grupy zaburzeń układu ruchowego narządu żucia. Doprowadza do rozchwiania zębów w szczękach i żuchwie, starcia koron zębowych, pękania szkliwa, zmian – początkowo zapalnych, a następnie zwyrodnieniowych – w stawach skroniowo-żuchwowych, prowadzących do ograniczenia ruchów w tych stawach. Bruksizm może powodować przewlekły ból głowy. Zgrzytanie zębami stanowi ponadto problem społeczny, gdyż niekiedy utrudnia sen partnerowi śpiącemu w tym samym łóżku.
Etiologia.
Pochodzenie tej choroby jest nieznane, ale wśród jej przyczyn postuluje się:
Objawy.
Typowymi objawami są bóle głowy po przebudzeniu oraz zmiany na zębach.
Leczenie.
Leki uspokajające lub psychoterapia są często niewystarczające. Zwykle konieczne jest stosowanie specjalnych szyn odciążających, dobieranych przez protetyka.

</doc>
<doc id="597302" url="https://pl.wikipedia.org/wiki?curid=597302" title="RHX">
RHX

RHX – polski zespół hip-hopowy, założony w 1997 r. w Warszawie. W skład grupy wchodzili: bracia Fisz i Emade oraz Inespe. 
Przed wydaniem swojego pierwszego oficjalnego albumu trio nagrało trzy dema: "RHX Generacja", "Styl Fajowy 98" i "Imielin Faimilja". W czerwcu 1999 r. nakładem Asfalt Records ukazała się pierwsza płyta zespołu "Opowieści z podwórkowej ławki". Wkrótce potem zespół został rozwiązany.

</doc>
<doc id="597304" url="https://pl.wikipedia.org/wiki?curid=597304" title="Minerały allogeniczne">
Minerały allogeniczne

Minerał allogeniczny – minerał, który powstał poza środowiskiem tworzenia się skał osadowych. Minerały allogeniczne dostają się do środowiska osadowego w wyniku mechanicznego wietrzenia skał starszych niż dany osad i transportu do zbiornika sedymentacyjnego.
Odmienną definicję podają Ryka &amp; Maliszewska, wg których minerałem allogenicznym jest każdy minerał uformowany poza miejscem powstawania danej skały (a więc nie tylko osadowej).

</doc>
<doc id="597305" url="https://pl.wikipedia.org/wiki?curid=597305" title="Prefektura Fukushima">
Prefektura Fukushima

 – prefektura znajdująca się w regionie Tōhoku, na wyspie Honsiu, w Japonii. Jej stolicą jest miasto Fukushima. Ma powierzchnię 13 784,14 km2 . W 2020 r. mieszkało w niej 1 834 198 osób, w 741 400 gospodarstwach domowych (w 2010 r. 2 028 752 osoby, w 720 587 gospodarstwach domowych).
Geografia.
Fukushima, prefektura położona na północno-wschodnim wybrzeżu wyspy Honsiu nad Oceanem Spokojnym. Jest trzecią prefekturą w Japonii pod względem powierzchni i najbardziej na południe wysuniętą prefekturą regionu Tōhoku. Geograficznie dzieli się na regiony (z zachodu na wschód): Aizu, Nakadōri, Hamadōri.
Region Hamadōri leży nad Oceanem Spokojnym i jest najbardziej płaski. Region Nakadōri to rolniczy teren w sercu prefektury ze stolicą w Fukushimie. Górzysty region Aizu posiada malownicze jeziora i bujne lasy. Zimą występują obfite opady śniegu.
Graniczy z prefekturami: Yamagata, Ibaraki, Tochigi, Gunma, Miyagi, Niigata.
Miasta.
Miasta prefektury Fukushima:
Podział administracyjny.
01 stycznia 2021 r. w skład prefektury wchodziło 13 większych miast ("shi"), 31 mniejszych ("chō" lub "machi") i 15 gmin wiejskich ("mura").
Historia.
W czasach starożytnych (IV w n.e.) obszar prefektury Fukushima należał do prowincji Yamato. W V w n.e. tereny obecnej prefektury stanowiły granicę przed barbarzyńcami z północy. W 646 r. n.e. po reformach Taika tereny przyłączono do prowincji Mutsu. W 1293 r. tereny Michinoku i Ōshū zostały podbite przez cesarza Subaru.
Ekonomia.
Rejon nadmorski tradycyjnie specjalizuje się w rybołówstwie i przetwórstwie owoców morza. Natomiast rejony w głębi lądu skupiają się głównie na rolnictwie. Ostatnio silnie rozwijany jest przemysł elektroniczny i związany z nim software. Ponadto na wybrzeżu zlokalizowano infrastrukturę produkującą energię elektryczną (znajdują się tam elektrownie atomowe). 
Katastrofa elektrowni.
W marcu 2011 roku Elektrownia jądrowa Fukushima Nr 1 uległa awarii w wyniku trzęsienia ziemi i następującego po nim tsunami.
Edukacja.
Uniwersytety.
Ponadto w prefekturze znajduje się pięć "uczelni krótkoterminowych" czyli "tanki-daigaku" (短期大学). Są to szkoły półwyższe (lub inaczej szkoły policealne), oferujące studia trwające 2-3 lata, po ukończeniu wyższej szkoły średniej ("kōtō-gakkō").
Transport.
Koleje.
JR East – East Japan Railway Company 
Kultura.
Legenda głosi, że nazwa równiny Adachigahara pochodzi od imienia kobiety-olbrzyma, która wędrowała przez te tereny.
Język.
W prefekturze powszechny jest dialekt japońskiego Tōhoku-ben.
Ciekawostki.
Na terenie prefektury znajduje się wioska Hinoemata, znana z przedstawień teatru kabuki na wolnym powietrzu. Jest ona także słynna lokalnie z powodu makaronu gryczanego ("soba"), a w skali kraju jest traktowana jako brama na mokradła Oze-ga-hara.
Co roku, od 800 lat, w lipcu w mieście Tajima odbywa się Aizu-Tajima Gion Festival. Jego punktem kulminacyjnym jest parada mężczyzn ubranych w hakama i kobiet w tradycyjnych strojach ślubnych oraz przedstawienia teatru kabuki, grane przez dzieci.

</doc>
<doc id="597306" url="https://pl.wikipedia.org/wiki?curid=597306" title="Winnemucca">
Winnemucca

Winnemucca, stolica hrabstwa Humboldt w stanie Nevada. W roku 2000 liczba mieszkańców wyniosła 7 174.
Historia.
Siedziba władz od roku 1873, kiedy upadło Unionville (obecnie w hrabstwie Pershing). 19 września 1990 Wild Bunch dokonał tu napadu na bank.
W Winnemucca Johnny Cash skomponował piosenkę "I Been Everywhere".
Geografia.
Współrzędne: 40°58'6" N, 117°43'36" W. Całkowita powierzchnia miasta: 21,4 km² (8,3 mil²).
Transport.
Przez miasto przechodzi autostrada międzystanowa nr 80, gdzie krzyżuje się z międzystanową nr 95. Znajduje się tutaj stacja Amtraka, ale nie można kupić biletów na miejscu.
Historycznie Winnemucca była stacją Kolei Transkontynentalnej.
Gospodarka.
Większość mieszkańców pracuje w przedsiębiorstwach kopalnianych lub jako ich sprzedawcy, bądź kontrahenci.

</doc>
<doc id="597311" url="https://pl.wikipedia.org/wiki?curid=597311" title="Jaropełk Piotr">
Jaropełk Piotr

Jaropełk Piotr Izjasławicz, ros. "Ярополк Пётр Изяславич" (ur. 1043 w Turowie, zm. 22 października 1087 k. Dźwinogrodu) – książę wołyński 1078–1085 i turowski od 1078, tytularny król Rusi od 1075; święty Rosyjskiego Kościoła Prawosławnego.
Był najstarszym synem Izjasława I, wielkiego księcia kijowskiego z dynastii Rurykowiczów oraz Gertrudy, królewny polskiej, córki Mieszka II Lamberta. Ok. 1073 poślubił Kunegundę, margrabiankę miśnieńską, córkę Ottona I z Orlamünde, która przyjęła imię "Irena". Miał z nią dwóch synów: Jarosława i Wiaczesława, oraz córkę Anastazję.
Został zamordowany w drodze do Dźwinogrodu, przebity szablą przez zbirów działających z polecenia Wsiewołoda Jarosławowicza.

</doc>
<doc id="597312" url="https://pl.wikipedia.org/wiki?curid=597312" title="Onar (raper)">
Onar (raper)

Onar, właściwie Marcin Donesz (ur. 19 grudnia 1982 w Warszawie), znany również jako Zachrypnięte Gardło, Gruby Dolar i Onar81 – polski raper. Marcin Donesz znany jest przede wszystkim z występów w zespole hip-hopowym Płomień 81. Współtworzył także duet wraz z producentem muzycznym Ośką. Prowadzi również solową działalność artystyczną.
Onar współpracował ponadto z takimi wykonawcami jak: Borixon, Chada, DJ 600V, Fenomen, Kobra, Miuosh, Młody M, Nowator, Paluch, Pyskaty, Shellerini, Szybki Szmal oraz Waco.
Działalność artystyczna.
Onar działalność artystyczną rozpoczął w drugiej połowie lat 90. w lokalnym zespole TJK, który współtworzył raz z WuBe, Dizkretem i Nicerem. Wraz z zespołem wystąpił m.in. podczas Rap Day '97 poprzedzając występ formacji Run-D.M.C. Wkrótce potem formacja została rozwiązana. Następnie raper podjął współpracę z wraz z Pezetem wraz z którym utworzył zespół Płomień 81. Grupa zadebiutowała utworem „Ursynów 99", który znalazł się kompilacji "Enigma prezentuje: 0-22-Underground vol. 2". Kompozycja wzbudziła zainteresowanie wytwórni muzycznej Asfalt Records wraz z którą Płomień 81 podpisał kontrakt wydawniczy. Debiutancki album formacji zatytułowany "Na zawsze będzie płonął" ukazał się 27 sierpnia 1999 roku. Płyta spotkała się z pozytywnym odbiorem sceny muzyki hip-hopowej.
W międzyczasie duet nawiązał współpracę z DJ 600V. Efektem był utwór „Mieszkam w mieście” wydany na albumie producenckim "Szejsetkilovolt". Na początku 2000 roku, ponowie w kooperacji DJ 600V zespół zaistniał utworem „Takie czasy” wydanym na składance "Hiphopowy raport z osiedla 2000". Skład został rozszerzony również o trzeciego rapera Deusa. Grupa podpisała także nowy kontrakt z należąca do Krzysztofa Kozaka wytwórnią R.R.X. Druga płyta formacji pt. "Nasze dni" ukazała się 26 października 2000 roku.
W 2001 roku grupa wystąpiła na kolejnym albumie producenckim DJ 600V "Wkurwione bity", w utworze pt. „Projekt jest w drodze”. Onar wystąpił na płycie również w utworze solowym pt. „Naprawdę warto”. Także w 2001 roku raper wraz z producentem muzycznym Ośką nagrał album pt. "Superelaks". Materiał był promowany teledyskiem do utworu „Od lat”. W tym samym roku Onar wystąpił na czwartym albumie producenckim DJ 600V "V6" w kompozycji „A łzy płyną”.
Kolejny album raper ponownie nagrał z Ośką. Płyta zatytułowana "Wszystko co mogę mieć" ukazała się w 2003 roku nakładem Warner Music Poland. Album nie odniósł sukcesu komercyjnego co przyczyniło się do rozwiązania kontraktu z wydawca.
17 czerwca 2004 roku ukazało się trzecie wydawnictwo rapera, tym razem sygnowane jako całkowicie solowa produkcja. Płyta pt. "Osobiście" ukazała się nakładem wytwórni Camey Studio. Produkcji nagrań podjęli się m.in. Kociołek, Scoop, Camey i Szogun. Wydawnictwo spotkało się z niejednoznacznym przyjęciem sceny hip-hopowej ze względu na promujące płytę single z gościnnym udziałem Lerka.
Na początku 2005 roku Onar, u boku Piha i Teki zasiadł w jury talent show "Hip-hop Start". Jednakże format wyprodukowany przez telewizję Polsat ostatecznie nie został nigdy wyemitowany. Zwycięzcą konkursu był niespełna dwudziestoletni wówczas Nowator, który w ramach wygranej nagrał debiutancki album solowy "Alfabetyczny spis", który ukazał się jesienią, także 2005 roku nakładem wytwórni Camey Studio. Onar wraz z pozostałymi członkami jury wystąpił gościnnie na tejże płycie.
Następnie Onar ponownie podjął współpracę z Pezetem w ramach formacji Płomień 81. W październiku 2005 roku ukazał trzeci album zespołu pt. "Historie z sąsiedztwa". Wydana przez Konkret Promo płyta została zrealizowana jako duet, bez udziału Deusa. Pozytywnie przyjęty przez publiczność album otrzymał wyróżnienie w postaci „płyty roku” w plebiscycie Hip-Hop.pl i Wudoo.
W międzyczasie za sprawą pochodzącego z album utworu „Co jest?” grupa wdała się w beef z Tede. Trwający do 2007 roku, aczkolwiek nierozstrzygnięty konflikt zaowocował takim utworami duetu oraz samego Onara jak: „Knebel w pysk”, „Ślizgi parkiet” oraz „Teraz ty jesteś pragnienie”. Po sukcesie płyty Pezet, jak i Onar zdecydowali się na kontynuowanie działalności artystycznej w ramach solowych projektów.
1 października 2007 roku nakładem Konkret Promo ukazał się kolejny solowy album Onara pt. "Pod prąd". Materiał został wyprodukowany w całości przez Kociołka. Z kolei wśród gości na płycie znaleźli się m.in. Miodu, Ero i Małolat.
9 września 2009 nakładem wytwórni Fonografika ukazał się kolejny album solowy rapera pt. "Jeden na milion". Na płycie znalazły się utrzymane w nowoczesnej stylistyce utwory wyprodukowane przez Eljota, Fo, Szopsa, Hala, DJ-a Story, Donatana, DJ-a Decksa i Krysa. Gościnnie w nagraniach wzięli udział m.in. Eldo, Bob One, Paluch i Borixon. Materiał był promowany teledyskami do utworów „To ma sens” oraz „Mam zajawkę”. Wydawnictwo ukazało się także w edycji specjalnej wraz z dodatkowymi utworami z udziałem m.in. Kajmana, Młodziaka i Łysonżiego.
W 2011 roku raper podpisał kontrakt wydawniczy z wytwórnią Step Records. 18 listopada 2011 roku ukazał się najnowszy album Onara pt. "Dorosłem do rapu". Produkcji nagrań podjęli się m.in. Donde, Bitny, JH, Świr i Radonis. Ponadto gościnnie na płycie wystąpili m.in. PIH, Młody M i Pyskaty.

</doc>
<doc id="597313" url="https://pl.wikipedia.org/wiki?curid=597313" title="Piotr Jaropełk">
Piotr Jaropełk



</doc>
<doc id="597314" url="https://pl.wikipedia.org/wiki?curid=597314" title="Minoru Genda">
Minoru Genda

Minoru Genda jap. 源田 実 (ur. 16 sierpnia 1904 w Kake w prefekturze Hiroszima, zm. 15 sierpnia 1989 w Tokio) – japoński wojskowy, pilot, komandor Japońskiej Cesarskiej Marynarki Wojennej oraz generał Japońskich Powietrznych Sił Samoobrony. Twórca planu ataku na Pearl Harbor podczas II wojny światowej.
Zarys biografii.
W 1924 ukończył Akademię Cesarskiej Marynarki Wojennej. W grudniu 1928 został skierowany do szkoły lotniczej w Kasumigaurze, którą ukończył z wyróżnieniem w listopadzie 1929, otrzymując kwalifikacje pilota samolotów myśliwskich. Zorganizował i prowadził grupę akrobacyjną zwaną „Latającym Cyrkiem Gendy”, która do pokazów wykorzystywała myśliwce pokładowe Nakajima A2N. Doświadczenia pilota bojowego zdobywał podczas drugiej wojny chińsko-japońskiej, uczestnicząc w działaniach 2. Połączonej Grupy Powietrznej.
W 1941 admirał Isoroku Yamamoto z osobistego wyboru polecił mu opracowanie planów ataku powietrznego na bazę US Navy w Pearl Harbor na Hawajach. Przeprowadzony 7 grudnia tego samego roku atak spowodował przystąpienie Stanów Zjednoczonych do II wojny światowej i rozpoczął działania na Pacyfiku.
W latach 1959–1962 pełnił funkcję szefa sztabu Japońskich Powietrznych Sił Samoobrony. Za pracę na tym stanowisku, prezydent Stanów Zjednoczonych John F. Kennedy odznaczył Gendę amerykańskim odznaczeniem Legion of Merit
Od 1962 do 1986 był deputowanym do parlamentu z ramienia Partii Liberalno-Demokratycznej. W 1986 wycofał się z życia politycznego i przeszedł na emeryturę.
Zmarł 15 sierpnia 1989 w szpitalu w Tokio – jeden dzień przed swoimi 85. urodzinami.

</doc>
<doc id="597315" url="https://pl.wikipedia.org/wiki?curid=597315" title="Pielęgnica skośnopręga">
Pielęgnica skośnopręga

Pielęgnica skośnopręga ("Mesonauta festivus") – gatunek słodkowodnej ryby z rodziny pielęgnicowatych. Bywa hodowana w akwariach. 
Występowanie.
Ameryka Południowa
Charakterystyka.
Ciało silnie bocznie spłaszczone. Ubarwienie żółtoszare, przechodzące na grzbiecie w ciemnoszare. Charakterystyczny ciemny, skośny pas przebiegający od pyska do końca płetwy grzbietowej. Osiągają przeciętnie 12 - 15 cm, maksymalnie do 25 cm długości.
Dymorfizm płciowy: samiec większy od samicy
Wymagania hodowlane.
Mało agresywna, ale wymaga obszernego zbiornika, w którym wyznacza rewir na okres tarła. Może przebywać w zbiorniku wielogatunkowym, jeśli jest odpowiednio duży. W akwarium wymaga gęstej roślinności o długich liściach. Wskazane są rośliny pływające. Woda powinna być dobrze filtrowana i napowietrzana.
Rozmnażanie.
Młode wylęgają się po ok. 3 dniach. Opiekę nad potomstwem sprawują obydwoje rodzice.

</doc>
<doc id="597318" url="https://pl.wikipedia.org/wiki?curid=597318" title="Herb Rzeczypospolitej Obojga Narodów">
Herb Rzeczypospolitej Obojga Narodów

Herb Rzeczypospolitej Obojga Narodów – symbol państwa powstałego po unii lubelskiej w 1569, łączącej Koronę Królestwa Polskiego z Wielkim Księstwem Litewskim. Czterodzielny herb zawierał symbol Korony – dwa pola przedstawiające białego Orła na czerwonym tle w koronie oraz dwa pola z wizerunkiem Pogoni – herbu Wielkiego Księstwa Litewskiego – w kolorze białym na czerwonym lub niebieskim polu. Na tarczy sercowej zwykle znajdował się herb rodowy aktualnie panującego monarchy. Całość była zwieńczona zamkniętą koroną.
Herby powstań narodowych.
Zmodyfikowana wersja herbu stosowana była podczas powstania listopadowego. W herbie dwudzielnym znalazły się polski Orzeł i litewska Pogoń.
Do idei tej powrócono w czasie powstania styczniowego, bezskutecznie próbując wywołać powstanie na ziemiach zabranych, także na ziemiach ruskich. Wyrazem tych dążeń było tzw. odnowienie unii horodelskiej, w czasie manifestacji patriotycznej w 1861 w Horodle, gdzie przybyła szlachta polska, litewska, wołyńska i podolska. Unia miała obejmować trzy narody: Polaków, Litwinów i Rusinów. Odzwierciedleniem tych wydarzeń oraz pewnej ugody politycznej, było przyjęcie przez Rząd Narodowy nowego herbu, który obok godła Polski i Wielkiego Księstwa Litewskiego przedstawiał postać Archanioła Michała, patrona Rusi.

</doc>
<doc id="597319" url="https://pl.wikipedia.org/wiki?curid=597319" title="Czarne oceany">
Czarne oceany

Czarne oceany – powieść science fiction autorstwa Jacka Dukaja, która ukazała się w 2001 roku nakładem wydawnictwa superNowa. Akcja utworu rozgrywa się ok. 2060 roku w USA, w okresie prowadzonych przez komputery wojen ekonomicznych; bohaterem powieści jest Nicolas Hunt, lobbysta zaangażowany w projekt badający zjawisko telepatii. Powieść została napisana w konwencji cyberpunku. 
Historia.
Wskutek sporów z wydawcą Dukaj znacząco przepisał powieść, skracając ją z 1300.
Analiza.
Powieść była analizowana w kontekście transhumanizmu i cyberpunka. 
Odbiór.
Według Wojciecha Orlińskiego, powieść uzyskała kultowy status już na kilka lat przed jej wydaniem, Orliński w swojej recenzji stwierdził, że powieść jest "warta przeczytania, jeśli nie dla zagmatwanej fabuły, to właśnie dla... wizji" niedalekiej przyszłości w niej przedstawionej. 

</doc>
<doc id="597321" url="https://pl.wikipedia.org/wiki?curid=597321" title="Shadowland">
Shadowland

Shadowland – brytyjska grupa rockowa grająca w latach 90. Muzyka zespołu zmierzała w kierunku "cięższej" strony czystego rocka progresywnego, ale równocześnie zachowywała melodyjność i emocjonalność właściwą temu kierunkowi. Po jakimś czasie Shadowland rozdzielił się. Wokalista i klawiszowiec zespołu, Clive Nolan, zaczął występować w nowym zespole nazwanym Arena, który przedstawiał podobny styl muzyczny. od 1996 roku Nolan został także stałym klawiszowcem brytyjskiej grupy Pendragon.

</doc>
<doc id="597326" url="https://pl.wikipedia.org/wiki?curid=597326" title="Baszarmal Sultani">
Baszarmal Sultani

Baszarmal Sultani (ur. 28 czerwca 1985) – afgański bokser, uczestnik Letnich Igrzysk Olimpijskich w 2004 roku w Atenach.
Sultani karierę rozpoczął w wieku 16 lat. Jest Mistrzem Afganistanu w boksie. W maju 2004 roku uzyskał kwalifikację olimpijską. 15 sierpnia 2004 roku wystąpił na igrzyskach, lecz przegrał w pojedynku z egipskim bokserem, Mohamedem Hikalem, który w 2000 roku na olimpiadzie w Sydney awansował do 1/4 finału. Sultani przegrał z nim 12:40.
Baszarmal Sultani studiował literaturoznawstwo na uniwersytecie w Kabulu.

</doc>
<doc id="597327" url="https://pl.wikipedia.org/wiki?curid=597327" title="Olaf Skötkonung">
Olaf Skötkonung

Olaf Skötkonung (ur. ok. 980, zm. najprawdopodobniej zimą 1021/1022) – król Szwecji w latach 995–1021, pierwszy chrześcijański władca tego kraju. Był synem szwedzkiego króla Eryka Zwycięskiego i Sygrydy Storrådy, córki szwedzkiego wodza Skagula Tostea lub polskiego księcia Mieszka I (tożsamej z Gunhildą, znaną pod hipotetycznym imieniem "Świętosława").
Życiorys.
Olaf został szwedzkim królem w 995. Był pierwszym królem, który z pewnością rządził zarówno Szwecją, jak i prowincją Gotlandią ("kraj Gotów"). Przy tym trzeba zwrócić uwagę na to, iż Szwedzi do tego czasu nie byli jednorodnym państwem. Mimo to badania wskazują, że na początku epoki wikingów królestwo Szwecji istniało już za panowania królów z Uppsali. Niektórzy historycy uważają jednak już jego ojca za króla zjednoczonych szwedzkich ziem.
Pod rządami Olafa Skötkonunga zaczęto po raz pierwszy bić monetę w Sigtunie, wprowadzono też pierwsze podatki w historii Szwecji. Na początku jego rządów zawarto sojusz z duńskim królem Swenem Widłobrodym, przypieczętowany małżeństwem owdowiałej matki ze Swenem w roku 996. Wkrótce sojusznicy stoczyli wspólną bitwę pod Svold przeciwko norweskiemu królowi Olafowi I. Po zwycięskiej bitwie podzielili się obaj Norwegią, przy czym Olaf otrzymał regiony Bohuslän i Trøndelag.
Legenda opowiada o chrzcie Olafa w 1008 w Husaby przez angielskiego biskupa Zygfryda. Inne źródła wymieniają w zamian misjonarza Bernharda, który to miał ochrzcić Olafa. Chrzest króla był wynikiem jego zbliżenia z chrześcijańską już wówczas Danią. Król założył pierwsze biskupstwo w Skarze, podporządkowane arcybiskupstwu w Hamburgu-Bremie. Jego przejście na chrześcijaństwo spotkało się z oporem pogańskiej ludności, zwłaszcza ośrodka pogańskiego w Uppsali. By przełamać wpływy pogańskie Olaf ufundował w Sigtunie jeden z pierwszych kościołów, który stał się później katedrą. Mimo tego wpływy chrześcijaństwa w tym czasie nie objęły całej Szwecji. Według legendy sam król zginął zimą 1021/1022 roku w Uppsali, gdy odmówił złożenia pogańskiej ofiary. Jego męczeńska śmierć była powodem uznania go przez Kościół katolicki za świętego. Po śmierci Olafa na króla obrano jego syna Anunda Jakuba, który był również jak ojciec chrześcijaninem.
Godnym uwagi jest to, iż członkowie szwedzkiego rodu królewskiego są już w tym czasie godnymi kandydatami na zawarcie małżeństwa lub ożenienia się z innymi przedstawicielami europejskiej arystokracji, np. córka Olafa Ingegerda szwedzka została żoną wielkiego księcia kijowskiego Jarosława Mądrego.
Olaf poślubił Astrydę, księżniczkę obodrzycką, z którą miał:
Potomstwo z nieślubnego związku z Edlą:

</doc>
<doc id="597330" url="https://pl.wikipedia.org/wiki?curid=597330" title="Eugeniusz Pach">
Eugeniusz Pach

Eugeniusz Pach (ur. 13 października 1929 w Warszawie, zm. w lutym 2016) – jeden z pierwszych spikerów i prezenterów TVP od końca lat 50. do poł. lat 70, reporter, sprawozdawca, dokumentalista i reżyser. Archeolog z wykształcenia.
Życiorys.
Syn Ferdynanda i Janiny. Jako 15-letni strzelec ps. „Kicia” brał udział w powstaniu warszawskim w 9. kompanii batalionu „Kiliński”. Na przełomie sierpnia i września 1944 został odznaczony Krzyżem Walecznych i awansowany na starszego strzelca. 28 września 1944 ciężko ranny (postrzał obu nóg) trafił do niewoli. Po ucieczce z obozu jenieckiego Stalag IVB (Zeithein), od kwietnia 1945 do lipca 1948 żołnierz 2 Korpusu Polskiego na Zachodzie – 5 Kresowej Dywizji Piechoty (5 pal). Uczęszczał wówczas do Gimnazjum i Liceum dla Żołnierzy 2 Korpusu w Casarano we Włoszech.
Do Polski powrócił w 1948, gdzie ukończył archeologię na Uniwersytecie Warszawskim, a następnie podjął pracę w
Zakładzie Paleolitu PAN. Śpiewał w chórkach w Studenckim Teatrze Satyryków oraz występował w przedstawieniach dla dzieci w Teatrze Lalka.
W 1955 wziął udział w konkursie ogłoszonym przez TVP na spikera telewizyjnego. Wybrany z grupy 2 tys. kandydatów, był jednym z dwóch pierwszych lektorów Telewizji Polskiej. Pracę w TVP rozpoczął w 12 grudnia 1955, zapowiadając telewizją adaptację "Tragedii amerykańskiej" w reż. Władysława Sheybala. Razem z Janem Suzinem stworzyli pierwszy duet polskich spikerów telewizyjnych.
Był reżyserem filmów dokumentalnych, reportaży, transmisji i sprawozdań z rajdów, konkursów i wyścigów samochodowych oraz pionierem reportażu bezpośredniego z wozu. W 1960 razem z Bohdanem Tomaszewskim był sprawozdawcą TVP z igrzysk olimpijskich w Rzymie. Ponadto był współtwórca szkoły reportażu TVP oraz współautorem programów: „Turniej Miast”, „Panorama” i „Studio 2”. W latach 70. wspólnie z Mariuszem Walterem tworzył cykl „Spotkania po drodze”. Ponadto, jako zapalony kierowca rajdowy, prowadził w TVP m.in. pierwsze programy poświęcone omówieniu wyścigów Formuły 1. Ostatnim stanowiskiem, jakie zajmował w TVP, była funkcja zastępcy redaktora naczelnego w zespole „Studio 2” Mariusza Waltera.
Pracę w TVP zakończył 13 grudnia 1981. Po odejściu z telewizji nadzorował inwestycje w firmie „Seco” Sobiesława Zasady.
Wieloletni członek Stowarzyszenia Filmowców Polskich.
Według informacji CIA, zbiegły w 1967 na Zachód Janusz Kochański wymieniał Eugeniusza Pacha jako agenta III Departamentu MSW.
Zmarł w zapomnieniu. Pogrzeb Eugeniusza Pacha odbył się 1 marca 2016 na cmentarzu Bródnowskim w Warszawie (kwatera 18H-1-4).
Życie prywatne.
W 1958 ożenił się z Aleksandrą „Kosą” Gustkiewicz, malarką, przez długie lata zastępczynią głównego scenografa TVP.
Był cenionym kierowcą rajdowym oraz pilotem najsłynniejszego polskiego rajdowca Sobiesława Zasady. W 1963 wystartował po raz pierwszy w rajdzie o mistrzostwo Polski, wygrywając w klasie do 1300 ccm.
Filmografia.
Scenariusz i realizacja

</doc>
<doc id="597331" url="https://pl.wikipedia.org/wiki?curid=597331" title="Mosfellsbær">
Mosfellsbær

Mosfellsbær – miasto w południowo-zachodniej Islandii, położone na północny wschód od stolicy kraju Reykjavíku, nad zatoką Leiruvogur (część zatoki Kollafjörður, wchodzącej w skład Zatoki Faxa), u ujścia rzeki Leiruvogsá. Stanowi wysuniętą najbardziej na północ część zespołu miejskiego Wielkiego Reykjavíku. Wchodzi w skład gminy Mosfellsbær, w regionie stołecznym Höfuðborgarsvæðið. Na początku 2018 roku zamieszkiwało je 10,2 tys. osób.
W mieście znajduje się fabryka wełny, rozwinęła się działalność usługowa. Dla turystów udostępniony jest do zwiedzania dom laureata Nagrody Nobla, pisarza Halldóra Laxnessa.
W Mosfellsbær jest biblioteka w której działa punkt informacji turystycznej. Z pobliskiego szczytu Lágafellsklif można zobaczyć górę Esja, Snæfellsjökull, a nawet Reykjavík.
Drogą nr 36 można dojechać do Parku Narodowego Þingvellir.
Z miasta pochodzi muzyk Ólafur Arnalds oraz zespół Kaleo.

</doc>
<doc id="597333" url="https://pl.wikipedia.org/wiki?curid=597333" title="Lex de imperio Vespasiani">
Lex de imperio Vespasiani

Lex de imperio Vespasiani (łac. "ustawa o imperium Wespazjana") – tzw. "konstytucja cesarstwa" wydana w czasie panowania Wespazjana, która regulowała podstawy prawne jego władzy. Jej tekst zachował się na brązowej tablicy w Muzea Kapitolińskim w Rzymie.

</doc>
<doc id="597334" url="https://pl.wikipedia.org/wiki?curid=597334" title="Stanisław Pękosławski (zm. 1588)">
Stanisław Pękosławski (zm. 1588)

Stanisław Pękosławski herbu Abdank (zm. krótko przed 12 lipca 1588) – marszałek sejmu 1585 roku, rotmistrz królewski, komisarz generalny w Inflantach. Starosta marienhauski, swanenburski, kierepecki i sandomierski.
Data urodzenia nieznana, wiadomo jednak, że jego ojciec Piotr zmarł przed rokiem 1574 i że Stanisław był najstarszym z czterech braci (pozostali to Piotr, Marcin i Andrzej). Wiadomo także, że już w roku 1576 był posłem z województwa krakowskiego na sejm toruński (otwarty 19 października), a w 1577 dowodził rotą piechoty. Nie wiadomo także nic o tym, aby założył kiedykolwiek rodzinę, istnieją natomiast przypuszczenia, że był różnowiercą – kalwinistą.
Stanisław Pękosławski był wraz z braćmi dziedzicem we wsiach Pękosław i Gaworzyna w województwie sandomierskim i Stręgoborzyce w województwie krakowskim; ponadto był stryjecznym bratem Prokopa Pękosławskiego, jednego z przywódców szlachty podczas rokoszu sandomierskiego (1606-1609).
Poseł województwa krakowskiego na sejm 1576/1577 roku, poseł województwa sandomierskiego na sejm 1585 roku. Poseł województwa krakowskiego na sejm koronacyjny 1587/1588 roku.
Przez kilka lat był żołnierzem "„przy hetmanie wielkim Jerzym Jazłowieckim”". Po sejmie toruńskim i po rozpisaniu przez Stefana Batorego zaciągów na wojnę z Gdańskiem stawił się 28 kwietnia 1577 w obozie króla z rotą 200 pieszych żołnierzy, wśród których było 153 Węgrów. W czerwcu tego roku walczył wraz ze swym oddziałem pod samym Gdańskiem, a od 7 sierpnia do 6 września pod Latarnią. Tam król wpierw go awansował ("„starszym nad szańcami”") a następnie 22 września, w Malborku, wynagrodził dożywotnią pensją 300 złotych rocznie płatnych z dochodów starostwa stężyckiego.
W styczniu Pękosławski 1578 został rotmistrzem królewskiej nadwornej chorągwi husarskiej liczącej około 150 koni. Na jej czele odbył z Batorym wszystkie trzy jego kampanie na Inflantach.
Podczas pobytu króla Batorego w Rydze (12 marca – 2 maja 1582) powierzył on Pękosławskiemu dowództwo załogi zamku Marienburg i nadał dobra należne zamkowi. Mianował go też komisarzem generalnym Inflant. Wraz z kilku innymi oddanymi mu do pomocy komisarzami Pękosławski otrzymał zadanie odzyskania dóbr królewskich należnych królowi jako spadkobiercy arcybiskupstwa i zakonu. W tym celu miał zbadać legalność tytułów własności szlachty inflanckiej. W styczniu 1583 przyjechał do Krakowa (14 stycznia otrzymał formalnie dokumenty związane z powierzonym mu wcześniej starostwem marienburskim), między innymi w sprawie konstytucji dla Inflant. W tym samym roku doprowadził do końca rewizję dóbr szlachty inflanckiej, sporządzając ze swojej i swoich komisarzy pracy obszerne sprawozdanie. Latem tego samego roku doszło do zatargu polsko-duńskiego o biskupstwo w Piltyniu. Pękosławski dowodził oddziałami skierowanymi w rejon Piltynia na polecenie biskupa Radziwiłła przeciw Duńczykom i siłom miejscowym. Otrzymawszy od króla rozkaz wycofania się zarządził odwrót, podczas którego zmuszony był jednak przyjąć 8 sierpnia jeszcze jedną potyczkę z próbującymi go zaskoczyć Duńczykami; ze starcia tego wyszedł zwycięsko.
Sejmik opatowski wybrał w listopadzie 1584 posłem na Sejm 1585. Już w dniu jego otwarcia 15 stycznia 1585 wybrano Pękosławskiego – m.in. w wyniku zabiegów Zamoyskiego i jego stronników – marszałkiem izby poselskiej. Pękosławski nie był do tej roli przygotowany: nie miał doświadczenia parlamentarnego ani dostatecznej znajomości ustaw i statutów koronnych. W tej sytuacji nie dawał sobie rady w czasie obrad, co niejednokrotnie kończyło się interwencjami marszałka wielkiego koronnego Andrzeja Opalińskiego. Pomimo jednak tych problemów do zerwania sejmu nie doszło i Pękosławskiemu udało się – formalnie przynajmniej zachować pozycję neutralną.
1 kwietnia 1585, pomimo niedobrego wrażenia, jakie pozostawił jako marszałek król nagrodził go starostwem sandomierskim. Zaraz po tym Pękosławski ruszył w pośpieszną drogę powrotną na Inflanty, jeszcze bowiem w czasie trwania obrad sejmu otrzymał od Radziwiłła alarmujące wieści o tym, że są sygnały wskazujące na zagrożenie ze strony Szwecji grożącej atakiem, a także o tym, że wojsko nie otrzymuje żołdu i że zamki obronne są w złym stanie. Później pojawił się problem z Rygą, w której pod koniec roku umieścić musiał silną załogę w świeżo przyszykowanym na ten cel zamku w związku z niepokojami, do jakich tam doszło. Ryga burzyła się pomimo silnego polskiego garnizonu nadal, i w tych trudnych okolicznościach dotarła na Inflanty wieść o śmierci króla Stefana Batorego (zm. 12 grudnia 1586).
5 marca 1587 przyjechawszy na konwokację, Pękosławski prosto z drogi z Inflant jeszcze tego samego wieczora odbył długie i poufne spotkanie z senatorami. Będąc wśród stronników Zamoyskiego mediował ze stronnictwem Zborowskich; pomimo trwających kilka miesięcy negocjacji był przeciwny wyborowi króla we własnym stronnictwie mając świadomość, iż doprowadzić to może do identycznego kroku po drugiej stronie i w rezultacie trudnego do rozwiązania problemu „podwójnej” elekcji. 15 sierpnia podczas elekcji Pękosławski oświadczył, że głosuje "„za Piastem, a gdyby ten być nie mógł – zgoda na królewicza szwedzkiego”". W 1587 roku podpisał reces, sankcjonujący wybór Zygmunta III Wazy. Wkrótce potem, we wrześniu, udał się do Sandomierza z interwencją przeciw uwięzieniu kasztelana sandomierskiego Stanisława Tarnowskiego przez Andrzeja Zborowskiego, marszałka nadwornego. Wobec zagrożenia Krakowa, jakie nastąpiło wraz z pojawieniem się w granicach Polski austriackiego arcyksięcia Maksymiliana, popieranego przez Zborowskich pretendenta do tronu i jego armii, wszedł Pękosławski w skład załogi broniącej stolicy obejmując, wraz z Jerzym Farensbachem, dowództwo jazdy. Otrzymawszy od nowego króla Zygmunta III na sejmie koronacyjnym 7 stycznia 1588 potwierdzenie dożywotnich starostw sandomierskiego i marienburskiego udał się niezwłocznie z Zamoyskim naprzeciw Maksymilianowi. W kończącej epizod austriacki bitwie pod Byczyną 24 stycznia 1588 dowodził stojącą obok kozackiej roty Żółkiewskiego chorągwią husarską. Wraz z Żółkiewskim, będąc w pierwszym rzucie lewego skrzydła armii Zamoyskiego, brawurowo i skutecznie zaatakowali centrum wojsk austriackich. Bitwa zakończyła się pojmaniem austriackiego pretendenta do niewoli. Po bitwie Pękosławski pojechał do Jędrzejowa, i tam czekał na przybycie Zamoyskiego, przyjmując w tym czasie z jego upoważnienia i w jego imieniu m.in. Stanisław Reszkę.
Stanisław Pękosławski zmarł kilka miesięcy później, w lipcu 1588.

</doc>
<doc id="597335" url="https://pl.wikipedia.org/wiki?curid=597335" title="Ciało Chrystusa">
Ciało Chrystusa

Ciało Chrystusa (określenie występuje w Piśmie Świętym głównie u św. Pawła) – oznacza pojedynczą i konkretną wspólnotę lokalną, ustanowioną przez uczestnictwo ("koinonia") w jednym Ciele eucharystycznym.
W liturgii katolickiej Mszy Świętej kapłan działający "in persona Christi" wypowiada słowa "To jest Ciało moje" podczas momentu przeistoczenia, ukazując następnie Ciało Chrystusa pod postacią konsekrowanej hostii. Słowa "Ciało Chrystusa" padają również z ust kapłana, diakona lub innego szafarza podczas udzielania Komunii Świętej.
"Ponieważ jeden jest chleb, przeto my, liczni, tworzymy jedno Ciało. Wszyscy bowiem bierzemy z tego samego chleba" (1 Kor 10,17).
W 1. i 2. Liście do Koryntian oraz w Liście do Efezjan obraz ten został wzbogacony. Podkreślono w nim rolę Chrystusa - Głowy ciała-Kościoła (Kol 1,18; Ef 1,22; 5,23). Eklezjologia św. Pawła ustawia charyzmaty pod kątem służby dobru wspólnemu i każdy z tych charyzmatów podporządkowuje miłości (1 Kor 12 i 13). 

</doc>
<doc id="597336" url="https://pl.wikipedia.org/wiki?curid=597336" title="Olof Skotkonung">
Olof Skotkonung



</doc>
<doc id="597337" url="https://pl.wikipedia.org/wiki?curid=597337" title="Flexxip">
Flexxip

Flexxip – polska grupa muzyczna wykonująca hip-hop. Powstała w 2001 roku w Warszawie z inicjatywy Emila Blefa i Mesa.
Historia.
Pierwszy oficjalny utwór zespołu nosił tytuł „Flexxstyl”. Znalazł się on na wydanej w 2002 składance "Junoumi vol.1" w wytwórni JuNouMi Records. Kolejne nagrania składu to utwory przygotowane na kompilację "Junomi vol.2" (2002), płytę Reda "Al-hub" (2002) i płytę Dizkret/Praktik "IQ" (2002).
Przełomem w ich karierze było nagranie utworu z Pezetem, zatytułowanego „Oczy otwarte” na składankę WhiteHouse "Kodex". Pierwsza płyta grupy, "Ten Typ Mes i Emil Blef – Fach", ukazała się w 2003 nakładem wytwórni T1-Teraz. Promowały ją single „Oszuści”, „List” i „Szukam tego $”.
W 2003 Flexxip otrzymał nagrodę (głosowanie publiczności) „Ślizger” za debiut roku przyznawaną przez czasopismo Ślizg. Flexxip odbył dużą liczbę koncertów w całej Polsce, dwa razy wystąpił w Berlinie, był również gościem festiwalu w Opolu.
Po wydaniu w 2003 roku drugiego albumu, członkowie Flexxip rozpoczęli solową działalność artystyczną. W latach późniejszych jako Flexxip wystąpili także gościnnie na płytach Pelsona – "Sensi" (2005) oraz Tewu – "Ślad po sobie" (2008). Pod koniec 2008 roku grupa zaprzestała działalności.
17 kwietnia 2015 roku zespół dał koncert podczas Red Bull Music Academy Weekender w Pałacu Kultury i Nauki w Warszawie w ramach promocji projektu "Albo Inaczej". Grupa wznowiła działalność jednorazowo specjalnie na potrzeby tegoż koncertu.

</doc>
<doc id="597338" url="https://pl.wikipedia.org/wiki?curid=597338" title="Wsiewołod I">
Wsiewołod I

Wsiewołod I (st.rus. "Всѣволод"), na chrzcie przyjął imię Andrzej (ur. 1029 lub 1030, zm. 13 kwietnia 1093) – książę perejasławski (1054–1073), książę rostowski (1054–1066) i (1073–1087), książę suzdalski (1054–1093), książę czernihowski (1077–1078) i wielki książę kijowski (1078–1093). Syn Jarosława I Mądrego i Ingegerdy.
Życiorys.
W 1046 poślubił Irenę (Anastazję, Zoe?), księżniczkę bizantyjską, córkę Konstantyna IX Monomacha. Miał z nią syna Włodzimierza i córkę Jankę (Annę).
W 1067 poślubił Annę, córkę chana Kipczaków, z którą miał syna Rościsława i trzy córki: Eupraksję - drugą żonę cesarza rzymskiego - Henryka IV, Katarzynę i Marię.
Potomstwo.
z pierwszego małżeństwa:
z drugiego małżeństwa:

</doc>
<doc id="597339" url="https://pl.wikipedia.org/wiki?curid=597339" title="Tytus (cesarz)">
Tytus (cesarz)



</doc>
<doc id="597342" url="https://pl.wikipedia.org/wiki?curid=597342" title="Czerwony klasztor (klasztor na Słowacji)">
Czerwony klasztor (klasztor na Słowacji)

Czerwony klasztor () – kompleks klasztorny na Słowacji w miejscowości Czerwony Klasztor nad Dunajcem, na pograniczu Pienin i Magury Spiskiej.
Historia.
Został ufundowany w 1319 przez węgierskiego magnata Kokosza Berzewiczego. Fundacja ta była częścią kary, jaką miał on ponieść za zabicie Chyderka z rodu Györgów (za karę miał ufundować 6 klasztorów oraz zamówić w nich 4 tys. mszy). Budowę klasztoru rozpoczęto w 1330 r. Nazywano go Klasztorem Lechnickim, gdyż powstał na terenach wyłączonych z położonej wyżej w dolinie potoku Havka wsi Lechnica, zaś od pokrycia czerwoną dachówką był "„od ludu czerwonym zwany”". Wilhelm Drugeth, starosta spiski, uposażył go w 1335 r. Starą Wsią, a w 1352 r. Jan, przeor klasztoru w Lendaku darował wieś Relów. Krakowscy mieszczanie na utrzymanie klasztoru przeznaczyli połowę wsi Rychwałd. Zakonnicy byli utrzymywani przez podatki pochodzące łącznie z 10 wsi. Wspierani byli też przez polskich królów: Kazimierza Wielkiego, Ludwika Węgierskiego i królową Jadwigę. W 1381 r. "„Ludwik król polski i węgierski nakazał Bolkowi, księciu opolskiemu i staroście czorsztyńskiemu, by nie wzbraniał kartuzom lechnickim łowienia ryb na polskim brzegu Dunajca. R. 1393 Jadwiga królowa uposażyła klasztor stałym dochodem soli z żup bocheńskich, tudzież młynem po polskiej stronie. Władysław Jagiełło zatwierdził to nadanie we Lwowie 1425 r.”". Z czasem zakonnicy rozbudowywali obiekt i wznosili dalsze budowle: domki–pustelnie, szpital, aptekę, zajazd dla podróżnych i wieżę kościoła. Na początku XVI w. wsparcia klasztorowi udzielała również Jadwiga, wdowa po zmarłym w 1499 r. dziedzicznym żupanie spiskim, Stefanie Zápolyi. Przypuszcza się, że mogła ona ufundować cykl czterech (częściowo zachowanych) malowideł ściennych w kościele, przedstawiających sceny z Pasji.
Klasztor zamieszkany był początkowo (do 1567 r.) przez mnichów z zakonu kartuzów (posiadali również klasztor w Kláštorisku), a później (1711–1782) kamedułów.
W latach 1431–1433 klasztor był łupiony przez husytów. Zakon działał do roku 1782, kiedy został skasowany przez cesarza Józefa II. Dobra zakonu zostały rozdysponowane wśród kilkuset rodzin niemieckich kolonistów, którzy w tym czasie przybyli do pobliskiej Dolnej Lechnicy (), wówczas też upowszechniła się niemiecka nazwa "Rotes Kloster" (). Jadwiga Łuszczewska (Deotyma) zwiedzająca w 1860 klasztor zastała go zrujnowanym, ale kościół był zadbany. Po pożarze w 1907, w wyniku którego zniszczone zostały dachy i zawaliła się wieża kościoła, klasztor przeszedł na własność węgierskiego ministerstwa rolnictwa. W 1934 preszowski oddział KCST wydzierżawił go na 50 lat i przeprowadził prowizoryczny remont, w latach 1952–1968 przeprowadzono remont generalny, a cały obiekt został uznany za narodowy pomnik kultury.
Brat Cyprian.
Najbardziej znanym mnichem z Czerwonego Klasztoru był mnich Cyprian (Franz Ignatz Jäschke). W klasztorze pełnił obowiązki lekarza, cyrulika i aptekarza. W przyklasztornych ogrodach uprawiał zioła, z których sam sporządzał leki.
Był też znany jako botanik, do czasów dzisiejszych w muzeum w Tatrzańskiej Łomnicy zachował się jego zielnik. Skatalogował w nim i opisał blisko 300 gatunków roślin rosnących w Pieninach, zbierał też rośliny w Tatrach, m.in. w Dolinie Kieżmarskiej.
Znany też jest pod przydomkiem "Latający Mnich", według opowieści miał na własnoręcznie skonstruowanej lotni zlecieć ze szczytu Trzech Koron na dziedziniec Czerwonego Klasztoru lub, jak głosi inna legenda, przelecieć nad Morskim Okiem, gdzie został zamieniony w skalny głaz, nazywany do tej pory Mnichem.
Pisarz Jan Wiktor uczynił go bohaterem swego opowiadania "Zapomniany lotnik" oraz powieści "Skrzydlaty Mnich". 
Na terenie klasztoru zrealizowano słowacko-polski film Latający mnich i tajemnica Da Vinci opowiadający o życiu brata Cypriana.

</doc>
<doc id="597343" url="https://pl.wikipedia.org/wiki?curid=597343" title="Flaga Missouri">
Flaga Missouri



</doc>
<doc id="597345" url="https://pl.wikipedia.org/wiki?curid=597345" title="Flaga Montany">
Flaga Montany



</doc>
<doc id="597346" url="https://pl.wikipedia.org/wiki?curid=597346" title="Hlaskover Rock">
Hlaskover Rock

Hlaskover Rock – trzecia płyta polskiego zespołu street punkowego The Analogs, wydana w 2000 roku. Tytuł albumu jest wyrazem hołdu dla osoby Marka Hłaski, którego twórczość, co zostało powiedziane w jednym z wywiadów, jest bardzo ceniona przez członków grupy.

</doc>
<doc id="597347" url="https://pl.wikipedia.org/wiki?curid=597347" title="Flaga Nebraski">
Flaga Nebraski



</doc>
<doc id="597349" url="https://pl.wikipedia.org/wiki?curid=597349" title="Flaga New Hampshire">
Flaga New Hampshire



</doc>
<doc id="597350" url="https://pl.wikipedia.org/wiki?curid=597350" title="Kościół św. Jana Chrzciciela w Płocku">
Kościół św. Jana Chrzciciela w Płocku

Kościół św. Jana Chrzciciela w Płocku – rzymskokatolicki kościół parafialny zbudowany w drugiej połowie XVIII wieku. Znajduje się na Starym Mieście obok Seminarium Duchownego w Płocku.
Został zbudowany w stylu późnobarokowym w latach 1758–1771. Świątynią opiekowali się ojcowie reformaci. Kościół powstał na placu, który został podarowany zakonnikom przez miecznikową zakroczymską Mariannę Lasocką. W pobliżu reformaci zbudowali klasztor (1773–1783). Mieszkali w nim aż do kasaty ich zakonu w 1864. Wnętrze kościoła składa się z ołtarza głównego i dwóch ołtarzy bocznych. Obraz w jednym z nich wykonał Władysław Drapiewski. Rzeźby z drewna lipowego wykonał jeden z zakonników. Nad wejściem głównym do świątyni znajdują się rzeźby św. Piotra i Pawła, przed budynkiem stoi popiersie biskupa płockiego, arcybiskupa Antoniego Juliana Nowowiejskiego. Jest to dzieło prof. Gustawa Zemły.
W kościele tym 2 sierpnia 1893 przed obrazem Matki Boskiej Anielskiej św. Maria Franciszka Kozłowska otrzymała objawienie Dzieła Wielkiego Miłosierdzia dla świata. Było to pierwsze współczesne objawienie o Miłosierdziu Bożym, które dało początek Zgromadzeniu Kapłanów Mariawitów.
Proboszczem parafii jest od 1996 ks. Antoni Kołodziejski. Parafia liczy obecnie 7013 osób. Z parafii św. Jana Chrzciciela korzystają także klerycy Wyższego Seminarium Duchownego.

</doc>
<doc id="597352" url="https://pl.wikipedia.org/wiki?curid=597352" title="Scotland Yard">
Scotland Yard

Nowy Scotland Yard, znany jako Scotland Yard (pol. dosł. "Szkocki Dziedziniec") lub The Yard – metonimia stosowana wobec Metropolitan Police Service (policji londyńskiej). Nazwa "Scotland Yard" pochodzi od nazwy ulicy, przy której komenda policji mieściła się w latach 1829 (od 29 IX) – 1890, i od nazwy pałacu, który był siedzibą królów Szkocji w czasie ich pobytu w Anglii w okresie od XI do XII wieku. 
Obecna siedziba Policji Metropolitalnej położona jest przy Victoria Street w dzielnicy Westminster, w odległości ok. 500 jardów (czyli ok. 450 metrów) od Pałacu Westminsterskiego. 
W Polsce nazwa ta często utożsamiana jest z całą instytucją londyńskiej policji, prowadzącą m.in. centralny rejestr skazanych, ewidencjonującą kartoteki przestępców, zajmującą się specjalistycznymi badaniami kryminalistycznymi i odpowiedzialną za ochronę członków brytyjskiej rodziny królewskiej, rządu i wyższych urzędników państwowych.

</doc>
<doc id="597354" url="https://pl.wikipedia.org/wiki?curid=597354" title="Flaga New Jersey">
Flaga New Jersey



</doc>
<doc id="597355" url="https://pl.wikipedia.org/wiki?curid=597355" title="Philippsburg">
Philippsburg

Philippsburg (do 1632 Udenheim) – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe, siedziba związku gmin Philippsburg. Leży nad starorzeczami Renu, ok. 25 km na północ od Karlsruhe, przy drodze krajowej B36 i linii kolejowej Stuttgart – Mannheim; Mannheim – Bazylea.
Od 1371 do 1718 Philippsburg był własnością biskupa Spiry. Do 1632 miasto było znane pod nazwą "Udenheim". Od 1632 obowiązuje obecna nazwa miasta, która pochodzi od imienia biskupa Philippa Christopha von Sötern. Był on biskupem od 1610 do 1652.
Dawniej była tu twierdza, zdobyta przez armię francuską podczas polskiej wojny sukcesyjnej (w czasie oblężenia zginął wódz armii francuskiej marszałek James Berwick).
Obecnie w okolicach miasta istnieje elektrownia jądrowa.

</doc>
<doc id="597356" url="https://pl.wikipedia.org/wiki?curid=597356" title="Królestwo Araukanii i Patagonii">
Królestwo Araukanii i Patagonii

Królestwo Araukanii i Patagonii – państwo historyczne obejmujące region Araukanii i Patagonii. 
Tereny na południe od rzeki Biobío - zgodnie z traktatem z Quillin, zawartym 6 stycznia 1641 r. między Hiszpanią a zamieszkującym je ludem Mapuczów - nie podlegały kolonialnej władzy Hiszpanii. W połowie XIX w. Chile i Argentyna zaczęły kolonizować te tereny, które uważały za ziemię niczyją. 17 listopada 1860 r. francuski prawnik Orelie-Antoine de Tounens, mieszkający w Araukanii, został obwołany królem przez zgromadzenie wodzów (Futa Kallog) plemion z ludu Mapuczów, którzy chcieli przekształcić związek plemion w nowoczesne państwo i w ten sposób uchronić się przed ekspansją Chile i Argentyny. De Tounens jako król Aureliusz Antoni I nadał swemu państwu konstytucję wzorowaną na ówczesnej konstytucji Francji. Powołał rząd i rozpoczął emisję waluty: peso araukańsko-patagońskiego. Królestwo Araukanii i Patagonii nie zostało jednak uznane przez ówczesną społeczność międzynarodową. Po kilkunastu miesiącach panowania, 5 stycznia 1862 roku król został pojmany przez wojsko chilijskie, następnie uwięziony, uznany przez sąd chilijski za niepoczytalnego i deportowany do Francji. Trzykrotnie (w latach 1869-1871, w 1874 i w 1876 roku) organizował wyprawy po utracony tron, lecz nie osiągnął swego celu. 
W latach 70. Chile i Argentyna rozpoczęły podbój królestwa, zakończony podziałem jego terytorium w r. 1881. 
Następcy Orelie-Antoine de Tounens, żyjący we Francji, wyznaczeni lub wybrani zgodnie z procedurą określoną w konstytucji Araukanii i Patagonii, pretendują do władzy nad dawnym terytorium królestwa.

</doc>
<doc id="597360" url="https://pl.wikipedia.org/wiki?curid=597360" title="Hrabstwo Nye">
Hrabstwo Nye

Hrabstwo Nye przecina środkową część stanu Nevada. W roku 2004 liczba mieszkańców wynosiła 46 714. Stolicą jest Tonopah.
Historia.
Hrabstwo Nye powstało 1864 roku poprzez secesję z Esmeraldy. Nazwane na cześć Jamesa W. Nye, gubernatora Terytorium Nevady i senatora reprezentującego późniejszy stan. Siedzibą władz były: Ione City (1864), Belmont (1867) i Tonopah (1905).
W 1909 r. była próba utworzenia hrabstwa Bullfrog z części terytorium hrabstwa Nye, ale samorząd hrabstwa Nye odrzucił propozycję. W 1987 r. Legislatura Nevady je utworzyła. Miała powierzchnię 144 mil kwadratowych (370 km2) i eksterytorialną stolicę w Carson City. Było całkowicie otoczone hrabstwem Nye. Miało być niezamieszkane, nie zawierać dróg ani budynków i służyć jako miejsce do przechowywania odpadów promieniotwórczych.
Ponieważ hrabstwo Bullfrog nie miało być zamieszkane, jego urzędnicy mieli być wybierani przez gubernatora, zamiast w wyborach powszechnych. Wszystkie opłaty za składowanie odpadów promieniotwórczych trafiałyby bezpośrednio do skarbu stanowego.
W 1988 r. Sąd Najwyższy Nevady orzekł, że utworzenie takiego hrabstwa było sprzeczne z konstytucją. W 1989 r. hrabstwo Bullfrog zostało wcielone do hrabstwa Nye.
Geografia.
Całkowita powierzchnia wynosi 47 031 km² (18 159 mil²), z czego 47 000 km² (18 147 mil²) stanowi ląd, a 31 km² (12 mil², 0,07%) woda.
Nye jest trzecim, po San Bernardino w Kalifornii i Cococino w Arizonie, największym hrabstwem w całych USA (nie licząc okręgów Alaski). Większe niż razem wzięte stany Massachusetts, Rhode Island, New Jersey i Delaware. Zaledwie 3329 km² (7%) powierzchni stanowi własność prywatną, co jest przyczyną wielu kontrowersji. Pozostałe tereny należą do rządu federalnego. Znajduje się tutaj m.in. Poligon Nevada, na którym testowano broń atomową i Strefa Sił Powietrznych Nellis. W granicach hrabstwa znajdują się także Góra Yucca i niewielki fragment Parku Narodowego Doliny Śmierci. Którego większa część jest w hrabstwie Inyo, stanu Kalifornia.
Niemal cała populacja zamieszkuje Pahrump na południu. Pomiędzy Pahrump i Tonopah znajduje się Strefa Sił Powietrznych Nellis.
Wschodnią część hrabstwa zajmuje pustynia Amargosa.

</doc>
<doc id="597362" url="https://pl.wikipedia.org/wiki?curid=597362" title="Grajcarek">
Grajcarek

Grajcarek – potok, dopływ Dunajca. Płynie u podnóża Małych Pienin i Beskidu Sądeckiego, powstaje w Jaworkach z połączenia Białej i Czarnej Wody. Płynie przez Jaworki, Szlachtową i uchodzi do Dunajca w Szczawnicy, tuż powyżej charakterystycznej skały Kotuńka, na wysokości 430 m n.p.m. Zaraz za skrzyżowaniem dróg jest most, pod którym płynie Grajcarek, a za mostem zaczyna się Droga Pienińska.
Za źródła Grajcarka są uznawane źródła Białej Wody, znajdujące się na wysokości ok. 950 m n.p.m. Powierzchnia zlewni 85,5 km², długość od źródeł do ujścia ok. 15 km, a średni spadek 3,5%. Płynie w ogólnym kierunku ze wschodu na zachód doliną, która jest też granicą pomiędzy Pieninami a Beskidem Sądeckim. Większymi lewobrzeżnymi dopływami Grajcarka są: Skalski Potok, Kamionka (wypływająca z Wąwozu Homole), Krupianka, Czerszla, Pałkowski Potok, Klimentowski Potok. Prawobrzeżnymi dopływami są: Stary Potok, Sielski Potok, Szlachtowski Potok, Sopotnicki Potok, Skotnicki Potok. Dno Grajcarka jest kamieniste. Rzeka ma duże przybory powodziowe. W górnej części biegu ma naturalne przeważnie koryto i obfituje w ryby. Uregulowany jest nieduży odcinek w obrębie Jaworek oraz cały niemal odcinek w obrębie Szczawnicy, miejscami rzeka płynie tu ciasnym i głębokim betonowym korytem.
Przez miejscową ludność był nazywany Szczawnickim Potokiem, Ruskim Potokiem lub Ruską Wodą. Walery Eljasz pisze: "„Potok przez Szczawnicę płynący od wschodu na zachód zwie się Ruską Wodą, bo poczyna się wśród osad ruskich.”" (przed Akcją Wisła położone nad nim wsie Szlachtowa, Jaworki, Biała Woda i Czarna Woda zamieszkiwali Rusini – zob. Ruś Szlachtowska). Nazwę Grajcarek nadali mu turyści i kuracjusze szczawniccy pod koniec XIX wieku. Pochodzi od tego, że kuracjusze uzdrowisk szczawnickich wrzucali do niego drobne monety – grajcary.

</doc>
<doc id="597364" url="https://pl.wikipedia.org/wiki?curid=597364" title="César Pelli">
César Pelli

César Pelli (ur. 12 października 1926 w San Miguel de Tucumán, zm. 19 lipca 2019 tamże) – argentyńsko-amerykański architekt (obywatelstwo amerykańskie uzyskał w 1964).
Studiował architekturę na Narodowym Uniwersytecie Tucumánu. W 1952 wyemigrował do Stanów Zjednoczonych i magisterium z tego przedmiotu zrobił na Uniwersytecie Illinois w Urbanie i Champaign (University of Illinois School of Architecture, w Champaign). W latach 1977–1984 stał na czele wydziału architektury Uniwersytetu Yale. Karierę rozpoczynał w biurze Eero Saarinena. W 1991 American Institute of Architects (AIA) uznał go za jednego z najbardziej wpływowych amerykańskich architektów. Jest laureatem wielu prestiżowych nagród. W 1999 Monacelli Press wydało jego książkę "Observations for young architects".
Własne biuro architektoniczne założył w 1977 w New Haven (w stanie Connecticut). Biuro początkowo nosiło nazwę César Pelli &amp; Associates Architects, by w 2005 zmienić nazwę na Pelli Clarke Pelli Architects. Biurem kierują César Pelli, Fred Clarke oraz Rafael Pelli. Dwie siedziby biura to macierzysta w New Haven oraz Nowy Jork (od 2000). Firma zajmuje się projektami na zlecenia korporacyjne, rządowe oraz prywatne.

</doc>
<doc id="597365" url="https://pl.wikipedia.org/wiki?curid=597365" title="Citizen Cain">
Citizen Cain

Citizen Cain - szkocka grupa wykonująca rock progresywny, założona we wczesnych latach 80 przez wokalistę Cyrusa Scotta. Piosenki zespołu zawierają złożone teksty Cyrusa Scotta, opowiadające o ludzkiej omylności, wojnach, historii, polityce i ekologii. 
Nazwa zespołu jest oczywistą grą słów opierającą się na nazwie kultowego filmu Orsona Wellesa "Citizen Kane" ("Obywatel Kane"). W tekstach piosenek zespołu jest wiele odnośników do biblijnego Kaina, pierwszego mordercy jako do metafory dla ludzkiej siły niszczycielskiej.
Pierwszy album zespołu, "Ghost Dance" (1984) zawierał czysto konwencjonalną muzykę rockową. Grupa rozdzieliła się w 1987, ale Scott uruchomił grupę z powrotem, zapraszając dwóch nowych członków, w 1992 roku, wydając ciepło przyjęte demo przed samym albumem "Serpents in Camouflage" (1993, reedycja z dwoma bonusowymi ścieżkami z kasety demo w roku 1996). Ten album i jego następca "Somewhere but yesterday" (1995) zawiera ostre tematy muzyczne, którym towarzyszył głos Scotta, śpiewającego w stylu Petera Gabriela. 
Wpływ muzyki supergrupy Genesis na Citizen Cain jest najbardziej wyraźny na 25-minutowej tytułowej suicie "Somewhere but yesterday", która wydaje się być po części hołdem dla 20-minutowego "Supper's ready" właśnie zespołu Genesis. 
Dwa kolejne albumy, "Rasing the stones" (1998) oraz "Playing dead" (2002), wydane pod oryginalną nazwą zespołu pomimo "oficjalnej" zmiany nazwy na Xitizen Cain, umocniły styl pisania tekstów Scotta ale powzięły mniej zwyczajną drogę muzyczną - zawierały więcej brzmień klawiszowych, mniej gitarowych i bardziej skomplikowane zmiany rytmu. Ten kierunek rozczarował wielu fanów, którzy mieli nadzieję usłyszeć więcej z dwóch poprzednich albumów. 
Wszystkie projekty okładek albumów zostały stworzone przez Scotta. Zadziwiająco i rzadko jak na okładki albumów, głównie zawierają one obrazowe sceny wbijania na pal lub rozpruwania wnętrzności.

</doc>
<doc id="597366" url="https://pl.wikipedia.org/wiki?curid=597366" title="Mechanik Jurecki">
Mechanik Jurecki



</doc>
<doc id="597368" url="https://pl.wikipedia.org/wiki?curid=597368" title="Bitwa pod Lauffeldt">
Bitwa pod Lauffeldt

Bitwa pod Lauffeldt – starcie zbrojne, które miało miejsce 2 lipca 1747 podczas wojny austriacko-francuskiej (1744–1748), będącej częścią austriackiej wojny sukcesyjnej (1740–1748).
Bitwa została stoczona pomiędzy armią francuską dowodzoną przez Maurycego Saskiego a armią sprzymierzonych (Wielka Brytania, Hesja, Holandia, Hanower i Austria) dowodzoną przez księcia Cumberland.
W czerwcu 1747 r. głównodowodzący tzw. Armii Pragmatycznej książę Cumberland zaplanował na czele 60 tys. ludzi podjęcie przy pomocy wojsk sprzymierzonych ofensywy przeciw wojskom francuskim pod wodzą marszałka Maurycego Saskiego i na korpus księcia Clermont. Uprzedzili go jednak Francuzi: po forsownym marszu marszałek połączył się z księciem i zajął pozycje, które wcześniej zamierzał zająć Cumberland. Naprzeciwko armii sprzymierzonych stanęło 80 tys. Francuzów.
Po wstępnej potyczce francuskiej i brytyjskiej kawalerii pod wodzą Johna Ligoniera, do natarcia ruszyła piechota sprzymierzonych. Ich wojska osłonięte były linią kilku wsi, co stało się przyczyną gwałtownego sporu pomiędzy ks. Cumberland a Ligonierem: zamierzał on rozlokować oddziały w wioskach, Cumberland natomiast wydał rozkaz do zajęcia pozycji poza linią zabudowań. W wyniku zamieszania wojska najpierw weszły do wsi, by wkrótce je opuścić. 
Wioski Lauffeldt oraz Vlytingen znajdowały się w centrum armii sprzymierzonych. Francuzi przypuścili najpierw atak na lewe skrzydło, gdzie opanowali dwie wioski. Następnie uderzyli na Lauffeldt, Vlytingen i Val, gdzie po gwałtownej walce zostali odparci. Na prawym skrzydle Cumberland zażądał wzmocnień ze strony Austriaków, ci jednak nie wyruszyli z pomocą. W tej sytuacji Francuzi ponowili ataki, powoli wypierając brytyjską piechotę z zabudowań (wioska Val przechodziła pięciokrotnie z rąk do rąk). Gwałtowny kontratak wprawdzie odepchnął Francuzów, wsparci jednak nowymi oddziałami ostatecznie wyparli Brytyjczyków.
Decydującym momentem bitwy była ucieczka jednostek holenderskich, które pociągnęły za sobą oddziały brytyjskie. Cumberland straciwszy panowanie nad sytuacją, nakazał odwrót. Wtedy na tyły wycofujących się wojsk uderzyły siły Maurycego Saskiego. Ligonier usiłował kontratakiem odeprzeć przeciwnika, wysyłając do walki 3 brytyjskie regimenty kawalerii. Atak zakończył się jednak wielkimi stratami, a sam Ligonier dostał się do niewoli. Tymczasem Cumberland uporządkował ostatecznie swoje siły i wycofał się z pola walki zagarniając większość dział, 700 jeńców oraz liczne sztandary przeciwnika. W walkach szczególnie odznaczył się w późniejszy generał James Wolfe.
Obu stronom bitwa przyniosła wysokie straty. Francuzi pomimo zwycięstwa mieli stracić do 10 tys. ludzi, sprzymierzeńcy zaś około 4 tysięcy. Jak zauważył później jeden z brytyjskich oficerów, życzyłby on codziennie przeciwnikowi takiego zwycięstwa. Bitwa obnażyła słabość dowodzenia sprzymierzonych, których wzajemne nieporozumienia naraziły wojska na niebezpieczeństwo. Bierność wojsk austriackich pozwoliła Maurycemu Saskiemu skoncentrować uderzenie na jednostkach brytyjskich i niemieckich. Jego zwycięstwo umożliwiło Francuzom opanowanie całego obszaru austriackich Niderlandów (dzisiejsza Belgia) wraz z zajęciem kolejnych miast.
Była to ostatnia większa bitwa tej wojny, zakończonej w następnym roku zawarciem pokoju w Akwizgranie. Francuzi w zamian za zwrot Louisbourga w Kanadzie oddali swoje zdobycze we Flandrii.

</doc>
<doc id="597369" url="https://pl.wikipedia.org/wiki?curid=597369" title="Gabbs">
Gabbs

Gabbs – jednostka osadnicza w stanie Nevada w hrabstwie Nye. 8 maja 2001 straciło prawa miejskie.

</doc>
<doc id="597370" url="https://pl.wikipedia.org/wiki?curid=597370" title="Suzaku (feniks)">
Suzaku (feniks)



</doc>
<doc id="597371" url="https://pl.wikipedia.org/wiki?curid=597371" title="CA Newell’s Old Boys">
CA Newell’s Old Boys

Club Atlético Newell’s Old Boys (wym. ) – argentyński klub sportowy (znany głównie z sekcji piłki nożnej) z siedzibą w mieście Rosario, w prowincji Santa Fe. Występuje w rozgrywkach Primera División. Swoje domowe mecze rozgrywa na obiekcie Estadio Marcelo Alberto Bielsa.
Historia.
Klub został założony w dniu 3 listopada 1903 roku przez byłych uczniów „Colegio e Internado Mercantil Anglo-Argentino”, popularnie zwanego „Colegio Newell” – brytyjskiego liceum w Rosario. Nazwa klubu pochodzi od nazwiska dyrektora i trenera piłkarskiego Isaaca Newella.
Barwami klubu są czerwień i czerń zaczerpnięte z flag Niemiec i Wielkiej Brytanii.
W latach 1994-2000 w zespole juniorskim trenował Lionel Messi, odchodząc z niego do Barcelony.

</doc>
<doc id="597373" url="https://pl.wikipedia.org/wiki?curid=597373" title="Christian Manfredini">
Christian Manfredini

Christian Manfredini (ur. 1 maja 1975 w Abidżanie) jest piłkarzem reprezentacji Wybrzeża Kości Słoniowej, a na boisku występuje jako skrzydłowy.
Życiorys.
Manfredini urodził się w malutkim miasteczku na Wybrzeżu Kości Słoniowej, o nazwie Port Bouet. Niedługo po urodzeniu, kiedy miał trzy lata, jego rodzice zginęli w wypadku samochodowym. W wieku pięciu lat, małego Christiana przygarnęła pewna włoska rodzina, przy której stawiał pierwsze kroki. To właśnie przybrany ojciec nauczył go grać w piłkę i zapisał do szkółki Juventusu. Jednak w Turynie, nawet w drużynach juniorskich, była za duża konkurencja i piłkarz był zmuszony zmienić klub. Najpierw odszedł do Pistoiese, później grał w Viterbese, Avezzano, Fermanie, Cosenzie, aż w końcu trafił do profesjonalnego klubu, jakim była FC Genoa. Grał tam przez sezon, na tyle dobrze, że sięgnęli po niego działacze Chievo. Następnie, po dwóch sezonach gry w ekipie Mussi Volanti przeniósł się do rzymskiego S.S. Lazio, gdzie pograł tylko rundę, a później zdecydował się na opuszczenie Italii i wyjazd do Hiszpanii, do CA Osasuna. Latem powrócił do Włoch, tym razem wybrał Fiorentine, gdzie również grał tylko pół roku. Od 2004 do 2011 Christian Manfredini po raz kolejny występował na Stadio Olimpico, w biało-niebieskiej koszulce Lazio. W 2011 roku odszedł do AC Sambonifacese.

</doc>
<doc id="597374" url="https://pl.wikipedia.org/wiki?curid=597374" title="Byakko">
Byakko



</doc>
<doc id="597377" url="https://pl.wikipedia.org/wiki?curid=597377" title="Newell's Old Boys">
Newell's Old Boys



</doc>
<doc id="597378" url="https://pl.wikipedia.org/wiki?curid=597378" title="Kolka (Łotwa)">
Kolka (Łotwa)

Kolka (liw. "Kūolka") – miejscowość na Łotwie, w gminie Dundaga, siedziba pohostu Kolka. Miejscowość leży w zachodniej Kurlandii, na przylądku Kolka, rozdzielającym Morze Bałtyckie i Zatokę Ryską. Ośrodek życia kulturalnego Liwów. W Kolce znajduje się cerkiew Narodzenia Pańskiego.

</doc>
<doc id="597379" url="https://pl.wikipedia.org/wiki?curid=597379" title="Kontynentalny bór sosnowy świeży">
Kontynentalny bór sosnowy świeży

Kontynentalny bór sosnowy świeży, subkontynentalny bór sosnowy świeży ("Peucedano-Pinetum" W.Mat. (1962) 1973) – jeden z zespołów leśnych. Drzewostan zespołu tworzy sosna zwyczajna z domieszką brzozy brodawkowatej i dębu bezszypułkowego. W podszycie dominują jałowce, kruszyna i jarzębina, w runie – borówka czarna, borówka brusznica oraz kostrzewa owcza. Bujna jest także warstwa mszysta utworzona między innymi przez rokiet i płonnik w miejscach bardziej wilgotnych. Miejsca suchsze i prześwietlone opanowują porosty.

</doc>
<doc id="597384" url="https://pl.wikipedia.org/wiki?curid=597384" title="CA Rosario Central">
CA Rosario Central

Club Atlético Rosario Central (wym. ) – argentyński klub sportowy (znany głównie z sekcji piłki nożnej) z siedzibą w mieście Rosario, w prowincji Santa Fe. Występuje w rozgrywkach Primera División. Swoje domowe mecze rozgrywa na obiekcie Estadio Gigante de Arroyito.
Historia.
Klub założony 24 grudnia 1889 jako Central Argentine Railway Athletic Club przez brytyjskich robotników kolejowych pracujących w Argentynie. W 1903 klub zmienił nazwę na Club Atlético Rosario Central. w 1939 klub dołączył do ligi argentyńskiej wraz z odwiecznymi rywalami Newell's Old Boys. W 1985 klub został zdegradowany do drugiej ligi, ale rok później powrócił i od razu zdobył mistrzostwo.

</doc>
<doc id="597386" url="https://pl.wikipedia.org/wiki?curid=597386" title="Zatoka Karagińska">
Zatoka Karagińska

Zatoka Karagińska (ros. "Карагинский залив", Karaginskij zaliw) – zatoka Morza Beringa, w azjatyckiej części Rosji.
Leży u północno-wschodniego wybrzeża Kamczatki pomiędzy półwyspami Gowena i Jeziornym, na północ od Cieśniny Litkego. Długość 117 km, szerokość pomiędzy przylądkami Gowena i Jeziornym ok. 280 km; głębokość 30 - 60 m; dobrze rozwinęta linia brzegowa, liczne zatoki podrzędne (Ukińska, Anapka, Korfska); w centralnej części Wyspa Karagińska oddzielona od Kamczatki Cieśniną Litkego. Od grudnia do czerwca pokryta lodem.

</doc>
<doc id="597388" url="https://pl.wikipedia.org/wiki?curid=597388" title="José Santamaría">
José Santamaría

José Emilio Santamaría (ur. 31 lipca 1929 w Montevideo), urugwajski piłkarz, środkowy obrońca i trener piłkarski. Jeden z zaledwie kilku graczy, którzy w finałach MŚ reprezentowali barwy dwóch krajów.
Santamaria zyskał uznanie grając w Club Nacional de Football z Montevideo, w reprezentacji Urugwaju zadebiutował w 1952. Był ważnym elementem zespołu podczas finałów MŚ 1954, kiedy to Urugwaj zajął 4. miejsce. Łącznie do 1957 rozegrał 20 spotkań w kadrze.
W tym samym roku wyjechał do Europy i zasilił drużynę Realu Madryt. Real był wówczas najlepszym zespołem w Europie, a Santamaria przyczynił się do zdobycie przez ten klub Pucharu Mistrzów w sezonach 58, 59, 60 i 66 oraz Pucharu Interkontynentalnego w 1960. Pięciokrotnie świętował mistrzostwo Hiszpanii.
W reprezentacji Hiszpanii pierwszy raz zagrał w 1958 i z tym zespołem wziął udział w swych drugich mistrzostwach świata. Podczas turnieju w Chile rozegrał 2 mecze, a łącznie dla Hiszpanii – 16.
Po zakończeniu kariery piłkarskiej został cenionym trenerem – przez wiele lat trenował Espanyol Barcelona, a w 1980 został selekcjonerem reprezentacji Hiszpanii i prowadził ją podczas MŚ 82.

</doc>
<doc id="597389" url="https://pl.wikipedia.org/wiki?curid=597389" title="Leon Kowalski (duchowny)">
Leon Kowalski (duchowny)

Leon Kowalski (zm. 1896 w Połańcu) – kanonik kapituły katedralnej w Sandomierzu, w latach 1864-1889 proboszcz parafii w Radzanowie, historyk i regionalista.
Życiorys.
Kapłan diecezji sandomierskiej. Zaangażowany w pomoc powstańcom styczniowym. Prawdopodobnie dla uniknięcia zesłania na Sybir za udzielanie pomocy został skierowany przez ordynariusza sandomierskiego do parafii Radzanów, którą kierował przez 25 lat.
Doprowadził do rozbudowy kościoła w Radzanowie o prezbiterium, zakrystię i skarbczyk. Podjął również badania historii parafii, które zaowocowały pozostawioną w rękopisie Kroniką parafii Radzanów (kontynuowaną przez jego następców do 1950). Dzieło to do dziś pozostaje głównym źródłem do historiografii miejscowej parafii. Ks. Kan. Kowalski ocalił od zapomnienia fakty wypierane ze zbiorowej pamięci już w XIX i XX wieku.

</doc>
<doc id="597390" url="https://pl.wikipedia.org/wiki?curid=597390" title="Ulica Półwiejska w Poznaniu">
Ulica Półwiejska w Poznaniu

Ulica Półwiejska w Poznaniu – ulica znajdująca się w ścisłym centrum Poznania, w obrębie osiedla samorządowego Stare Miasto. Nazywana również deptakiem z uwagi na wyłączenie z ruchu kołowego. 
Numeracja.
Numery porządkowe nieruchomości ustalone są łącznie dla ulic: Półwiejskiej, Górnej Wildy oraz 28 Czerwca 1956 r., kiedy w latach 1951–1979 stanowiły jedną ulicę "Feliksa Dzierżyńskiego". 
Nazwa.
Nazwa ulicy Półwiejskiej wywodzi się od średniowiecznej osady Półwieś, która znajdowała się w tym rejonie, a obecnie jej nazwa wyszła już z użycia (zachowała się tylko w nazwie ulicy). Istniała ona między Rybakami, a Wierzbicami (obecną Wildą). Charakter zabudowy nie był w owych czasach całkowicie miejski, co spowodowało powstanie nazwy.
W 1951 została połączona z ówczesną ulicą "Ignacego Daszyńskiego" ("Górna Wilda") i przemianowana na ulicę "Feliksa Dzierżyńskiego". Pod historyczną nazwą ponownie od 1979.
Opis.
Ulica Półwiejska stanowi jeden z najpopularniejszych traktów handlowych miasta. Znajduje się przy nim duża liczba sklepów oraz galeria handlowa Stary Browar, w 2005 uznana (przez organizację ICSC) za najlepsze centrum handlowe średniej wielkości na świecie. Ulica ta sąsiaduje z tworzącą się prestiżową dzielnicą biznesu z biurowcami klasy A, wśród których jest m.in. Andersia Tower. Prowadzi ona prawie do Starego Rynku. W pobliżu znajduje się też jeden z największych multipleksów w Poznaniu – Multikino 51 przy ul. Królowej Jadwigi oraz Multikino Stary Browar. Północne zakończenie traktu wieńczy pomnik Starego Marycha.
Od 1896 roku do lata 1970 r. kursowały Półwiejską tramwaje jadące z centrum na Wildę. Ciasnota, wynikająca z dwutorowej trasy biegnącej dość wąską ulicą, oraz specyficzna budowa chodników (o granitowej nawierzchni i nachylone w kierunku jezdni) były przyczyną licznych wypadków z udziałem pieszych i tramwajów. Był to najbardziej niebezpieczny fragment sieci tramwajowej. Po zakończeniu jego eksploatacji tramwaje z Wildy do Śródmieścia skierowano ulicą Strzelecką oraz rozpoczęto przygotowania do realizacji, nigdy nieukończonego, projektu Trasy Piekary. Nieużywane torowisko ostatecznie rozebrano w 1972 r..
12 września 1931 robotnicy odnaleźli pod numerem 20 zwłoki gońca bankowego – Józefa Jankowiaka. Z czasem ustalono, że mordercą był Leon Hałas, a sprawa ta była bardzo głośna w mediach międzywojennych.
Tablice pamiątkowe.
Przy ulicy znajdują się następujące tablice pamiątkowe:

</doc>
<doc id="597391" url="https://pl.wikipedia.org/wiki?curid=597391" title="Hideyuki Ashihara">
Hideyuki Ashihara

 − japoński karateka, twórca stylu Ashihara karate.
Życiorys.
W wieku 10 lat rozpoczął trening kendo. W roku 1959 przeprowadził się do Tokio. Dwa lata później rozpoczął trening karate kyokushin w dojo Masutatsu Ōyamy. Już w roku 1964 otrzymał od Ōyamy czarny pas.
W 1966 roku naraził się yakuzie, wdając się kilkakrotnie w mocną wymianę zdań na ulicy z gangsterami ściągającymi haracze. Zbytnia pewność siebie młodego Ashihary nie spodobała się Ōyamie, który wprawdzie dzięki swoim szerokim znajomościom załagodził spór, ale „za karę” wysłał Ashiharę na wyspę Sikoku z misją utworzenia tam filii dojo. W tymże roku także odbył podróż do Brazylii, promując tam kyokushin karate.
W latach 70. próbował łączyć karate z aikido, jujitsu i uliczną samoobroną. Następnie wprowadził te elementy do treningów, tworząc swój własny styl karate, Ashihara Karate.
W roku 1980 stworzył organizację (NIKO) New International Karate Organization Ashihara Kaikan, jako Kancho Ashihara na swoje główne Dojo wybrał miasto Matsuyama. Głównym elementem tego stylu jest tzw. „sabaki”, czyli zejście z linii ataku, poruszanie się w trakcie walki po okręgu i odejście od zasady cios za cios. Sabaki to: uderz, ale sam nie zostań uderzony, kopnij, ale sam nie daj się kopnąć.
Zrezygnował także z tradycyjnych form kata, wprowadzając własne, bardziej zbliżone do realnej walki kata.
Hideyuki Ashihara zmarł w 1995 roku w Matsuyama, prefektura Ehime, na stwardnienie zanikowe boczne.
Uczniowie Ashihary stworzyli między innymi style: Enshin karate i Seidokan.

</doc>
<doc id="597394" url="https://pl.wikipedia.org/wiki?curid=597394" title="Zatoka Ukińska">
Zatoka Ukińska

Zatoka Ukińska (ros. "Укинская губа") – zatoka Morza Beringa, w azjatyckiej części Rosji; drugorzędna zatoka Zatoki Karagińskiej.
Leży w południowej części Zatoki Karagińskiej, pomiędzy Kamczatką a Półwyspem Jeziornym; długość 30 km, szerokość około 40 km. W zimie pokryta lodem.

</doc>
<doc id="597395" url="https://pl.wikipedia.org/wiki?curid=597395" title="James FitzJames (1. książę Berwick)">
James FitzJames (1. książę Berwick)

James FitzJames, 1st Duke of Berwick-upon-Tweed (ur. 21 sierpnia 1670, zm. 12 czerwca 1734) – wódz francuski.
Nieślubny syn króla Anglii i Szkocji Jakuba II i VII (jako księcia Yorku) i jego metresy Arabelli Churchill, siostry księcia Marlborough. W 1695 poślubił Honorę Burke, wdowę po Patricku Sarsfieldzie (zm. w 1698). Drugi związek małżeński z Anną Bulkeley zawarł w 1700. Jego synem był James Francis FitzJames, hrabia Tinmouth (1696-1738)
Młodość i służba w armii cesarskiej.
Urodził się w Moulins we Francji, jeszcze przed objęciem tronu przez ojca. Jego edukacją i wychowaniem zajmowali się jezuici. Osiągnąwszy wiek młodzieńczy rozpoczął karierę wojskową od służby pod wodzą Karola Lotaryńskiego, uczestnicząc wraz z nim w oblężeniu Budy. W 1687 jego ojciec nadał mu tytuł księcia Berwick, a także barona Bosworth oraz hrabiego Tinmouth. Wyróżniony wśród arystokracji nowymi tytułami, wrócił na Węgry, gdzie wziął udział w bitwie pod Nagyharsány (12 sierpnia 1687).
Wygnanie z Anglii i służba w armii francuskiej.
Po powrocie do Anglii został gubernatorem Portsmouth. Jakub II zamierzał uczynić go także kawalerem Orderu Podwiązki, wkrótce jednak został obalony i zmuszony do ucieczki przez sukcesora – Wilhelma Orańskiego. Wraz z usuniętym monarchą Berwick udał się na wygnanie. Potem brał udział w wojnie irlandzkiej, uczestnicząc też w bitwie nad rzeką Boyne. Po przegranej wojnie i ostatecznym wygnaniu ojca (1688) wstąpił w 1692 do armii francuskiej. W jej szeregach walczył w bitwie pod Steenkerke i w bitwie nad Landen. W tej ostatniej pojmany jako jeniec, wymieniony został później za księcia Ormonde'a.
Marszałek Francji.
Jako żołnierza wysoko ceniono go za odwagę, zdolności i uczciwość. Wyróżniał się służąc w armii francuskiej podczas hiszpańskiej wojny sukcesyjnej, czego następstwem były liczne nagrody i zaszczyty. Po zwycięskiej wyprawie na Niceę w 1706 otrzymał godność marszałka Francji.
Zwycięstwa i honory.
25 kwietnia 1707 Berwick odniósł walne i decydujące zwycięstwo pod Almansą, gdzie jako Anglik na czele armii francuskiej pobił hrabiego Galwaya – Francuza na czele armii angielskiej. Po bitwie tej od króla Filipa V otrzymał Order Złotego Runa i stworzony umyślnie dla niego tytuł księcia Liria y Jérica, a od francuskiego monarchy Ludwika XIV – tytuł książęcy (duc) de Fitz-James, wchodząc zarazem w szeregi parów Francji. Monarcha hiszpański mianował go również namiestnikiem Aragonii. 
Później dowodził wojskami Burbonów we Flandrii, a następnie w Piemoncie. Od 1712 roku znów aktywny w Hiszpanii, gdzie ostatnim znaczącym wydarzeniem wojny sukcesyjnej był szturm na Barcelonę dokonany pod jego wodzą 11 września 1714 po długim i żmudnym oblężeniu.
Ostatnie lata i żołnierska śmierć.
Wkrótce potem wyznaczono go na wojskowym gubernatorem Gujenny, gdzie pełniąc tę funkcję nawiązał przyjacielskie kontakty z Monteskiuszem, masonem, słynnym filozofem i pisarzem epoki Oświecenia. W 1718 ponownie wkroczył na czele wojsk do Hiszpanii, tym razem walcząc przeciw Filipowi V podczas wojny Hiszpanii z Czwórprzymierzem.
Po zakończeniu tej kampanii, podczas wieloletniego okresu pokoju Berwick nie pełnił służby wojskowej aż do 1733 r., kiedy mianowano go wodzem armii francuskiej nad Renem w trakcie polskiej wojny sukcesyjnej. 12 czerwca następnego roku poniósł przypadkowo śmierć od kuli armatniej podczas oblężenia nadreńskiej twierdzy Philippsburg.
Z obydwu małżeństw pozostawił po sobie dzieci: Honorę Burke i Annę Bulkely. Synem był James FitzJames, 2. książę Berwick (1696-1738) – arystokrata i dyplomata hiszpański.
Potomkowie nosili tytuły zarówno książąt francuskich (duc de Fitz-James), jak i hiszpańskich (duques de Liria y Jérica [Xérica]).

</doc>
<doc id="597400" url="https://pl.wikipedia.org/wiki?curid=597400" title="Billy Campbell">
Billy Campbell

William Oliver „Billy” Campbell (ur. 7 lipca 1959 w Charlottesville w stanie Wirginia) – amerykański aktor telewizyjny, teatralny i producent filmowy.
Życiorys.
Wczesne lata.
Urodził się w Charlottesville w stanie Wirginia. Kiedy miał zaledwie dwa lata, jego rodzice się rozwiedli. Ma sześcioro przyrodniego rodzeństwa. Wychowywał się przy matce na farmie hodowlanej koni w Charlottesville, potem spędzał kolejne lata ze swoim ojcem – agentem nieruchomości w Chicago. Uczęszczał do pięcioletniej Akademii Wojskowej Fork Union, prywatnej baptystycznej szkoły wojskowej w Fork Union, w stanie Wirginia. W 1979 roku ukończył Western Albemarle High School w Charlottesville, gdzie grał w drużynie piłkarskiej, wykonywał rysunki dla gazety szkolnej i wystąpił w szkolnym przedstawieniu Mossa Harta "Człowiek, który przyszedł na obiad" ("The Man Who Came To Dinner"). 
Mając 20 lat przeniósł się do swojego ojca do Chicago, gdzie uczęszczał do Amerykańskiej Akademii Sztuki. Związał się z Ted Liss Studio for the Performing Arts w Chicago i zadebiutował w spektaklu "Mistrz Lochów" ("Dungeon Master"). Uczęszczał na warsztaty aktorskie do Players Workshop of Second City w Chicago. 
Kariera.
W 1984 osiedlił się w Los Angeles. Karierę na małym ekranie rozpoczął niewielką rolą w sitcomie NBC "Rodzinne Więzi" ("Family Ties", 1984). Trafił do popularnej opery mydlanej ABC "Dynastia" ("Dynasty", 1984-85) w roli Luke’a Fullera, kochanka Stevena Carringtona (Jack Coleman). Regularnie pojawiał się jako detektyw Joey Indeli w serialu NBC "Crime Story" (1986-88).
Po swoim debiucie scenicznym na scenie Broadwayu jako Laertes w słynnym dramacie szekspirowskim "Hamlet" (1992) z Roundabout Theatre Company, otrzymał główną rolę prywatnego detektywa rozwiązującego przypadki na Południowej Florydzie w 13-odcinkowym serialu ABC "Księżyc nad Miami" ("Moon over Miami", 1993). Odnosił sukcesy sceniczne, występując w przedstawieniach: "Poskromienie złośnicy" jako Petruchio, "Makbet", "Podstawa Ameryki", "Karuzela", "Romeo i Julia", "Nawałnica", "Chłopaki i lalki" i "Fortynbras", za którą otrzymał nagrodę Ovation w 1996.
Zagrał potem charakterystyczną rolę geja ginekologa doktora Jona Philipa Fieldinga w trzech miniserialach: "Opowieści miasta" ("Tales of the City", 1993) i sequelach "Kolejne opowieści miasta" ("More Tales of the City", 1998) i "Dalsze opowieści miasta" ("Further Tales of the City", 2001). 
W 2000 znalazł się na liście „50 Najpiękniejszych Ludzi Świata” magazynu „People”. Rola rozwiedzionego architekta z Chicago w 63-odcinkowym serialu ABC "Jeden raz i znowu" ("Once and Again", 2000–2001) przyniosła mu sympatię wśród widzów i nagrodę People’s Choice oraz nominację do Złotego Globu i nagrody „TV Guide”. 
Wcielił się w postać Mojżesza w miniserialu NBC/Hallmark "U zarania" ("In the Beginning", 2000). Dał się poznać dzięki roli seryjnego mordercy Teda Bundy’ego w osadzanym na prawdziwych wydarzeniach telewizyjnym dramacie kryminalnym "Obcy przyjaciel" ("The Stranger Beside Me", 2003). Pojawił się później gościnnie jako profesor uczelni oskarżony o gwałt studentki w serialu NBC "" ("Law &amp; Order: Special Victims Unit", 2004) oraz serialu CBS "4400" ("The 4400", 2004–2007) jako Jordan Collier.
Życie prywatne.
Spotykał się z Virginią Madsen (1981-1988) i Jennifer Connelly (1990-1995).

</doc>
<doc id="597402" url="https://pl.wikipedia.org/wiki?curid=597402" title="Bergtatt – Et Eeventyr i 5 Capitler">
Bergtatt – Et Eeventyr i 5 Capitler

Bergtatt – Et Eeventyr i 5 Capitler – debiutancki album norweskiego zespołu muzycznego Ulver. Został nagrany w Endless Lydstudio w 1994 roku i w listopadzie tego samego roku wydany przez niezależną wytwórnię płytową Head Not Found. Album zawierał muzykę będącą eklektycznym połączeniem folku i black metalu. Teksty utworów zostały napisane w archaicznej odmianie języka duńskiego.

</doc>
<doc id="597408" url="https://pl.wikipedia.org/wiki?curid=597408" title="Wyspa Karagińska">
Wyspa Karagińska

Wyspa Karagińska (ros. "Карагинский остров") - wyspa w Zatoce Karagińskiej Morza Beringa; w azjatyckiej części Rosji. Jest częścią Kraju Kamczackiego.
Położenie i budowa.
Leży w centralnej części Zatoki Karagińskiej, oddzielona Cieśniną Litkego od wschodniego wybrzeża Kamczatki. Powierzchnia około 2404 km²; zbudowana z trzeciorzędowych skał okruchowych oraz czwartorzędowych law i tufów. Powierzchnia w zachodniej części nizinna, we wschodniej górzysta ("Wysokaja" 912 m n.p.m.). Brzegi głównie skaliste. Liczne potoki górskie. Najdalej na południe wysuniętym punktem jest Przylądek Kraszeninnikowa.
Przyroda.
Powierzchnia wyspy jest lekko wzniesiona i dobrze odwadniana, pokryta tundrą z połaciami łąk i mszytych bagien. Zbocza wyniosłości porastają zarośla olchowe, a także limby niskopienne. Na brzegach rzek znajdują się zarośla wikliny. Rzadziej zdarzają się laski brzozowe, mające w podszycie olszyny i limby oraz zarośla trzcinnika na rozległych polanach. Ze zwierząt występują w tych zaroślach lisy, sobole i gronostaje, a na obszarach tundrowych - lisy polarne, pardwy górskie, a także przelatujące gęsi i kaczki.

</doc>
<doc id="597409" url="https://pl.wikipedia.org/wiki?curid=597409" title="Biblioteka Żółtego Tygrysa">
Biblioteka Żółtego Tygrysa

Biblioteka Żółtego Tygrysa – historyczny cykl wydawniczy ukazujący się nakładem Wydawnictwa Ministerstwa Obrony Narodowej w latach 1957–1990. W 1990 książki publikowało wydawnictwo Bellona w serii „Z tygrysem”. W 1997 i 2015 wydano kilka kolejnych tomików. Serię wydawniczą stanowiły tomiki niewielkiego formatu (100 × 135 mm lub 105 × 145 mm), opisujące epizody z okresu II wojny światowej. Ukazało się 667 książeczek (licząc wszystkie wydania), wydawanych w nakładzie do 300 000 egzemplarzy. Niektóre z książek z całej serii wydano również w formie audiobooka. Pod koniec 1996 wydawnictwo Infopress opublikowało serię pn. „Nowy Tygrys”.
Charakterystyka.
Oficjalna nazwa cyklu Druga wojna światowa : bohaterowie operacje kulisy. Na czwartej stronie okładki każdego tomu znajdował się stały tekst reklamowy: 
Książki wydawane były w dwóch kieszonkowych formatach. Niektóre zawierały na końcu krzyżówkę podpisaną pseudonimem „Zwan” (np. Bohdan Arct "Szturmowcy Warszawy" 1964, S.T.Kald "Kamikaze – lotnicy śmierci" 1959, Z. Wiatr "Fix melduje centrali..." 1959). Niektóre tytuły wznowiono. 
W okresie Polskiej Rzeczypospolitej Ludowej seria była elementem komunistycznej propagandy skierowanej do młodzieży. Peerelowska cenzura usuwała wszystkie krytyczne opinie oraz analizy dotyczące tej serii wydawniczej. W 1974 roku Główny Urząd Kontroli Prasy, Publikacji i Widowisk ocenzurował krytyczny artykuł "W paszczy Tygrysa", autorstwa B. Klukowskiego, zamieszczony w czasopiśmie „Polityka”. Usunięty fragment przytacza Tomasz Strzyżewski w swojej książce o cenzurze w PRL: 

</doc>
<doc id="597412" url="https://pl.wikipedia.org/wiki?curid=597412" title="Przylądek Kraszeninnikowa">
Przylądek Kraszeninnikowa

Przylądek Kraszeninnikowa (ros. "мыс Крашенинникова") - przylądek w Rosji, południowy kraniec Wyspy Karagińskiej w Zatoce Karagińskiej Morza Beringa; współrzędne geograficzne .
Nazwany na cześć rosyjskiego podróżnika i etnografa, badacza Kamczatki, S.P. Kraszeninnikowa.

</doc>
<doc id="597417" url="https://pl.wikipedia.org/wiki?curid=597417" title="Miss Marple (serial telewizyjny)">
Miss Marple (serial telewizyjny)

Miss Marple – seria filmów telewizyjnych zebranych w serial telewizji BBC złożony z 4 odcinków pilotowych nakręconych na przełomie lat 1984 i 1985. Na kolejne odcinki składały się epizody filmowe kręcone w oparciu o książki Agathy Christie opiewające przygody panny Jane Marple. Odtwórczynią tytułowej roli została Joan Hickson, która utożsamiana była przez lata z tą rolą. Serial zyskał wysokie uznanie, czego dowodem były kolejne odcinki nakręcane jeszcze do roku 1992. 
Od roku 2005 Oxford Educational rozpoczęło wydawać w Polsce kolekcję DVD zawierającą 9 odcinków serialu "", będącego poniekąd sequelem tego tytułu, nakręconym w latach 2004-2006, gdzie główną odtwórczynią panny Marple stała się Geraldine McEwan. Kolekcja ta wydana przez Oxford Educational została poszerzona o serial kręcony od połowy lat 80. przez BBC.

</doc>
<doc id="597419" url="https://pl.wikipedia.org/wiki?curid=597419" title="Seiji Isobe">
Seiji Isobe

 – japoński karateka stylu kyokushin, obecnie z obywatelstwem brazylijskim, posiadacz 8 dana. Od dziecka trenował shōtōkan karate. Trening kyokushin rozpoczął w roku 1968, pod okiem Masutatsu Ōyamy. Był jego osobistym uczniem (jap. uchi deshi). W 1970 z polecenia Oyamy założył filię dojo w mieście Fukui. Mas Ōyama zauważył jego zdolności menadżerskie, i w 1970 zaproponował mu misję propagowania i utworzenia sieci dojo w Ameryce Południowej. W tymże roku Seiji Isobe przeprowadził się do Brazylii i został szefem kyokushin na Ameryką Południową.
Po śmierci Masutatsu Oyamy, Seiji Isobe pozostał w odłamie kyokushin prowadzonym przez Shōkei'a Matsui (IKO1) i po dziś dzień kieruje organizacją w Ameryce Południowej.
Seiji Isobe (mimo iż sam nie odnosił nigdy wielkich sukcesów zawodniczych) zasłynął jako jeden z najlepszych trenerów kyokushin. Jego uczniami byli tacy mistrzowie jak:

</doc>
<doc id="597423" url="https://pl.wikipedia.org/wiki?curid=597423" title="Kupiec Poznański">
Kupiec Poznański

 
Kupiec Poznański – centrum handlowo-biurowe, należące do spółki akcyjnej Kupiec Poznański powstałej w 1997 roku, znajdujące się w centrum Poznania przy placu Wiosny Ludów.
Układ.
Projekt powstał w pracowni projektowej Litoborski &amp; Marciniak. Budynek o łącznej powierzchni 32.000 m² ukończono w 2001 roku. Składa się on z pięciu kondygnacji nadziemnych i jednej podziemnej. Łączy on w sobie funkcję biurową i handlową. Na parterze, I i II piętrze zlokalizowane są sklepy, kawiarnie i punkty usługowe, natomiast trzy ostatnie kondygnacje przeznaczone są na pomieszczenia biurowe.
Na elewacji znajduje się tablica upamiętniająca prezydenta USA – Herberta Hoovera, którego imię nadano obecnemu placowi Wiosny Ludów w 1946, w dowód wdzięczności za pomoc tego polityka dla Polski. Nazwa została potem zmieniona przez komunistów.
Parcela Dariusza Bąkowskiego.
Na narożniku placu Wiosny Ludów i Podgórnej znajduje się niewielka działka należąca do Dariusza Bąkowskiego. Podczas powstawania Kupca Poznańskiego nie zgodził się on na wykupienie tej działki – obecnie budynek Kupca otaczający działkę z dwóch stron wykończono w ten sposób, ze przylegające do parceli ściany są ślepe i nieotynkowane. Następnie wniósł on oskarżenie do prokuratury przeciw prezydentom Poznania Wojciechowi Szczęsnemu Kaczmarkowi oraz Ryszardowi Grobelnemu, obwiniając ich o narażenie miasta na straty podczas budowy Kupca (sąd uwolnił ich od zarzutów). Dariusz Bąkowski protestował również przeciwko budowie odcinka trasy tramwajowej na Rataje na ul. Podgórnej, argumentując, że uniemożliwi to podłączenie mediów do planowanej przez niego inwestycji – kamienicy.

</doc>
<doc id="597424" url="https://pl.wikipedia.org/wiki?curid=597424" title="Copa Libertadores 1995">
Copa Libertadores 1995

W trzydziestej szóstej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu argentyńskiego klubu CA Vélez Sarsfield, który awansował do 1/8 finału bez gry.
Vélez Sarsfield nie tylko nie obronił tytułu, ale nawet nie zdołał dotrzeć do finału, gdyż w ćwierćfinale odpadł po rzutach karnych w starciu z River Plate. Turniej wygrał brazylijski klub Grêmio Porto Alegre, który w finale pokonał kolumbijski klub Atlético Nacional.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansowały trzy najlepsze zespoły. Jako szesnasty klub do 1/8 awansował broniący tytułu klub Vélez Sarsfield.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Kolejny raz wysoki poziom udowodniły kluby kolumbijskie. Do półfinału dotarł także rewelacyjnie spisujący się ekwadorski klub CS Emelec, która w walce o finał uległ drużynie Grêmio.
Znów fatalnie wypadły kluby z Urugwaju, dowodząc tym samym kryzysu, jaki dotknął urugwajski futbol.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="597429" url="https://pl.wikipedia.org/wiki?curid=597429" title="Loek Hollander">
Loek Hollander

Loek Hollander (ur. 20 maja 1938, zm. 16 lutego 2020 w Rotterdamie) - holenderski karateka stylu kyokushin, były żołnierz zawodowy, główny instruktor wojskowych systemów walki Armii Holenderskiej, posiadacz stopnia 10 dan. W 1962 rozpoczął samodzielny trening kyokushin bazując na zagranicznych książkach. Następnie wyjechał do Japonii by tam trenować pod okiem sosai Masutatsu Ōyamy. 
W 1965 otrzymał stopień 1. dan, a w roku 1967 pomyślnie przeszedł test 100 kumite.
W 1965 założył w Rotterdamie swoje pierwsze dojo. Była to zarazem pierwsza w Europie szkoła kyokushin karate. 
W 2010 po konflikcie z Shōkei Matsui, razem z Andrzejem Drewniakiem i Antonio Pinero został współzałożycielem Światowej Federacji Kyokushin (KWF), w której został prezydentem. 
Loeka Hollandera uważa się za ojca europejskiego kyokushin karate, gdyż to on sprowadził kyokushin do Europy, a następnie je propagował. Pośrednio jest także ojcem polskiego kyokushin, gdyż to on zainteresował tym stylem (Loek Hollander odwiedził Polskę w 1974) Andrzeja Drewniaka, który później sprowadził kyokushin do Polski.
W czasie jubileuszowego 50. Międzynarodowego Letniego Obozu w Papendal (8 lipca 2017), został nadany mu 10. dan. Certyfikat i pas wręczył mu shihan Antonio Pinero.
Zmarł 16 lutego 2020 roku.

</doc>
<doc id="597432" url="https://pl.wikipedia.org/wiki?curid=597432" title="Gdow">
Gdow

Gdow (ros. Γдов, est. "Oudova") – miasto w Rosji, u ujścia rzeki Gdowki do jeziora Pejpus, na północ od Pskowa.
Założone w XIV wieku jako wysunięta placówka dla Pskowa; w latach 1431–1434 wybudowano tam fortecę, której ruiny można oglądać do dziś. Atakowana kilkakrotnie przez Szwedów i Polaków w czasie kilku toczących się tu wojen (m.in. rosyjsko-szwedzkich 1590-1595, i 1610-1617), ostatecznie od 1617 w granicach Rosji. Prawa miejskie od 1780.

</doc>
<doc id="597436" url="https://pl.wikipedia.org/wiki?curid=597436" title="Jama (rzeka)">
Jama (rzeka)

Jama (ros. "Яма"), w górnym biegu "Majmandża" – rzeka w azjatyckiej części Rosji, w obwodzie magadańskim; długość 316 km; powierzchnia dorzecza 12 500 km².
Źródła w Górach Majmandżyńskich (jedno z pasm Gór Kołymskich); płynie w kierunku południowo-wschodnim, uchodzi deltą do Zatoki Jamskiej (Morze Ochockie). Tarliska łososi pacyficznych.
Zasilanie śniegowo-deszczowe; w dorzeczu leży część Rezerwatu Magadańskiego.

</doc>
<doc id="597441" url="https://pl.wikipedia.org/wiki?curid=597441" title="Ken Follett">
Ken Follett

Ken Follett (ur. 5 czerwca 1949 w Cardiff) – brytyjski pisarz, autor thrillerów, powieści szpiegowskich i historycznych.
Życiorys.
Po ukończeniu studiów filozoficznych na University College w Londynie pracował jako reporter w walijskiej gazecie South Wales Echo. Zaczął publikować powieści sensacyjne pod pseudonimem „Zachary Stone”. Pierwszą powieść napisał z braku pieniędzy na naprawę samochodu. Jego jedenasta powieść "Igła" z 1978 przyniosła mu sławę, pierwszy raz podpisał się wtedy swoim imieniem i nazwiskiem.
Wiele jego książek odwołuje się do wydarzeń II wojny światowej, chociaż niektóre sięgają do średniowiecza. Nakłady jego książek przekroczyły 100 milionów.
W latach 70. zaangażował się w działalność Partii Pracy. Poznał wtedy swą przyszłą drugą żonę, angielską polityk – Barbarę Broer, która w 1997 została wybrana na członka parlamentu, gdzie reprezentowała okręg Stevenage. Barbara Follett była wybierana ponownie w 2001 i 2005, lecz oskarżona o sprzeniewierzenie funduszy na wydatki parlamentarne w kwocie 42 458 £, nie kandydowała w wyborach w 2010.
Twórczość Folletta była kilkakrotnie wykorzystywana przez twórców filmowych.
Gra na gitarze basowej wraz ze swoim synem w zespole rockowym.
W kulturze.
Ken Follett zapłacił 2 200 funtów na aukcji charytatywnej, której zwycięzca miał być uhonorowany nadaniem jego nazwiska postaci w książce Terry’ego Pratchetta. W rezultacie w powieści "Straż nocna" z cyklu "Świat Dysku" szefem Gildii Skrytobójców jest dr Follett.

</doc>
<doc id="597446" url="https://pl.wikipedia.org/wiki?curid=597446" title="Chopok">
Chopok

Chopok (2024 m) – szczyt w Tatrach Niżnych na Słowacji. Najczęściej podawany za drugi pod względem wysokości szczyt niżnotatrzański, jednak według niektórych źródeł jest dopiero trzeci, po Štiavnicy (2025 m) – z kolei często uznawanej jedynie za wierzchołek boczny Dziumbiera. Leży w głównym grzbiecie wododziałowym Tatr Niżnych, we wschodnim, najwyższym fragmencie ich zachodniej części, zwanej Ďumbierskimi Tatrami.
Geologia – morfologia.
Chopok jest charakterystycznym szczytem, o kształtnej (choć niewysokiej) kopule szczytowej, „usypanej” z wielkich skalnych bloków. Budują go granity typu „Dziumbierskiego”, dlatego jego rzeźba jest podobna do rzeźby sąsiednich szczytów: Konské (1875 m) i Dereszy (Dereše, 2004 m). Ku północy, do Doliny Demianowskiej, opada z niego skalisto-trawiasty grzbiet, niżej rozdzielający się, Jego prawe odgałęzienie to Konský grúň tworzący zachodnie zbocza kotła lodowcowego Lukovej doliny. Ku południu opada dość stromymi, choć gładkimi i słabo rozczłonkowanymi stokami do Doliny Bystrej ("Bystrá dolina").
Turystyka.
Chopok jest bardzo dobrym punktem widokowym. W sezonie letnim z położonego w Dolinie Demianowskiej centrum Biela Púť kursuje na Chopoka trzyetapowa kolej linowa na Chopok. Górna jej stacja znajduje się w grani głównej, tuż po zachodniej stronie szczytu Chopoka. Obok niej jest budynek i maszt przekaźnika telekomunikacyjnego oraz stacja meteorologiczna. Pod samą kopułą szczytową Chopoka wznosi się na wysokości 2000 m schronisko turystyczne Kamienna Chata (słow. "Kamenna Chatá").
Przez Chopok (z pominięciem samej kopuły szczytowej) wiedzie czerwono znakowany, magistralny szlak turystyczny (tzw. Cesta hrdinov SNP). Z Chopoka można przejść granią na pobliskie szczyty Deresze i Dziumbier. Od północy wyprowadza nań niebieski szlak z Doliny Demianowskiej, zaś od południa – żółty szlak z "Trangoški" w zamknięciu Doliny Bystrej.
U podnóży Chopoka znajduje się duży ośrodek narciarski Jasná podzielony na 2 części: Jasná – Chopok północ (Chopok sever) z terenami: Otupné (1142 m), Záhradky (1025 m), i Luková (1670 m) oraz ośrodek Chopok południe (Chopok juh) z terenami: Kosodrevina (1489 m) i Srdiečko (1216 m). Jest to największy ośrodek narciarski na Słowacji. Trasy narciarskie, o łącznej długości 45 km, obsługiwane są przez 3 koleje gondolowe, 1 kolej naziemną, 9 kolei krzesełkowych i 16 wyciągów narciarskich o łącznej przepustowości 32000 osób na godzinę. 

</doc>
<doc id="597452" url="https://pl.wikipedia.org/wiki?curid=597452" title="World Financial Center">
World Financial Center

World Financial Center – kompleks czterech budynków biurowych na dolnym Manhattanie w Nowym Jorku.
Zaprojektowane przez Césara Pelli budynki zostały zbudowane w latach 1985-1987. W skład kompleksu wchodzą:
Wszystkie budynki zostały uszkodzone w zamachach terrorystycznych 11 września 2001 i zamknięte na kilka miesięcy. 

</doc>
<doc id="597455" url="https://pl.wikipedia.org/wiki?curid=597455" title="Susuman">
Susuman

Susuman (ros. "Сусуман") – miasto w azjatyckiej części Rosji, w obwodzie magadańskim; ośrodek administracyjny rejonu susumańskiego.
Leży w Górach Czerskiego nad rzeką Bierieloch, ok. 380 km na północny zachód od Magadanu, przy Trakcie Kołymskim. Odległość wzdłuż traktu do Magadanu – ok. 630 km, do Jakucka – ok. 1400 km. Nazwę bierze od rzeki Susuman, lewego dopływu Bierieliocha. Liczy 5,9 tys. mieszkańców (2010).
Miasto stanowi ważny ośrodek wydobycia złota. Złoża aluwialne położone w korytach rzek Bierielioch, Susuman, Czaj-Urja i ich licznych dopływów oraz strumieni eksploatuje holding "Susumanzołoto", będący spadkobiercą Zachodniego Zarządu Przemysłu Górniczego Dalstroju. W mieście zlokalizowany jest także przemysł spożywczy, maszynowy, materiałów budowlanych. Funkcjonuje lokalne lotnisko (kod ICAO: UHMH), w czasach II WŚ będące lotniskiem etapowym mostu powietrznego między USA a ZSRR.
Założone zostało w 1938, a prawa miejskie uzyskało w 1964.
W 1977 w Susumanie podczas prac przygotowawczych do wydobycia złota odkryto mumię młodego mamuta, któremu nadano imię Dima. Eksponat przechowywany jest w petersburskim muzeum zoologicznym.

</doc>
<doc id="597456" url="https://pl.wikipedia.org/wiki?curid=597456" title="Siejmczan">
Siejmczan

Siejmczan (ros. "Сеймчан") - osiedle typu miejskiego w azjatyckiej części Rosji, w obwodzie magadańskim na rosyjskim Dalekim Wschodzie.
Leży nad rzeką Siejmczan w pobliżu jej ujścia do Kołymy; ok. 350 km na północ od Magadanu.
Osiedle liczyło 9963 mieszkańców w spisie z 1989, ale już tylko 3725 w spisie z 2002 i 2818 w spisie z 2010. Stanowi ośrodek przemysłu spożywczego i drzewnego. Posiada połączenie drogowe z Magadanem poprzez odgałęzienie Traktu Kołymskiego. Pobliskie sioło Kołymskoje, położone 5 km na południowy wschód od Siejmczanu, funkcjonuje jako port rzeczny na Kołymie. Znajdujące się pomiędzy nimi cywilno-wojskowe lotnisko Siejmczan z zadbaną 1620-metrową asfaltobetonową drogą startową w czasie II wojny światowej pełniło rolę ogniwa w rozprowadzaniu amerykańskiej pomocy dla ZSRR w ramach programu "Lend-Lease Act".
15 września 2007 z lotniska Siejmczan wystartował należący do straży leśnej śmigłowiec Mi-8 odbywający rejs komercyjny z 6 osobami w tym z dwoma polskimi turystami, który podczas lotu w okolice rzeki Burgali rozbił się na stoku góry Suruktach ze stratą wszystkich osób na pokładzie oprócz ciężko poparzonego dowódcy.

</doc>
<doc id="597462" url="https://pl.wikipedia.org/wiki?curid=597462" title="Sammath Naur (zespół muzyczny)">
Sammath Naur (zespół muzyczny)

Sammath Naur – polski zespół muzyczny założony w Bydgoszczy w 1999, wykonujący muzykę z pogranicza black i death metalu oraz muzyki symfonicznej. Nazwa zespołu została zaczerpnięta z powieści J.R.R. Tolkiena pt. „Władca Pierścieni”.
Historia.
Grupa powstała w 1999 roku w Bydgoszczy w składzie: Uzurpator, Jakub „Saturnus” Kania, Szymon „Sigmar” Grodzki oraz Piotr „Lestath” Leszczyński. W takim składzie zespół zarejestrował pierwsze kompozycje. Utwory przeznaczone na demo zatytułowane "Through the Mountains of Mordor" ostatecznie nigdy nie zostały wydane. W 2001 roku po kilku zmianach i przetasowaniach personalnych zespół przystąpił do nagrania swojego drugiego materiału zatytułowanego "The Wall of Sleep", który zawierał 6 znacznie lepiej zaaranżowanych i wykonanych kompozycji. W tym czasie Sammath Naur nakręcił także swój pierwszy, profesjonalny wideoklip do utworu „On the Altar of Mars”, który okazał się sporym sukcesem młodego zespołu dzięki zdobyciu drugiej nagrody na festiwalu teledysków w Berlinie w 2002 roku. Płyta-demo także zdobyła wiele pozytywnych recenzji, co dało zespołowi impuls do dalszej pracy.
W późniejszym okresie zespół nękany był nieustannymi problemami personalnymi, co w efekcie przedłużało pracę nad kolejnym wydawnictwem zatytułowanym "The Forever War", które ostatecznie ujrzało światło dzienne w 2004 roku. Płyta zawierała ponownie 6 utworów, jednakże tym razem były one już znacznie bardziej zaawansowane zarówno pod względem koncepcyjnym, jak i w warstwie nagraniowej. Problemy z wydawcą uniemożliwiły jednak pełnego wykorzystania potencjału płyty. W tym okresie zespół także zaczyna intensywnie koncertować po całym kraju promując własną muzykę i wizerunek. Na początku 2005 roku z grupą rozstał się klawiszowiec Dementrius, którego w połowie kwietnia zastąpił Revisque. 15 grudnia tego samego roku nakładem wytwórni muzycznej Empire Records ukazał się debiutancki album formacji zatytułowany "Self Proclaimed Existence". W 2006 roku formacja została wyróżniona 3. miejscem w plebiscycie magazynu Mystic Art w kategorii debiutant roku.
W 2007 roku zespół dał szereg koncertów w ramach Rebel Angels Tour 2007 w Polsce. W trasie wzięły udział także formacje Darzamat, Crionics i Hate. W 2008 roku z zespołu odszedł basista Tas. Wkrótce potem do zespołu dołączył perkusista Łukasz „Lucass” Krzesiewicz. Muzyk zajął miejsce Lestatha, który objął obowiązki basisty i wokalisty. 9 czerwca również 2008 roku płyta "Self Proclaimed Existence" została wydana w Europie przez firmę Metal Mind Productions&lt;ref name="www.myspace.com/sammathnaur"&gt;&lt;/ref&gt;. W Stanach Zjednoczonych album został wydany 2 września tego samego roku nakładem MVD. W 2009 roku grupa wydała minialbum "The Anhedony Domain". Wydawnictwo zostało udostępnione w formie digital download na oficjalnej stronie zespołu Sammath Naur. W 2010 roku zespół opuścił współzałożyciel zespołu Lestath. W jego miejsce do składu powrócił basista Tas. Z kolei wokalistą został Maro znany z występów w formacji Mala Herba. Valeo zmarł w 2018.
Skład.
Źródło.

</doc>
<doc id="597469" url="https://pl.wikipedia.org/wiki?curid=597469" title="Dziumbier">
Dziumbier

Dziumbier (niekiedy "Dziumbir" lub Dżumbir, słow. "Ďumbier", węg. "Gyömbér", niem. "Djumbier"; 2043 m) – najwyższy szczyt Tatr Niżnych na Słowacji.
Topografia.
Znajduje się w głównym grzbiecie tych Tatr, pomiędzy szczytem Krúpova hoľa (1922 m), od którego oddzielony jest przełęczą Krúpovo sedlo (ok. 1890 m) i Štiavnica (2025 m). Od strony południowej łagodne zbocza pokryte polami głazów granitowych opadają do górnej części Bystrej Doliny, od północnej opada ścianami, filarami i stromym zboczem do dwóch kotłów lodowcowych w najwyższej części Doliny Jańskiej. Ściany te mają wysokość niemal 500 m. Kotły oddzielone są krótkim, opadającym z Dziumbira grzbietem o nazwie Ludárova hoľa. Na dnie zachodniego kotła znajduje się niewielkie jeziorko Lukové pliesko widoczne ze szczytu Dziumbira.
Opis szczytu.
Na szczycie znajduje się dwuramienny drewniany krzyż oraz betonowy obelisk. Od XIV do XIX w. w zboczach masywu (zwłaszcza północnych) prowadzono intensywne prace górnicze, wydobywając złoto, antymonit i rudę żelaza. Do dziś widoczne są dla wprawnego oka pozostałości tej działalności w postaci zasypanych wylotów sztolni, hałd skały płonnej czy śladów górniczych dróżek i ścieżek.
W kotłach północnych można spotkać świstaki tatrzańskie i kozice. Cały masyw Dziumbiera leży na terenie Parku Narodowego Niżne Tatry, ponadto północne stoki z kotłami polodowcowymi objęte są dodatkową, ścisłą ochroną w granicach rezerwatu przyrody Dziumbier.
W czasie końcowej fazy słowackiego powstania narodowego na przełomie października i listopada 1944 r. w rejonie przełęczy między szczytem Dziumbiera a Králičką miały miejsce walki pomiędzy słowackimi powstańcami a wojskiem niemieckim. Pamiątką po nich jest pomnik stojący obok schroniska gen. M.R. Štefánika. W grudniu tego samego roku w tym samym rejonie przekraczała grzbiet w bardzo trudnych warunkach pogodowych jednostka francuskich partyzantów.
Turystyka.
Ze szczytu rozciąga się szeroka panorama gór środkowej i północnej Słowacji. Widoki obejmują cały horyzont pokryty górami. Oprócz Tatr Niżnych widoczne są Tatry, Góry Choczańskie, Wielka Fatra, Mała Fatra, Jezioro Liptowskie i góry środkowej Słowacji Na szczyt prowadzi czerwony szlak turystyczny z przełęczy pod szczytem Krúpovo sedlo (powrót tą samą trasą), a zimą również szlak zimowy ze schroniska gen. M.R.Štefánika (latem zamknięty).

</doc>
<doc id="597470" url="https://pl.wikipedia.org/wiki?curid=597470" title="Kieś">
Kieś

Kieś (łot. "Cēsis", wym. ; niem. "Wenden"; ros. Цесис; estoń. "Võnnu"; dawniej Wenden) – miasto na Łotwie nad rzeką Gaują.
Miejsce obrad sejmików Inflant.
Historia.
Miasto założone w 1206. W 1583, po wyprawach inflanckich Stefana Batorego, na sejmiku w Kiesi Stanisław Pękosławski ogłosił w imieniu króla nową konstytucję Inflant. Od 1598 było stolicą województwa wendeńskiego I Rzeczypospolitej (istniało formalnie do 1660).
Najstarszą zachowaną budowlą miasta jest, obecnie protestancki, kościół św. Jana zbudowany w 1284 przez mistrza krajowego Wilhelma Schaenberga. W roku 1535 zmarł w nim nagle, podczas nabożeństwa wielki mistrz Walter von Pletenberg. Świątynia jest miejscem pochówku kilku dostojników zakonnych i biskupów, m.in. biskupa Andrzeja Nideckiego.
Najstarsza osada ludzka w Kiesi znajdowała się na wzgórzu Riekstu, gdzie plemię Vendów z bałtycko-fińskiej grupy językowej wzniosło drewniane grodziszcze (stąd niemiecka nazwa miasta "Wenden"). 18-metrowej wysokości wzgórze z widocznymi resztkami fortyfikacji można podziwiać w Parku Zamkowym w Kiesi. Gród znajdował się w pobliżu ważnego traktu wiodącego z zachodu na wschód i dominował nad okolicą.
Niemieccy krzyżowcy z zakonu kawalerów mieczowych w roku 1209, w pobliżu grodowego wzgórza, rozpoczęli budowę zamku o nazwie "Wenden" Już w roku następnym zamek ten był przez trzy dni oblegany przez Estów. Gdy zamek został rozbudowany i dobrze ufortyfikowany, służył jako siedziba Wielkich Mistrzów zakonu. Była to główna rezydencja inflanckiego mistrza krajowego. W centrum miasta rozplanowano rynek i wzniesiono dominujący nad otoczeniem kościół św. Jana, który powstał w latach 1281–1284. Miasto otoczone było kamiennymi murami, których fragmenty do dziś są widoczne przy ulicach Vaļņu i Palasta. Miasto szybko się rozwijało, dzięki czemu w średniowieczu zostało przyjęte do Hanzy. Po sekularyzacji zakonu krzyżackiego, w 1566 roku miasto zostało włączone do Wielkiego Księstwa Litewskiego. W roku 1577, podczas wojen inflanckich, garnizon wysadził w powietrze część zamku, by zapobiec dostaniu się w ręce Iwana Groźnego, który został ostatecznie pokonany w serii bitew pod Kiesią (1577–1578). W 1584 roku na mocy bulli papieża Sykstusa V, Kieś (Wenden) stała się siedzibą katolickiego biskupstwa inflanckiego, które istniało do 1798 roku. W latach 1614–1625 działało tu kolegium jezuitów.
W roku 1598 Kieś została włączona w skład Rzeczypospolitej Obojga Narodów jako stolica województwa wendeńskiego, a pięć lat wcześniej król Zygmunt III Waza wyznaczył biskupowi wendeńskiemu miejsce w Senacie po biskupie kamienieckim. W 1620 Kieś/Wenden zostało zdobyte przez Szwedów. Zamek został odbudowany, ale ponownie zburzony w roku 1703 w czasie Wielkiej Wojny Północnej przez Rosjan i pozostawiony w postaci ruin.
W drugiej połowie XIX wieku budowa drogi bitej Ryga – Psków (1868) i linii kolejowej Ryga – Valka (1889) przyspieszyły rozwój miasta. Ulica Raunas, łącząca dworzec kolejowy ze Starym Miastem, została zaprojektowana jako szeroka, reprezentacyjna arteria z dominującymi budynkami Łotewskiego Domu Ludowego (architekt A. Malvess) i Sądu Obwodowego (architekt P. Mengelis).
Bitwa pod Kiesią w czerwcu 1919 roku stanowiła decydujący moment dla estońskiej i łotewskiej walki o niepodległość.

</doc>
<doc id="597471" url="https://pl.wikipedia.org/wiki?curid=597471" title="Piltene">
Piltene



</doc>
<doc id="597472" url="https://pl.wikipedia.org/wiki?curid=597472" title="Deresze">
Deresze

Deresze (słow. "Dereše", węg. "Déres", 2004 m) – szczyt w Tatrach Niżnych na Słowacji.
Położenie.
Jest to szczyt leżący w głównym grzbiecie Niżnych Tatr, ok. 1,4 km na zachód od Chopoka i ok. 5,8 km na wschód od Chabeńca. Stanowi zwornik dla odgałęziającego się ku południu masywnego grzbietu bocznego ze szczytami Pálenica (1654 m) i Baba (1617 m). Wznosi się nad trzema dolinami; od południa nad doliną Zadniej Wody ("Zadná voda" będąca odgałęzieniem Doliny Demianowskiej), od północy nad Doliną Bystrej ("Bystrá dolina") i Vajskovską doliną.
Geologia i morfologia.
Masyw Dereszy zbudowany jest z granitów, tworzących krystaliczne jądro Niżnych Tatr. W kierunku wschodnim odcinek głównego grzbietu niżnotatrzańskiego wznosi się nieznacznie ku Chopokowi. W kierunku zachodnim odcinek głównego grzbietu niżnotatrzańskiego opada łagodnie na dłuższym odcinku ku przełęczy pod Poľaną (1837 m). Stoki południowe są dość strome, lecz słabo rozczłonkowane i opadają równomiernie ku przełęczy Przysłop (1518 m), za którą ciągnie się wspomniany grzbiet z Pálenicą i Babą. Stoki północne są bardzo strome, opadają pionowymi ścianami i głębokimi żlebami ku klasycznie uformowanym kotłom polodowcowym w zamknięciu doliny Zadniej Wody.
Turystyka i narciarstwo.
Przez szczyt Dereszów, głównym grzbietem Niżnych Tatr, biegną czerwone znaki dalekobieżnego szlaku turystycznego zwanego Cesta hrdinov SNP (międzynarodowy szlak E8). Od południa na szczyt wyprowadzają znaki żółte wiodące z kompleksu wypoczynkowego Tále grzbietem przez Babę, Pálenicę i przełęcz Przysłop.
Deresze cieszą się dużą popularnością wśród narciarzy pomimo dużego zagrożenia lawinami. Od południowego wschodu pod sam szczyt wyprowadza linia wyciągu narciarskiego. Na północny wschód od szczytu, w Dolinie Demianowskiej znajduje się największy słowacki ośrodek narciarski – Jasná.

</doc>
<doc id="597474" url="https://pl.wikipedia.org/wiki?curid=597474" title="Kampania na Wyspach Salomona">
Kampania na Wyspach Salomona

Kampania wojenna na Wyspach Salomona (znana także jako walki o Guadalcanal) – ciąg działań wojennych prowadzonych na lądzie, w powietrzu i na morzu głównie w rejonie wyspy Guadalcanal, trwających od 7 sierpnia 1942 do 8 lutego 1943, które były początkiem amerykańskiej kontrofensywy lądowej w trwającej od ośmiu miesięcy wojnie z Japonią. Jedna z najbardziej krwawych i zaciętych kampanii wojennych w przekroju całej wojny na Pacyfiku.
Punktem ciężkości walk było lotnisko na wyspie Guadalcanal w archipelagu Wysp Salomona, które zostało zbudowane przez wojska japońskie po zdobyciu przez nie wyspy. Strategicznie położone lotnisko na Guadalcanalu, umożliwiało japońskiemu lotnictwu kontrolę nad całym regionem, w tym przede wszystkim nad amerykańskimi liniami zaopatrzeniowymi do Australii.
Amerykańska operacja lądowania na wyspie Guadalcanal i zdobycie przemianowanego przez Amerykanów na Henderson Field lotniska, zapoczątkowała wielomiesięczny okres obustronnie krwawych walk lądowych oraz powietrznych i morskich, z największymi bitwami morskimi i powietrzno-morskimi – w tym bitwami koło wyspy Savo, koło wschodnich Wysp Salomona, pod Santa Cruz oraz pod Tassafarongą – na czele. Wielokrotnie powtarzane japońskie uderzenia lądowe na broniącą się w tropikalnych warunkach na Henderson Field 1. Dywizję Piechoty Morskiej, były krwawo odpierane przez pozbawionych dostaw zaopatrzenia marines, podobnie jak niepowodzeniem kończyły się japońskie próby zaopatrzenia walczących na wyspie oddziałów japońskich.
W bitwach zespołów okrętów koło wschodnich Wysp Salomona i pod Santa Cruz, japońska marynarka wojenna straciła resztę uszczuplonego kilka miesięcy wcześniej w bitwie pod Midway korpusu najbardziej doświadczonych pilotów pokładowych, United States Navy zaś lotniskowiec USS „Hornet” (CV-8). W szeregu nocnych i dziennych ataków w trakcie kampanii, zatopiony został także lotniskowiec USS „Wasp” (CV-7), japoński pancernik „Hiei”, krążownik liniowy „Kirishima” oraz duża liczba innych krążowników, niszczycieli i innych jednostek. Parokrotnie uszkodzony został amerykański lotniskowiec USS „Enterprise” (CV-6) oraz lotniskowce japońskie. Z powodu dużej liczby jednostek zatopionych w wodach między wyspami Guadalcanal, Savo i Florida, cieśnina ta została nazwana "Ironbottom Sound" (Cieśniną Żelaznego Dna)
Kampania zakończona została w lutym 1943 roku ewakuacją japońskich oddziałów z Gudalcanalu. Z uwagi na zaciętość i krwawość walk, kampania ta już w trakcie wojny uzyskała miano "meat grinder" (maszyna do mielenia mięsa), zaś w krwawych bitwach powietrzno-morskich, japońska marynarka straciła resztę korpusu najbardziej doświadczonych i najlepiej wyszkolonych pilotów pokładowych.
Tło walk.
W amerykańskim dowództwie na obszar południowego Pacyfiku (COMSOPAC) panowało przekonanie, że Japończycy, po opanowaniu wysp Marshalla i Gilberta, a następnie Wysp Salomona, mogą wkrótce sięgnąć po Santa Cruz, Nowe Hebrydy, a w końcu Fidżi i Samoa, skutecznie przecinając linie komunikacyjne USA z Australią i Nową Zelandią. Japońska przegrana w bitwie pod Midway spowodowała najpierw opóźnienie a później całkowite odwołanie operacji japońskich na wschód od Australii, jednak 13 czerwca 1942 roku japońskie dowództwo zdecydowało o budowie lotniska na północnym brzegu Guadalcanalu. 6 lipca duży konwój japoński złożony z 12 statków przybił do Lunga Point na Guadalcanalu, wyładowując to dwie jednostki inżynieryjne oraz pracowników cywilnych. Ich zadaniem było wybudowanie do końca sierpnia nowego lotniska, z którego mogłyby operować japońskie samoloty rozpoznawcze i bombowe, te zaś mogłyby zagrozić stąd amerykańskim liniom zaopatrzeniowym do Australii.
Ze strony japońskiej Wyspy Salomona posiadały ogromne znaczenie dla zwycięskiego zakończenia walk na Nowej Gwinei, co miało w przyszłości otworzyć drogę do inwazji na południe i południowy wschód. Należy dodać, że w planach Sztabu Imperialnego Japonii sam Guadalcanal odgrywał rolę pomocniczą – jako kolejny „niezatapialny lotniskowiec” na trasie kolejnych podbojów, nie był natomiast pozycją kluczową, w odróżnieniu od Amerykanów, którzy tu właśnie upatrywali początek swojej kontrofensywy. Planiści amerykańscy słusznie zakładali, że uderzenie na Guadalcanal będzie zaskoczeniem dla Japończyków pewnych, że Alianci będą bronić bezpośrednich podejść do Australii, a więc przede wszystkim Nowej Gwinei. Dlatego też zlekceważyli pierwsze doniesienia wywiadu informujące o flotylli desantowej zmierzającej ku wyspie. Co więcej – uznali, że amerykańska „napaść” będzie doskonałą okazją do zniszczenia słabej floty amerykańskiej w przeddzień generalnego ataku na wschodnie połacie Nowej Gwinei. W ich rozumieniu rajd na Guadalcanal miał być nic nie znaczącą demonstracją, mającą zapobiec generalnemu atakowi sił generała Hyakutake.
Dla Amerykanów natomiast desant na Guadalcanalu miał znaczenie priorytetowe. Chodziło nie tylko o osiągnięcia terenowe, ale zwłaszcza o wypróbowanie nowych – dotąd nie stosowanych – środków walki (przede wszystkim pojazdów amfibijnych wielu typów, ale także nowych granatów, miotaczy płomieni, ładunków wybuchowych itp.) i nowej taktyki walk w podzwrotnikowej dżungli, gdzie temperatura nie spada poniżej 28 stopni Celsjusza, a wilgotność sięga 90 procent. Testowano nie tylko broń, ale również mundury, racje żywnościowe i medykamenty. Guadalcanal był – w pewnym sensie – polem doświadczalnym przed przyszłymi kampaniami na Pacyfiku.
Desant amerykański.
14 czerwca 1942 roku do portu Wellington na Nowej Zelandii zawinęły statki wiozące pierwszy rzut 1 Dywizji Piechoty Morskiej (dalej: 1 DMar, od terminu Marines – piechota morska) pod dowództwem generała Aleksandra Vandegrifta. Dywizja była zupełnie świeża, chociaż spora część kadry dowódczej pamiętała jeszcze czasy amerykańskiego Korpusu Ekspedycyjnego z lat I wojny światowej. Żołnierze spodziewali się, że nie ruszą do walki wcześniej niż w styczniu 1943 roku, ćwicząc i szkoląc się na plażach Nowej Zelandii. Tymczasem już po miesiącu przyszły rozkazy zaokrętowania i wyjścia w morze.
62. Grupa Zadaniowa (ang. "Task Force 62") kontradmirała Richmonda Turnera, niosąca 1 DMar ku Guadalcanal i Tulagi, składała się z 19 transportowców i 4 niszczycieli, również wyładowanych wojskiem. Towarzyszyło im 5 statków z zaopatrzeniem oraz 8 krążowników, 14 niszczycieli i 5 trałowców. Z pewnej odległości wsparcia udzielała grupa 3 lotniskowców – USS „Saratoga”, „Enterprise” i „Wasp” – wraz z pancernikiem USS „North Carolina” i osłoną złożoną z kilku krążowników i niszczycieli. Obszar patrolowało też kilka okrętów podwodnych.
W nocy 7 sierpnia 1942 roku siły inwazyjne podeszły pod wysepkę Savo i tu rozdzieliły się – większa grupa (nazwa kodowa X-RAY), pod dowództwem gen. Vandegrifta skierowała się w stronę Guadalcanalu, podczas gdy mniejsza (Y-OKE), dowodzona przez gen. Williama Rupertusa (zastępca dowódcy dywizji), skierowała się ku wysepkom Florida, Tulagi, Gavutu i Tanambogo. Lądowania odbyły się pomiędzy 7.00 a 8.00 rano i były poprzedzone bombardowaniem z morza i powietrza.
Małe wysepki zostały zajęte w ciągu dwóch dni i do wieczora 9 sierpnia opór już w zasadzie nie istniał. Tymczasem siły lądujące na Guadalcanal („Plaża Czerwona”, ok. 5800 m na wschód od Przylądka Lunga) miały plan następujący: 5 PMar będzie posuwał się na wschód i zachód wzdłuż wybrzeża dla zabezpieczenia skrzydeł, natomiast 1 PMar ruszy na południe w głąb lądu i – zajmując przybrzeżne lotnisko japońskie – dotrze przez dżunglę do trawiastego Wzgórza Austen, położonego niezbyt daleko od wybrzeża. Dane dostarczone przez wywiad okazały się mało precyzyjne – Austen było nie wzgórzem, a odległym walnym pasmem wzgórz (do 516 m n.p.m.), o których zdobycie marines mogli pokusić się dopiero za parę miesięcy. Pozostało więc umocnić płytki przyczółek i ściągnąć z plaż w głąb lądu znaczne ilości zaopatrzenia. Tymczasem po południu nastąpiły dwa ataki z powietrza: najpierw zaatakowało 18 dwusilnikowych bombowców "Kawanishi" (dwa zestrzelono), a wkrótce potem grupa bombowców "Aichi", którą również odparto, ale uszkodzony został niszczyciel USS „Mugford”.
Następnego dnia, przy niewielkim oporze, zajęte zostało lotnisko, które wkrótce, jako Lotnisko Hendersona (ang.: "Henderson Field") zaczęło służyć Amerykanom. Wraz z lotniskiem dostały się w ręce marines ogromne zapasy żywności, broni, amunicji, samochodów ciężarowych i innego sprzętu. Obszar został zabezpieczony i nadawał się do obrony przed atakiem, który musiał wkrótce nadejść.
W chwili planowania ataku dowództwo amerykańskie było przekonane, że siły japońskie na Guadalcanal liczą około 8 tysięcy ludzi. W rzeczywistości było ich ponad 15 tysięcy.
Bitwy morskie o Guadalcanal.
Walki na morzu rozpoczęły się w dniu 8 sierpnia 1942 roku, wkrótce po wysadzeniu desantu przez 1. DMar, rozpoczynając tym samym ciąg bojów marynarki wojennej i lotnictwa obu stron, toczonych głównie na obszarze szerokiej cieśniny pomiędzy północnym wybrzeżem Guadalcanal a wyspą Florida.
W nocy z 8 na 9 sierpnia doszło do bitwy koło wyspy Savo, przy północnym wybrzeżu Guadalcanal. W niespodziewanym nocnym ataku Japończycy zatopili bez strat krążownik australijski (HMAS „Canberra”) i trzy amerykańskie krążowniki ciężkie: USS „Astoria” (CA-34), „Quincy” (CA-34) i „Vincennes” (CA-44). Już po bitwie, 10 sierpnia, japoński krążownik „Kako” został zatopiony przez amerykański okręt podwodny USS S-44 (SS-155). Japończycy nie zrealizowali najważniejszego zamierzenia operacji, tj. zniszczenia floty inwazyjnej i oddziałów marines na lądzie, mimo że adm. Frank Jack Fletcher, a za nim Richmond Turner wycofali swoje okręty i desant został pozostawiony samemu sobie na kilka dni bez ciężkiego uzbrojenia i lotnictwa. Od października wszystkimi tymi siłami dowodził admirał William F. Halsey.
24 sierpnia miała miejsce lotniczo-morska bitwa koło wschodnich Wysp Salomona. W jej efekcie zatopiono japoński lekki lotniskowiec „Ryūjō” i niszczyciel, kilka okrętów odniosło uszkodzenia.
Ponieważ w dzień Amerykanie panowali w powietrzu dzięki samolotom z lotniska Henderson Field na Guadalcanalu, od końca sierpnia 1942 Japończycy dowozili posiłki dla swoich wojsk walczących na Guadalcanal jedynie nocami, na pokładach szybkich niszczycieli. Takie rejsy zaopatrzeniowe nazwane zostały przez Amerykanów „Tokyo Express”. 15 września Amerykanie utracili lotniskowiec USS „Wasp” (CV-7), zatopiony przez okręt podwodny I-19.
W nocy z 11 na 12 października doszło do bitwy koło przylądka Ésperance, na północ od Guadalcanalu. Zatopiony został w niej japoński krążownik ciężki „Furutaka” i niszczyciel oraz amerykański niszczyciel, inne krążowniki po obu stronach odniosły poważne uszkodzenia.
Do kolejnej bitwy lotniczo-morskiej doszło 26 października koło wysp Santa Cruz, leżących na wschód od Wysp Salomona. Zatopiony został w niej amerykański lotniskowiec USS „Hornet” i 1 niszczyciel, japoński lotniskowiec „Shōkaku” odniósł poważne uszkodzenia.
W listopadzie Japończycy postanowili wysłać duży transport wojska na wyspę oraz zbombardować z morza lotnisko na Guadalcanalu przez ciężkie okręty. W efekcie doszło do trzydniowej serii nocnych bitew, decydujących dla wyniku kampanii. I bitwa pod Guadalcanalem stoczona została w nocy z 12 na 13 listopada. W walce na najbliższy dystans i w wyniku błędów amerykańskich dowódców, zatopione zostały amerykańskie krążowniki USS „Atlanta” (CL-51) i „„Juneau” (CL-52) oraz kilka niszczycieli z obu stron, a także japoński pancernik „Hiei”.
Amerykanie skierowali następnie w pobliże wyspy dwa nowoczesne pancerniki USS „Washington” (BB-56) oraz „South Dakota” (BB-57). 14 listopada amerykańskie lotnictwo z wyspy zatopiło japoński krążownik „Kinugasa” oraz 6 transportowców płynących do wyspy. Dwa dni po pierwszej bitwie, w nocy z 14 na 15 listopada, doszło do II bitwy pod Guadalcanal. W jej trakcie „Washington” zatopił japoński pancernik „Kirishima” oraz kilka niszczycieli z obu stron. Skutkiem całkowitej awarii systemu elektrycznego uszkodzenia bojowe odniósł też amerykański pancernik „South Dakota”. Japończycy stracili przy tym pozostałe 4 transportowce, co zredukowało do minimum ich dalsze możliwości zaopatrywania wyspy.
W nocy z 30 listopada na 1 grudnia 1942 doszło do bitwy z „Tokyo Express” koło przylądka Tassafaronga, na północ od Guadalcanal. Japońskie niszczyciele, przy stracie jednego, zatopiły w ataku torpedowym amerykański ciężki krążownik USS „Northampton” (CA-26) i poważnie uszkodziły 3 dalsze. W ostatniej bitwie powietrzno-morskiej koło wyspy Rennell, z 29 na 30 stycznia, japońskie samoloty z baz lądowych zatopiły amerykański krążownik USS „Chicago” (CA-29).
W toku walk morskich towarzyszących kampanii na Guadalcanal Amerykanie stracili 2 lotniskowce, 6 ciężkich krążowników (w tym 1 australijski), 2 lekkie krążowniki i 14 niszczycieli. Japończycy stracili 1 lotniskowiec, 2 pancerniki, 3 ciężkie krążowniki, 1 lekki krążownik, 11 niszczycieli i 6 okrętów podwodnych. Japońskie straty, pomimo podobnej wielkości, były znacznie bardziej dotkliwe z powodu niewielkich możliwości ich uzupełnienia.
Od liczby zatopionych tam okrętów Amerykanie nazwali akwen pomiędzy wyspą Guadalcanal a położonymi na północ od niej wysepkami Savo i Florida "Ironbottom Sound" Cieśniną Żelaznego Dna.
Pierwsze walki na wyspie.
Zdobywszy niemal bez oporu Lotnisko Hendersona, Amerykanie byli przekonani, że zaskoczyli Japończyków. Znacznie później (w początkach listopada 1942 roku) wywiad amerykański rozszyfrował depesze nieprzyjaciela, z których wynikało, że dowódcy japońscy wiedzieli o zbliżaniu się armady, ale uznali, że jest to tylko „piracki rajd”, więc nakazali swym wojskom na wyspie cofnięcie się głęboko w dżunglę celem przeczekania ataku. Gdy zorientowali się, że to ofensywa na pełną skalę, było już za późno. Marines umocnili się w terenie, a dostarczony w końcu ciężki sprzęt i samoloty bojowe z Nowej Kaledonii pozwoliły nie tylko bronić się, ale nawet zadawać ciężkie straty i iść naprzód. Pomógł im w tym – niezamierzenie – generał Harukichi Hyakutake, głównodowodzący XVII Armii japońskiej, który był przekonany, że jego nadrzędnym zadaniem jest zdobycie Nowej Gwinei, więc Guadalcanal traktował jako cel drugorzędny prawie do końca kampanii.
Pierwszy patrol marines, wysłany 12 sierpnia wzdłuż brzegu wyspy na zachód celem rozpoznania pozycji japońskich, został doszczętnie rozbity koło przylądka Cruz (ocalało trzech z 23 ludzi). Posłane natychmiast posiłki nie znalazły nawet miejsca starcia i wróciły na przyczółek. Drugi patrol, skierowany na zachód, dotarł do tubylczej wioski Tenaru, gdzie nastąpiło spotkanie z oficerem brytyjskim, kpt. Martinem Clemensem, jednym z licznych „obserwatorów wybrzeża” (ang.: "Coastwatchers"), który okazał się niezwykle pomocny – w krótkim czasie zorganizował oddział tubylczych zwiadowców, dostarczających do końca kampanii wielu ważnych dla marines informacji.
19 sierpnia kolejny silny patrol ruszył w stronę Przylądka Koli, gdzie stoczył bitwę z Japończykami, zabijając 31 spośród nich, oraz inny ku ujściu rzeki Matanikau, gdzie zniszczono japońską placówkę i obsadzono wysoki brzeg koło ujścia. Następnego dnia na Lotnisku Hendersona wylądowały pierwsze dywizjony bombowców nurkujących Douglas SBD Dauntless i myśliwców Grumman F4F Wildcat. Wojska amerykańskie były więc gotowe i do obrony, i do ataku.
Pierwsza większa bitwa stoczona została w pobliżu ujścia rzeki Tenaru, gdzie niespodziewających się zupełnie oporu 900 ludzi płka Ichikiego dostało się pod zmasowany ogień przygotowanych Amerykanów. Stało się to możliwe dzięki odwadze sierż. Jacoba Vouzy z podległej Brytyjczykom Policji Tubylczej Wysp Salomona, który, schwytany i torturowany przez Japończyków, zdołał uciec, doczołgać się do pozycji amerykańskich i ostrzec, że nieprzyjaciel rusza do ataku. Maszerująca plażą kolumna japońska natrafiła u ujścia Tenaru na zaporę z drutu kolczastego i stanęła zdezorientowana. W tym momencie marines otworzyli ogień, dziesiątkując pierwsze szeregi wroga. Przez kilka następnych godzin płk Ichiki rzucał swoich żołnierzy do ataków na bagnety falę za falą, ale wszystkie zostały odparte. Nie powiodło się obejście pozycji amerykańskich ani od strony dżungli, ani przybrzeżną płycizną, gdzie zginął sam Ichiki. Dzieła zniszczenia dokonały przybyłe wkrótce czołgi i samoloty. Straty japońskie wyniosły 800 zabitych i 100 jeńców; straty amerykańskie – 34 zabitych i 75 rannych.
Ostatnia bitwa o ujście Matanikau, stoczona w dniach 24 sierpnia – 7 września, również nie przyniosła rozstrzygnięcia, ale Amerykanie na tyle umocnili się na Guadalcanalu, że następne działania można już było nazwać rozpoczęciem akcji oczyszczającej na wyspie.
Kontruderzenia japońskie.
Pod koniec sierpnia 1942 roku tubylcy zawiadomili Amerykanów, że 200-300 Japończyków fortyfikuje wioskę Tasimboko, położoną około 12 km na wschód od przylądka Lunga. Na początku września miało znajdować się tam już kilka tysięcy. Wywiad amerykański nie dał wiary tym doniesieniom, ale gen. Vandegrift postanowił dokonać rozpoznania siłami batalionu uderzeniowego wzmocnionego batalionem spadochroniarzy. Desant od strony morza dotarł do Tasimboko o świcie 8 września, natrafił na znaczne siły japońskie i zmuszony został do odwrotu. Napotkane siły japońskie stanowiły elementy brygady uderzeniowej gen. Kiyotaki Kawaguchiego, która przygotowywała atak na pozycje amerykańskie od południa, gdzie wznosił się łańcuch porośniętych wysoką trawą wzgórz.
12 września gen. Kawaguchi przystąpił do ataku, który miał na celu odebranie Lotniska Hendersona i zepchnięcie Amerykanów do morza. Bitwa, która znalazła się w annałach 1 DMar jako "The Battle of Bloody Ridge" (bitwa o Krwawy Grzbiet w paśmie Austen), składała się z trzech oddzielnych starć: główne siły japońskie uderzały z podstaw wyjściowych w dżungli, a ich celem było pasmo wzgórz na południe od lotniska; dwa pozostałe uderzenia szły ze wschodu i zachodu na pozycje obronne przyczółka. Ataki były nieskoordynowane w czasie i – choć przeprowadzane ze zwykłą u Japończyków pogardą śmierci – w ogniu dział, czołgów, broni stromotorowej i miotaczy płomieni musiały się załamać. Tylko w bitwie o "Bloody Ridge" Kawaguchi stracił ponad 600 zabitych wobec 31 zabitych i 103 rannych marines.
W dniach 14 i 15 października Japończycy przeprowadzili bombardowanie z morza (dwa pancerniki), lądu (armaty 150 mm z okolic wioski-bazy Kokumbona) i powietrza, co doprowadziło do całkowitego unieruchomienia pasa startowego i zniszczenia większości samolotów. Pod tą osłoną gen. Hyakutake rozpoczął wyładowywanie wojsk na przylądku Tassafaronga. I chociaż samoloty amerykańskie zatopiły dwa transportowce i niszczyciel, zmuszając okręty japońskie do wycofania się, na wyspie znalazło się 3-4 tysięcy żołnierzy i około 80% przywiezionego zaopatrzenia.
Hyakutake był do tego stopnia przekonany, że zwycięstwo ma w kieszeni, że posłał generałowi Vandegriftowi propozycję kapitulacji. Odpowiedzi nie otrzymał.
Plan uderzenia zakładał, że siły główne generała Maruyamy uderzą 22 października na "Bloody Ridge", wzmocnione siły generała Kawaguchiego pomiędzy "Bloody Ridge" a rzekę Tenaru (wtedy zwaną przez Amerykanów "Aligator Creek"). Generał Nasu miał atakować z południa wprost na ujście rzeki Lunga. Oddziały generała Sumiyoshi miały uderzać pomiędzy "Bloody Ridge" a rzeką Matanikau, zaś płk Oka miał przekroczyć Matanikau milę powyżej ujścia, by obejść pozycje Amerykanów i zniszczyć je. Z desantu w okolicach przylądku Koli zrezygnowano, bowiem Hyakutake uznał, że pozostałe siły po prostu rozniosą Amerykanów na bagnetach.
Tymczasem plan zaczął zawodzić niemal od początku. Maruyama utknął w gęstej dżungli, odkładając atak najpierw na 23, potem na 24 października, przy czym cała jego artyleria została na szlaku. Nieświadomy niczego Sumiyoshi rozpoczął atak zgodnie z planem i w ciągu dwóch dni – pozbawiony wsparcia – został rozbity przez czekających nań marines. Gdy wreszcie Maruyama dotarł na pozycje wyjściowe 25 października i uderzył, trwające dwie noce i dwa dni samobójcze szturmy zostały krwawo odparte, podobnie jak ataki Nasu i Oki.
Była to największa bitwa o Lotnisko Hendersona i choć w okresie późniejszym walczono z nie mniejszym natężeniem, październik 1942 roku był momentem przełomowym.
Dalsze walki.
Już w połowie października admirał William Halsey, dowódca floty amerykańskiej na południowym Pacyfiku (COMSOPAC), zaczął przygotowywać wycofanie 1.DMar z pierwszej linii i zastąpienie jej kilkoma dywizjami armijnymi, jednak w pobliżu, a więc do natychmiastowego wykorzystania, znajdowały się jedynie elementy 2 DMar i 164. pułku piechoty (dalej: PPiech) bez jednego batalionu. Wreszcie 3 listopada zapadła na najwyższym szczeblu decyzja o skierowaniu z Hawajów na Guadalcanal 25 i 43 Dywizji Piechoty (dalej DP) oraz pozostałych oddziałów 2 DMar (pod wspólnym dowództwem generała Aleksandra Patcha, do tej pory dowodzącego Dywizją Americal na Nowej Kaledonii). Uzupełnienia przybywały sukcesywnie, tak że przed wycofaniem z Guadalcanal 1 DMar siły amerykańskie na wyspie liczyły 40 tysięcy znakomicie uzbrojonych i wyposażonych ludzi.
Okręty floty japońskiej stacjonowały w tym czasie w zatokach pomiędzy Buin i Rabaulem. 12 listopada amerykańskie samoloty zwiadowcze wykryły w tym rejonie 2 lotniskowce, 4 pancerniki, 5 krążowników ciężkich i 30 niszczycieli, a prócz tego liczne statki transportowe. Na samym tylko kotwicowisku Buin-Faisi-Tonolei znajdowało się 60 okrętów. Japończycy − którzy w październiku używali z powodzeniem swych lotniskowców − nie zdecydowali się jednak wprowadzić ich do walki w listopadzie.
13 listopada Japończycy przeprowadzili ostatnią próbę dostarczenia posiłków na wyspę. Flotylla, w skład której wchodziło 11 transportowców, została zaskoczona w świetle dziennym przez krążowniki amerykańskie i samoloty z Lotniska Hendersona. Siedem transportowców zostało zatopionych, ale cztery pozostałe kontynuowały rejs w kierunku Guadalcanalu. Następnego dnia zostały wykryte przez samoloty podczas wyładunku wojska i zaopatrzenia przy przylądku Tassafaronga, po czym zniszczone przez lotnictwo, artylerię dalekiego zasięgu i działa okrętów. Jednocześnie zmuszono do odwrotu okręty osłony, które miały zamiar ponownie zbombardować Lotnisko Hendersona. Z 10 000 żołnierzy japońskich na Guadalcanalu zdołało wylądować około 4000, jednak bez wystarczających ilości uzbrojenia i żywności.
Od Matanikau ku Kokumbonie.
1 listopada, podjęto ofensywę na zachód z podstaw wyjściowych nad rzeką Matanikau. Celem strategicznym akcji była odległa o około 9 km baza w wiosce Kokumbona. By uniknąć strat, jakie mógł przynieść frontalny atak, wzmocniony 5 PMar otrzymał wsparcie 3 Batalionu 7 PMar na lewym skrzydle u stóp wzniesień, a niedawno przybyły z Tulagi i uważany za wypoczęty 2 PMar miał uderzać wzdłuż brzegu morza. Przed rozpoczęciem akcji saperzy z 1 Batalionu Inżynieryjnego zbudowali trzy prowizoryczne mosty przez Matanikau. Atak, wspierany silną nawałą ogniową i bombardowaniem z powietrza, rozpoczął się o godz. 7.00. Czołowe elementy 5 PMar sforsowały rzekę i zaczęły przeczesywać stoki nadmorskich wzgórz. 2 Batalion nie napotkał zdecydowanego oporu i posuwał się naprzód aż do południa, ale stracił kontakt z posuwającym się bliżej wybrzeża 1 Batalionem, który zetknął się z Japończykami okopanymi na stoku urwistego parowu w pobliżu przylądka Cruz i musiał się zatrzymać. Po południu został zluzowany przez 3 Batalion 5 PMar.
Następnego dnia oba frontowe bataliony zaczęły oskrzydlać okopanych Japończyków, ale po południu dwie kompanie 3 Batalionu dostały się pod ogień Japończyków skoncentrowanych między drogą nadbrzeżną a plażą. W tej sytuacji kpt. Erskine Wells, dowódca Kompanii I, dał rozkaz ataku na bagnety i wyparł nieprzyjaciela z pozycji. Był to jedyny przypadek ataku na bagnety w wykonaniu Amerykanów w czasie całej kampanii na Guadalcanalu. Najtrudniejszym zadaniem było przełamanie japońskich punktów oporu w parowie, co nastąpiło dopiero 3 listopada. 5 listopada Amerykanie dotarli do punktu odległego o około 5 km od Kokumbony i tam zajęli pozycje. Przeciwnik stracił podczas tej operacji 239 zabitych.
U przylądka Koli.
Na przeciwległym, wschodnim krańcu linii obronnej Amerykanów, podjęto − siłami 7 PMar i pozostałych batalionów 164 PPiech − próbę likwidacji sił japońskich na przylądku Koli. Akcję znad ujścia Tenaru rozpoczął 2 listopada 2 Batalion 7 PMar pod dowództwem ppłk. Hermana Hanekena. Po forsownym nocnym marszu batalion okopał się wzdłuż plaży na wschód od rzeczki Metapona. Tymczasem, niemal tuż przed pozycjami Amerykanów, Japońska 17 Armia wysadziła na przylądku Koli, koło wioski Tetere, desant w sile batalionu (1500 żołnierzy); jego zadaniem było nawiązanie kontaktu z własnymi oddziałami płk. Toshinari Shoji w rejonie i rozpoznanie możliwości budowy lotniska polowego. Ulewny deszcz podtopił amerykańskie radiostacje, więc Hanneken nie był w stanie ostrzec swych przełożonych na przylądku Lunga o zaistniałej sytuacji.
Walki rozpoczęły się 3 listopada. Japończycy ostrzelali gęstym i skutecznym ogniem artylerii pozycje Amerykanów, skutkiem czego Hanneken nakazał wycofanie się za Metapona, gdzie na oczach atakujących Japończyków utworzono linię obrony. W chwili, gdy nieprzyjaciel uderzył także od tyłu, na krótko udało się przywrócić łączność, dzięki czemu gen. Vandegrift mógł natychmiast podesłać uzupełnienia w postaci 1 Batalionu 7 PMar i elementów dowództwa pułku z zastępcą dowódcy dywizji gen. Rupertusem na czele, a także wysłał wsparcie lotnicze, które okazało się jednak błędem, bo samoloty ostrzelały pozycje Hannekena, który w tej sytuacji wycofał się nad brzeg rzeczki Nalimbiu, gdzie przy wsparciu artylerii i dział okrętowych utrzymał pozycję.
Po otrzymaniu uzupełnień i broni ciężkiej Amerykanie zdołali oskrzydlić japoński przyczółek, który został zdobyty 12 listopada. Z około 1500 ludzi, którzy lądowali na przyczółku, do resztek oddziałów japońskich za wzgórzami Austen dotarła połowa.
Rajd Aola-Austen.
Chcąc odciąć Japończykom drogi odwrotu gen. Vandegift poprosił adm. Turnera o odstąpienie trzymanego dotąd w odwodzie 2 Batalionu Szturmowego ("2nd Raider Battalion"). Dowodzony przez ppłk. Evansa Carlsona batalion (przewodnikiem był Jacob Vouza) wylądował 2 listopada w Zatoce Aola, około 45 km na wschód od przyczółka. Po 30-dniowym forsownym marszu przez dżunglę i pasmo wzgórz Austen batalion wrócił na przyczółek informując o zlikwidowaniu licznych stanowisk artylerii i zabiciu 488 żołnierzy nieprzyjaciela.
Akcja oczyszczająca.
9 grudnia 1942 roku 1 DMar została ostatecznie wycofana z Guadalcanalu i odesłana na wypoczynek do Melbourne. Nowy dowódca na Guadalcanalu, gen. Patch (obecnie dowódca XIV Korpusu w składzie: Americal, 25 DP, 43 DP i 2 DMar), otrzymał informacje wywiadu, że na wyspie znajduje się wciąż 25 000 Japończyków, głównie w rejonie wzgórz "Galloping Horse" i "Seahorse" („Galopujący Koń” i „Konik morski” – takie nazwy nadano wzniesieniom po obejrzeniu zdjęć lotniczych), którzy są ciągle zaopatrywani przez „Tokyo Express”. Jego sztabowcy uznali, że dla bezpieczeństwa Lotniska Hendersona zadaniem najwyższej wagi jest zdobycie wzgórz, z których Japończycy wciąż mieli możliwość przeprowadzenia ataku w samo serce amerykańskiego przyczółka.
Walki, rozpoczęte w końcu grudnia i zakończone 24 stycznia 1943 roku zdobyciem bazy w Kokumbona, kosztowały armię 120 zabitych i 268 rannych, ale wzgórza i nadmorska baza zostały oczyszczone, zajęte i włączone do przyczółka. Teraz cała niemal wyspa na południe i wschód od Kokumbona znajdowała się w amerykańskim posiadaniu. Planowane uderzenie na północny zachód opóźniły nieco mylne doniesienia wywiadu o przygotowywanym kontruderzeniu Japończyków, którzy w rzeczywistości zdołali zmylić czujność Amerykanów i ewakuować z wyspy ostatnie 10 tysięcy pozostałych przy życiu ludzi w dniach 23 stycznia – 9 lutego 1943 roku do Rabaulu z przesiadką na Wyspach Russella. 9 lutego generał Patch mógł zameldować o zdobyciu Guadalcanal.
Straty japońskie w okresie całej kampanii wyniosły ponad 25 tysięcy ludzi (w tym około 9 tysięcy zmarłych z głodu, wycieńczenia i chorób tropikalnych, przede wszystkim malarii). Amerykanie stracili około 1600 zabitych i 4700 rannych (do strat zaliczyć także należy blisko 300 zmarłych z przyczyn pozabitewnych – malaria, ameboza, grzybice i inne choroby, głównie przewodu pokarmowego), a około 100 odesłano do domu z powodu urazów psychicznych.
Znaczenie walk o Guadalcanal.
Kampania na wyspach Salomona była najbardziej długotrwałą i zaciętą kampanią całej wojny na Pacyfiku. W jej ramach miało miejsce siedem dużych starć morskich, pięć z nich prowadzonych głównie bezpośrednio okręt przeciw okrętowi podczas działań nocnych, dwa pozostałe zostały zdecydowane przez działania lotnictwa w ciągu dnia. "Ironbottom Sound" (Cieśnina Żelaznego Dna) – nazwa nadana przez Amerykanów wodom na których odbyła się większość masakry dobrze oddaje skalę destrukcji w tej kampanii. Marynarka amerykańska utraciła w niej 24 duże okręty, marynarka japońska identyczną liczbę jednostek. Stany Zjednoczone straciły 436 samolotów, Japonia 440. Duże były też straty ludzkie. Na lądzie korpus Marines i armia amerykańska straciły 1592 żołnierzy, US Navy zaś 5000 marynarzy w morzu. Japonia zaś 20 800 żołnierzy na lądzie i około 4000 marynarzy w morzu
Była to pierwsza lądowa kampania amerykańska w wojnie z Japonią. Kampania prowadzona w trudnym terenie, w niesprzyjających warunkach klimatycznych i przeciwko bijącemu się z determinacją do końca przeciwnikowi. Była to jednocześnie kampania, która obaliła mit o niezwyciężoności armii japońskiej i pozwoliła społeczeństwu w USA odzyskać wiarę w swoich żołnierzy. Była pierwszą udaną operacją desantową tej wojny i początkiem dalszej ofensywy w kierunku Japonii. Lotnisko Hendersona stało się najważniejszą bazą lotniczą w tym regionie (stąd m.in. wystartowały 18 kwietnia 1943 roku myśliwce P-38, które zestrzeliły samolot admirała Yamamoto nad Wyspą Bougainville’a) i podstawą rajdów bombowych przeciwko wielkiej bazie japońskiej w Rabaulu.
Doświadczenia zdobyte podczas walk na Guadalcanalu zostały w przyszłości wykorzystane przez sztabowców amerykańskich przy planowaniu dalszych operacji desantowych na Pacyfiku. Choroby tropikalne, na jakie zapadali w czasie kampanii żołnierze, zmusiły do wprowadzenia szczepień ochronnych i zaopatrzenia szpitali polowych w środki do zwalczania wielu, nieznanych często do tej pory, schorzeń. W krótkim czasie po zajęciu pobliskich wysepek archipelagu Russella zbudowano tam (na wyspie Banika) wielką bazę naprawczo-zaopatrzeniową ze szpitalami i sanatoriami dla rekonwalescentów, co zmniejszyło w sposób znaczący śmiertelność wśród walczących w obszarze Wysp Salomona.
Najważniejszym jednak osiągnięciem (jak to widziano w COMSOPAC) było odepchnięcie Japonii od szlaków żeglugowych, wiodących z Ameryki do Nowej Zelandii i Australii.
Kampania na Salomonach, była ostatnią japońską kampanią aż do października 1944 roku, w której Japonia zaangażowała swoje ciężkie okręty w bitwie. Było to w dużej mierze efektem załamania morale w japońskiej marynarce, która w krwawych bitwach została pozbawiona najlepiej wyszkolonych i najbardziej doświadczonych pilotów oraz szeregu ważnych okrętów, a także po raz pierwszy odkryła wagę przewagi technologicznej jaką zapewniał amerykańskiej marynarce radar. Wśród żołnierzy marines walczących na Guadalcanalu wykształciło się przekonanie, że to oni wygrali Stanom Zjednoczonym kampanię na Guadalcanalu, jest jednak bezspornym, że to krwawe walki amerykańskiej marynarki umożliwiły utrzymanie dostaw zaopatrzenia dla marines na wyspę, i uniemożliwiły odpowiadające im dostawy dla wojsk japońskich. Brak zaangażowania amerykańskiej floty na wodach między Guadalcanalem a wyspą Florida, spowodowałby nieunikniony upadek marines na Guadalcanalu.
Walki o Guadalcanal w sztuce.
„Nieważne jak daleko idziemy,
Nie wiemy gdzie zdążamy
Przeciskając się przez ciemną gęstwinę.
Kiedy skończy się ten marsz?
Ukrywamy się za dnia,
A idziemy nocą
Przez dżungle Guadalcanalu.
Ryż się skończył,
Jemy korzonki i trawę.
Liście kryją szlak, a my gubimy drogę
Potykając się i przewracając w błocie.
Krew cieknie z naszych ran, bandaży nie ma;
Muchy ją piją, a nam brak sił
By je odganiać.
Upaść i nie wstać więcej.
Ileż razy myślałem o samobójstwie…” 

</doc>
<doc id="597475" url="https://pl.wikipedia.org/wiki?curid=597475" title="Ewaporat">
Ewaporat

Ewaporaty (ewaporyty) – osady pochodzenia chemicznego, utworzone z łatwo rozpuszczalnych minerałów, które wytrącają się z roztworu wodnego w czasie jego odparowania (łac. evaporatio = parowanie).
Ewaporaty powstają wskutek silnego parowania wody morskiej (zatok, lagun, zamkniętych mórz) lub słonych jezior w klimacie suchym i gorącym.
Ewaporaty składają się z chlorków i siarczanów sodu, potasu, magnezu, wapnia oraz niektórych węglanów, boranów i azotanów.
Do ewaporatów należą: gips, anhydryt, dolomit, halit, sylwin, glauberyt, kizeryt, karnalit, kainit, epsomit, mirabilit, tenardyt, boracyt, colemanit, uleksyt, boraks rodzimy, soda rodzima (natron).
Minerały ewaporatowe wytracają się w ściśle określonej kolejności, zgodnie z tzw. „cyklem ewaporatowym”, tj.:
Ewaporaty są skałami pospolitymi i szeroko rozpowszechnionymi w wielu rejonach Ziemi.
Tworzą się współcześnie w strefie półpustynnego i gorącego klimatu, gdzie opady są znikome, m.in. w Kalifornii i Nevadzie oraz na Bliskim Wschodzie (rejon zatoki Perskiej). Powstają w odciętych od morza lagunach lub w wypełnionych wodą zagłębieniach nadmorskich równin (sebkha), również na obrzeżach jezior słonych (playa).
Na obszarze dzisiejszej Polski pokłady ewaporatów tworzyły się kilkakrotnie:

</doc>
<doc id="597476" url="https://pl.wikipedia.org/wiki?curid=597476" title="Siná">
Siná

Siná (1560 m) – wapienny szczyt w północnej części Niżnych Tatr na Słowacji.
Położenie.
Wznosi się w bocznym grzbiecie, który odgałęzia się od głównego grzbietu Niżnych Tatr w szczycie Polany i biegnie w kierunku północnym poprzez Zákľuky (1915 m), Bôr (1888 m) i Sedlo Sinej (ok. 1310 m) do szczytu Sinej. Masyw Sinej oddziela Dolinę Demianowską ("Demänovská dolina") od doliny Mošnica. Na wierzchołku Sinej grzbiet rozgałęzia się na dwa ramiona; północno-zachodnie ze szczytem Sitieň (1266 m) i północno-wschodnie ze szczytem Na jame (1438 m).
Opis szczytu.
Szczyt jest skalisty. Stromą piramidę szczytową pokrywa hala, porośnięta w lecie kobiercem kwiatów, z licznymi gatunkami wapieniolubnymi. Szczyt Sinej dostępny jest od południa żółto znakowanym szlakiem turystycznym z Przełęczy Sinej ("'Sedlo Sinej"). Z odosobnionego od innych masywów wierzchołka rozciągają się widoki nie tylko na otoczenie Doliny Demianowskiej, lecz także na Kotlinę Liptowską, Góry Choczańskie i Tatry na północy oraz na najwyższe szczyty głównego grzbietu Niżnych Tatr na południu.
Siná znajduje się na obszarze Parku Narodowego Niżne Tatry i objęta jest dodatkowo ścisłą ochroną – jej wschodnie stoki należą do rezerwatu przyrody Dolina Demianowska.

</doc>
<doc id="597478" url="https://pl.wikipedia.org/wiki?curid=597478" title="Chris de Burgh">
Chris de Burgh

Chris de Burgh, właśc. Christopher John de Burgh Davison (ur. 15 października 1948 w Venado Tuerto) – irlandzki piosenkarz i kompozytor.
Życiorys.
Jego ojcem jest brytyjski dyplomata Charles Davison, a matką irlandzka sekretarka Maeve Emily de Burgh.
Karierę muzyczną rozpoczął na początku lat 70. XX wieku, od występów dla gości w rodzinnym zamku przerobionym na hotel. W 1972 podpisał kontrakt nagraniowy z wytwórnią A&amp;M Records, z którą współpracował do 2004. Później założył własną wytwórnię Ferryman Productions. Dzięki takim hitom jak "High On Emotion" (1984) oraz "The Lady In Red" (1986) zdobył ogromną popularność.
Mieszka w Irlandii, w hrabstwie Wicklow. Ma trójkę dzieci, jego najstarsza córka Rosanna Davison (ur. 1984) została Miss Świata w 2003.

</doc>
<doc id="597482" url="https://pl.wikipedia.org/wiki?curid=597482" title="Putonghua">
Putonghua



</doc>
<doc id="597492" url="https://pl.wikipedia.org/wiki?curid=597492" title="Wodziłówka">
Wodziłówka

Wodziłówka – wieś w Polsce położona w województwie podlaskim, w powiecie monieckim, w gminie Knyszyn. 
W latach 1975–1998 miejscowość administracyjnie należała do województwa białostockiego.
Historia.
W Wodziłówce znajdował się średniowieczny dwór obronny, ryglujący rozwidlenie na drodze biegnącej z państwa zakonu krzyżackiego przez Goniądz do Grodna oraz Brześcia. Tą droga Krzyżacy prowadzili łupieżcze najazdy na tereny Litwy. Po Bitwie pod Grunwaldem w 1410 roku, gdy najazdy krzyżackie ustały, dwór pełnił rolę stanicy myśliwskiej Witolda, Kazimierza Jagiellończyka i Aleksandra Jagiellończyka. Dwór powstał po 1355 roku i zniszczony został w roku 1502 przez Mikołaja Radziwiłła. W 1536 roku tereny te zostały przejęte przez królową Bonę Sforzę.
W Wodziłówce urodził się Czesław Kudzinowski profesor języka fińskiego, autor największego dotychczas wydanego słownika fińsko-polskiego i podręcznika gramatyki fińskiej.

</doc>
<doc id="597493" url="https://pl.wikipedia.org/wiki?curid=597493" title="Arsenal FC">
Arsenal FC



</doc>
<doc id="597496" url="https://pl.wikipedia.org/wiki?curid=597496" title="Niemiecka Nadwołżańska Republika">
Niemiecka Nadwołżańska Republika



</doc>
<doc id="597502" url="https://pl.wikipedia.org/wiki?curid=597502" title="Bartłomiej Frykowski">
Bartłomiej Frykowski

Bartłomiej Frykowski (ur. 9 marca 1959 w Łodzi, zm. 8 czerwca 1999 w Wyszkowie) – polski operator filmowy.
Życiorys.
Syn Wojciecha Frykowskiego i łódzkiej modelki Ewy Marii Morelle, ojciec Rozalii Frykowskiej i Mai Frykowskiej, znanej w Polsce z udziału w popularnym reality-show Big Brother. W 1991 roku ukończył studia na Wydziale Operatorskim PWSFTviT w Łodzi.
Zmarł 8 czerwca 1999 w szpitalu w Wyszkowie w wyniku ran zadanych nożem w nocy z 7 na 8 czerwca 1999 w posiadłości Karoliny Wajdy w Głuchach (w dworze rodzinnym Cypriana Kamila Norwida). Prowadzący śledztwo uznali, że była to śmierć samobójcza. Został pochowany na Starym Cmentarzu przy ul. Ogrodowej w Łodzi.

</doc>
<doc id="597504" url="https://pl.wikipedia.org/wiki?curid=597504" title="In-Grid">
In-Grid

In-Grid, właśc. Ingrid Alberini (ur. 11 września 1978 w Guastalli) – włoska piosenkarka wykonująca muzykę pop i dance. Wszystkie swoje utwory artystka wykonuje w języku francuskim, nie licząc ich wersji w języku angielskim przeznaczonych na rynek anglojęzyczny.
Kariera.
Działalność artystyczną rozpoczęła od nawiązania współpracy z włoskim duetem producentów: Alfredem „Larrym” Pignagnoli i Marco Soncinim. Jej pierwszy singel „Tu es foutu” ukazał się w lipcu 2002 roku, spotykając się z dużym sukcesem. Kolejne single, „In-Tango” i „Shock”, promowały wydany w 2003 roku album "Rendez-Vous". Dużą popularnością In-Grid cieszyła się szczególnie w Polsce, gdzie intensywnie koncertowała. Jesienią 2003 roku była muzycznym gościem reality show "Bar", emitowanego w telewizji Polsat, wystąpiła także podczas polskich preselekcji do Konkursu Eurowizji. Rok 2004 przyniósł drugi album wokalistki, zatytułowany "La vie en rose", na którym znalazły się standardy francuskiej muzyki popularnej zaaranżowane w stylistyce dance. In-Grid wystąpiła na festiwalu w Sopocie, gdzie podczas koncertu Viva la France z akompaniamentem fortepianu wykonała m.in. piosenkę „La vie en rose” z repertuaru Édith Piaf.
W 2005 ukazał się trzeci album piosenkarki, "Voilà !", z hitem „Mama mia”. W 2006 roku została jedną z jurorek Sopot Festival. Pod koniec listopada 2007 roku do radia trafiła piosenka „I Love”, w której In-Grid towarzyszył Stachursky. W kwietniu 2009 roku premierę miał singel „Le Dragueur”, który poprzedzał czwarty album piosenkarki, "Passion". Latem In-Grid uczestniczyła z tą piosenką w konkursie na zagraniczny hit lata podczas Sopot Hit Festiwal 2009, zajmując 4. miejsce. W roku 2011 ukazała się kolejna płyta piosenkarki, "Lounge Musique", zawierająca muzykę chilloutową. W grudniu 2011 roku wystąpiła jako gość specjalny w jednym z odcinków rumuńskiej wersji X Factor.
We wrześniu 2012 roku ukazał się singiel "La Trompette", który In-Grid nagrała we współpracy z Garym Caosem i Rico Bernasconim.

</doc>
<doc id="597506" url="https://pl.wikipedia.org/wiki?curid=597506" title="José Porras">
José Porras

José Francisco Porras Hidalgo (ur. 8 listopada 1970 w Grecii) – kostarykański piłkarz, grający na pozycji bramkarza i były kapitan reprezentacji Kostaryki.
Włócząc się po różnych klubach z ojczyzny w latach 90., Porras musiał cierpliwie czekać na eksplozję swojego talentu i transfer do Saprissy. Gdy był juniorem, uznawany był za niebywały talent, zwłaszcza po MŚ U-20 w Arabii Saudyjskiej. W tym samym czasie gwiazda Kostaryki i Saprissy, Erick Lonnis, był u szczytu swojej bogatej kariery, dlatego Porras musiał na długo pogodzić się z rolą zmiennika tego golkipera.
Kiedy Lonnis zakończył karierę, Porras postanowił wyrobić sobie opinię zarówno w Deportivo, jak i w kadrze narodowej. Z Saprissą wygrał trzy mistrzostwa kraju, Puchar UNCAF i Puchar Mistrzów CONCACAF. Z Porrasem w bramce, Saprissa wywalczyła brązowy medal klubowych MŚ, będąc gorszym tylko od Liverpoolu i São Paulo FC.
Jeśli chodzi o sukcesy z kadrą narodową, trener Alexandre Guimarães powołał go na Mistrzostwa Świata w Piłce Nożnej 2006. Wyjeżdżając na turniej miał na swoim koncie 16 międzynarodowych występów. Łącznie w kadrze narodowej wystąpił 33 razy.

</doc>
<doc id="597510" url="https://pl.wikipedia.org/wiki?curid=597510" title="NASZ">
NASZ



</doc>
<doc id="597512" url="https://pl.wikipedia.org/wiki?curid=597512" title="Mierkienniki">
Mierkienniki

Mierkienniki – wieś w Polsce położona w województwie podlaskim, w powiecie monieckim, w gminie Goniądz.
W latach ??–1971 Mierkienniki znajdowały się w granicach Goniądza.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Agnieszki w Goniądzu.

</doc>
<doc id="597513" url="https://pl.wikipedia.org/wiki?curid=597513" title="Nawozy potasowe">
Nawozy potasowe

Nawozy potasowe – nawozy mineralne, których głównym składnikiem jest potas w formie kationu , będący makroskładnikiem pokarmowym dla roślin, niezbędny w międzymembranowym transporcie elektronów podczas asymilacji dwutlenku węgla () oraz pośrednio do biosyntezy związków organicznych – sumarycznie jego niedobór powoduje mniejsze wytwarzanie cukrów (monosacharydów i w efekcie skrobi).
Nawozami potasowymi są wypłukiwane i suszone sole mineralne głównie chlorek potasu z minerału sylwin lub kainit (nawóz potasowo-magnezowy), saletra indyjska (azotan potasu, 45–46% , 12% ), ewentualnie produkty z ich przerobu, jak np. kalimagnezja.
Wśród nawozów potasowych możemy wydzielić:
Nawozy potasowe dzieli się również na "nisko- i wysokoprocentowe" (32–51% ), np. sole potasowe, siarczan potasu, metafosforan potasu.
W Polsce gleby zazwyczaj są ubogie w ten składnik pokarmowy, wprowadza się go zwykle w postaci nawozów wieloskładnikowych (nawozy potasowo-magnezowe można zaliczyć do nawozów potasowych).

</doc>
<doc id="597514" url="https://pl.wikipedia.org/wiki?curid=597514" title="Alexis Clairaut">
Alexis Clairaut

Alexis Claude de Clairault (lub Clairaut) (ur. 7 maja albo 13 maja 1713 w Paryżu, zm. 17 maja 1765 tamże) – francuski matematyk.
Życiorys.
W wieku 12 lat w 1725 przedstawił swoją pierwszą rozprawę naukową na temat linii krzywych przed członkami Królewskiej Akademii Nauk. W 1731 został członkiem tej Akademii. W kwietniu 1736 wyruszył na wyprawę naukową do Laponii mającą na celu zbadanie spłaszczenia kuli ziemskiej (zakończona 1737 wykazaniem poprawności tezy Newtona). Clairaut opracował wtedy dzieło na temat kształtu Ziemi i planet. Razem z Josephem-Jérôme Lalande i Nicole-Reine Étable de la Brière-Lepaute wykazał, że pojawienia się komety z lat 1531, 1607 i 1682 dotyczą w istocie jednego ciała niebieskiego. Obliczył datę następnego pojawienia się z dokładnością do 33 dni.

</doc>
<doc id="597518" url="https://pl.wikipedia.org/wiki?curid=597518" title="Reprezentacja Wysp Kanaryjskich w piłce nożnej mężczyzn">
Reprezentacja Wysp Kanaryjskich w piłce nożnej mężczyzn

Reprezentacja Wysp Kanaryjskich w piłce nożnej rozegrała do tej pory jedynie cztery mecze międzynarodowe (dwa z Wenezuelą oraz po jednym z Łotwą i Serbią i Czarnogórą; wszystkie rozegrano na Wyspach Kanaryjskich).
Drużyna nie jest jednak członkiem żadnej federacji piłkarskiej (ani FIFA, ani UEFA, ani CAF), dlatego nie ma prawa uczestniczyć w eliminacjach do Mistrzostw Świata, Mistrzostw Europy czy Pucharu Narodów Afryki.

</doc>
<doc id="597520" url="https://pl.wikipedia.org/wiki?curid=597520" title="Trifluorek chloru">
Trifluorek chloru

Trifluorek chloru (ClF3) – nieorganiczny związek chemiczny, potencjalny duszący bojowy środek trujący.
W temperaturze pokojowej jest bezbarwnym gazem lub cieczą (temperatura wrzenia ok. 11,75 °C).
Jest substancją niezwykle reaktywną - bardzo silnym utleniaczem i środkiem fluorującym. Reaguje wybuchowo z wodą utleniając ją do tlenu, bądź fluorku tlenu (OF2). Reaguje także z większością metali, tworząc fluorki, lecz niektóre chroni przed zapłonem pasywacja. Substancje organiczne i ich mieszaniny, w tym tworzywa sztuczne, tekstylia, drewno, papier itp. pod wpływem trójfluorku chloru ulegają zapłonowi. Również szkło, azbest, czy piasek ulegają zapłonowi pod wpływem tej substancji.
Pochłaniacze masek przeciwgazowych nie stanowią skutecznej ochrony przed ClF3. Działa na drogi oddechowe wywołując ataki silnego kaszlu i obrzęk płuc. Silnie drażni błony śluzowe nosa, oczu i dróg oddechowych. Ma również działanie parzące. Pary powodują powstawanie pęcherzy i ran w miejscu zetknięcia ze skórą.
Jest szybko działającym bojowym środkiem trującym, jednak z uwagi na trudność przechowywania ma małe znaczenie militarne.

</doc>
<doc id="597521" url="https://pl.wikipedia.org/wiki?curid=597521" title="Ronald Rivest">
Ronald Rivest



</doc>
<doc id="597522" url="https://pl.wikipedia.org/wiki?curid=597522" title="Władysław Jozafat Sapieha">
Władysław Jozafat Sapieha

Władysław Jozafat Sapieha (ur. 5 listopada 1652 w Kosowie, zm. w Wisznicach 13 marca 1733) – marszałek Trybunału Głównego Wielkiego Księstwa Litewskiego (1713), wojewoda brzeskolitewski (od 1709), wojewoda miński (od 1699), krajczy wielki litewski (od 1684), starosta czerwonogrodzki w 1681 roku.
Życiorys.
Był synem Krzysztofa Franciszka, ojcem Ignacego, Karola Józefa.
Uczył się w kolegiach jezuickich w Braniewie i Lublinie, następnie studiował w Pradze i w Wiedniu. Zwiedził także Niemcy, Francję i Hiszpanię. Przebywał na dworze cesarza Leopolda I.
Po powrocie do kraju uczestniczył w bitwie pod Chocimiem, a także w kampanii ukraińskiej 1674 Michała Kazimierza Paca.
W 1681 został mianowany cześnikiem wielkim litewskim. Uczestniczył we wspierającą odsiecz wiedeńską wyprawie wojsk litewskich na Słowację i Węgry. W 1684 otrzymał krajczostwo litewskie. Poseł na sejm 1688/1689 roku z nieznanego sejmiku. W 1691 został wybrany wicemarszałkiem Trybunału Głównego Koronnego.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. W elekcji 1697 popierał księcia Contiego, lecz szybko uznał Augusta II. We wrześniu 1699 został wojewodą mińskim. Związany z Karolem Stanisławem Radziwiłłem nie poparł Sapiehów z linii różańskiej w konflikcie ze szlachtą litewską. Podczas wojny północnej pozostał po stronie Augusta II. Był członkiem konfederacji sandomierskiej 1704 roku. Mimo nacisku rodziny długo wahał się z uznaniem Stanisława Leszczyńskiego, co ostatecznie uczynił w lipcu 1707, nie podejmując jednak żadnych dalszych działań w kierunku jego wsparcia.
Wierność Augustowi II została mu wynagrodzona – w październiku 1709 otrzymał województwo brzeskolitewskie i rotmistrzostwo chorągwi petyhorskiej. W 1713 był marszałkiem Trybunału Litewskiego. Równolegle brał też udział w pracach Trybunału Koronnego. W 1720 posłował na sejm.
W 1729 przygotowywał na Litwie antydworską konfederację popierającą Stanisława Leszczyńskiego.
Zmarł w Wisznicach 13 marca 1733.

</doc>
<doc id="597524" url="https://pl.wikipedia.org/wiki?curid=597524" title="Ronald Linn Rivest">
Ronald Linn Rivest



</doc>
<doc id="597525" url="https://pl.wikipedia.org/wiki?curid=597525" title="Akumulator litowo-polimerowy">
Akumulator litowo-polimerowy

Akumulator litowo-polimerowy ("LiPo" lub "Li-Poly") – rodzaj akumulatora litowo-jonowego, do budowy którego wykorzystywane są stopy metalicznego litu oraz polimery przewodzące. W działaniu jest podobny do akumulatora litowo-jonowego. Ze względu na obecność polimerów nowa technologia umożliwia konstruowanie giętkich, bardzo cienkich i elastycznych ogniw (nawet o milimetrowej grubości). Ogniwa te są jednak nieodporne nawet na niewielkie przeładowanie i łatwo je uszkodzić, dlatego układy elektroniczne kontrolujące proces ładowania są bardzo złożone.
Akumulatory litowo-polimerowe o pojemności do 5000 mAh są stosowane w małych urządzeniach: telefonach komórkowych, aparatach cyfrowych, palmtopach, odtwarzaczach multimedialnych, waporyzatorach (typu BOX) i innych tego typu urządzeniach. Ogniwa te zdobyły też ogromną popularność w zdalnie sterowanych modelach latających oraz jeżdżących z napędem elektrycznym (istnieją firmy produkujące je na potrzeby rynku modelarskiego).
Trwają zakrojone na szeroką skalę prace prowadzone wspólnie przez branżę samochodową i elektrochemiczną w celu opracowania akumulatora litowo-polimerowego, pomyślanego jako źródło napędu samochodów elektrycznych i samochodów z napędem hybrydowym.

</doc>
<doc id="597527" url="https://pl.wikipedia.org/wiki?curid=597527" title="Trifosgen">
Trifosgen

Trifosgen, – organiczny związek chemiczny, bezbarwne ciało stałe o temperaturze topnienia 77–81 °C i temperaturze wrzenia (z rozkładem na fosgen i difosgen) 203–206 °C. Hydrolizuje tworząc chlorowodór i dwutlenek węgla. Trifosgen wykazuje działanie podobne do fosgenu. W latach 30. uważany był za potencjalny bojowy środek trujący. Obecnie bez znaczenia militarnego.
Trifosgen został otrzymany po raz pierwszy w roku 1880 przez C. Counclera, a szersze zastosowanie w preparatyce chemicznej znalazł w latach 80. i 90. XX w. Jako krystaliczne ciało stałe jest wygodnym i bezpieczniejszym zamiennikiem gazowego fosgenu; jedna cząsteczka trifosgenu jest ekwiwalentem trzech cząsteczek fosgenu.

</doc>
<doc id="597529" url="https://pl.wikipedia.org/wiki?curid=597529" title="Bateria litowo-polimerowa">
Bateria litowo-polimerowa



</doc>
<doc id="597530" url="https://pl.wikipedia.org/wiki?curid=597530" title="Wrocław Mikołajów">
Wrocław Mikołajów

Wrocław Mikołajów – przystanek osobowy we Wrocławiu, na osiedlu Szczepin, przy ul. Stacyjnej 5, położony w obrębie skrzyżowania linii nr 271 Wrocław Główny – Poznań Główny oraz linii nr 143 Kalety – Wrocław Popowice WP2. Dworzec znajduje się w bezpośrednim sąsiedztwie ul. Legnickiej, ważnej arterii miejskiej. Według klasyfikacji PKP ma kategorię dworca aglomeracyjnego. Przystanek jest drugim co do popularności na terytorium Wrocławia i pełni ważną rolę w ruchu miejskim i podmiejskim w ramach Dolnośląskich Kolei Aglomeracyjnych.
Historia.
Przystanek (jako stację) otwarto w roku 1906 pod nazwą Breslau Nicolaitor, którą później zmieniono na Breslau Nikolaitor. Po zmianie państwowości stacja uzyskała nazwę Wrocław Mikołajów. W latach 2010-11 wyremontowany został dworzec, a w latach 2012, w związku z remontem linii do Poznania, przebudowano całą stację. Zachowano historyczny charakter dworca, m.in. stary zegar.
Położenie i urządzenia.
Formalnie Wrocław Mikołajów jest przystankiem wchodzącym w skład rozleglej stacji Wrocław Popowice. Możliwy jest tutaj ruch w następujących kierunkach: Wrocław Nadodrze, Wrocław Główny, Wrocław Popowice, Wrocław Stadion, Wrocław Zachodni. Składa się on z budynku dworcowego i czterech krawędzi peronowych na dwóch peronach, połączonych przejściem podziemnym. Na peronach umieszczono wiaty.
Węzeł przesiadkowy.
Do przystanku Wrocław Mikołajów można dojechać komunikacją miejską na przystanek "Zachodnia (stacja kolejowa)", korzystając z linii:
Przed budynkiem dworcowym znajduje się również stacja Wrocławskiego Roweru Miejskiego "Stacyjna (Dworzec Mikołajów)".
Ruch pasażerski.
Na przystanku zatrzymują się pociągi, większości kategorii, wszystkich krajowych przewoźników świadczących usługi przewozów pasażerskich na Dolnym Śląsku (PKP Intercity, Polregio, Koleje Dolnośląskie). Na stacji zatrzymują się pociągi pośpieszne i osobowe. Wrocław Mikołajów posiada połączenia z następującymi stacjami kolei aglomeracyjnej: Wrocław Główny, Bierutów, Jelcz-Laskowice, Kluczbork, Kłodzko Główne, Krotoszyn, Oleśnica, Ostrów Wielkopolski, Rawicz, Trzebnica, Żmigród.
Planuje się również wykorzystanie przystanku Wrocław Mikołajów do uruchomienia pociągów szybkiej kolei miejskiej wykorzystującej południową obwodnicę kolejową Wrocławia.
Przewozy.
W roku 2017 wymiana pasażerska wyniosła 986 tys. osób (2,7 tys. dziennie), co dało jej 91. miejsce w Polsce.
Przystanek w 2018 roku obsługiwał 3 tys. pasażerów dziennie (łącznie 1,1 mln osób), co daje mu pod tym względem 2. miejsce we Wrocławiu.
W roku 2019 wymiana pasażerska wyniosła 1,46 mln osób (4 tys. dziennie), co dało jej 71. miejsce w Polsce.
W roku 2020 wymiana pasażerska wyniosła 915 tys. osób (2,5 tys. dziennie), co dało jej 66. miejsce w Polsce.
W roku 2021 wymiana pasażerska wyniosła 986 tys. osób (2,7 tys. dziennie), co dało jej 74. miejsce w Polsce.

</doc>
<doc id="597531" url="https://pl.wikipedia.org/wiki?curid=597531" title="José Santamaria">
José Santamaria



</doc>
<doc id="597535" url="https://pl.wikipedia.org/wiki?curid=597535" title="Toruń Wschodni">
Toruń Wschodni

Toruń Wschodni – dworzec kolejowy na terenie Torunia. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 876 tys. osób (2,4 tys. dziennie).
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 913 tys. osób (2,5 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Nazwa.
W latach 1871–1873 (lub 1871–1882) i 1909–1959 nosił nazwę Toruń Mokre (Bahnhof Thorn-Mocker), a w latach 1873–1909 (lub 1882–1909) Guterbahnhof Thorn-Mocker (Dworzec Towarowy Toruń Mokre).
Lokalizacja.
Stacja kolejowa Toruń Wschodni położona jest w prawobrzeżnej części miasta, w dzielnicy Mokre. Główne wejście na teren stacji znajduje się na Placu Fryderyka Skarbka. Do drugiej połowy XX wieku po obu końcach dworca znajdowały się drogowe przejazdy pod torami – tunel w ciągu ul. Kościuszki pod koniec lat 70. został zastąpiony istniejącym obecnie wiaduktem, natomiast tunel w ciągu ul. Wschodniej został zlikwidowany w latach 60.
Historia.
Linię z Torunia do Jabłonowa Pomorskiego, która była częścią planowanej linii kolejowej Poznań-Isterburg, otwarto 20 listopada 1871. Bahnhof Thorn-Mocker, jak ówcześnie nazywał się dworzec, był początkowym/końcowym przystankiem linii od strony Torunia. Na dworcu wzniesiono budynek dla podróżnych z restauracją. Stacją końcową przestał być 15 sierpnia 1873, kiedy dzięki otwarciu mostu kolejowego (i linii od mostu do dworca) uzyskał połączenie ze stacją Toruń Główny. Jednocześnie jednak podjęto decyzję o zamknięciu Torunia Mokre (ob. Toruń Wschodni), a cała ekspedycja na tej linii odbywała się odtąd przez dworzec Toruń Główny. Wkrótce dworzec otwarto ponownie, ale wyłącznie jako dworzec towarowy, a kwestia jego nazwy nie została ostatecznie wyjaśniona.
1 lipca 1882 oddano do użytku pierwszy odcinek planowanej Kolei Miast Nadwiślańskich - z Torunia do Chełmży. Linia ta odchodziła od linii Poznań-Isterburg na wysokości dzisiejszego Polmosu Toruń, wiodła wzdłuż ulic Dworcowej i Kraińskiej, a następnie wzdłuż ul. Grudziądzkiej do Łysomic i dalej na północ - omijała więc towarową stację Toruń Mokre (ob. Toruń Wschodni). Na nowej linii zbudowano Dworzec Mokre (Bahnhof Mocker), który po przyłączeniu wsi Mokre do Torunia - 1 kwietnia 1906 - przemianowano na Dworzec Toruń Mokre (Bahnhof Thorn-Mocker).
Ponieważ linia Poznań-Isterburg była ważniejszą niż linia Toruń-Malbork, a w roku 1906 nie posiadała żadnego dworca w nowo przyłączonym do Torunia obszarze (czyli dawna wieś Mokre i okolice), postanowiono rozbudować Toruń Mokre do dużego dworca pasażersko-towarowego. Jednocześnie postanowiono przebudować układ torów tak, aby ten nowy dworzec mógł obsłużyć ruch także na linii Toruń-Malbork. Także stację końcową linii do Malborka przeniesiono na nowy dworzec. Powstał on w roku 1909 (otwarcie nastąpiło 15 sierpnia), a przy rozbudowie peronów i torowiska zmieniono przebieg Strugi Toruńskiej tworząc w miejsce dotychczasowego, nieregularnego odcinka proste koryto kilka metrów bardziej na północ (stary przebieg Strugi na terenie dworca widoczny jest do dziś w podziale katastralnym). Dworzec powrócił do swojej pierwotnej nazwy Dworzec Toruń Mokre (Bahnhof Thorn-Mocker), a stary dworzec Toruń Mokre zamknięto 14 sierpnia 1909, po czym przemianowano na Toruń Stare Mokre (Thorn Altmocker) i odtąd pełnił rolę wyłącznie stacji towarowej.
Architektura.
Zabudowa dworca składa się z dwóch głównych budynków - większego (mieszczącego m.in. poczekalnię i kasy) oraz mniejszego (Biuro Wag). Oba powstały w stylu neogotyckim i w pierwotnej formie architektonicznej przetrwały do czasów współczesnych. Na obramowaniu schodów głównego budynku znajdują się relikty latarni gazowych. W pobliżu obu głównych budynków dworca stoi kilka kolejowych budynków mieszkalnych przeznaczonych pierwotnie dla obsługi dworca i ich rodzin.
Dworzec do roku 2022 miał zostać wyremontowany w ramach projektu "Modernizacja linii kolejowej nr 353 na odcinku Toruń Główny - Toruń Wschodni wraz z infrastrukturą dworcową oraz budową nowych przystanków kolejowych w Toruniu - BiTCity II". Projekt ten zakładał m.in. remont dworców Toruń Miasto i Toruń Wschodni, a także mostu kolejowego im. Ernesta Malinowskiego. W istocie zakrojone na dwa lata prace nad renowacją neogotyckiego budynku dworca z 1909 rozpoczęto jesienią 2022. W zależności od stanu, jaki zostanie ustalony w czasie prac budowlanych, odrestaurowane zostaną herby znajdujące się na elewacji, a także okno witrażowe nad wejściem głównym do budynku.
Infrastruktura.
Przejście podziemne.
Na stacji znajduje się jedno przejście podziemne, które łączy z sobą trzy perony, natomiast nie jest połączone z budynkiem stacyjnym. Przejście to nie jest przystosowane do obsługi osób niepełnosprawnych.
Perony.
Na stacji znajdują się trzy perony, w tym dwa wyspowe. Przeznaczone są one zarówno do obsługi ruchu regionalnego, jak i dalekobieżnego. 
Semafory.
Na terenie całej stacji używane były semafory kształtowe do 2021/2022. Obecnie w użytku są semafory świetlne Thales.
Linie kolejowe.
Przez stację przechodzą następujące linie kolejowe:
Połączenia kolejowe.
Z dworca istnieją bezpośrednie połączenia do wielu miast Polski, m.in. do Olsztyna, Iławy, Grudziądza, Chełmży, Sierpca, Kutna, Włocławka, Bydgoszczy, Poznania czy Inowrocławia.
Na stacji Toruń Wschodni zaczynają i kończą bieg składy jadące z i do: 
Oprócz pociągów dalekobieżnych i wojewódzkich do stacji Toruń Wschodni dojeżdżają również pociągi BiT City. Składy kursują na trasie Toruń Wschodni - Bydgoszcz Główna. Od 14 grudnia 2014 roku linia ta została wzbogacona o cztery nowe składy typu Pesa Elf 22WEc.
Lokomotywownia Toruń Wschodni.
Kompleks obiektów lokomotywowni powstał w czasie II wojny światowej, prawdopodobnie w latach 1940-1943. Do jego budowy, podobnie jak do budowy lokomotywowni na Kluczykach, wykorzystano pracę brytyjskich, francuskich, belgijskich, włoskich i amerykańskich jeńców wojennych, będących więźniami Stalagów XXa i XXc. Po 1945 roku lokomotywownię kilka razy remontowano.

</doc>
<doc id="597536" url="https://pl.wikipedia.org/wiki?curid=597536" title="Paweł Franciszek Sapieha">
Paweł Franciszek Sapieha

Paweł Franciszek Sapieha herbu Lis (ur. przed 23 kwietnia 1657, zm. 1 października 1715 w Kodniu) – biskup ordynariusz żmudzki, duchowny sekretarz wielki litewski w latach 1704-1713, opat paradyski.
Życiorys.
Był synem Jana Fryderyka, bratem Kazimierza Władysława i Mikołaja Leona.
Uczył się w kolegiach jezuickich we Lwowie i Warszawie. Edukację kontynuował na Zachodzie, odwiedzając Włochy, Francję, Niderlandy i Niemcy. W 1679 powrócił do kraju.
Brał udział w randze pułkownika w 1683 w wyprawie wojsk litewskich na Słowację i Węgry, będącą częścią Odsieczy wiedeńskiej. W 1684 porzucił karierę wojskową i wstąpił do stanu duchownego. W 1686 otrzymał tzw. święcenia niższe, a w 1688 – święcenia kapłańskie. Tegoż roku wstąpił do Cystersów i otrzymał probostwo w Kodniu. Przebywał często na dworze królewskim, otrzymując w 1690 tytuł kanonika warszawskiego, z którego zrezygnował w 1699.
W 1702 dochował wierności Augustowi II, za co otrzymał w 1704 sekretarię litewską. Pod naciskiem rodziny latem 1707 przeszedł chwilowo na stronę Leszczyńskiego.
Od 1694 był opatem cystersów w Paradyżu, a od 1708 – komisarzem generalnym zakonu cystersów w Polsce.
16 grudnia 1713 został mianowany Biskupem Ordynariuszem Żmudzkim.
Zmarł w Kodniu 1 października 1715. Pochowany w sanktuarium św. Anny w Kodniu.

</doc>
<doc id="597537" url="https://pl.wikipedia.org/wiki?curid=597537" title="Clarendon (region Jamajki)">
Clarendon (region Jamajki)

Clarendon – jeden z 14 regionów Jamajki. Znajduje się na południu wyspy.

</doc>
<doc id="597540" url="https://pl.wikipedia.org/wiki?curid=597540" title="Częstochowa Stradom">
Częstochowa Stradom

Częstochowa Stradom – druga co do wielkości stacja kolejowa Częstochowy, położona w dzielnicy Podjasnogórska (do 2004 roku w dzielnicy Stradom). Dworzec kategorii „A” (aglomeracyjny).
W roku 2018 stacja obsługiwała 1000–1500 pasażerów na dobę.
Gmach stacyjny.
Budynek dworca jest dwubryłowy. Budynek jest podpiwniczony, główna część gmachu jest trzykondygnacyjna, po wschodniej stronie znajduje się jednokondygnacyjna dobudówka kotłowni. Budynek wzniesiono z otynkowanej cegły, część budynku olicowano płytami z 
piaskowca; strop budynku jest żelbetowy. Od wewnątrz ściany wybudowano z użyciem cegły ceramicznej i zaprawy wapiennej, otynkowano. Zadaszenie drewniane kryte blachą. Kubatura budynku to 7756 m³, a powierzchnia użytkowa pomieszczeń – 1466 m².
Obecnie w jego budynku siedzibę ma też Muzeum Historii Kolei, bufet i firma usługowa.
Historia.
W 1903 roku, gdy uruchomiono linię kolejową Częstochowa–Herby, w pobliżu ul. Kościelnej (obecnie Loretańskiej) wybudowano dworzec Stradom (jego budynek nie zachował się). Osiem lat później (1911), gdy linię tę przedłużono do Kielc i przekuto na szerokotorową, przeniesiono dworzec w dzisiejsze miejsce. Po II wojnie światowej budynek podwyższono o jedno piętro, zlikwidowano wieżę i otynkowano ceglano-kamienną elewację. Przed VI Światowym Dniem Młodzieży (1991) przebudowano hol, zaś portal wejściowy od strony miasta obłożono piaskowcem.
Przy dworcu znajduje się budynek nastawni postawionej w latach 80 XX wieku z myślą o uruchomieniu urządzeń przekaźnikowych. Pod koniec roku 2003 usunięto mechaniczne urządzenia sterowania ruchem i zastąpiono je umieszczonym w nastawni systemem komputerowym. W 1991 roku perony wyposażono w pragotronowy system informacji pasażerskiej, a ściany poczekalni wyłożono piaskowcem. We wrześniu 2009 zamknięto kasę.
W 2009 roku na stacji odkryto ludzkie szczątki, które najprawdopodobniej pochodzą z czasów II wojny światowej. 7 lipca śledczy Instytutu Pamięci Narodowej poinformowali o odnalezieniu 4 szkieletów. W odkrytych grobach pochowano najprawdopodobniej ludzi zmarłych wskutek nieludzkiego traktowania podczas transportu kolejowego. Kolejne badania prowadzone w maju i sierpniu 2010 roku określiły liczbę odkrytych ofiar na szesnaście. Pochowano je we wspólnym grobie na Cmentarzu Komunalnym przy ul. Radomskiej.
W lutym 2013 roku PKP SA rozpisały przetarg na projekt remontu dworca, przetarg na prace budowlane zapowiedziano natomiast na koniec tego samego roku. Wstępna data zakończenia prac budowlanych nie została podana – miało ono nastąpić już po uruchomieniu protezy koniecpolskiej. Plany remontu dworca obejmowały wymianę dachu, okien, drzwi, instalacji wodnej, kanalizacyjnej i elektrycznej oraz remont parkingu i elewacji wraz z montażem iluminacji nocnej, nową aranżację holu dworcowego obejmującą jego powiększenie i wyposażenie w wyświetlacze ciekłokrystaliczne oraz przebudowę toalet na przystosowane dla osób niepełnosprawnych. Pod koniec grudnia 2013 roku PKP SA zrezygnowały z remontu dworca z powodu rezygnacji Miejskiego Zarządu Dróg i Transportu z przejęcia budynku i braku możliwości komercyjnego zagospodarowania obiektu oraz jego stosunkowo dobrego stanu technicznego. Plany remontowe ograniczono do odnowienia peronów, które zrealizowały PKP Polskie Linie Kolejowe. W sierpniu 2014 roku ponownie otwarto temat remontu budynku dworca, obejmującego odnowienie elewacji wraz z wymianą stolarki okiennej i drzwiowej, remont dachu, holu dworca, kas biletowych i toalet wraz z budową parkingu przystosowanego dla osób niepełnosprawnych. W ramach prac wykonano termomodernizację elewacji, wymieniono dach, wyremontowano toalety, odświeżono wnętrze budynku i wyposażono poczekalnię w ławki. W budynku pojawiła się także kasa PKP IC. W ramach prac wybudowano od nowa perony, zamontowano na nich wiaty, ławki tablice z rozkładami jazdy. W czasie remontu peron pierwszy skrócono z 340 do 180 m, a peron drugi z 400 do 350 metrów.
14 grudnia 2014 na stacji Częstochowa Stradom zaczęły się zatrzymywać pociągi kategorii Express InterCity Premium obsługiwane składami ED250 "Pendolino".
W październiku 2015 r. PKP PLK zapowiedziały budowę tunelu do peronu 2, zadaszenie peronów i przejścia od hali dworca do wejścia do tunelu. Zgodnie z deklaracją inwestorską rozpisanie przetargu zaplanowano w styczniu 2016 roku, początek prac budowlanych w marcu, zakończenie do lipca 2016 roku. Przetarg ogłoszono w połowie lutego 2016 r. Prace rozpoczęły się pod koniec marca 2016 r. Przed rozpoczęciem Światowych Dni Młodzieży (20 lipca) oddano do użytku tunel wraz z zadaszeniem części peronu 2, a zadaszenie peronu 1 oraz przejścia do budynku dworca ukończono jesienią 2016 roku. Koszt inwestycji na stacji Stradom wyniósł 6,4 mln zł. W 2021 r. PKP PLK powiększyły wiatę na peronie nr 2 o 50 m oraz dwie otwarte i przeszklone poczekalnie.

</doc>
<doc id="597541" url="https://pl.wikipedia.org/wiki?curid=597541" title="Hanover (region Jamajki)">
Hanover (region Jamajki)

Hanover – jeden z 14 regionów Jamajki. Znajduje się na północno-zachodnim krańcu wyspy, oprócz Kingston jest najmniejszym regionem.

</doc>
<doc id="597542" url="https://pl.wikipedia.org/wiki?curid=597542" title="Rafał Pietrak">
Rafał Pietrak

Rafał Jan Pietrak (ur. 1958) – polski fizyk, pracownik UW. Uważany za pierwszego internautę w Polsce. 
W latach 80. XX wieku napisał color.com – popularny w Polsce emulator karty graficznej CGA dla komputerów z kartą Hercules Graphics Card.
17 sierpnia 1991 roku nawiązał łączność w oparciu o protokół IP z pracownikiem Uniwersytetu Kopenhaskiego Janem Sorensenem. Data ta uznawana jest za symboliczny dzień narodzin polskiego Internetu.
Odznaczenia.
14 września 2001 roku minister Barbara Labuda wręczyła Rafałowi Pietrakowi w imieniu Prezydenta RP Aleksandra Kwaśniewskiego Brązowy Krzyż Zasługi, jako zasłużonemu we wprowadzeniu i upowszechnianiu Internetu w Polsce, „za zasługi we wdrażaniu nowych technologii informatycznych”.

</doc>
<doc id="597548" url="https://pl.wikipedia.org/wiki?curid=597548" title="Kingston (region)">
Kingston (region)

Kingston – jeden z 14 regionów Jamajki. Znajduje się na południowym wybrzeżu wyspy i obejmuje stolicę Kingston (ale nie w całości). Jest stolicą Jamajki położoną nad Morzem Karaibskim. Liczba mieszkańców 104 tys. (zespół miejski ok. 590 tys.). Ważny port morski i port lotniczy. Miasto zostało założone przez Anglików w 1693 roku w pobliżu zniszczonej przez trzęsienie ziemi z 1692 miejscowości Port Royal. Kingston stało się stolicą w 1872 (poprzednio było nią Spanish Town). We wrześniu 2004 r. miasto nawiedził huragan Ivan. Spowodował duże zniszczenia.

</doc>
<doc id="597549" url="https://pl.wikipedia.org/wiki?curid=597549" title="Ból w klatce piersiowej">
Ból w klatce piersiowej

Ból w klatce piersiowej – subiektywnie przykre i negatywne wrażenie zmysłowe i emocjonalne, powstające pod wpływem bodźców uszkadzających tkankę (tzw. nocyceptywnych) lub zagrażających ich uszkodzeniem zlokalizowane w obszarze klatki piersiowej.
Źródłem bólu mogą być wszystkie struktury klatki piersiowej, z wyjątkiem miąższu płucnego.
Najczęstsze lokalizacje źródła bólu.
Ból w klatce piersiowej 
Ból dławicowy.
Ból dławicowy (angina pectoris) – ból związany z niedokrwieniem serca, wynikający z dysproporcji pomiędzy zapotrzebowaniem, a podażą tlenu do mięśnia sercowego.
Ból jest następstwem:
Charakter bólu.
Ból odczuwany jako uczucie ściskania, gniecenia, dławienia lub pieczenia w klatce piersiowej. Występuje zwłaszcza w czasie wysiłku fizycznego lub silnego stresu psychicznego. Ból ten nie zależy od oddychania, czy pozycji ciała
Charakterystyka bólu wieńcowego.
Ból trwa zazwyczaj od 2 do 10 minut. W trwających dłużej należy podejrzewać zawał mięśnia sercowego lub dławicę niestabilną.
Ból zawałowy.
Ból trwający ponad 30 minut, zwykle do większym natężeniu niż w dławicy stabilnej, nie ustępuje po zaprzestaniu wysiłku lub przyjęciu nitrogliceryny podjęzykowo. Lokalizacja jak w bólu dławicowym.
Często towarzyszące objawy:
Ból w zapaleniu osierdzia.
Blaszka ścienna i trzewna osierdzia są niewrażliwe na ból, z wyjątkiem dolnej części unerwionej nerwem przeponowym. Jedynie proces zapalny obejmujący część unerwioną może być przyczyną bólu w klatce piersiowej.
Charakterystyka.
Cechuje go zmienne natężenie i trwanie wiele godzin lub dni.
Ból mogą poprzedzać objawy grypopodobne:
Różnice między bólem wieńcowym a zawałowym.
Ból w klatce piersiowej – objaw wielu chorób, zwłaszcza układu krążenia, ale może również nie pochodzić od elementów układu krążenia.

</doc>
<doc id="597551" url="https://pl.wikipedia.org/wiki?curid=597551" title="Guenter Grass">
Guenter Grass



</doc>
<doc id="597552" url="https://pl.wikipedia.org/wiki?curid=597552" title="Ból wieńcowy">
Ból wieńcowy



</doc>
<doc id="597554" url="https://pl.wikipedia.org/wiki?curid=597554" title="Ból dławicowy">
Ból dławicowy



</doc>
<doc id="597555" url="https://pl.wikipedia.org/wiki?curid=597555" title="Stenocardia">
Stenocardia



</doc>
<doc id="597557" url="https://pl.wikipedia.org/wiki?curid=597557" title="Manchester (region Jamajki)">
Manchester (region Jamajki)

Manchester – jeden z 14 regionów Jamajki. Znajduje się południowo-centralnej części wyspy. Jest szóstym co do wielkości regionem Jamajki. Większe miasta w regionie: Christiana, Mile Gully, Newport, Porus, Williamsfield.

</doc>
<doc id="597558" url="https://pl.wikipedia.org/wiki?curid=597558" title="Levante">
Levante



</doc>
<doc id="597559" url="https://pl.wikipedia.org/wiki?curid=597559" title="Mruk sercowy">
Mruk sercowy



</doc>
<doc id="597561" url="https://pl.wikipedia.org/wiki?curid=597561" title="Parafilm">
Parafilm

Parafilm – cienka folia ze specjalnie preparowanej, bardzo czystej parafiny umieszczonej na rolce cienkiej bibuły woskowanej. Opatentowany został przez amerykańską firmę American National Can Company, zaś nazwa "Parafilm" jest zarejestrowanym znakiem towarowym.
Parafilm jest bezbarwny, bezwonny i termoplastyczny, przy czym jego temperatura mięknienia jest zbliżona do temperatury ciała człowieka (podobnie jak w przypadku plasteliny). Po zmięknięciu można go łatwo rozciągać, tworząc nieprzepuszczalne dla gazów i cieczy błony. Po ochłodzeniu do temperatury pokojowej twardnieje on z powrotem i kurczy się nieznacznie, dzięki czemu tworzy szczelne połączenia z aparaturą. Jest nierozpuszczalny w wodzie i odporny na działanie większości kwasów i zasad, ale łatwo rozpuszcza się w większości rozpuszczalników organicznych.
Parafilm służy do:
Parafilm używane jest także przez modelarzy i majsterkowiczów jako materiał do maskowania podczas malowania różnych elementów. Ponieważ przywiera do powierzchni, ale się do niej nie lepi, jest łatwy do usunięcia po malowaniu.
Parafilm jest sprzedawany w rolkach pakowanych do tekturowych pudełek ze szczeliną, ułatwiającą jego porcjowanie.

</doc>
<doc id="597562" url="https://pl.wikipedia.org/wiki?curid=597562" title="VRR">
VRR



</doc>
<doc id="597563" url="https://pl.wikipedia.org/wiki?curid=597563" title="Portland (region)">
Portland (region)

Portland – jeden z 14 regionów Jamajki. Znajduje się na północno-wschodnim krańcu wyspy. Jest siódmym co do wielkości regionem. Największe miasta regionu: Buff Bay, Manchioneal. Jest znany z pięknych plaż.

</doc>
<doc id="597564" url="https://pl.wikipedia.org/wiki?curid=597564" title="Saint Andrew (Jamajka)">
Saint Andrew (Jamajka)

Saint Andrew – jeden z 14 regionów Jamajki. Znajduje się w południowo-centralnej części wyspy, na północ od Kingston. Jest miejscem narodzin Linforda Christie.

</doc>
<doc id="597565" url="https://pl.wikipedia.org/wiki?curid=597565" title="Chalinochromis">
Chalinochromis

Chalinochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne Jeziora Tanganika w Afryce.
Zasiedlają strefę litoralu skalnego. W akwarystyce zaliczane są do grupy naskalników z powodu charakterystycznego poruszania się brzuchem skierowanym do powierzchni skalnej bez względu na kierunek ruchu.
Klasyfikacja.
Gatunki zaliczane do tego rodzaju:

</doc>
<doc id="597567" url="https://pl.wikipedia.org/wiki?curid=597567" title="Teatr im. Stefana Jaracza w Olsztynie">
Teatr im. Stefana Jaracza w Olsztynie

Teatr im. Stefana Jaracza w Olsztynie – samorządowa instytucja kultury województwa warmińsko-mazurskiego z siedzibą w Olsztynie, współprowadzona (od 2006) przez Ministerstwo Kultury i Dziedzictwa Narodowego. Misja i działalność statutowa Teatru wypełniane są na czterech istniejących scenach: Dużej, Kameralnej, Scenie Margines i Scenie u Sewruka – mieszczącej się w budynku prowadzonego przez Teatr Studium Aktorskiego im. Aleksandra Sewruka.
Poza działalnością stricte repertuarową Teatr organizuje w sezonie artystycznym dwa festiwale teatralne: Olsztyńskie Spotkania Teatralne i Międzynarodowy Festiwal Teatralny „Via Carpatia”. Innym elementem strategii programowej Teatru są cykle okołoteatralne, m.in. „Czytania performatywne”, w ramach których przedstawiane są teksty nieznanych szerokiej publiczności twórców oraz utwory autorów Warmii i Mazur.
Historia.
Teatr został założony w 1925 jako niem. "Treudank-Theater" w podzięce dla ówczesnych mieszkańców za wygrany plebiscyt. Teatr funkcjonował pod tą nazwą do 1945, wystawiane wówczas sztuki grano wyłącznie w języku niemieckim. Architektem teatru był August Feddersen.
Po II wojnie światowej 18 listopada 1945 roku działalność Teatru jako polskiej sceny zainaugurowano premierą spektaklu "Moralność pani Dulskiej" Gabrieli Zapolskiej, w reżyserii Artura Młodnickiego. Pierwszy zespół artystyczny tworzyli, m.in.: Maria Homerska, Hanna Skarżanka, Eugenia Śnieżko-Szafnaglowa, Karol Adwentowicz, Jan Kurnakowicz, Stanisław Igar, Stanisław Milski, Janusz Strachocki. Jednym z pierwszych kierowników muzycznych był pianista, Mirosław Dąbrowski. Ważną rolę w rozwoju Teatru odegrał dyrektor placówki Aleksander Sewruk. 
W 2006 roku Teatr uzyskał status narodowej instytucji kultury na mocy porozumienia podpisanego przez Ministra Kultury i Marszałka Województwa Warmińsko-Mazurskiego, stając się pierwszą jednostką kulturalną w północno-wschodniej Polsce o takiej randze.
Sceny.
Teatr pracuje na czterech scenach:
Duża Scena to miejsce prezentacji klasyki dramaturgii polskiej i światowej, z włączeniem tytułów przeznaczonych dla dzieci i młodzieży. 
Dominantą Sceny Kameralnej jest szeroko pojęta dramaturgia współczesna, obejmująca sztuki dramaturgiczne XX wieku oraz najnowsze, często prapremierowe przedstawienia. Cechę konstytutywną Sceny Margines stanowi sztuka niezależna, poszukująca i eksperymentatorska.
Z kolei eksponowanie młodego teatru – studentów szkół aktorskich stawiających pierwsze kroki na scenie pod okiem doświadczonych reżyserów-pedagogów – to istota działalności Sceny u Sewruka.
Studium Aktorskie.
Od 1991 roku przy Teatrze funkcjonuje 3-letnie Policealne Studium Aktorskie o specjalności aktorstwo dramatyczne. W lipcu 1998 roku Studium uzyskało uprawnienia szkoły publicznej oraz prawo wydawania dyplomów państwowych w zawodzie aktora. Do 2016 wystawiono 52 spektakle dyplomowe, a 167 osób spośród absolwentów uzyskało państwowy dyplom aktora dramatu.
Do absolwentów olsztyńskiego Studium Aktorskiego zaliczają się m.in.: Mariusz Drężek (1993), Edyta Łukaszewska (1993), Joanna Litwin (1999), Tomasz Ciachorowski (2008).

</doc>
<doc id="597568" url="https://pl.wikipedia.org/wiki?curid=597568" title="Kazimierz Władysław Sapieha">
Kazimierz Władysław Sapieha

Kazimierz Władysław Sapieha (ur. 1650, zm. 29 kwietnia 1703 w Kopyłach) – wojewoda trocki w 1697 roku, kasztelan trocki w 1689 roku, podskarbi nadworny litewski w 1686 roku, stolnik litewski w 1686 roku, podstoli litewski w 1685 roku, starosta brzeski w latach 1680-1697.
Życiorys.
Był synem Jana Fryderyka, bratem Pawła Franciszka i Mikołaja Leona.
Uczył się w kolegiach jezuickich we Lwowie i Braniewie. Edukację kontynuował na zachodzie, odwiedzając Włochy, Francję, Niderlandy i Niemcy. Po powrocie do kraju brał udział w bitwie pod Chocimiem. W 1676 na czele dwóch chorągwi wziął udział w bitwie pod Żurawnem.
W 1683 roku będąc posłem na sejm został deputatem na Trybunał Skarbowy Wielkiego Księstwa Litewskiego. Na czele swojej chorągwi petyhorskiej brał udział w 1683 w wyprawie wojsk litewskich na Słowację i Węgry, będącą częścią Odsieczy wiedeńskiej. W marcu 1685 otrzymał podstolostwo litewskie, w październiku 1686 – pełne stolnikostwo wielkie litewskie, a w grudniu 1686 podskarbiostwo nadworne litewskie. W listopadzie 1689 otrzymał kasztelanię trocką.
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W 1697 roku podpisał elekcję Augusta II. Podczas jego koronacji w Krakowie otrzymał 1 października 1697 Województwo trockie. W początku 1699 zapadł poważnie na zdrowiu. Zmarł 29 kwietnia 1703 w Kopyłach.
Był ojcem Jana Fryderyka.

</doc>
<doc id="597569" url="https://pl.wikipedia.org/wiki?curid=597569" title="Copa Libertadores 1996">
Copa Libertadores 1996

W trzydziestej siódmej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu brazylijskiego klubu Grêmio Porto Alegre, który awansował do 1/8 finału bez gry.
Grêmio nie obroniło tytułu, przegrywając w półfinale dwumecz z kolumbijskim klubem América Cali. Także pogromcy obrońcy tytułu nie zdobyli pucharu, przegrywając w finale z argentyńskim klubem River Plate.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansowały trzy najlepsze zespoły. Jako szesnasty klub do 1/8 awansował broniący tytułu klub Grêmio.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Nadal bardzo wysoki poziom prezentowały kluby kolumbijskie, a jeden z ich przedstawicieli dotarł aż do finału. Do półfinału dotarł także rewelacyjnie spisujący się chilijski klub Club Universidad de Chile, który w walce o finał uległ późniejszemu triumfatorowi, klubowi River Plate.
Nadal bardzo słabo grały kluby z Urugwaju, wskazując, że kryzys klubowej piłki urugwajskiej wciąż trwa. Poniżej oczekiwań wypadły też kluby z Peru i Paragwaju. Jedynym klubem, który nie wygrał żadnego meczu, był wenezuelski klub Caracas FC.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="597572" url="https://pl.wikipedia.org/wiki?curid=597572" title="Saint Ann">
Saint Ann

Saint Ann – jeden z 14 regionów Jamajki. Znajduje się na północy wyspy. Jest często nazywany "Ogrodem Jamajki" ze względu na piękną przyrodę. Największe miasta regionu: Ocho Rios, Browns Town, Runaway Bay, Claremont.
Urodzili się tu m.in. Bob Marley, Burning Spear i Marcus Garvey.

</doc>
<doc id="597573" url="https://pl.wikipedia.org/wiki?curid=597573" title="Verkehrsverbund Rhein-Ruhr">
Verkehrsverbund Rhein-Ruhr

Verkehrsverbund Rhein-Ruhr (VRR, z niem. Związek Komunikacyjny Renu-Ruhry) – związek komunikacyjny założony 1 stycznia 1980 r. jako spółka z o.o. przez 5 powiatów i 19 miast na prawach powiatu oraz komunalnych przedsiębiorstw komunikacyjnych w Zagłębiu Ruhry i okolic Düsseldorfu oraz przez koleje RFN, czyli Deutsche Bundesbahn. Powstał jeden z największych na świecie związków komunikacyjnych i największy w Europie.
W 1996 r., w wyniku reformy kolei, rozszerzono kompetencje VRR o organizację regionalnych przewozów kolejowych na „obszarze współpracy” ("Kooperationsraum") nr 1 ("Ren-Ruhra") poprzez założenie związku "VRR-Zweckverband", który zajmuje się planowaniem i organizacją podmiejskich i regionalnych przewozów kolejowych. Związek zamawia usługi przewozowe pociągami Regional-Express, Regionalbahn i S-Bahn u przewoźników kolejowych i kontroluje ich wykonanie. Związek zajmuje się również finansowaniem publicznego transportu zbiorowego w miastach i powiatach.
Spółka VRR GmbH koordynuje natomiast komunikację na drogach – poprzez organizację i koordynację usług przewozowych pod względem jakości i serwisu. Zajmuje się też rozbudową sieci kolei miejskiej ("Stadtbahn"), systemem taryfowym oraz sprzedaje bilety i wykonuje pracę marketingową, promując transport publiczny.
Obszar działania VRR.
Obszar, na jakim działa VRR obejmuje 5027 km², zamieszkanych przez 7 milionów mieszkańców. Rozciąga się on od Dorsten na północy i Dortmundu na wschodzie po Langenfeld (Rheinland) na południu i Mönchengladbach i granicę z Holandią na zachodzie.
VRR graniczy ze związkami komunikacyjnymi: na północy z Verkehrsgemeinschaft Münsterland (VGM), na wschodzie z Verkehrsgemeinschaft Ruhr-Lippe (VRL), na południu z Verkehrsverbund Rhein-Sieg (VRS), na południowym zachodzie z Aachener Verkehrsverbund (AVV) i na północnym zachodzie z Verkehrsgemeinschaft Niederrhein – (VGN).
Liczby.
W roku 2005 przewieziono ponad 1080 milionów pasażerów.
W 2004/2005 r. obsługiwano:
W 2001 r. sieć liczyła:
Pojazdy przejechały 239,9 miliona km.
Najważniejsze miasta i gminy w VRR.
Dodatkowo taryfa VRR (strefa C) jest honorowana na wszystkich liniach autobusowych i taxibus w Verkehrsgesellschaft Kreis Unna mbH w Lünen, Bergkamen, Kamen, Unna, Holzwickede i Schwerte.

</doc>
<doc id="597575" url="https://pl.wikipedia.org/wiki?curid=597575" title="Lista miast w Anglii">
Lista miast w Anglii

Lista wszystkich miast w Anglii, obecnie jest ich 904. Miasta pogrubioną czcionką posiadają status „city”.
A.
Abingdon, Accrington, Acle, Adlington, Alcester, Aldeburgh, Aldershot, Aldridge, Alford, Alfreton, Allendale, Alnwick, Alsager, Alston, Alton, Altrincham, Amble, Amersham, Amesbury, Ampthill, Andover, Appleby-in-Westmorland, Arlesey, Arundel, Ashbourne, Ashburton, Ashby-de-la-Zouch, Ashford (Kent), Ashford (Surrey), Ashington, Ashton-in-Makerfield, Ashton-under-Lyne, Askern, Aspatria, Atherstone, Attleborough, Axbridge, Axminster, Aylesbury, Aylsham
B.
Bacup, Bakewell, Baldock, Banbury, Barking, Barnard Castle, Barnet, Barnoldswick, Barnsley, Barnstaple, Barrow-in-Furness, Barton-upon-Humber, Basildon, Basingstoke, Bath, Batley, Battle, Bawtry, Beaconsfield, Beaminster, Bebington, Beccles, Bedale, Bedford, Bedlington, Bedworth, Beer, Beeston, Belper, Bentham, Berkhamsted, Berwick-upon-Tweed, Beverley, Bewdley, Bexhill, Bicester, Biddulph, Bideford, Biggleswade, Billericay, Bilston, Bingham, Bingley, Birkenhead, Birmingham, Bishop Auckland, Bishop’s Castle, Bishop’s Stortford, Bishop’s Waltham, Blackburn, Blackheath, Blackpool, Blandford Forum, Bletchley, Bloxwich, Blyth, Bodmin, Bognor Regis, Bollington, Bolsover, Bolton, Bootle, Borehamwood, Boston, Bottesford (Leicestershire), Bottesford (Lincolnshire), Bourne, Bournemouth, Brackley, Bracknell, Bradford, Bradford on Avon, Brading, Bradley Stoke, Bradninch, Braintree, Brentford, Brentwood, Bridgnorth, Bridgwater, Bridlington, Bridport, Brierley, Brierley Hill, Brigg, Brighouse, Brightlingsea, Brighton, Bristol, Brixham, Broadstairs, Bromley, Bromsgrove, Bromyard, Brownhills, Buckfastleigh, Buckingham, Bude, Budleigh Salterton, Bungay, Buntingford, Burford, Burgess Hill, Burnham-on-Crouch, Burnham-on-Sea, Burnley, Burntwood, Burton Latimer, Burton upon Trent, Bury, Bury St Edmunds, Buxton
C.
Caistor, Calne, Camberley, Camborne, Cambridge, Camelford, Cannock, Canterbury, Carlisle, Carnforth, Carterton, Castle Cary, Castleford, Chadderton, Chagford, Chard, Charlbury, Charlestown, Chatham, Chatteris, Chelmsford, Cheltenham, Chesham, Cheshunt, Chester, Chesterfield, Chester-le-Street, Chichester, Chippenham, Chipping Campden, Chipping Norton, Chipping Ongar, Chipping Sodbury, Chorley, Christchurch, Church Stretton, Cinderford, Cirencester, Clacton-on-Sea, Cleator Moor, Cleckheaton, Cleethorpes, Cleobury Mortimer, Clevedon, Clitheroe, Clun, Coalville, Cockermouth, Coggeshall, Colchester, Coleford, Coleshill, Colne, Congleton, Conisbrough, Consett, Corbridge, Corby,Crosby Corsham, Cotgrave, Coventry, Cowes, Cramlington, Craven Arms, Crawley, Crayford, Crediton, Crewe, Crewkerne, Cromer, Crook, Crowborough, Crowle, Crowthorne, Croydon, Cuckfield, Cullompton
D.
Dagenham, Dalton-in-Furness, Darlaston, Darley Dale, Darlington, Dartford, Dartmouth, Darwen, Daventry, Dawley, Dawlish, Deal, Denton, Derby, Dereham, Desborough, Devizes, Dewsbury, Didcot, Dinnington, Diss, Doncaster, Dorchester, Dorking, Dover, Downham Market, Driffield, Dronfield, Droitwich Spa, Droylsden, Dudley, Dukinfield, Dunstable, Durham, Dursley
E.
Ealing, Earley, Easingwold, Eastbourne, East Grinstead, East Ham, Eastleigh, Eastwood (Essex), Eastwood (Nottinghamshire), Edenbridge, Egham, Egremont, Ellesmere, Ellesmere Port, Ely, Enfield Town, Epping, Epsom, Epworth, Erith, Esher, Eston, Eton, Evesham, Exeter, Exmouth, Eye
F.
Failsworth, Fairford, Fakenham, Falmouth, Fareham, Faringdon, Farnborough, Farnham, Farnworth, Faversham, Featherstone, Felixstowe, Fenny Stratford, Ferndown, Ferryhill, Filey, Filton, Fleet, Fleetwood, Flitwick, Folkestone, Fordingbridge, Fordwich, Fortuneswell, Fowey, Framlingham, Frinton-on-Sea, Frodsham, Frome
G.
Gainsborough, Garstang, Gateshead, Gillingham (Dorset), Gillingham (Kent), Glastonbury, Glossop, Gloucester, Godalming, Godmanchester, Goole, Gosport, Grange-over-Sands, Grantham, Gravesend, Grays, Great Dunmow, Great Torrington, Great Yarmouth, Grimsby, Guildford, Guisborough
H.
Hackney, Hadleigh, Hailsham, Halesowen, Halesworth, Halewood, Halifax, Halstead, Haltwhistle, Hammersmith, Harlow, Harpenden, Harrogate, Harrow, Hartlepool, Harwich, Haslemere, Hastings, Hatfield (Hertfordshire), Hatfield (South Yorkshire), Havant, Haverhill, Hawes, Hayle, Haywards Heath, Heanor, Heathfield, Hebden Bridge, Hedon, Helmsley, Helston, Hemel Hempstead, Hemsworth, Henley-in-Arden, Henley-on-Thames, Hendon, Hereford, Herne Bay, Hertford, Hessle, Heswall, Hetton-le-Hole, Hexham, Heywood, Higham Ferrers, Highbridge, Highworth, High Wycombe, Hinckley, Hitchin, Hoddesdon, Holmfirth, Holsworthy, Honiton, Horley, Horncastle, Hornsea, Horsham, Horwich, Houghton-le-Spring, Hounslow, Hove, Howden, Hoylake, Hucknall, Huddersfield, Hugh Town, Hungerford, Hunstanton, Huntingdon, Hyde, Hythe (Hampshire), Hythe (Kent)
I.
Ilford, Ilfracombe, Ilkeston, Ilkley, Ilminster, Immingham, Ipswich, Irthlingborough, Ivybridge
J.
Jarrow
K.
Keighley, Kempston, Kendal, Kenilworth, Kesgrave, Keswick, Kettering, Keynsham, Kidderminster, Kidsgrove, Killingworth, Kimberley, Kingsbridge, King’s Lynn, Kingston upon Hull, Kingston upon Thames, Kington, Kingswood, Kirkby, Kirkby Lonsdale, Kirkby Stephen, Kirkham, Kirton in Lindsey, Knaresborough, Knottingley, Knutsford
L.
Lancaster, Langport, Launceston, Leatherhead, Lechlade on Thames, Ledbury, Leeds, Leek, Leicester, Leigh-on-Sea, Leighton Buzzard, Leiston, Leominster, Letchworth Garden City, Lewes, Leyburn, Leyland, Leyton, Lichfield, Lincoln, Liskeard, Littlehampton, Liverpool, Loftus, Londyn, Long Eaton, Longridge, Looe, Lostwithiel, Loughborough, Loughton, Louth, Lowestoft, Ludlow, Luton, Lutterworth, Lydd, Lydney, Lyme Regis, Lymington, Lynton, Lytham St Anne’s
M.
Mablethorpe, Macclesfield, Madeley, Maghull, Maidenhead, Maidstone, Maldon, Malmesbury, Maltby, Malton, Malvern, Manchester, Manningtree, Mansfield, Marazion, March, Margate, Market Deeping, Market Drayton, Market Harborough, Market Rasen, Market Weighton, Marlborough, Marlow, Maryport, Matlock, Melksham, Melton Mowbray, Mexborough, Middleham, Middlesbrough, Middleton, Middlewich, Midhurst, Midsomer Norton, Millom, Milton Keynes, Minehead, Modbury, Morecambe, Moretonhampstead, Moreton-in-Marsh, Morley, Morpeth, Mossley, Much Wenlock
N.
Nailsea, Nailsworth, Nantwich, Needham Market, Neston, Newark-on-Trent, Newbiggin-by-the-Sea, Newbury, Newcastle-under-Lyme, Newcastle upon Tyne, Newent, Newhaven, Newmarket, New Mills, New Milton, Newport (Shropshire), Newport (Wight), Newport Pagnell, Newquay, New Romney, Newton Abbot, Newton Aycliffe, Newton-le-Willows, Normanton, Northallerton, Northam, Northampton, Northleach, North Petherton, North Shields, North Walsham, Northwich, Norwich, Nottingham, Nuneaton
O.
Oakengates, Oakham, Okehampton, Oldbury, Oldham, Ollerton, Olney, Ormskirk, Orpington, Ossett, Oswaldtwistle, Oswestry, Otley, Ottery St Mary, Oundle, Oksford
P.
Paddock Wood, Padstow, Paignton, Painswick, Patchway, Peacehaven, Penistone, Penrith, Penryn, Penzance, Pershore, Peterborough, Peterlee, Petersfield, Petworth, Pickering, Plymouth, Pocklington, Pontefract, Polegate, Poole, Porthleven, Portishead, Portslade, Portsmouth, Potters Bar, Potton, Poulton-le-Fylde, Prescot, Preston, Princes Risborough, Prudhoe, Pudsey
Q.
Queenborough
R.
Radstock, Ramsbottom, Ramsgate, Raunds, Rawtenstall, Rayleigh, Reading, Redcar, Redditch, Redhill, Redruth, Reeth, Reigate, Retford, Richmond (North Yorkshire), Richmond (Londyn), Rickmansworth, Ringwood, Ripley, Ripon, Robin Hood’s Bay, Rochdale, Rochester, Rochford, Romford, Romsey, Ross-on-Wye, Rothbury, Rotherham, Rothwell (Northamptonshire), Rothwell (West Yorkshire), Rowley Regis, Royal Leamington Spa, Royal Tunbridge Wells, Royal Wootton Bassett, Royston (South Yorkshire), Royston (Hertfordshire), Rugby, Rugeley, Runcorn, Rushden, Ryde, Rye
S.
Saffron Walden, Saint Albans, St Austell, St Blazey, St Columb Major, St Helens, St Ives (Cambridgeshire), St Ives (Cornwall), St Just, St Neots, Salcombe, Sale, Salford, Salisbury, Saltash, Saltburn-by-the-Sea, Sandbach, Sandhurst, Sandown, Sandwich, Sandy, Sawbridgeworth, Saxmundham, Scarborough, Scunthorpe, Seaford, Seaton, Sedgefield, Sedgley, Selby, Selsey, Settle, Sevenoaks, Shaftesbury, Shanklin, Sheerness, Sheffield, Shepshed, Shepton Mallet, Sherborne, Sheringham, Shildon, Shipley, Shipston-on-Stour, Shoreham-by-Sea, Shrewsbury, Sidmouth, Silloth, Sittingbourne, Skegness, Skelmersdale, Skipton, Sleaford, Slough, Smethwick, Snodland, Soham, Solihull, Somerton, Southall, Southam, Southampton, Southborough, Southend-on-Sea, South Molton, Southport, South Shields, Southwell, Southwold, South Woodham Ferrers, Sowerby Bridge, Spalding, Spennymoor, Spilsby, Stafford, Staines, Stainforth, Stalybridge, Stamford, Stanley, Stapleford, Staveley, Stevenage, Stockport, Stocksbridge, Stockton-on-Tees, Stoke-on-Trent, Stone, Stony Stratford, Stourbridge, Stourport-on-Severn, Stowmarket, Stow-on-the-Wold, Stratford-upon-Avon, Streatham, Strood, Stroud, Sudbury, Sunderland, Sutton, Royal Sutton Coldfield, Sutton in Ashfield, Swadlincote, Swaffham, Swanage, Swanley, Swindon, Swinton (Wielki Manchester), Swinton (South Yorkshire)
T.
Tadcaster, Tadley, Tamworth, Taunton, Tavistock, Teignmouth, Telford, Tenbury Wells, Tenterden, Tetbury, Tewkesbury, Thame, Thatcham, Thaxted, Thetford, Thirsk, Thornaby, Thornbury, Thorne, Thrapston, Tickhill, Tilbury, Tipton, Tiverton, Todmorden, Tonbridge, Torpoint, Torquay, Totnes, Tottenham, Tottington, Totton and Eling, Towcester, Tring, Trowbridge, Truro, Twickenham
U.
Uckfield, Ulverston, Uppingham, Upton upon Severn, Urmston, Uttoxeter, Uxbridge
V.
Ventnor, Verwood
W.
Wadebridge, Wadhurst, Wakefield, Wallasey, Wallingford, Walmer, Walsall, Waltham Abbey, Waltham Cross, Walthamstow, Walton-on-Thames, Walton-on-the-Naze, Wandsworth, Wantage, Ware, Wareham, Warminster, Warrington, Warwick, Washington, Watchet, Waterlooville, Watford, Wath upon Dearne, Watton, Wavertree, Wednesbury, Wednesfield, Wellingborough, Wellington (Somerset), Wellington (Shropshire), Wells, Wells-next-the-Sea, Welwyn Garden City, Wem, Wendover, West Bromwich, Westbury, Westerham, West Ham, Westhoughton, West Mersea, Westminster, Weston-super-Mare, Westward Ho! Wetherby, Weybridge, Weymouth, Whaley Bridge, Whiston, Whitby, Whitchurch (Hampshire), Whitchurch (Shropshire), Whitehaven, Whitley Bay, Whitnash, Whitstable, Whitworth, Wickford, Widnes, Wigan, Wigston, Willenhall, Wimbledon, Wimborne Minster, Wincanton, Winchcombe, Winchelsea, Winchester, Windermere, Windsor, Winsford, Winslow, Wisbech, Witham, Withernsea, Witney, Wivenhoe, Woburn, Woking, Wokingham, Wolverhampton, Wombwell, Woodbridge, Woodstock, Wooler, Woolwich, Worcester, Workington, Worksop, Worthing, Wotton-under-Edge, Wymondham
Y.
Yarm, Yarmouth, Yate, Yateley, Yeadon, Yeovil, York

</doc>
<doc id="597576" url="https://pl.wikipedia.org/wiki?curid=597576" title="Saint Catherine">
Saint Catherine

Saint Catherine – jeden z 14 regionów Jamajki. Znajduje się na południu wyspy i jest czwartym co do wielkości regionem. Znajduje się tu pierwsza stolica Jamajki – Sante Jago De La Vega (aktualnie Spanish Town).

</doc>
<doc id="597578" url="https://pl.wikipedia.org/wiki?curid=597578" title="Seven Mary Three">
Seven Mary Three

Seven Mary Three, to amerykańska grupa muzyczna wykonująca grunge. Powstała 1992 roku Wirginii z inicjatywy Jasona Rossa oraz Jasona Pollocka. W twórczości zespołu widoczne są wpływy takich grup jak Pearl Jam i R.E.M.

</doc>
<doc id="597579" url="https://pl.wikipedia.org/wiki?curid=597579" title="Sue Barker">
Sue Barker

Sue Barker (ur. 19 kwietnia 1956 w Paignton) – brytyjska tenisistka, prezenterka telewizyjna stacji BBC. Zwyciężczyni wielkoszlemowego turnieju French Open, trzecia zawodniczka list światowych.
Kariera Sue rozpoczęła się w 1973 roku, kiedy wygrała swój pierwszy tytuł singlowy w Eastbourne. W 1975 roku odpadła w półfinałach wielkoszlemowego Australian Open. Posiadała mocne uderzenie forehandowe. W finale French Open 1976 Barker pokonała Renátę Tomanovą z Czechosłowacji w trzech setach 6:2, 0:6, 6:2.
W sezonie 1977 wygrała trzy tytuły singlowe, dotarła do półfinałów Wimbledonu i Australian Open, pokonała Martinę Navrátilovą w walce o finał WTA Finals, gdzie w trzech setach przegrała z Chris Evert.
Po przerwie spowodowanej chorobą w 1978 roku, powróciła w 1979 jako zawodniczka nr 24 na świecie. Wygrała cztery turnieje i zaliczyła pięć przegranych finałów. Otrzymała tytuł "Comeback Player of the Year".
Swój ostatni turniej wygrała w Brighton w 1980 roku i zakończyła rok na szesnastym miejscu w klasyfikacji światowej. Ostatni zawodowy mecz zagrała w 1984 roku. Łącznie wygrała 15 imprez singlowych i 16 deblowych.
Wygrywała z takimi zawodniczkami, jak Evert, Navrátillová, Billie Jean King, Evonne Goolagong, Tracy Austin czy Maria Bueno.
Jest żoną policjanta, Lance'a Tankarda. Obecnie zajmuje się komentowaniem turniejów tenisowych dla brytyjskiej stacji BBC.

</doc>
<doc id="597580" url="https://pl.wikipedia.org/wiki?curid=597580" title="Saint Elizabeth">
Saint Elizabeth

Saint Elizabeth – jeden z 14 regionów Jamajki. Znajduje się na południowym zachodzie wyspy. Jest drugim co do wielkości regionem Jamajki.

</doc>
<doc id="597582" url="https://pl.wikipedia.org/wiki?curid=597582" title="Mikołaj Leon Sapieha">
Mikołaj Leon Sapieha

Mikołaj Leon Sapieha herbu Lis (ur. 1644, zm. 1 lutego a 10 czerwca 1685) – wojewoda bracławski, kasztelan wołyński w 1677 roku, starosta owrucki w latach 1660–1684, rotmistrz królewski w 1664 roku.
Życiorys.
Był synem Jana Fryderyka, bratem Pawła Franciszka i Kazimierza Władysława.
W 1664 r. objął po ojcu chorągiew kozacką. Brał udział w zakończonej klęską wojsk koronnych bitwą pod Brahiłowem w grudniu 1666 r., gdzie jego oddział poniósł duże straty. W 1667 r. posłował na sejm. Ze swoją chorągwią walczył w bitwie pod Chocimiem. W kampanii 1676 r. stał na czele chorągwi pancernej. W 1677 r. został kasztelanem wołyńskim, a w 1683 r. wojewodą bracławskim. Na czele chorągwi pancernej brał udział w bitwie pod Wiedniem. Uczestniczył w obu kampaniach roku 1684. Był również starostą owruckim.
Był elektorem Michała Korybuta Wiśniowieckiego z województwa kijowskiego w 1669 roku. W 1674 roku był elektorem Jana III Sobieskiego z województwa brzeskolitewskiego, podpisał jego "pacta conventa".
Zmarł pomiędzy 1 lutego, kiedy to przekazano jego chorągiew pancerną Grzegorzowi Antoniemu Ogińskiemu, a 10 czerwca 1685. Nie angażował się w działania polityczne, będąc do śmierci wierny swojemu ukochanemu wodzowi, Janowi Sobieskiemu.

</doc>
<doc id="597585" url="https://pl.wikipedia.org/wiki?curid=597585" title="Montero">
Montero

Montero – miasto w Boliwii, w departamencie Santa Cruz, w prowincji Obispo Santistevan.
Miasto leży na wysokości około 300 m n.p.m. a średnia temperatura panująca w nim wynosi 23°C. Jest położone w odległości około 50 km na północ od Santa Cruz, stolicy departamentu. W ostatnich dekadach Montero znacznie się rozrosło – według spisu ludności w 1992 roku zamieszkiwało je 57 027 osób, w 2001 roku miało już 78 294 mieszkańców, zaś w 2013 roku liczba zamieszkujących je ludzi wyniosła 112 454. Dzięki temu stało się jednym z najważniejszych miast w regionie.

</doc>
<doc id="597586" url="https://pl.wikipedia.org/wiki?curid=597586" title="Saint James (Jamajka)">
Saint James (Jamajka)

Saint James – jeden z 14 regionów Jamajki. Znajduje się na północnym zachodzie wyspy.

</doc>
<doc id="597588" url="https://pl.wikipedia.org/wiki?curid=597588" title="Wajroczana">
Wajroczana

Wajroćana (również Vairocana वैरोचन, Vairochana lub Mahavairocana; chiń. 大日如來 "Dàrì Rúlái" lub 毘盧遮那佛 "Pílúzhēnàfó ", język koreański: 비로자나불 "Birojanabul" lub 대일여래 "Daeil Yeorae", język japoński: 大日如来 "Dainichi Nyorai") – zgodnie z buddyjską doktryną Trikai jest buddą stanowiącym ucieleśnienie Dharmakai, i który może dzięki temu być postrzegany jako uniwersalny aspekt historycznego Buddy Gautamy Siddharty. Przedstawiany jako jeden z Pięciu Buddów Mądrości, Wajroćana zajmuje środkowe miejsce.
Wajroćana jest główną postacią wielu wczesnych szkół buddyzmu w Japonii, w tym ezoterycznych szkół shingon i kegon. Doktryna Buddy Wajroćany oparta jest w dużej mierze na naukach sutry Mahawajroćany. Wajroćana jest również często łączony z huayan – szkołą filozofii buddyjskiej, szczególnie popularnej w czasach dynastii Tang. W buddyzmie huayan szczególny nacisk kładzie się na znaczenie pustki (pustości) oraz współzależnego powstawania, stąd też Wajroćana jest często łączony z pojęciem pustki (pustości). W Japonii miejsce Wajroćany jako obiektu czci zajmował stopniowo Budda Amitabha, ale jego spuściznę wciąż można znaleźć w opisanej poniżej japońskiej świątyni Todaiji oraz znajdującym się w niej posągu.
Doktryna.
W Rygwedzie słowo ‘vairocana’ odnosi się do jasnego i promiennego słońca. Również w języku tybetańskim Wajroćana nazywany jest ‘Namnang’, co oznacza ‘rozświetlający’. To samo znaczenie posiadają chińskie znaki 大日, wchodzące w skład nazwy: ‘Wielkie Słońce’.
Często przedstawia się go z mudrą dharmaćakry. Dharmaćakra oznacza w sanskrycie ‘koło Dharmy’. Mudra ta symbolizuje jeden z najważniejszych momentów w życiu historycznego Buddy – udzielenie pierwszych nauk po osiągnięciu oświecenia w Parku Jeleni w Sarnath. Oznacza ona wprawienie w ruch koła nauk Dharmy.
Wajroćana jest uosobieniem funkcji Buddy jako nauczyciela, bez której nie byłoby buddyzmu ani drogi do oświecenia.
Uważa się, że medytacja na Wajroćanę ma szczególnie skutecznie przekształcać zasłonę ignorancji w mądrość Dharmy.
Ikonografia.
Wajroćanę opisuje się jako sumę wszystkich Dhjani Buddów, zawierającego wszystkie ich właściwości. Jest biały, ponieważ biel zawiera w sobie wszystkie pozostałe kolory.
Lotosowy tron, na którym siedzi, podtrzymywany jest przez dwa lwy.
Atrybutem Wajroćany jest złociste lub słoneczne koło.
Posąg Wajroćany (Dainichi Nyorai) w Świątyni Tōdai-ji w Narze jest największym na świecie posągiem Wajroćany wykonanym z brązu. Przedstawieniem Wajroćany był również większy z dwóch monumentalnych posągów zniszczonych przez Talibów w Bamianie w Afganistanie.

</doc>
<doc id="597589" url="https://pl.wikipedia.org/wiki?curid=597589" title="Saint Mary (Jamajka)">
Saint Mary (Jamajka)

Saint Mary – jeden z 14 regionów Jamajki. Znajduje się na północnym wschodzie wyspy.
W Saint Mary urodziła się Christine Day, jamajska lekkoatletka, sprinterka specjalizująca się w biegu na 400 metrów.

</doc>
<doc id="597591" url="https://pl.wikipedia.org/wiki?curid=597591" title="Saint Thomas (Jamajka)">
Saint Thomas (Jamajka)

Saint Thomas – jeden z 14 regionów Jamajki. Znajduje się na południowo-wschodnim krańcu wyspy.

</doc>
<doc id="597592" url="https://pl.wikipedia.org/wiki?curid=597592" title="Helikon (geografia)">
Helikon (geografia)

Helikon (gr. klas. "Elikṓn", nowogr. "Elikṓnas", łac. "Helicon") – wapienny masyw górski w krainie historycznej Beocji w Grecji. Położony na północ od Zatoki Korynckiej.
Najwyższe wzniesienie 1748 m n.p.m.
Według mitologii greckiej była to siedziba muz z dwoma sławnymi źródłami: Aganippe i Hippokrene.

</doc>
<doc id="597595" url="https://pl.wikipedia.org/wiki?curid=597595" title="Trelawny">
Trelawny

Trelawny () – parafia w Jamajce, w hrabstwie Cornwall. Jej siedzibą jest Falmouth.
Została założona w 1770 roku i nazwana na część gubernatora Jamajki Williama Trelawny. Jej powierzchnia wynosi 874,3 km². Graniczy z następującymi parafiami: Saint Ann (na wschodzie), Saint James (na zachodzie) oraz Saint Elizabeth i Manchester (na południu). Od północy oblewają ją wody Morza Karaibskiego.
Główne miejscowości parafii to Falmouth, Martha Brae i Rio Bueno. Południowa część parafii jest niezamieszkana i objęta ochroną przyrodniczą.

</doc>
<doc id="597597" url="https://pl.wikipedia.org/wiki?curid=597597" title="Naskalnik Bricharda">
Naskalnik Bricharda

 ("Chalinochromis brichardi") – endemiczny gatunek słodkowodnej ryby z rodziny pielęgnicowatych (Cichlidae). Bywa hodowana w akwariach. Zaliczana do grupy naskalników.
Występowanie.
Strefa litoralu skalnego Jeziora Tanganika, z wyjątkiem wschodniego wybrzeża, na głębokościach od 2 do 10 metrów. 
Opis.
Wydłużony, walcowaty kształt ciała, w kolorze beżowym. Od górnej wargi do nasady płetwy piersiowej oraz na głowie, w okolicach oczu przebiegają czarne, nieregularne pasy. Osiąga przeciętnie 12 cm długości.
Stosunkowo spokojna ryba wykazująca zwiększoną agresję w okresie tarła. Gatunek monogamiczny. Potrzebują skalistego wystroju akwarium, z wieloma szczelinami dającymi im schronienie. Samica składa ikrę na pionowych ścianach szczelin skalnych. Opieką nad potomstwem zajmują się oboje rodzice.
Dymorfizm płciowy słabo widoczny. U samców płetwy nieco dłuższe niż u samic. 

</doc>
<doc id="597599" url="https://pl.wikipedia.org/wiki?curid=597599" title="Westmoreland (region Jamajki)">
Westmoreland (region Jamajki)

Westmoreland – jeden z 14 regionów Jamajki. Znajduje się na południowo-zachodnim krańcu wyspy.

</doc>
<doc id="597600" url="https://pl.wikipedia.org/wiki?curid=597600" title="Daewoo Motors">
Daewoo Motors

Daewoo Motors – były południowokoreański producent samochodów osobowych, dostawczych, SUV-ów i autobusów z siedzibą w Inczonie działający w latach 1983–2011. Przedsiębiorstwo należało do amerykańskiego koncernu General Motors.
Historia.
Południowokoreański multibranżowy konglomerat Daewoo Group w grudniu 1982 roku zdecydował się wkroczyć również do sektora motoryzacyjnego, kupując lokalne przedsiębiorstwo motoryzacyjne "Saehan Motors" pozostające w ścisłej współpracy z amerykańskim General Motors. Już na początku kolejnego roku, w 1983, Daewoo Group zdecydowało się zmienić nazwę motoryzacyjnego producenta na "Daewoo Motors". Dwoma pierwszymi modelami nowej marki stały się konstrukcje wywodzące się z portfolio Saehana, sedany Maepsy i Royale.
Prezentując kolejne modele poszerzające portfolio modelowe Daewoo, producent korzystał z technologii General Motors zapożyczonej od europejskiego Opla, a także porozumiał się z producentami japońskimi w celu opracowania niewielkiego Tico (na bazie Suzuki Alto) oraz topowej limuzyny Arcadia (bliźniaczej wobec modelu Honda Legend).
Przez pierwszą dekadę rynkowej obecności Daewoo pozostawało marką lokalną, obecną wyłącznie na rynku Korei Południowej, z kolei w połowie lat 90. XX wieku producent rozpoczął globalną ekspansję zainspirowaną polityką macierzystego Daewoo Group. Najpierw operacje rozwinięto w Europie Zachodniej, w 1996 roku poszerzono zasięg m.in. o Polskę, a do końca lat 90. producent oferował samochody także w obu Amerykach, rynkach azjatyckich oraz Australii.
W 1996 roku Daewoo przedstawiło swój pierwszy samochód skonstruowany samodzielnie, bez wykorzystania gotowej technologii innych producentów – miejski model Lanos, wkrótce modernizując i poszerzając gamę o kolejne pojazdy konkurujące z konstrukcjami japońskimi i europejskimi. W 1998 roku gamę Daewoo urozmaiciły także pierwsze dwa SUV-y w związku z przejęciem firmy SsangYong i przemianowaniem jej produktów.
Po upadku Daewoo Group.
Intensywny rozwój Daewoo Motors pokrył się z głębokim kryzysem finansowym macierzystego Daewoo Group, które po wielomilionowych stratach ogłosiło ostatecznie bankructwo w listopadzie 1999 roku. Motoryzacyjna filia została wystawiona na sprzedaż, stając się ostatecznie własnością dawnego partnera – amerykańskiego General Motors, które nabyło Daewoo Motors we wrześniu 2001 roku. Nowy właściciel zapewnił środki na dalszy rozwój oferty, modernizując kluczowe produkty.
Pierwsza połowa XXI wieku przyniosła stopniowe okrajanie globalnej obecności Daewoo. W 2002 roku wycofano się z Ameryki Północnej, z kolei w 2004 roku General Motors podjęło decyzję o przemianowaniu produktów przedsiębiorstwa na Chevrolety na rynku europejskim oraz Holdeny w Australii i Nowej Zelandii.
Ostatnimi rynkami w kolejnych latach XXI wieku, na których Daewoo sprzedawało swoje produkty, była Korea Południowa, gdzie obecne było do 2011 roku (stając się potem Chevroletem) oraz Uzbekistan, gdzie w 2016 roku zakończyła się produkcja ostatniego samochodu noszącego znaczek Daewoo – modelu Nexia II. Tym samym, marka samochodów Daewoo przeszła do historii.
Daewoo w Korei Południowej.
W ciągu pierwszych 10 lat istnienia marki Daewoo, była ona obecna wyłącznie na rodzimym rynku południowokoreańskim. Początkowo oferta składała się z pojazdów opartych na bazie Opli, na czele z modelem Racer będącym bliźniaczą odmianą europejskiego Opla Kadetta i Vauxhalla Astry, a także oferowanego w Ameryce Północnej Pontiaka LeMans.
Po prezentacji modelu Lanos, producent skoncentrował się na samodzielnych konstrukcjach, ujednolicając swoją ofertę do rynków globalnych. Gdy General Motors okroiło obecność Daewoo na świecie lub przemianowało ofertę na lepiej rozpoznawalne lokalnie marki w pierwszej połowie lat 00. XXI wieku, marka pozostała na lokalnym rynku, łącząc w swoim portfolio nie tylko produkty Chevroleta, ale także Holdena czy Opla.
Ostatnim nowym modelem w Korei Południowej pod marką Daewoo był miejski model Matiz Creative zaprezentowany w 2009 roku, odpowiadający globalnemu modelowi Chevrolet Spark. Dwa lata później, w 2011 roku, General Motors zdecydowało się przemianować Daewoo na Chevroleta.
Daewoo w Europie.
W ramach globalnej ekspansji koncernu Daewoo Group, południowokoreański konglomerat zdecydował się poszerzyć także zasięg rynkowy swojej motoryzacyjnej filii. W 1995 roku Daewoo Motors zadebiutowało na rynkach Europy Zachodniej, wkraczając m.in. do Wielkiej Brytanii.
W kolejnych latach oferta w tym regionie znacznie różniła się m.in. od Polski czy Rumunii, gdzie dłużej w sprzedaży pozostał model Matiz w wersji sprzed modernizacji, a także nieznane modele konstrukcji FSO. Tylko w tym rejonie Europy zadebiutowały też nowe modele Daewoo opracowane we współpracy z Giugiaro, jak np. Kalos czy Lacetti.
W 2004 roku General Motors zdecydowało się wycofać z całej Europy markę Daewoo, przemianowując wszystkie jej dotychczasowe produkty na Chevrolety.
Daewoo w Polsce.
Daewoo wkroczyło na polski rynek rok po debiucie w Europie Zachodniej, w 1996 roku. W Polsce pojazdy tej marki były produkowane i sprzedawane przez Daewoo Motor Polska w Lublinie (Nexia) i Daewoo-FSO w Warszawie (Espero, Matiz, Nubira, Lanos, Leganza). Ofertę urozmaicały polskie konstrukcje jak Daewoo Lublin czy nieoferowane w Europie Zachodniej Daewoo-FSO Polonezy serii „Plus”.
Po ogłoszeniu upadłości przedsiębiorstwa i zajęciu tej spółki przez amerykańskiego Chevroleta, w Polsce, Matiz i Lanos produkowane były przez FSO S.A. pod własną marką.
W Polsce łącznie wyprodukowano 843 000 samochodów marki Daewoo, natomiast sprzedano 557 135 szt. Do dziś po polskich drogach jeździ 283 539 samochodów tej marki.
Daewoo w Ameryce Północnej.
Na fali ekspansji na rynkach globalnych, Daewoo wkroczyło także na przełomie 1997 i 1998 roku także do Stanów Zjednoczonych oraz Kanady. Do sprzedaży trafiły trzy modele: Lanos, Nubira oraz Leganza, które otrzymały charakterystyczne wizualne cechy typowe dla tutejszych wymogów prawnych, jak m.in. większe przednie kierunkowskazy.
Po 5 latach rynkowej obecności General Motors zdecydowało się wycofać Daewoo z Ameryki Północnej w 2002 roku. Sprawa wywołała duże kontrowersje wśród lokalnych dealerów i dotychczasowych nabywców, zarzucając pozostawienie ich bez wsparcia i odpowiednich informacji z dnia na dzień.
Daewoo w Australii.
Za pośrednictwem modelu 1.5i będącego lokalną odmianą Daewoo Racer, południowokoreański producent wkroczył także do Australii w 1994 roku. W kolejnych latach tutejsze portfolio producenta było tożsame z gamą w Europie Zachodniej, sprzedając przez kolejne 10 lat 140 tysięcy egzemplarzy różnych modeli Daewoo.
W ramach nowej polityki koncernu General Motors zakładającej ograniczenie rynkowego zasięgu Daewoo Motors, w czerwcu 2004 roku producent opuścił Australię. Modele Kalos i Lacetti zostały włączone w portfolio innej lokalnej marki General Motors, Holdena.
Daewoo w Uzbekistanie.
W lipcu 1996 roku Daewoo wkroczyło także do regionu Azji Centralnej, jako centrum operacyjne obierając Uzbekistan, gdzie zawiązano joint venture UzDaewoo. W kolejnych latach portfolio zachowało znacznie skromniejsze rozmiary niż na innych globalnych rynkach, koncentrując się na dopasowanych do lokalnych realiów modelach Nexia, Matiz czy Damas, zapewniając sobie pozycje wieloletniego lidera sprzedaży w Uzbekistanie i jednego z 10. najpopularniejszych producentów w Rosji.
Po przejęciu UzDaewoo przez General Motors, przedsiębiorstwo zachowało nazwę Daewoo, jak i wdrożyło do produkcji pojazdy marki Chevrolet. Ostatnim nowym modelem wprowadzonym do sprzedaży jako Daewoo był sedan Gentra, który trafił do sprzedaży w 2013 roku, a po przemianowaniu go na markę Ravon ostatnim na świecie pojazdem Daewoo została Nexia II eksportowana pod taką nazwą już tylko do Rosji aż do 2016 roku, kiedy to zakończyła się jego produkcja, a wraz z nią – dzieje Daewoo jako marki samochodów osobowych.
Inne pojazdy Daewoo.
Autobusy.
Równolegle z powstaniem Daewoo Motors, dotychczas produkowane przez Saehan Motors autobusy przyjęły również markę Daewoo. Między 1994 a 1999 rokiem do produkcji tego typu pojazdów oddelegowano oddzielne przedsiębiorstwo Daewoo Heavy Industry, które po bankructwie Daewoo Group przemianowano na Daewoo Motor Company. W 2002 roku filię wydzielono jako Daewoo Bus, a w 2013 roku zmieniła ona nazwę na Zyle Daewoo Commercial Vehicle.
Ciężarówki.
W latach 80. i 90. XX wieku Daewoo produkowało także samochody ciężarowe w kooperacji z japońskim Isuzu, dywersyfikując gamę pojazdów filii Daewoo Motors. Po bankructwie Daewoo Group, w 2002 roku wydzielono samodzielną spółkę o nazwie "Tata Daewoo Commercial Vehicle", którą nabył ostatecznie indyjski koncern Tata Motors.

</doc>
<doc id="597601" url="https://pl.wikipedia.org/wiki?curid=597601" title="Fenghuang">
Fenghuang

Fenghuang (chiń. 鳳凰, pinyin: Fènghuáng; w języku polskim: Chiński feniks.
Mityczny ptak pochodzący z mitologii chińskiej. Feniksy chińskie były przedstawiane jako władcy wszystkich ptaków. Feniksy rodzaju męskiego nazywano Feng, natomiast żeńskiego Huang. Współcześnie jednak nie czyni się takiego rozróżnienia i wszystkim feniksom przypisuje się rodzaj żeński (Huang), co umożliwia połączenie ich w parę ze smokiem chińskim, będącym rodzaju męskiego. Chińczycy Han często używają terminu Potomkowie Smoka dla określania swej tożsamości narodowej. Fenghuang znany jest też jako "Dostojny Kogut" (鶤雞, pinyin: "yùnjī" lub "kūnjī"). W kulturze Zachodu zazwyczaj nazywany jest "Chińskim feniksem", a czasami "Ptakiem Ho-ho" (od japońskiej nazwy "hō-ō").
Wygląd.
Najczęstsze są przedstawienia fenghuangów atakujących węże swymi szponami i rozpostartymi skrzydłami. Fenghuangi opisuje się jako mające dziób koguta, twarz jaskółki, czoło kury, szyję węża, pierś gęsi, plecy żółwia, zad jelenia i rybi ogon. Jego ciało symbolizuje sześć ciał niebiańskich. Głowa oznacza niebo, oczy to słońce, plecy to księżyc, skrzydła to wiatr, stopy to ziemia, a ogon to planety. W upierzeniu fenghuanga występuje pięć podstawowych kolorów: czarny, biały, czerwony, zielony i żółty.
Pochodzenie.
Fenghuang, feniks chiński, nie jest powiązany z feniksem znanym w zachodnim świecie. Rysunki feniksa zaczęły pojawiać się w Chinach 7 000 lat temu, często na żadach i amuletach o ciekawym kształcie i wyglądzie. Stanowiły totem dla szczepów zamieszkujących wschodnie tereny Chin w starożytności. Obecnie wysuwane teorie sugerują, że mogą to być wizerunki dużego prehistorycznego ptaka podobnego do strusia, powszechnie występującego w Chinach w czasach prehistorycznych.
W czasach dynastii Han (200 p.n.e.) feniks chiński był symbolem południowej strony świata. Przedstawiany był jako para ptaków - samiec (feng, 鳳), i samica (huang, 凰), stojące naprzeciw siebie. Fenghuang był też symbolem cesarzowej Chin, w parze ze smokiem chińskim reprezentującym cesarza. Mogło to wynikać ze zjednoczenia pod wspólnym władcą plemion zamieszkujących wschodnie i zachodnie Chiny. Feniks reprezentuje moc, jakiej niebiosa udzielają cesarzowi. Fenghuang umieszczony na domu jako dekoracja symbolizuje lojalność i szczerość jego mieszkańców. Lub inaczej, feniks jest umieszczany tylko tam, gdzie przestrzega się zasad, bez matactw czy korupcji (政治清明).
Znaczenie.
Fenghuang jest kojarzony bardzo pozytywnie. Jest symbolem cnoty i wdzięku. Fenghuang symbolizuje też połączenie yin i yang. Pojawia się w spokojnych i szczęśliwych czasach, a ukrywa, gdy zbliża się niebezpieczeństwo.
W starożytnych Chinach feniksy często były przedstawiane na dekoracjach weselnych lub przedstawieniach rodziny cesarskiej, niezależnie od smoków. Wynika to z tradycyjnych chińskich wierzeń, według których smok chiński w parze z feniksem symbolizują idealną relację między małżonkami, co jest kolejnym odniesieniem do koncepcji yin i yang.

</doc>
<doc id="597602" url="https://pl.wikipedia.org/wiki?curid=597602" title="Feniks chiński">
Feniks chiński



</doc>
<doc id="597603" url="https://pl.wikipedia.org/wiki?curid=597603" title="Winchester">
Winchester

Winchester – miasto ("city") w południowej Anglii (Wielka Brytania), ośrodek administracyjny hrabstwa Hampshire oraz dystryktu Winchester, położone nad rzeką Itchen, na zachodnim skraju parku narodowego South Downs. W 2011 roku liczyło 45 184 mieszkańców . Stolica Anglii do przełomu XII i XIII wieku.
Historia i zabytki.
Winchester swymi korzeniami sięga do rzymskiego miasta "Venta Belgarum", które powstało na kanwie oppidum z epoki żelaza.
W Winchesterze znajduje się znana, jedna z większych na terenie Europy, wzniesiona w XI wieku katedra. Była ona świątynią zakonu benedyktynów, pozostała od czasu reformacji macierzystym kościołem diecezji winchesterskiej. W katedrze spoczywają dwaj królowie Danii i Anglii: Kanut Wielki z żoną królową Emmą i król Hardekanut. W krypcie znajduje się rzeźba "Sound II" Antoniego Gormleya. Jest tu również kilka prac rzeźbiarza Piotra Eugeniusza Balla. Tu pochowana jest również Jane Austen, która na terenie miejscowości zmarła 18 lipca 1817 roku. Znajduje się tu również "The Close", teren przykościelny (jego część sięga XIII wieku), jak również ogród dziekana Garniera.
Na terenie miasta znajduje się również zamek z XII wieku, z Wielką Salą przebudowaną w latach 1222–1235, która w dawnej formie istnieje po dziś dzień. Na jednej z jej ścian wisi od 1463 roku "Okrągły Stół Króla Artura", który "de facto" datowany jest na XIII wiek, przez co w rzeczywistości nie może być wiązany z owianym legendą królem Arturem. Pierwotnie stół nie był pokryty żadnymi wzorami, jednak w 1522 roku został pomalowany dla króla Henryka VIII.
Kultura.
Od 1974 roku Winchester jest gospodarzem corocznej imprezy zwanej Hat Fair, w ramach której odbywają się uliczne teatry, artystyczne performance, warsztaty i liczne spotkania w miejscowych lokalach.
Dla Winchesteru wydawane są trzy czasopisma: "Hampshire Chronicle" (wydawany od 1772 roku), "Winchester News Extra" oraz niezależny "Mid-Hants Observer".
Miasto posiadało własną stację radiową, zwaną Win FM, która nadawała od października 1999 do października 2007 roku.

</doc>
<doc id="597606" url="https://pl.wikipedia.org/wiki?curid=597606" title="Olsztyński Teatr Lalek">
Olsztyński Teatr Lalek

Olsztyński Teatr Lalek – teatr lalek w Olsztynie założony w 1953 roku.

</doc>
<doc id="597607" url="https://pl.wikipedia.org/wiki?curid=597607" title="Późne potencjały komorowe">
Późne potencjały komorowe

Późne potencjały komorowe, PPK (ang. late ventricular potentials, LVP) – to niskonapięciowe, niskoamplitudowe (mikrowoltowe) oscylacje o wysokiej częstotliwości, zlokalizowane w końcowym fragmencie zespołu QRS, niewidoczne jednak w standardowym zapisie elektrokardiogramu.
Do ich wykrycia i analizy stosuje się techniki wzmocnienia, filtracji i uśredniania zapisu EKG.
Są uznawane za wykładniki uszkodzenia mięśnia sercowego, powodującego powstanie w mięśniu sercowym obszarów o zwolnionym przewodnictwie bodźców, co stwarza warunki do powstania groźnych komorowych zaburzeń rytmu serca, mogących doprowadzić do nagłej śmierci sercowej.
Późne potencjały komorowe mogą występować u ludzi zupełnie zdrowych, w przypadku kardiomiopatii oraz w przypadkach choroby niedokrwiennej serca, zwłaszcza po zawale mięśnia serca.
W tym ostatnim przypadku są uznawane za ważny czynnik prognostyczny, gdyż brak późnych potencjałów komorowych u osób po zawale mięśnia sercowego, wiąże się z niskim stopniem zagrożenia nagłą śmiercią sercową (tzw."negatywna wartość rokownicza" wynosi 98%).

</doc>
<doc id="597608" url="https://pl.wikipedia.org/wiki?curid=597608" title="Teatr Lalek w Olsztynie">
Teatr Lalek w Olsztynie



</doc>
<doc id="597609" url="https://pl.wikipedia.org/wiki?curid=597609" title="Kołduny">
Kołduny

Kołduny (kałduny) – małe lub średniej wielkości pierogi, tradycyjna potrawa kuchni litewskiej, białoruskiej, polskiej. Najbardziej klasycznym nadzieniem kołdunów jest siekana surowa wołowina, łój wołowy, duszona cebula i przyprawy. Ciasto na kołduny wyrabiane jest z mąki, wody, jajek i niewielkiej ilości masła. Po ulepieniu kołduny są gotowane w wodzie albo rosole bądź pieczone. 
Kołduny mogą być też nadziewane farszem z innych mięs surowych lub gotowanych (cielęciny, baraniny), grzybów świeżych i suszonych albo śledzi. 
Kołduny można podawać w rosole albo barszczu lub jako samodzielne danie. 
Odmianą kołdunów są mniejsze od nich kołdunki.
Kołduny ziemniaczane.
Kołduny to także nazwa lekko owalnych klusek z ciasta ziemniaczanego wypełnionych farszem z białego sera, ziemniaków i cebuli, wpisanych na listę produktów tradycyjnych województwa podkarpackiego. Zobacz też: kartacze.

</doc>
<doc id="597610" url="https://pl.wikipedia.org/wiki?curid=597610" title="Stal Stocznia">
Stal Stocznia



</doc>
<doc id="597612" url="https://pl.wikipedia.org/wiki?curid=597612" title="KS Stal Stocznia Szczecin">
KS Stal Stocznia Szczecin



</doc>
<doc id="597613" url="https://pl.wikipedia.org/wiki?curid=597613" title="Naskalnik dwupasy">
Naskalnik dwupasy

Naskalnik dwupasy ("Chalinochromis popelini") – gatunek słodkowodnej ryby z rodziny pielęgnicowatych (Cichlidae). Hodowana w akwariach. Zaliczana do grupy naskalników. W literaturze często spotykany pod nazwą "Chalinochromis" sp. "bifrenatus".
Występują endemicznie w strefie litoralu skalnego wschodniego wybrzeża Jeziora Tanganika (Tanzania).
Opis.
Wydłużony, walcowaty kształt ciała. Dwa ciemne pasy przebiegają wzdłuż ciała. Jeden - od górnej wargi do nasady płetwy ogonowej, drugi - od czoła do końca podstawy płetwy grzbietowej. Krawędzie płetw niebiesko obrzeżone. Osiąga przeciętnie 12 cm długości.
Stosunkowo spokojna ryba wykazująca zwiększoną agresję w okresie tarła. Gatunek monogamiczny. Potrzebują skalistego wystroju akwarium, z wieloma szczelinami dającymi im schronienie. Samica składa ikrę na pionowych ścianach szczelin skalnych. Opieką nad potomstwem zajmują się oboje rodzice.
Dymorfizm płciowy słabo widoczny. U samców płetwy nieco dłuższe niż u samic.

</doc>
<doc id="597615" url="https://pl.wikipedia.org/wiki?curid=597615" title="Crawley">
Crawley

Crawley – miasto i dystrykt niemetropolitalny o statusie "borough" w południowo-wschodniej Anglii, w hrabstwie West Sussex. Położone 45 km na południe od Londynu, 29 km na północ od Brighton &amp; Hove, zajmuje powierzchnię 44,96 km². W 2010 roku miasto liczyło 107 600 mieszkańców.
Obszar ten był zamieszkany już w epoce kamienia, a stał się ośrodkiem przemysłu żelaznego w czasach Imperium Rzymskiego.
Crawley rozwijało się od XIII wieku jako ośrodek handlu, co ułatwiała lokalizacja na głównej trasie pomiędzy Londynem i Brighton. Położenie przyczyniło się także do powstania wielu zajazdów.
Crawley zostało połączone siecią kolejową ok. 1840.
Lotnisko Gatwick, jedno z najbardziej rozwiniętych w Wielkiej Brytanii, zostało otwarte na przedmieściach Crawley w latach 40., wspomagając rozwój gospodarczy.
Kiedy po II wojnie światowej rząd brytyjski postanowił przenieść dużą liczbę ludności z Londynu do 'nowych miast' na południu Anglii, Crawley znalazło się na liście tych miast. Plan powstał dla nowego ośrodka mieszkalnego, handlowego i przemysłowego co spowodowało szybki rozwój i napływ ludności w ciągu kilku dekad.
Miasto składa się z 13 dzielnic mieszkalnych zlokalizowanych wokół starego miasta i oddzielonych głównymi drogami i siecią kolejową. Sąsiadujące społeczności Ifield, Pound Hill i Three Bridges zostały przyłączone do 'nowego miasta' w różnych stadiach rozwoju. W 2008 roku ekspansja miasta jest zaplanowana na południe, przy współpracy z Horsham District Council.
Z ekonomicznego punktu widzenia Crawley rozwinęło się jako główny ośrodek przemysłu i zatrudnienia pomiędzy Londynem i południowym wybrzeżem Anglii.

</doc>
<doc id="597616" url="https://pl.wikipedia.org/wiki?curid=597616" title="Korfanty">
Korfanty



</doc>
<doc id="597618" url="https://pl.wikipedia.org/wiki?curid=597618" title="Chabenec">
Chabenec

Chabeniec (słow. "Chabenec", 1955 m) – szczyt w zachodniej części pasma Niżnych Tatr na Słowacji.
Położenie.
Leży w głównym grzbiecie Niżnych Tatr, ok. 7 km na zachód od Chopoka. Od wschodu jego masyw oddziela od Kotlisk płytkie, halne obniżenie grzbietu, zwane Chabenieckim Siodłem (1843 m). Na zachodzie grzbiet Chabeńca opada łagodnie i długo ku szerokiej przełęczy zw. Siodłem Dziurkowej (słow. "Sedlo Ďurkovej", 1709 m). Stoki południowe opadają do Doliny Łomnistej ("Lomnistá dolina"). W kierunku północnym od szczytu odchodzi długi grzbiet, który kończy się Magurą Lupczańską ("Ľupčianska Magura", 1315 m) powyżej miejscowości Partizánska Ľupča.
Geologia, morfologia.
Masyw Chabeńca zbudowany jest z granitów, tworzących jądro głównego grzbietu niżnotatrzańskiego. Na jego stokach – stromych i skalistych – kończą się klasycznie wykształconymi cyrkami lodowcowymi trzy walne doliny Niżnych Tatr: od południa – Dolina Łomnista, od północnego zachodu dolina Ľupčianska dolina, od północnego wschodu Krížska dolina (Dolina Krzyska). Cyrk lodowcowy w Dolinie Krzyskiej nosi nazwę Chabenec i jest w nim niewielkie jeziorko.
Przyroda ożywiona.
Szczyt Chabenca, stoki południowe, wschodnie i zachodnie porasta naturalna, trawiasta roślinność pietra halnego. Tylko północne stoki są strome i skaliste i są terenem, na którym utrzymuje się aklimatyzowana w Niżnych Tatrach populacja kozicy.
Cały masyw Chabeńca leży na terenie Parku Narodowego Niżne Tatry. Południowe stoki masywu obejmuje dodatkowo rezerwat przyrody Skalka.
Turystyka.
Chabenec jest bardzo dobrym punktem widokowym. Przebiega przez niego główny (czerwony) szlak Niżnych Tatr, ponadto znajduje się na nim węzeł szlaków turystycznych. W pobliżu Chabeńca znajduje się pod siodłem Dziurkowej schron Ďurková. 

</doc>
<doc id="597619" url="https://pl.wikipedia.org/wiki?curid=597619" title="Chalinochromis brichardi">
Chalinochromis brichardi



</doc>
<doc id="597620" url="https://pl.wikipedia.org/wiki?curid=597620" title="Great Yarmouth">
Great Yarmouth

Great Yarmouth - miasto we wschodniej Anglii, w hrabstwie Norfolk, w dystrykcie Great Yarmouth, położone ok. 30 km od Norwich, port przy ujściu rzek Bure i Yare do Morza Północnego. W 2001 roku miato liczyło 58 032 mieszkańców.

</doc>
<doc id="597621" url="https://pl.wikipedia.org/wiki?curid=597621" title="Chalinochromis popelini">
Chalinochromis popelini



</doc>
<doc id="597622" url="https://pl.wikipedia.org/wiki?curid=597622" title="Stal Stocznia Szczecin">
Stal Stocznia Szczecin



</doc>
<doc id="597624" url="https://pl.wikipedia.org/wiki?curid=597624" title="KS Stal Szczecin">
KS Stal Szczecin



</doc>
<doc id="597625" url="https://pl.wikipedia.org/wiki?curid=597625" title="CD Guabirá">
CD Guabirá

Club Deportivo Guabirá – boliwijski klub piłkarski z miasta Montero.
Historia.
Jedyne mistrzostwo Boliwii w 1975 roku pozwoliło drużynie zadebiutować na międzynarodowej arenie w 1976 roku. Początek był udany – w pierwszym meczu zespół Guabiry 14 marca pokonał u siebie wicemistrzów Boliwii Club Bolívar 1:0. Jednak późniejsze 5 porażek sprawiło, że debiut wypadł fatalnie. Bilans pogorszyła do tego strata aż 15 goli, przy jedynie dwóch zdobytych, tym bardziej że przeciwnikami były kluby z Ekwadoru nie najwyżej wówczas notowane.
Ponadto w lidze drużyna zajęła trzecie miejsce, o jedno za nisko, by móc się zrehabilitować w następnej edycji Copa Libertadores. Później zespół regularnie plasował się w okolicach środka tabeli aż do 1984 roku, kiedy nastąpiła degradacja do drugiej ligi.
Kolejna szansa pokazania się na najwyższym szczeblu kontynentalnego futbolu pojawiła się dokładnie 20 lat później, kiedy to Guabirá zdobyła wicemistrzostwo Boliwii. W następnym, 1996 roku, drugi raz zespół zagrał w najważniejszym pucharze Ameryki Południowej, jednak z niewiele lepszym skutkiem. Tym razem obok jedynego zwycięstwa był jeszcze remis, a na 16 straconych goli odpowiedziano siedmioma trafieniami.
W 2008 roku po zajęciu ostatniego miejsca w turniejach otwarcia i zamknięcia (Apertura i Clausura) zespół został zdegradowany do drugiej ligi.

</doc>
<doc id="597630" url="https://pl.wikipedia.org/wiki?curid=597630" title="Ahmed Zaki Yamani">
Ahmed Zaki Yamani

Ahmed Zaki Yamani (, ur. w 1930 w Mekce, zm. 23 lutego 2021 w Londynie) – saudyjski szejk i polityk, minister saudyjskiego Ministerstwa Ropy Naftowej i Surowców Mineralnych w latach 1962–1986. Przedstawiciel Arabii Saudyjskiej we władzach OPEC przez 25 lat. Absolwent Harvardu.
Odegrał znaczną rolę w zażegnaniu kryzysu naftowego w latach 70. XX w.

</doc>
<doc id="597635" url="https://pl.wikipedia.org/wiki?curid=597635" title="DW368">
DW368



</doc>
<doc id="597636" url="https://pl.wikipedia.org/wiki?curid=597636" title="UnrealIRCd">
UnrealIRCd



</doc>
<doc id="597637" url="https://pl.wikipedia.org/wiki?curid=597637" title="Kráľova hoľa">
Kráľova hoľa

Kráľova hoľa (pol. „Królewska Hala”, węg. "Király-hegy", niem. "Königsberg", 1946 m) – szczyt w Tatrach Niżnych w Centralnych Karpatach Zachodnich na Słowacji. Obok tatrzańskiego Krywania druga narodowa góra Słowaków, uwieczniona w wielu legendach i opowieściach.
Położenie.
Kráľova hoľa leży w głównym grzbiecie Niżnych Tatr. Jest pierwszym, licząc od wschodu, wybitnym halnym szczytem w tej grupie górskiej i jednocześnie najwyższym we wschodniej części tych gór, zwanej czasem na skutek tego "Kráľovohoľskimi Tatrami".
Kráľova hoľa znajduje się na obszarze Parku Narodowego Niżne Tatry, którego granica biegnie południowymi stokami masywu na wysokości 1350-1400 m n.p.m.
Geologia – morfologia.
Prawie cały masyw Kráľovej hoľi zbudowany jest ze skał magmowych i metamorficznych. Obok granitów głównym budulcem są tu różne łupki krystaliczne. Na południowych stokach masywu występują mezozoiczne wapienie, sięgające tu z sąsiedniego Krasu Spisko-Gemerskiego.
Hydrologia.
Szczyt Kráľovej hoľi jest zwornikiem kilku grzbietów wododziałowych, wyznaczających granice dorzeczy dużych rzek słowackich: Wagu, Hnilca, Hornadu i Hronu. Na północno-wschodnich stokach szczytu Kráľovej hoľi, na wysokości ok. 1770 m n.p.m., znajdują się źródła rzeki Hnilec. Na północnym zboczu szczytu, na wysokości ok. 1680 m, znajdują się źródła Czarnego Wagu, który po połączeniu z Białym Wagiem tworzy największą rzekę Słowacji – Wag. Na wschodnich stokach masywu, pod przełęczą Besník na wysokości 980 m, znajduje się źródło rzeki Hron, zaś na południowo-wschodnich zboczach Kráľovej hoľi, na wysokości ok. 1640 m, znajduje się wypływ jednego ze źródłowych toków Hronu – potoku Zubrovica.
Przyroda ożywiona.
Stoki masywu po poziomicę 1500-1550 m n.p.m. pokrywają lasy reglowe, w których dominuje świerk pospolity. Towarzyszą mu jodła pospolita, modrzew, jawor, rzadko – buk. W rejonie Telgártu aż po 1100 m n.p.m. sięgają łąki kośne i pastwiska. W pasie powyżej 1100-1200 m n.p.m. świerk tworzy prawie jednolite drzewostany, w których przy górnej granicy lasu pojawiają się też jałowce, niskie jarzębiny i brzozy. Powyżej górnej granicy lasu na północnych stokach (miejscami aż po 1750 m) oraz w rejonie Kráľovej skaly (1690 m n.p.m.) rosną łany kosodrzewiny, wśród których pojawiają się zarośla borówki czarnej i borówki brusznicy. Najwyższe tereny pokrywają stosunkowo ubogie w gatunki zbiorowiska łąk górskich.
Historia poznania.
Według miejscowych podań już w 1241 r. miał się tutaj chronić przed najazdem mongolskim król Węgier Bela IV. Inną z „kráľovohoľskich” legend jest ta o dobrym królu Macieju (Korwinie), który lubił tu podobno polować i na pamiątkę uczty po udanych łowach w 1474 r. miał kazać wyryć okolicznościowy napis na wielkim, płaskim głazie na szczycie, służącym mu wtedy za stół. Ów "Królewski stół" był wspominany jeszcze w końcu XVIII w., ale napisu nikt już wówczas na nim nie widział. Legendę o królu Beli IV zanotował Matej Bel (1684-1749), słowacko-węgierski duchowny i wybitny polihistor, który sam był na Kráľovej holi i uchodzi za pierwszego znanego zdobywcę tej góry. W swej "Notitia Hungariae novae historico-geographica (...)" poświęcił on opisowi Kráľovej holi aż 14 linijek tekstu. Samuel Mikovíni (1686-1750), kartograf i pierwszy rektor najstarszej szkoły górniczej w Europie, w Bańskiej Szczawnicy, oznaczył szczyt Kráľovej holi na mapie, dołączonej do dzieła Bela.
Kráľova hoľa uważana była dawniej za najwyższy szczyt Niżnych Tatr. Dopiero dokładniejsze pomiary niwelacyjne w XIX w. odebrały jej ten prymat (w rzeczywistości zajmuje siódme miejsce na liście najwyższych szczytów tej grupy górskiej). W tym też wieku zaczęła być często odwiedzana przez turystów. Stan taki trwa do dziś, chociaż na górze tej nigdy nie wzniesiono żadnego schroniska turystycznego.
Zagospodarowanie szczytu.
Od 1960 r. charakterystyczną dominantą szczytu Kráľovej hoľi jest potężna bryła stacji przekaźnikowej TV z wysokim na 131 m, widocznym z bardzo daleka masztem nadajnika. Wysokość i znaczna moc nadajnika sprawiają, że nadawany stąd sygnał odbierany jest na 1/4 terytorium Słowacji, a także w południowej Polsce. W budynku znajdują się m.in. placówka słowackiego Pogotowia Górskiego. Do stacji, serpentynami z miejscowości Šumiac w dolinie Hronu, wiedzie wąska droga o długości 11,5 km – w górnej części, powyżej granicy lasu asfaltowa, w dolnej zaś szutrowa. Przy pokonywanej różnicy wzniesień 1162 m jej średnie nachylenie wynosi 10,6%, ale na niektórych odcinkach nachylenie przekracza 12%. Droga jest zamknięta dla ruchu publicznego z wyjątkiem rowerów. Szczyt wyznacza betonowy słup triangulacyjny, usytuowany na zachód od masztu nadajnika. Kráľova hoľa stanowi jeden z głównych punktów sieci triangulacyjnej Słowacji.
Turystyka.
Kráľova hoľa jest jednym z najliczniej odwiedzanych szczytów Niżnych Tatr. Znany jest z doskonałej, dookolnej panoramy, obejmującej w promieniu do 50-60 km kilkanaście grup górskich w środkowej i wschodniej Słowacji (m.in. Tatry, Góry Choczańskie, Niżne Tatry z Dziumbierem i Wielką Chochulą, Góry Stolickie, Słowacki Raj, Płaskowyż Murański), obejmujących łącznie blisko 1/6 powierzchni kraju. Przy bardzo dobrej widzialności widoczne są m.in. szczyty Beskidu Śląsko-Morawskiego, Bieszczady i oddalona o ponad 220 km Połonina Borżawska. Biegnie przez niego znakowany czerwono główny, graniowy szlak Niżnych Tatr – Cesta hrdinov SNP. Na szczyt góry wiedzie ponadto kilka znakowanych szlaków turystycznych z okolicznych miejscowości.
Kultura.
Miłosne rozterki górala przedstawia ludowa pieśń "Na Kráľovej holi".

</doc>
<doc id="597638" url="https://pl.wikipedia.org/wiki?curid=597638" title="Szary sos polski">
Szary sos polski

Szary sos polski – tradycyjny, staropolski sos przygotowywany z zasmażki mąki i masła, wywaru z warzyw, mięsa lub ryby, przyprawiony winem lub sokiem z cytryny, z dodatkiem karmelu, rodzynków, migdałów, ewentualnie startej cebuli, utartego piernika lub śmietany. 
W tradycyjnej kuchni wielkopolskiej szary sos słodzony był karmelem i zakwaszany octem. 
Popularne w Polsce dania podawane w szarym sosie polskim to np. ozór w szarym sosie i karp w szarym sosie.

</doc>
<doc id="597639" url="https://pl.wikipedia.org/wiki?curid=597639" title="Guabira Montero">
Guabira Montero



</doc>
<doc id="597642" url="https://pl.wikipedia.org/wiki?curid=597642" title="Zenon Nowak">
Zenon Nowak

Zenon Nowak (ur. 27 stycznia 1905 w Pabianicach, zm. 21 sierpnia 1980 w Warszawie) – polski polityk komunistyczny, poseł na Sejm PRL I, III, IV i V kadencji, członek Biura Politycznego KC PZPR (1954–1956), wiceprezes Rady Ministrów (1952–1968, od 1954 do 1956 jako I zastępca Prezesa Rady Ministrów), w latach 1969–1971 prezes Najwyższej Izby Kontroli. Budowniczy Polski Ludowej.
Życiorys.
Urodził się w rodzinie robotniczej. W latach 1917–1920 był górnikiem w kopalni w Westfalii, po powrocie do kraju pracował jako robotnik rolny, tkacz w Pabianicach i górnik na Śląsku. Uzyskał wykształcenie wyższe w Międzynarodowej Szkole Leninowskiej w Moskwie. Podczas okupacji sowieckiej komendant oddziału Gwardii Robotniczej w Brześciu w okresie 1939–1940. W latach 1942–1945 pracował w niemieckim obozie pracy w Sudetach, następnie do 1947 służył w Armii Radzieckiej i powrócił do kraju.
W 1924 wstąpił do Komunistycznej Partii Polski, od 1932 do 1938 członek jej Komitetu Centralnego, od 1925 w Komunistycznym Związku Młodzieży Polski. W 1947 został członkiem Polskiej Partii Robotniczej, a w 1948 przystąpił z nią do Polskiej Zjednoczonej Partii Robotniczej. W 1948 II sekretarz Komitetu Wojewódzkiego PPR w Poznaniu i I sekretarz KW w Katowicach oraz kierownik wydziału personalnego i członek biura organizacyjnego Komitetu Centralnego PPR. W Komitecie Centralnym PZPR kierownik wydziału kadr (1948–1950), członek (1948–1954) biura organizacyjnego i członek jego sekretariatu (od 1950 do 1954). W latach 1948–1980 członek KC PZPR, w okresie 1950–1954 jego sekretarz i zastępca członka Biura Politycznego KC. Członek BP KC PZPR od 1954 do 1956, w latach 1968–1971 przewodniczący Centralnej Komisji Kontroli Partyjnej.
Od 1952 do 1968 wiceprezes Rady Ministrów (od 1952 do 1954 jako I zastępca Prezesa Rady Ministrów). W latach 1969–1971 prezes Najwyższej Izby Kontroli. Od 1971 do 1978 ambasador PRL w ZSRR. Pełnił mandat poselski na Sejm PRL I, III, IV i V kadencji, w latach 1978–1980 członek prezydium Ogólnopolskiego Komitetu Frontu Jedności Narodu. Zenon Nowak na VII Plenum KC PZPR w 1956 wystąpił z zarzutem, że we władzach krajowych za dużo jest osób pochodzenia żydowskiego. Uważany za wpływową postać wśród „natolińczyków”.
Od jego nazwiska wzięło się popularne powiedzenie: „Tak czy owak – Zenon Nowak”, nawiązujące do wyjątkowo skutecznego opierania się roszadom personalnym w kierownictwie partii i państwa. Kiedy na VIII Plenum w październiku 1956 frakcja „puławian” rozprawiała się z „natolińczykami”, Nowak został wprawdzie usunięty z Biura Politycznego i utracił stanowisko I wicepremiera, ale rangę wicepremiera zachował.
Został pochowany 27 sierpnia 1980 na Cmentarzu Wojskowym na Warszawskich Powązkach (kwatera A30-półkole-4). W pogrzebie uczestniczyli m.in. członkowie władz PZPR: Władysław Kruczek, Emil Wojtaszek, Henryk Kisiel i Jerzy Muszyński. W imieniu Komitetu Centralnego PZPR Zenona Nowaka pożegnał członek Biura Politycznego KC PZPR, przewodniczący Centralnej Komisji Kontroli Partyjnej Władysław Kruczek.
Życie prywatne.
Mieszkał w Warszawie. Żonaty z Ireną z domu Kornijenko (1924–2011).

</doc>
<doc id="597643" url="https://pl.wikipedia.org/wiki?curid=597643" title="Jose Santamaria">
Jose Santamaria



</doc>
<doc id="597644" url="https://pl.wikipedia.org/wiki?curid=597644" title="Andrijevica">
Andrijevica

Andrijevica (cyr. Андријевица) – miasto w Czarnogórze, siedziba gminy Andrijevica. W 2011 roku liczyło 1048 mieszkańców.

</doc>
<doc id="597650" url="https://pl.wikipedia.org/wiki?curid=597650" title="Pomnik Poległym i Pomordowanym na Wschodzie">
Pomnik Poległym i Pomordowanym na Wschodzie

Pomnik Poległym i Pomordowanym na Wschodzie – pomnik autorstwa Maksymiliana Biskupskiego znajdujący się u zbiegu ulic Muranowskiej i gen. Władysława Andersa w Warszawie.
Opis.
Pomnik przedstawia ładunek krzyży (łacińskich i prawosławnych), a także żydowską macewę i nagrobek muzułmański, umieszczony na platformie symbolizującej wagon deportacyjny. Przed stojącą na torze kolejowym platformą ułożono 41 podkładów kolejowych, na których umieszczono nazwy pól bitewnych z września 1939 znajdujących się we wschodniej Polsce oraz nazwy miejscowości-miejsc kaźni narodu polskiego w ZSRR.
Został wybudowany ku czci Polaków poległych i pomordowanych na Wschodzie, a w szczególności wywiezionych do łagrów na Syberii oraz ofiar zbrodni katyńskiej. Głównym inicjatorem budowy monumentu był Wojciech Ziembiński. Pomnikiem opiekują się członkowie Federacji Rodzin Katyńskich i organizacji kombatanckich. 
Monument został odsłonięty 17 września 1995.
W 1999 modlił się tu Jan Paweł II podczas VII pielgrzymki do Polski. Obok pomnika w 2006 podczas pielgrzymki do Polski swoim papamobile przejeżdżał Benedykt XVI.

</doc>
<doc id="597651" url="https://pl.wikipedia.org/wiki?curid=597651" title="Silnik dolnozaworowy">
Silnik dolnozaworowy

Silnik dolnozaworowy – (w skrócie SV – ang. "side valve"), nazywany także bocznozaworowym, silnik tłokowy, w którym wałek rozrządu umieszczony jest poniżej cylindra (najczęściej w skrzyni korbowej), a zawory w bloku silnika, co wiąże się z innym systemem rozrządu niż w silniku górnozaworowym.
Silniki dolnozaworowe z racji prostszego rozrządu (np. smarowanie krzywek rozrządu w skrzyni korbowej jest proste i skuteczne) były masowo produkowane do lat 50. XX wieku. Jednak rosnące zapotrzebowanie na coraz wyższą moc i nacisk na ograniczenie zużycia paliwa sprawiło, że zostały stopniowo wypierane przez silniki górnozaworowe.
Obecnie silniki dolnozaworowe są rzadko stosowane w prostych urządzeniach takich jak np. kosiarki.
Zalety układu dolnozaworowego.
Źródło:
Wady układu dolnozaworowego.
Źródło:
W silniku dolnozaworowym stopień sprężania jest zawsze mniejszy od 8, co oznacza że ten typ rozrządu możemy spotkać tylko w silnikach z zapłonem iskrowym (silnik samochodu FSO Warszawa M-20 posiadał stopień sprężania 6,2)
Ogromna przewaga wad nad zaletami sprawia, że silnik dolnozaworowy (czasem równoznaczne jest określenie rozrząd dolnozaworowy) jest praktycznie nieprodukowany.
Bywa też spotykany układ, gdzie zawory ssące umieszczone są w głowicy silnika, zaś wydechowe w bloku silnika, co wiąże się z innym systemem rozrządu tzw. rozrząd mieszany oznaczany symbolem IOE (Inlet Over Exhaust) stosowany m.in. w niektórych modelach Harleya.

</doc>
<doc id="597656" url="https://pl.wikipedia.org/wiki?curid=597656" title="Ruch Świadomości Babadżi Herakhandi Samadź">
Ruch Świadomości Babadżi Herakhandi Samadź



</doc>
<doc id="597657" url="https://pl.wikipedia.org/wiki?curid=597657" title="Sylwester Sypień">
Sylwester Sypień

Sylwester Sypień (ur. 1968 we Wrocławiu) – polski karateka stylu kyokushin. Jest mężem Agnieszki Sypień. Jest najbardziej utytułowanym polskim zawodnikiem kyokushin karate. Posiada stopień mistrzowski 4.dan.

</doc>
<doc id="597660" url="https://pl.wikipedia.org/wiki?curid=597660" title="Berane">
Berane

Berane (cyr. Беране, w latach 1949–1992 Ivangrad) – miasto w Czarnogórze, siedziba gminy Berane. W 2011 roku liczyło 11 073 mieszkańców.

</doc>
<doc id="597662" url="https://pl.wikipedia.org/wiki?curid=597662" title="Tomasz Najduch">
Tomasz Najduch

Tomasz Najduch (ur. 1969 w Oświęcimiu) - polski karateka stylu kyokushin, posiadacz stopnia mistrzowskiego 4-ty dan.

</doc>
<doc id="597663" url="https://pl.wikipedia.org/wiki?curid=597663" title="Muszlowiec krótki">
Muszlowiec krótki

 ("Neolamprologus brevis") – słodkowodna ryba z rodziny pielęgnicowatych. Bywa hodowana w akwariach. 
Występowanie.
Litoral piaszczysty Jeziora Tanganika w Afryce, na głębokości 6–50 m. Gatunek endemiczny.
Opis.
Ciało lekko bocznie spłaszczone, zwykle brązowo-beżowe (istnieje wiele odmian barwnych), z pionowymi pręgami. Błyszcząca plama na pokrywach skrzelowych. Krawędzie płetw grzbietowej i ogonowej jasnopomarańczowe, a odbytowej - czarne. 
Jedna z najmniejszych muszlowców. Stosunkowo spokojne, czasem płochliwe ryby. Agresję okazują jedynie w okresie rozrodu. Dobierają się w pary lub tworzą grupy haremowe. 
Dymorfizm płciowy.
Samce większe od samic, osiągają do 6 cm, samice do 4 cm długości. U samców płetwy brzuszne, grzbietowa i odbytowa wyraźnie dłuższe, ostro zakończone.
Rozmnażanie.
Za swoją kryjówkę i miejsce rozrodu obierają pustą muszlę ślimaków, którą wspólnie zamieszkują. Często muszla jest zakopywana w piasku. Samica składa w muszli do 30 ziaren ikry. Larwy wykluwają się po ok. 3 dniach, a po kolejnych 7 - 8 dniach narybek rozpoczyna samodzielne żerowanie. Ikrą i narybkiem opiekuje się samica. Młode mogą przebywać w rewirze rodziców do kolejnego tarła.

</doc>
<doc id="597664" url="https://pl.wikipedia.org/wiki?curid=597664" title="Neolamprologus brevis">
Neolamprologus brevis



</doc>
<doc id="597666" url="https://pl.wikipedia.org/wiki?curid=597666" title="Zofia Bohdanowicz">
Zofia Bohdanowicz



</doc>
<doc id="597672" url="https://pl.wikipedia.org/wiki?curid=597672" title="Václav Kahuda">
Václav Kahuda

Václav Kahuda, właśc. "Petr Kratochvíl" (ur. 8 listopada 1965 w Pradze) - prozaik czeski, autor powieści "Houština" (2001) i "Proudy" (2002).
Życiorys.
Pracował początkowo fizycznie jako stróż nocny w muzeum, mechanik w oczyszczalni ścieków, grabarz i palacz. W 2. poł. 80. XX w. jego kolega szkolny, muzyk Lou Fanánek Hagen, kierownik zespołu Trzy Siostry, wprowadził go do grupy, spotykającej się w gospodzie „Na Staré kovárně” w praskiej dzielnicy Branik. 
Został współzałożycielem i redaktorem „Almanachu Branickiego”. Publikował utwory w wielu czasopismach. 
Obecnie mieszka jako rencista w Pradze.

</doc>
<doc id="597673" url="https://pl.wikipedia.org/wiki?curid=597673" title="Kewlar">
Kewlar



</doc>
<doc id="597674" url="https://pl.wikipedia.org/wiki?curid=597674" title="Kandia">
Kandia



</doc>
<doc id="597675" url="https://pl.wikipedia.org/wiki?curid=597675" title="The Fat of the Land">
The Fat of the Land

The Fat of the Land – trzeci album studyjny brytyjskiego zespołu The Prodigy, wydany 30 czerwca 1997 roku nakładem wytwórni XL Recordings. Jest to jedyny album zespołu wydany jako „Prodigy”, bez „The” w nazwie. Album sprzedał się w nakładzie 10 milionów kopii i jest jednym z najpopularniejszych wydanych przez grupę. W 2012, z okazji piętnastolecia wydania "The Fat of the Land", album doczekał się reedycji z 6 nowymi remiksami, zatytułowany The Added Fat EP.
Lista utworów.
Side One
Side Two
Side Three
Side Four

</doc>
<doc id="597676" url="https://pl.wikipedia.org/wiki?curid=597676" title="Nadciśnienie płucne">
Nadciśnienie płucne

Nadciśnienie płucne (łac. "hypertensio pulmonalis", używany jest skrótowiec PH od ang. "pulmonary hypertension") – stan, w którym dochodzi do podwyższenia ciśnienia krwi w krążeniu małym. Prawidłowe wartości ciśnienia krwi w tętnicy płucnej wynoszą:
W przypadku wartości ciśnienia średniego przekraczającego 30 mm Hg w czasie wysiłku w bezpośrednim pomiarze hemodynamicznym, lub ciśnienia średniego w spoczynku przekraczającego 25 mm Hg, rozpoznaje się nadciśnienie płucne.
Klasyfikacja.
Klasyfikacja z Evian z 1998 roku (zmodyfikowana w 2003 roku w Wenecji) wyróżnia pięć grup etiologicznych HP:
Etiologia.
Nadciśnienie płucne pierwotne.
Ta postać zwana jest również nadciśnieniem płucnym samoistnym. . Choroba częściej występuje u kobiet w wieku średnim (średni wiek wystąpienia to 36 lat). Czynnikami ryzyka, oprócz powyższych, jest występowanie w rodzinie przypadków nadciśnienia płucnego, infekcje oraz współistnienie nadciśnienia wrotnego.
Choroba przebiega ze skurczem naczyń w krążeniu płucnym, będącym wynikiem przewagi występowania czynników wazokonstrykcyjnych nad wazodylatacyjnymi. Choroba przebiega ze skłonnością do nadmiernego wykrzepiania się krwi.
Objawy i przebieg.
Klasyfikacja.
Stosuje się klasyfikację czynnościową WHO chorych z tętniczym nadciśnieniem płucnym:
Rozpoznanie.
Rozpoznanie opiera się na wyniku bezpośredniego badania hemodynamicznego. W badaniu przesiewowym podejrzenie choroby można postawić na podstawie oceny gradientu wstecznego niedomykalności zastawki trójdzielnej (w łagodnym nadciśnieniu płucnym wynosi on 32–46 mm Hg). 
Postępowanie i leczenie.
W przypadkach nadciśnienia wtórnego obowiązuje leczenie choroby podstawowej, co zwykle doprowadza do zmniejszenia stopnia nadciśnienia płucnego.
Leczenie nadciśnienia płucnego samoistnego:
Rokowanie.
Według rejestru amerykańskich Narodowych Instytutów Zdrowia z 1980 roku średnia długość życia osób nieleczonych wynosiła 2–3 lata od chwili rozpoznania, a najczęstszą przyczyną śmierci była niewydolność prawej komory serca. Chociaż liczby te są szeroko cytowane, to niezbyt istotne dzisiaj. Wyniki zmieniły się znacznie w przeciągu ostatnich trzech dziesięcioleci.
Wprowadzenie nowych programów farmakologicznych oraz większa wiedza lekarzy (skutkująca szybszą wykrywalnością choroby) spowodowały znaczne wydłużenie czasu życia. 
Stosowanie od niedawna nowych środków farmakologicznych oraz wprowadzenie leczenia skojarzonego powoduje, że trudno określić wpływ tych czynników na długość życia pacjentów. Należy oczekiwać, że w najbliższej przyszłości średnia długość życia od wykrycia choroby znacznie się wydłuży.
Historia.
Pierwszy opis „sklerozy naczyń płucnych” pochodzi z 1891 roku i jest autorstwa Ernsta von Romberga. Dresdale i wsp. wprowadzili w 1951 roku termin „pierwotne nadciśnienie płucne”. W 1970 roku wprowadzono do kardiologii cewnik naczyniowy zaprojektowany przez Swana i Ganza. W 1996 roku amerykańska Agencja Żywności i Leków zezwoliła na stosowanie w leczeniu nadciśnienia płucnego epoprostenolu.

</doc>
<doc id="597677" url="https://pl.wikipedia.org/wiki?curid=597677" title="Vaclav Kahuda">
Vaclav Kahuda



</doc>
<doc id="597678" url="https://pl.wikipedia.org/wiki?curid=597678" title="Historia gier komputerowych">
Historia gier komputerowych

Historia gier komputerowych – interaktywnych programów komputerowych służących do celów rozrywkowych – obejmuje okres od 1947 roku, kiedy wynaleziono pierwszy prototyp gry elektronicznej. Do 1972 roku gry komputerowe były produkcjami akademickimi, a do masowego obiegu weszły za sprawą gry "Pong". Dzięki jego popularności powstały platformy do gry – automaty i konsole, a od lat 80. XX wieku także komputery osobiste. Od lat 90. XX wieku gry komputerowe zaczęły masowo obsługiwać rozgrywkę sieciową oraz grafikę trójwymiarową, stając się produktem masowym. Wśród najnowszych tendencji należy wyróżnić cyfrową dystrybucję rozrywki elektronicznej oraz rozwój gier społecznościowych i mobilnych.
Początki gier komputerowych.
Prototypem gry komputerowej był wynaleziony w 1947 roku przez Amerykanów Thomasa A. Goldsmitha Jr. i Estle Raya program "Cathode-Ray Tube Amusement Device" – analogowy symulator pocisku rakietowego używający lamp elektronowych. Początek gier komputerowych w formie graficznej nastąpił jednak dopiero po wynalezieniu w Wielkiej Brytanii komputera EDSAC – pierwszej maszyny liczącej posiadającej wyświetlacze, które stanowiły prototyp monitora. Pionierem gier komputerowych stał się pracownik uniwersytetu w Cambridge, Alexander Sandy Douglas, który w ramach pracy doktorskiej stworzył adaptację zabawy w kółko i krzyżyk pod nazwą "Noughts and Crosses" (1952). Kolejnego osiągnięcia w zakresie tworzenia gier dokonał fizyk William Higinbotham, który wyprodukował dzieło "Tennis for Two" na podstawie gry w tenisa (1958). Była to pierwsza graficzna gra komputerowa, wyświetlana na oscyloskopie i posiadająca kontrolery do sterowania. Kolejną innowacyjną grą okazała się "Spacewar!" (1961) stworzona przez Steve’a Russella z Massachusetts Institute of Technology, w której dwaj gracze kierujący statkami kosmicznymi mieli za zadanie zniszczyć przeciwnika. W amerykańskich publikacjach wskazuje się ją jako pierwszą grę z prawdziwą wektorową grafiką komputerową.
Pierwsze programy interaktywne stanowiły produkcje akademickie. Do ich upowszechnienia dążył Ralph Baer, który zamierzał stworzyć interaktywną grę możliwą do podłączenia do telewizora. Wynalazł nowe kontrolery (na przykład pistolet do strzelania w ekran) i doprowadził do wydania pierwszej w historii konsoli gier wideo pod nazwą Magnavox Odyssey (1972), która zapoczątkowała pierwszą generację platform do grania. Skopiowanie przez Nolana Bushnella pomysłu Baera na uproszczoną symulację tenisa doprowadziło do wydania pierwszej gry na automaty – "Ponga" (1972), którego seryjna sprzedaż przez Atari doprowadziła do pierwszego sukcesu komercyjnego w branży.
Popularyzacja gier komputerowych i platform do grania (lata 70. i 80. XX wieku).
Rozwój gier na automaty.
Sukces "Ponga" spowodował produkcję przez Atari kolejnych gier zręcznościowych przeznaczonych na automaty: "Tanka" – symulatora walki czołgów (1974), "Shark Jaws" – pierwszej gry komputerowej z zastosowanymi animacjami postaci (1975); rywalizację z Atari podjęła japońska spółka Taito, produkując "Gun Fight" (1975) – pierwszą grę wykorzystującą mikroprocesory. Rozwój gier na automaty postępował: Steve Jobs i Steve Wozniak stworzyli "Breakout" (1976) – pierwowzór "Arkanoida"; Japończyk Tomohiro Nishikado zasłynął jako twórca "Space Invaders" (1978) – produktu o niespotykanej dotąd popularności, który upowszechnił rozrywkę elektroniczną i zapoczątkował gatunek strzelanek. Odpowiedzią na "Space Invaders" był "Galaxian" (1979) – pierwsza gra komputerowa z kolorowym wyświetlaczem. Kolejnym przebojem na automaty była gra "Asteroids" (1979), oparta głównie na pomyśle "Spacewar!". Premiera "Pac-Mana" (1980), kolejnego sukcesu komercyjnego autorstwa Toru Iwataniego ze spółki Namco, uczyniła tytułowego bohatera pierwszą w historii branży ikoną popkultury, co zaowocowało między innymi sequelami gry i serialem animowanym. Ostatnimi kluczowymi produkcjami na automaty z tego okresu były: gra "Dragon’s Lair" (1983) autorstwa Dona Blutha, zawierająca nowoczesną oprawę graficzną przywodzącą na myśl interaktywny film animowany, oraz "Mario Bros." (1983) wyprodukowana przez Shigeru Miyamoto, która oficjalnie wprowadziła postać Mario, znaną z gry "Donkey Kong" (1981).
Druga generacja konsol.
Rozwojowi gier komputerowych towarzyszyły innowacje w zakresie konsol gier wideo. W 1976 roku powstała Fairchild Channel F, która wykorzystywała kartridże z różnymi tytułami, co pozwalało na łatwą zmianę gry. W 1977 roku Atari wydało konsolę Atari VCS, która popularność zyskała po wydaniu dla niej portu "Space Invaders" (1980) oraz przeboju Davida Crane'a pod tytułem "Pitfall!" (1982). Sukcesy odniosły także wyprodukowane przez Mattel konsole Intellivision (1979) i ColecoVision (1982), przy czym ta ostatnia stała się popularna dzięki konwersjom tytułów na automaty.
Niepowodzenie konsoli Atari 5200 (1982), jak również pojawienie się komputerów uniwersalnych w rodzaju ZX Spectrum i Commodore 64, doprowadziły w 1983 roku do gwałtownego załamania sprzedaży konsol i zapaści branżowej, powiązanej z upadkiem Atari.
Początek gier na komputery.
Sukces gier komputerowych na automatach i konsolach nie szedł w parze z ich popularnością na komputerach. Te, dostępne głównie na uniwersytetach, były w latach 70. XX wieku zbyt duże i drogie, żeby stać się powszechnymi platformami do grania. Mimo ich niedoskonałości technicznej właśnie na nich narodził się w 1972 roku gatunek gier tekstowych, w których zarówno interfejs, jak i komendy wydawane przez gracza były zapisywane za pomocą tekstu. Dojrzałość gry tekstowe zyskały za sprawą tytułów takich, jak "Adventure" (1976) Willa Crowthera i "Zork" (1977) autorstwa studentów z Massachusetts, który popularny stał się za sprawą konwersji na jeden z pierwszych mikrokomputerów Apple II (1980). Jedną z pierwszych adaptacji gier fabularnych na komputery był "Akalabeth" (1979) Richarda Garriotta z pseudotrójwymiarowym widokiem zza oczu bohatera; Garriott stał się sławny dzięki grze "Ultima" (1980), rozpoczynającej wieloletnią serię wprowadzającą innowacje do gatunku. Gatunek graficznej, przygodowej gry akcji otworzyła "Adventure" (1979). Pierwszą grą na komputery zawierającą prawdziwą oprawę graficzną stała się "Mystery House" (1979) autorstwa Kena i Roberty Williams, otwierająca gatunek gier przygodowych, nadal jednak opartych na wpisywaniu komend tekstowych. Z kolei gatunek skradanek zapoczątkował "Castle Wolfenstein" (1981) Silasa Warnera.
Przełomem technologicznym, pozwalającym na dalszy rozwój gier na komputery, stało się wprowadzenie w 1982 roku komputera ZX Spectrum o zamkniętej architekturze, umożliwiającego wyświetlanie kolorowej grafiki i odtwarzanie dźwięku na domowym telewizorze; pozwolił on na powstanie takich gier platformowych, jak "Manic Miner" Matthew Smitha (1983) i jego kontynuacja "Jet Set Willy" (1984). Odpowiedzią ze strony konkurencji była sprzedaż niezwykle popularnego (17 milionów sprzedanych egzemplarzy), 8-bitowego Commodore 64, na którym zadebiutowały strategiczne gry turowe "Defender of the Crown" (1986) oraz klasyczna "Pirates!" (1987) Sida Meiera. Do 1985 roku powstały inne innowacyjne komputery: Atari 800 XL, 16-bitowy Atari 512 ST oraz przede wszystkim Amiga 1000. Brak dalszych osiągnięć wśród komputerów o zamkniętej architekturze kontrastował ze wzrastającą popularnością wprowadzonego w 1981 roku komputera osobistego IBM PC z możliwością rozbudowy o nowsze komponenty, który jednak wówczas stanowił bardziej urządzenie biznesowe niż platformę do grania. Mimo to właśnie na nim pojawiła się klasyczna gra przygodowa "" (1984) Roberty Williams. Do 1989 roku wydano na komputerach również tak innowacyjne dzieła, jak logiczne: "Boulder Dash" (1984) Petera Liepy i rosyjski "Tetris" (1984) Aleksieja Pażytnowa, bijatykę "Karateka" (1984) Jordana Mechnera, przygodową "Maniac Mansion" (1987) Rona Gilberta z interfejsem „wskaż i kliknij”, ekonomiczną "SimCity" (1989) Willa Wrighta oraz brytyjską „grę w boga” "Populous" Petera Molyneux (1989).
Trzecia generacja konsol.
Po klęsce Atari schedę nad tworzeniem konsol gier wideo przejęło japońskie przedsiębiorstwo Nintendo, które w 1984 roku wyprodukowało 8-bitową konsolę Nintendo Entertainment System. Odniosła ona wielki sukces, przyczyniając się do popularności gier platformowych ("Super Mario Bros.", 1985; "Metroid", 1986; "Castlevania", 1987), przygodowych gier akcji ("The Legend of Zelda", 1986, autorstwa Shigeru Miyamoto) oraz gier fabularnych w odmianie japońskiej ("Final Fantasy", 1987). Z Nintendo konkurowała Sega, która wprowadziła konsolę Sega Master System wraz z przebojami takimi jak "Sonic the Hedgehog" (1991).
Dalszy rozwój gier (lata 90. XX wieku).
Rozwój gatunkowy i popularyzacja komputera osobistego.
Na przełomie lat 80. i 90. XX wieku dokonane zostały kolejne innowacje w branży gier komputerowych. Jordan Mechner wyprodukował grę platformową "Prince of Persia" (1989), słynną dzięki oddaniu płynności ruchu ludzkiego. Sid Meier stworzył pełną rozmachu strategiczną grę turową "Civilization" (1991) o kształtowaniu się cywilizacji na przestrzeni wieków. Francuz Éric Chahi dokonał kroku milowego w historii gier komputerowych – jego dzieło "Another World" (1991) wprowadziło spójną, interaktywną fabułę przypominającą film, niepowtarzalną akcję oraz współpracę z osobą kierowaną przez komputer, idąc pod prąd schematycznym dotąd produkcjom. W tym duchu tworzone było osiągnięcie wśród gier przygodowych ' (1991) autorstwa Jane Jensen. Powstały również we Francji, pseudotrójwymiarowy "Alone in the Dark" (1992) ustanowił gatunek survival horroru. Pionierska działalność programisty Johna Carmacka ("Wolfenstein 3D", 1992; "Doom", 1993) przyczyniła się do powstania gatunku strzelanek pierwszoosobowych i uczynienia komputera osobistego platformą do grania, pogrążając przy tym komputery o zamkniętej architekturze. Wpływowe były również gra wyścigowa ' (1990), pierwsza strategiczna gra czasu rzeczywistego, ' (1992), oraz hybrydowa gra taktyczna ' (1994); spośród gier sportowych wyróżniały się brytyjska "Sensible Soccer" (1992) i zapoczątkowana w 1994 roku seria "FIFA".
Druga połowa lat 90. XX wieku również obfitowała w innowacje gatunkowe. "PaRappa the Rapper" (1996) ustanowił gatunek gier muzycznych. Wśród gier wyścigowych wyróżniły się "Road &amp; Track Presents: The Need for Speed" (1995), "Gran Turismo" (1997) i "Grand Prix Legends" (1998). Na nowo popularność zyskały gry fabularne ("Baldur’s Gate", 1998; postapokaliptyczny "Fallout", 1998; "" Chrisa Avellone'a, 1999). Osiągnięcia zanotowały również gry przygodowe (wzorcowa adaptacja dzieła literackiego "Blade Runner", 1996; wykonana przy użyciu plasteliny "The Neverhood", 1996; prześmiewcza "The Curse of Monkey Island", 1997; studium schizofrenii "Sanitarium", 1998); inspirowany art déco "Grim Fandango" (1998) odniósł jednak klęskę finansową, podobnie jak ambitne "The Last Express" Jordana Mechnera (1997) i "Heart of Darkness" Érica Chahiego (1998), co można tłumaczyć coraz większą popularnością wieloosobowych gier trójwymiarowych.
Czwarta i piąta generacja konsol.
Rynek konsol do gier nadal się rozwijał, czego wyrazem było stworzenie konkurujących ze sobą, 16-bitowych platform Sega Mega Drive i Super Nintendo Entertainment System. Ważniejsze jednak dla rozwoju branży okazało się upowszechnienie konsol przenośnych – Atari Lynx oraz linii Game Boy z 1989 roku, która odniosła sukces komercyjny wynoszący 118 milionów sprzedanych egzemplarzy, między innymi dzięki konwersji "Tetrisa".
W latach 1994–1996 zadebiutowała kolejna generacja 32-bitowych konsol domowych, które sprzętowo obsługiwały grafikę trójwymiarową, między innymi Atari Jaguar, Sega Saturn, Nintendo 64 i PlayStation, to jednak ta ostatnia – będąca debiutem Sony – odniosła największy sukces.
Upowszechnienie grafiki trójwymiarowej i rozgrywki wieloosobowej.
Grafika trójwymiarowa po raz pierwszy pojawiła się w grze komputerowej na automaty "BattleZone" (1980) oraz w symulatorze kosmicznym "Elite" (1984). Jej upowszechnienie w grach komputerowych w latach 90. XX wieku nastąpiło dzięki pojawieniu się kolejnego wpływowego symulatora kosmicznego "TIE Fighter" (1994), a przede wszystkim przełomowej dla rozwoju branży strzelanki pierwszoosobowej "Quake" (1996) autorstwa Johna Romero, z którym konkurowały bardziej dopracowane wizualnie i rozbudowane fabularnie "Half-Life" (1998) i "Unreal" (1998). Trójwymiar wspierany przez kartę graficzną wprowadzony został przez brytyjską grę "Tomb Raider" autorstwa Toby’ego Garda, której bohaterka Lara Croft stała się ikoną kultury masowej. Odnowę dzięki nowej technologii między innymi przeżyły gry z gatunków: survival horror ("Resident Evil", 1996; "Silent Hill", 1999), fabularne ("Final Fantasy VII", 1997), przygodowe gry akcji (wzorcowa gra gatunku ', 1998), skradanki ("Metal Gear Solid", 1998; ', 1998) oraz gry strategiczne ("", 1997; saga kosmiczna "Homeworld", 1999). Alternatywę dla wówczas niedoskonałej technologii trójwymiarowej stanowiły gry wykonane w technice full motion video – pseudointeraktywne filmy o niskiej interakcji z otoczeniem i miernym aktorstwie.
Upowszechnianie się Internetu umożliwiło rozwój rozgrywki wieloosobowej z użyciem tego medium. Pod koniec lat 90. XX wieku ukształtował się gatunek MMORPG, umożliwiający uczestnictwo wielu graczy w wirtualnym świecie ("Ultima Online", 1997; "EverQuest", 1999). Powstawały platformy do obsługi gry wieloosobowej, między innymi Battle.net autorstwa przedsiębiorstwa Blizzard Entertainment, który uczynił sławnymi takie gry, jak strategiczna ' (1995), fabularna gra akcji "Diablo" (1996) i strategiczny "StarCraft" (1998). Wraz z postępującym tworzeniem się sportu elektronicznego opartego na profesjonalnych graczach (World Cyber Games i inne turnieje) narodziło się zjawisko tzw. gier turniejowych, nastawionych przede wszystkim na tryb gry wieloosobowej, na przykład ' (1999), "Unreal Tournament" (1999) i "Counter-Strike" (1999) – pierwsza popularna modyfikacja gry komputerowej.
Współczesność (od początku XXI wieku).
Szósta i siódma generacja konsol.
Kolejną, szóstą generację konsol gier wideo otworzyła Sega Dreamcast z 1998 roku, która – jako pierwsza z konsolowych platform – umożliwiała rozgrywkę przez Internet i wprowadziła karty pamięci do zapisywania stanu rozgrywki. Dreamcasta przyćmiła jednak wydana w 2000 roku konsola PlayStation 2, która oferowała wsteczną kompatybilność z grami na oryginalne PlayStation i do 2005 roku uzyskała sprzedaż w wysokości 90 milionów egzemplarzy. Innymi wyróżniającymi się platformami były wydany w 2001 roku Xbox autorstwa Microsoftu, który wprowadził internetową usługę Xbox Live, oraz GameCube o wysokich wówczas możliwościach technicznych. Wśród konsol przenośnych wydarzeniem było pojawienie się platformy Game Boy Advance, która uzyskała sprzedaż w wysokości 80 milionów egzemplarzy.
Na siódmą generację konsol składały się trzy główne platformy do gry: Xbox 360 (2005), PlayStation 3 (2006) i Wii (2006); ta ostatnia, dzięki pomysłowi na bezpośrednie kierowanie ruchem postaci wirtualnych poprzez wykrywanie aktywności ruchowej gracza (Wii Remote), uzyskała sprzedaż w wysokości niemal 97 milionów egzemplarzy, co skłoniło konkurencję do wydania opartych na tym samym pomyśle Kinecta oraz PlayStation Move. Jeszcze większy sukces (ponad 150 milionów sprzedanych egzemplarzy) odniosła przenośna konsola Nintendo DS (2004) z rysikiem jako jednym z kontrolerów, z którą konkurowało bardziej tradycyjne, ale nowocześniejsze technologicznie PlayStation Portable.
Gry masowe.
Na przełomie XX i XXI wieku zaczął się kształtować dochodowy biznes gier komputerowych, obliczony na jak największą sprzedaż dzieł z zakresu elektronicznej rozrywki przy uproszczeniu rozgrywki; międzynarodowy rozgłos zyskały targi branżowe w stylu Electronic Entertainment Expo i Games Convention. Wielki sukces odniosła wydana przez Electronic Arts symulacja ludzkiego życia "The Sims" (2000) Willa Wrighta, która stała się fenomenem branży, popularyzując swoistą odmianę prostych gier rekreacyjnych (casual). Upowszechniły się tzw. hybrydy – mieszaniny różnych gatunków, między innymi cyberpunkowy "Deus Ex" (2000), będący połączeniem shootera z grą fabularną, czy ' (2000) łączący elementy strategii turowej i czasu rzeczywistego. Rozwój przeżyły gry akcji, na przykład ' (2001), "Call of Duty" (2003), "Half-Life 2" (2004), "Gears of War" (2005) Cliffa Bleszinskiego stylizowana na reportaż z linii frontu, "BioShock" (2007); przygodowe gry akcji, na przykład szkockie "Grand Theft Auto III" z otwartym światem (2001), czeska "Mafia" (2002) inspirowana filmem "Ojciec chrzestny", "God of War" (2005), "Red Dead Redemption" (2010); gry wyścigowe, między innymi "Project Gotham Racing" (2001), "TOCA Race Driver" (2002), "Forza Motorsport" (2005), "Test Drive Unlimited" (2007); także gry fabularne, na przykład ' (2003), ' (2006), polski "Wiedźmin" (2007), "Mass Effect" (2007) oraz "Demon’s Souls" (2009). W awangardzie branży znalazły się gry przygodowe ("Syberia" Benoît Sokala, 2003; psychologiczny dreszczowiec "Heavy Rain", 2010; "L.A. Noire", 2011). Okresową popularność zdobyły gry muzyczne dzięki serii "Guitar Hero" (2005–2010), jednak ich formuła ostatecznie się wyczerpała. Trwały sukces odniosły natomiast gry MMORPG ("World of Warcraft", 2004; "Guild Wars", 2005).
Od 2004 roku dają się zauważyć nowe tendencje w branży gier komputerowych. Debiut platformy cyfrowej dystrybucji gier Steam, a także konsolowych Xbox Live Arcade i PlayStation Network, spowodował rozwój tego typu sprzedaży elektronicznej rozrywki; nowe możliwości dystrybucji swoich dzieł zarazem zyskali twórcy niezależni. Wśród nich sukcesy odnieśli Auriea Harvey i Michaël Samyn ("The Path", 2007), Kyle Gabler ("World of Goo", 2008), Jonathan Blow ("Braid", 2009), Jenova Chen ("Flower", 2009), a także Jeppe Carlsen (porównywane do dzieł ekspresjonistycznych "Limbo", 2010), Markus Persson ("Minecraft", 2011) i Scott Cawthon (Five Night at Freddy’s).
Specyficzną odmianą elektronicznej rozrywki były gry przeglądarkowe ("OGame", 2003; "Plemiona", 2003; "The West", 2008). Popularność zyskały gry społecznościowe, między innymi wirtualny świat "Second Life" (2006), oparta głównie na twórczości graczy "LittleBigPlanet" (2008) oraz dochodowe gry internetowe na bazie portali społecznościowych ("Mafia Wars", 2008; "FarmVille", 2009). Coraz większe sukcesy odnosiły gry na telefony komórkowe oraz smartfony, z przebojową fińską produkcją "Angry Birds" (2009) na czele, która zapoczątkowała serię pobraną ponad miliard razy do 2012 roku. Przyszłość gier wyznacza rozpowszechnianie się technologii chmury obliczeniowej, dzięki której wystartowały usługi OnLive (2010) i Gaikai (2011), a także pojawienie się przenośnych konsol PlayStation Vita i Nintendo 3DS (2011) z obsługą usług internetowych.
Kolejną zauważalną tendencją, występującą szczególnie w grach MMO, jest przechodzenie z systemu abonamentowego na model free-to-play z zastosowaniem mikropłatności ("", 2011). Osobliwym zjawiskiem we współczesnych grach jest pojawienie się płatnej zawartości do pobrania oraz wielka popularność systemu osiągnięć. Gry komputerowe stały się dochodowym źródłem biznesu, o czym świadczyła wartość rynku wynosząca w 2011 roku 52 miliardy dolarów na świecie i 692 milionów złotych w Polsce.

</doc>
<doc id="597685" url="https://pl.wikipedia.org/wiki?curid=597685" title="Jan Albin Goetz">
Jan Albin Goetz

Jan Albin Goetz, Jan Götz-Okocimski, także Götz Edler von Okocim, a 1909–1911 Götz Freiherr von Okocim (ur. 18 lipca 1864 w Okocimiu, Stary Pałac, zm. 24 kwietnia 1931 w Okocimiu, Nowy Pałac) – polski przedsiębiorca.
Życiorys.
Urodził się 18 lipca 1864 w Okocimiu, w rodzinie Jana Ewangelisty i Albiny Žižka (1834–1914). Miał dwie siostry. Albina (1860–1937) była żoną Zdzisława Włodka, matką Jan Zdzisława.
Studiował na Wydziale Rolniczo-Leśnym Uniwersytetu w Wiedniu w latach 1883–1885. Od 1897 roku przez 27 lat był marszałkiem Rady Powiatowej, był posłem do austriackiej Rady Państwa w latach 1898–1912, gdzie był prezesem Koła Polskiego. Posłował również na Sejm Galicyjski w latach 1901–1914, prezes Koła Polskiego w Wiedniu.
W 1908 uzyskał tytuł „Freiherr” (równoważny z tytułem barona) od cesarza austriackiego Franciszka Józefa, z herbem własnym, oraz dewizą herbową „Pracą i Prawdą”. W 1911 ustalił w sposób prawny ostateczne brzmienie swojego nazwiska w języku polskim i odtąd znany był jako "Baron Jan Goetz Okocimski". Był konserwatywnym politykiem, działaczem samorządowym, gospodarczym, politycznym i społecznym, oraz filantropem. Wsparł finansowo budowę pomnika Adama Mickiewicza w Krakowie. Był posłem i senatorem w sejmie polskim oraz prezesem Koła polskiego w Wiedniu.Pod koniec XIX w. wraz z małżonką hrabiną Zofią z Sumińskich wybudował w Brzesku, w pobliżu Browaru Okocim kompleks pałacowy wzorowany na architekturze wiedeńskiej, otoczony parkiem utrzymanym w stylu angielskim.
Od 1904 aż do śmierci był właścicielem Browaru Krakowskiego i Fabryki Przetworów Słodowych. Odziedziczył go po nim jego syn – Antoni.
Poseł na Sejm Ustawodawczy (1919–1922), brał udział w pracach Klubu Pracy Konstytucyjnej. Prezes Związku Przemysłowców w Krakowie od 19 stycznia 1923 roku do 31 grudnia 1928 roku, prezes Banku Małopolskiego do 31 sierpnia 1928 roku. Prezes Polskiego Towarzystwa Ekonomicznego w Krakowie w latach 1921–1930. Podczas wojny polsko-bolszewickiej latem 1920 subskrybował 10 mln marek pożyczki Odrodzenia oraz dokonał innych działań na rzecz sprawy polskiej.
30 kwietnia 1925, "za zasługi na polu pracy obywatelskiej oraz około podniesienia przemysłu i rolnictwa" został odznaczony Krzyżem Komandorskim Orderu Odrodzenia Polski.
Senator II kadencji wybrany w 1928 roku z województwa krakowskiego z Listy BBWR.
Od 12 stycznia 1889 był mężem Zofii Jadwigi Marii hr. Sumińskiej h. Leszczyc (1867–1945), z którą miał 5 dzieci:
Zmarł 24 kwietnia 1931 w Okocimiu. Pochowany został w krypcie grobowej Goetz Okocimskich kościoła parafialnego w Okocimiu Górnym.

</doc>
<doc id="597686" url="https://pl.wikipedia.org/wiki?curid=597686" title="Rejon naurski">
Rejon naurski

Rejon naurski (ros. Нау́рский райо́н, "Naurskij rajon", czecz. Новр-ГІалин район / "Novr-Ġalin̡ rayon") – jeden z 15 rejonów w Czeczenii, znajdujący się w północnej części kraju. W 2002 roku rejon zamieszkiwało 51 143 osób. Stolicą rejonu jest stanica Naurskaja.

</doc>
<doc id="597690" url="https://pl.wikipedia.org/wiki?curid=597690" title="Neokomunizm">
Neokomunizm

Neokomunizm − nieformalna nazwa nurtu społeczno-politycznego. Reprezentuje on zasadnicze teorie społeczno-gospodarcze zawarte w dziełach Karola Marksa i Fryderyka Engelsa. Odcina się częściowo lub całkowicie od metod działania dyktatury komunistycznej. Polega on na realizacji idei komunizmu w nowych warunkach, zasady i poglądy są adaptacją komunizmu i marksizmu do nowych warunków społecznych.
Pochodzenie słowa.
Określenie „neo-komunizm” w języku rosyjskim, według dostępnych danych, po raz pierwszy zostało użyte przez A. N. Tarasowa w listopadzie 1973 roku w jego dziele „Zasady neokomunizmu”, która stała się teoretycznym dokumentem tajnej Partii Nowych Komunistów (NCP), a następnie Neokomunistycznej Partii Związku Radzieckiego (NCSPS). Ideowo „Zasady neo komunizmu” są związkiem ortodoksyjnego marksizmu, leninizmu, trockizmu i koncepcji nowej lewicy, często anarchistycznej.
Współczesne użycie pojęcia.
W tej chwili nie ma jasnej koncepcji neo-komunizmu. Neo-komuniści nazywają siebie jako tych, którzy mają negatywny stosunek do modelu sowieckiego, a ci, którzy są pozytywnie nastawieni do Związku Radzieckiego to partie polityczne, które są spadkobiercami KPZR (Komunistyczna Partia Federacji Rosyjskiej Rosyjska Partia Komunistyczna, Liga Komunistyczna i inne). Do grupy tej zaliczają się także zwolennicy anarchizmu i kapitalizmu państwowego.
Jeden z autorów „Manifestu neo-komunizmu” proponuje koncepcję neo-komunizmu jako systemu społecznego z organizacją sieci społeczeństwa, którego wszystkie elementy są zjednoczone w mikro-Zjednoczone – Gminy, które w imieniu swoich członków współdziałają z rządem federalnym i biorą udział w gospodarce.
Neokomunistyczna Białoruś.
Mianem neokomunistycznej określana jest czasem Białoruś rządzona przez Aleksandra Łukaszenkę, która odcina się od Związku Radzieckiego, ale systemem gospodarczym kraju jest socjalizm rynkowy i 80% PKB kraju wytwarza sektor państwowy. System Białorusi nie jest podobny, ani do kapitalizmu, ani do radzieckiej wersji komunizmu i z tego też powodu bywa określany jako neokomunistyczny.

</doc>
<doc id="597697" url="https://pl.wikipedia.org/wiki?curid=597697" title="Rejon szełkowski">
Rejon szełkowski

Rejon szełkowski (ros. Шелковской район, "Szełkowskoj rajon", czecz. Шелковской район / "Şelkovskoy rayon") – jeden z 15 rejonów w Czeczenii, znajdujący się w północnej części kraju. W 2001 roku rejon zamieszkiwało 51 783 osób. Stolicą rejonu jest stanica Szełkowskaja.

</doc>
<doc id="597703" url="https://pl.wikipedia.org/wiki?curid=597703" title="KiKA">
KiKA

KiKA (z – kanał dziecięcy) – niemiecka stacja telewizyjna skierowana do dzieci i młodzieży w wieku od 3 do 14 lat.
Historia.
Stacja powstała dzięki współpracy stacji ARD i ZDF 1 stycznia 1997 roku. Nadaje głównie seriale animowane i fabularne dla dzieci, a także magazyny własnej produkcji. Emisja każdego dnia trwa od 6 do 21, w nocy emitowane są zapętlone kreskówki „Bernd das Brot” (Chleb Bernard). Siedziba stacji znajduje się w Erfurcie.
W Polsce można odbierać program stacji dzięki odbiornikom satelitarnym skierowanym na Astrę, a także niektórym telewizjom kablowym.

</doc>
<doc id="597708" url="https://pl.wikipedia.org/wiki?curid=597708" title="Casio F-91W">
Casio F-91W

Casio F-91W – zegarek elektroniczny produkowany od 1989 roku przez japońską firmę Casio, wyposażony m.in. w budzik i stoper. W pierwszej dekadzie XXI wieku zyskał złą sławę, gdyż z racji dostępności, niskiej ceny, oraz wbudowanej funkcji alarmu, według służb wywiadowczych Stanów Zjednoczonych był często wykorzystywany do produkcji bomb przez terrorystów Al-Kaidy.
Według ujawnionych w 2006 roku na skutek nakazu sądowego dokumentów Departamentu Obrony USA, około dwunastu więźniów przetrzymywanych przez siły amerykańskie w bazie Guantanamo na Kubie po inwazji na Irak oraz Afganistan znalazło się tam dlatego, że w chwili zatrzymania posiadali takie lub podobne zegarki.
Stosowanie równie ogólnych kryteriów spotkało się z krytyką ze strony amerykańskich i międzynarodowych mediów, które zauważyły między innymi, że takie same zegarki posiadają sami strażnicy pilnujący więźniów w Guantanamo.

</doc>
<doc id="597709" url="https://pl.wikipedia.org/wiki?curid=597709" title="Rejon gudermeski">
Rejon gudermeski

Rejon gudermeski (ros. Гудерме́сский райо́н, "Gudiermiesskij rajon", czecz. Гуьмсан район / "Gümsan̡ rayon") – jeden z 15 rejonów w Czeczenii, znajdujący się we wschodniej części kraju. W 2002 roku rejon zamieszkiwało 71 082 osób. Stolicą rejonu jest miasto Gudermes.

</doc>
<doc id="597710" url="https://pl.wikipedia.org/wiki?curid=597710" title="Thucholit">
Thucholit

Thucholit – kopalina wyglądem zbliżona do węgla kamiennego (dawniej uważana za minerał), która obok węglowodorów zawiera uran, tor i pierwiastki ziem rzadkich. Nazwa została nadana przez H.V. Ellsworth’a w 1928 r.
W skład wchodzą:
Popiół thucholityczny zawiera:
Właściwości:
Występowanie.
Występuje w pegmatytach i żyłach hydrotermalnych.
Miejsca występowania: 
Kanada – (Ontario), Japonia, Szwecja – (Dalarna, Boliden), Rosja – (Karelia). Najobfitsze złoża znajdują się w Południowej Afryce, w pasmie górskim Witwatersrand. W Polsce pojawia się w spągu łupków miedzionośnych Lubina i Polkowic.

</doc>
<doc id="597711" url="https://pl.wikipedia.org/wiki?curid=597711" title="Jerzy Reichan">
Jerzy Reichan

Jerzy Reichan (ur. 18 października 1929 w Krakowie) – prof. dr hab., dialektolog, polonista (z wykształcenia także anglista), językoznawca. Całe życie związany z Zakładem Dialektologii Polskiej (wcześniej: Pracownia Atlasu i Słownika Gwar Polskich) Instytutu Języka Polskiego PAN w Krakowie, którą przez lata kierował (obecnie Kierownikiem Zakładu jest prof. dr hab. Anna Tyrpa), wieloletni redaktor "Słownika gwar polskich PAN", autor książek i licznych artykułów poświęconych historii języka polskiego, dialektologii, leksykologii i geografii lingwistycznej.

</doc>
<doc id="597713" url="https://pl.wikipedia.org/wiki?curid=597713" title="Rejon aczchoj-martanowski">
Rejon aczchoj-martanowski

Rejon aczchoj-martanowski (ros. Ачхо́й-Марта́новский райо́н, "Aczchoj-Martanowskij rajon", czecz. ТІехьа-Мартанан район / "Theẋa-Martanan̡ rayon") – jeden z 15 rejonów w Czeczenii, znajdujący się w zachodniej części kraju. W 2002 roku rejon zamieszkiwało 64 839 osób. Stolicą rejonu jest wieś Aczchoj-Martan.

</doc>
<doc id="597715" url="https://pl.wikipedia.org/wiki?curid=597715" title="Rejon urus-martanowski">
Rejon urus-martanowski

Rejon urus-martanowski (ros. Уру́с-Марта́новский райо́н, "Urus-Martanowskij rajon", czecz. Хьалха-Мартанан район / "Ẋalxa-Martanan̡ rayon") – jeden z 15 rejonów w Czeczenii, znajdujący się w centralnej części kraju. W 2004 roku rejon zamieszkiwało 104 712 osób. Stolicą rejonu jest miasto Urus-Martan.

</doc>
<doc id="597716" url="https://pl.wikipedia.org/wiki?curid=597716" title="Rejon szaliński (Czeczenia)">
Rejon szaliński (Czeczenia)

Rejon szaliński (ros. Шалинский район, "Szalinskij rajon", czecz. Шелан район / "Şelan̡ rayon") – jeden z 15 rejonów w Czeczenii, znajdujący się w centralnej części kraju. W 2002 roku rejon zamieszkiwało 109 218 osób. Stolicą rejonu jest miasto Szali.

</doc>
<doc id="597721" url="https://pl.wikipedia.org/wiki?curid=597721" title="Kana">
Kana



</doc>
<doc id="597722" url="https://pl.wikipedia.org/wiki?curid=597722" title="Reprezentacja Wyspy Bożego Narodzenia w piłce nożnej mężczyzn">
Reprezentacja Wyspy Bożego Narodzenia w piłce nożnej mężczyzn

Reprezentacja Wyspy Bożego Narodzenia w piłce nożnej – reprezentacja piłkarska Wyspy Bożego Narodzenia. Federacja piłkarska wyspy nie należy do Międzynarodowej Federcji Piłki Nożnej (FIFA) ani Konfederacji Piłkarskiej Oceanii (OFC). Z tej racji nie może brać udziału w Mistrzostwach Świata ani Pucharze Narodów Oceanii. Wyspa Bożego Narodzenia jest terytorium zależnym od Australii, ale mimo tego nie należy do Australijskiego Związku Piłki Nożnej. Na wyspie znajduje się Stadion narodowy pod nazwą Highschool Soccer Field.
Z racji dużej odległości do stałego lądu i niskiego budżetu federacji, reprezentacja rozgrywa jedynie spotkania piłkarskie z reprezentacją Wysp Kokosowych w ramach turnieju "Inter Island Cup". Drużyny grają ze sobą dwa mecze, które wyłaniają zwycięzcę. Od 1994 roku turniej ten zorganizowano pięciokrotnie (cztery razy wygrała reprezentacja Wyspy Bożego Narodzenia, raz drużyna z Wysp Kokosowych).
Dotychczasowe edycje imprezy (na pierwszym miejscu gospodarz zawodów):
Nieoficjalne mecze międzynarodowe.
Piłkarze reprezentacji Wyspy Bożego Narodzenia rozegrali dotąd 10 meczów. Bilans to 7 zwycięstw i 3 porażki. Bilans bramkowy 29 strzelonych i 12 straconych goli.
Zobacz też.
Reprezentacje w piłce nożnej mężczyzn niezrzeszone w FIFA

</doc>
<doc id="597723" url="https://pl.wikipedia.org/wiki?curid=597723" title="Językoznawca">
Językoznawca



</doc>
<doc id="597725" url="https://pl.wikipedia.org/wiki?curid=597725" title="Rejon kurczałojewski">
Rejon kurczałojewski

Rejon kurczałojewski (ros. Курчало́евский райо́н, "Kurczałojewskij rajon", czecz. Куршлойн район / "Kurşloyn̡ rayon") – jeden z 15 rejonów w Czeczenii, znajdujący się we wschodniej części kraju. W 2002 roku rejon zamieszkiwało 101 842 osób. Stolicą rejonu jest Kurczałoj.

</doc>
<doc id="597726" url="https://pl.wikipedia.org/wiki?curid=597726" title="Kościół św. Jakuba Apostoła w Brzesku">
Kościół św. Jakuba Apostoła w Brzesku

Kościół Najświętszej Maryi Panny Matki Kościoła i św. Jakuba Apostoła – rzymskokatolicki kościół parafialny znajdujący się w Brzesku, na pl. św. Jakuba 1. 
Pierwszy kościół w Brzesku miał zostać wzniesiony około 1400 r., o czym wspomina Jan Długosz w swych kronikach. Obiekt został wpisany do rejestru zabytków nieruchomych województwa małopolskiego 
Prawdopodobnie pierwszy kościół murowany powstał w 1447 r. jako fundacja wnuka Spytka z Melsztyna – Jaśka. W 1678 (za sprawą rodziny Czernych sprawujących w XVII w. patronat nad miastem) powstała wieża przy kościele, która obecnie znajduje się po południowej stronie nawy. Postawiono ją podczas odbudowy kościoła po pożarze z 1655 roku. 
W 1854 r. kościół gruntownie odnowiono. W 1863 r. budowlę zniszczył kolejny pożar, ale odbudowa miała miejsce dopiero w 1900 r., by w 1904 ponownie spłonąć w pożarze miasta. Świątynia na nowo stanęła w 1905, a ozdobiły ją trzy dzwony, ufundowane przez rodzinę Goetzów Okocimskich i poświęcone przez biskupa Leona Wałęgę. Zostały one zarekwirowane w 1915 roku przez władze austriackie. W 1924 r. parafianie ufundowali nowe dzwony, jednak i one nie biły długo – w czasie okupacji przepadły na rzecz Niemców.
Kościół św. Jakuba to jednonawowa, orientowana budowla. Poświęcony został 11 czerwca 1984 przez biskupa tarnowskiego Jerzego Ablewicza. W latach 1980-1989 został powiększony przez dobudowanie od strony północnej nowej nawy głównej. Wyposażenie kościoła pochodzi z XVIII-XX wieku. Ołtarz, w starej nawie, z początku XX, wykonany został z drewna. W wyniku rozbudowy pierwotna bryła gotyckiego kościoła obecnie pełni rolę obszernego przedsionka nowej świątyni. Ścianę ołtarzową kościoła wypełnia rzeźbiarska scena Zesłania Ducha Świętego, zaprojektowana przez Wincentego Kućmę. Witraże zostały zaprojektowane i wykonane przez Józefa Furdynę. Wnętrze starego gotyckiego kościoła nie uległo zmianie, zachowały się neogotyckie ołtarze wykonane w zakładzie Ferdynanda Stuflessera w Tyrolu. 

</doc>
<doc id="597727" url="https://pl.wikipedia.org/wiki?curid=597727" title="Rejon wiedieński">
Rejon wiedieński

Rejon wiedieński (ros. Веде́нский райо́н, "Wiedienskij rajon", czecz. Веданан район / "Vedanan̡ rayon") – jeden z 15 rejonów w Czeczenii, znajdujący się w południowo-wschodniej części kraju. W 2002 roku rejon zamieszkiwało 36 087 osób. Stolicą rejonu jest wieś Wiedieno.

</doc>
<doc id="597731" url="https://pl.wikipedia.org/wiki?curid=597731" title="Jakub Wawrzyniak">
Jakub Wawrzyniak

Jakub Wawrzyniak (ur. 7 lipca 1983 w Kutnie) – polski piłkarz występujący na pozycji obrońcy, reprezentant Polski, uczestnik mistrzostw Europy 2008, 2012 i 2016.
Kariera klubowa.
Wawrzyniak w sezonie 2002-2003 występował w III-ligowej Sparcie Złotów, której był podstawowym zawodnikiem.
Kolejnym klubem Wawrzyniaka został Świt Nowy Dwór Mazowiecki i to w jego barwach zadebiutował w polskiej Ekstraklasie 20 marca 2004 w meczu Świt Nowy Dwór Mazowiecki – Wisła Kraków.
Od 26 czerwca 2007 był zawodnikiem Legii Warszawa. 28 stycznia 2009 o północy Legia porozumiała się z Panathinaikosem w sprawie transferu Wawrzyniaka. 30 stycznia 2009 oficjalnie podpisał 4-letni kontrakt. W nowej drużynie zadebiutował 4 lutego tego samego roku w spotkaniu Pucharu Grecji z Panserraikosem.
8 lutego 2009 w meczu z PAOK-iem Saloniki (3:0) debiutował w greckiej Super League
4 kwietnia 2009 po meczu ze Skodą Ksanti wykryto w jego organizmie niedozwolone środki dopingowe i z tego powodu został zwolniony z greckiego klubu. Zgodnie z przepisami Światowej Agencji Antydopingowej (WADA) i statutem Międzynarodowej Federacji Piłkarskiej (FIFA) Jakub Wawrzyniak, który został w Grecji zawieszony na rok za stosowanie dopingu, nie mógł grać nie tylko w Polsce, ale także w żadnym innym kraju. Od 22 stycznia 2010 decyzją Trybunału Arbitrażowego ds. Sportu w Lozannie mógł ponownie rozgrywać mecze.
Po powrocie do Legii był związany z klubem kontraktem do 30 czerwca 2011. Po jego wygaśnięciu podpisał nową 3-letnią umowę. 18 listopada 2012 roku, w meczu wyjazdowym z Lechem Poznań, rozegrał setny mecz ligowy w barwach Legii Warszawa.
Pod koniec lutego 2014 roku został zawodnikiem rosyjskiego Amkara Perm. W tamtejszej Priemjer-Liga debiutował 10 marca 2014 w wygranym 5:1 spotkaniu z Wołgą Niżny Nowogród a jedenaście dni później w meczu z FK Rostov strzelił swoją pierwszą bramkę w lidze rosyjskiej.
W styczniu 2015 podpisał dwuipółletni kontrakt z Lechią Gdańsk. W 2018 przeniósł się do GKS Katowice. W 2019 zakończył piłkarską karierę.
Kariera reprezentacyjna.
W reprezentacji Polski zadebiutował 6 grudnia 2006 w spotkaniu przeciwko Zjednoczonym Emiratom Arabskim, wygranym przez Polskę 5:2. 28 maja 2008 został powołany na Mistrzostwa Europy w Austrii i Szwajcarii. Na turnieju zagrał jeden raz – 16 czerwca 2008 w przegranym meczu z Chorwacją. Został powołany przez selekcjonera kadry Franciszka Smudę na Euro 2012, jednak w samym turnieju nie wystąpił w żadnym meczu. Swoją pierwszą bramkę w reprezentacji zdobył 11 września 2012 w meczu z Mołdawią. 30 maja 2016 roku znalazł się w prowadzonej przez selekcjonera Adama Nawałkę kadrze reprezentacji Polski na Mistrzostwa Europy we Francji, stając się w ten sposób pierwszym polskim piłkarzem (obok Łukasza Piszczka) powołanym na Euro trzykrotnie.
Życie prywatne.
Z żoną Karoliną ma dwójkę dzieci – Oliwię i Antoniego.

</doc>
<doc id="597733" url="https://pl.wikipedia.org/wiki?curid=597733" title="Rejon nożaj-jurtowski">
Rejon nożaj-jurtowski

Rejon nożaj-jurtowski (ros. Ножа́й-Ю́ртовский райо́н, "Nożaj-Jurtowskij rajon", czecz. Нажи-Йуьртан кӀошт / "Naƶin̡-Yürtan̡ rayon") – jeden z 15 rejonów w Czeczenii, znajdujący się we wschodniej części kraju. W 2002 roku rejon zamieszkiwało 45 000 osób. Stolicą rejonu jest wieś Nożaj-Jurt.

</doc>
<doc id="597734" url="https://pl.wikipedia.org/wiki?curid=597734" title="Inżektor (kolejnictwo)">
Inżektor (kolejnictwo)

Inżektor (smoczek) – jeden z rodzajów urządzenia podającego wodę do kotła parowozu, potrzebną mu do wytwarzania pary. Każdy parowóz powinien posiadać dwa niezależne urządzenia podające wodę – jeden zapasowy. 
Charakterystyka.
Wynaleziony został w 1857 roku.
Woda podawana jest ze zbiorników w parowozie lub ze skrzyni wodnej tendra. Działanie inżektora polega na wykorzystaniu pary pod ciśnieniem, dzięki układowi dysz, do wtłoczenia wody do kotła, przezwyciężając ciśnienie panujące w kotle. Dodatkowo woda ulega podgrzaniu w inżektorze w kontakcie z parą. Nie posiadają więc podgrzewaczy, co upraszcza ich konstrukcje i naprawy.
Inżektory dzielimy na parę:
Drugim rodzajem urządzeń podających wodę do kotłów są pompy tłokowe.

</doc>
<doc id="597737" url="https://pl.wikipedia.org/wiki?curid=597737" title="Neolamprologus buescheri">
Neolamprologus buescheri

Neolamprologus buescheri – słodkowodna, drapieżna ryba z rodziny pielęgnicowatych. Hodowana w akwariach. 
Występowanie: litoral skalny jeziora Tanganika w Afryce, wzdłuż wybrzeży Zambii, na głębokości 16–18 m. Gatunek endemiczny.
Opis.
Ciało bocznie spłaszczone, wydłużone, jasne, o długości do 7 cm. Dwa czarne pasy: jeden wzdłuż grzbietu, drugi od oka do nasady płetwy ogonowej. Niebieskie krawędzie płetw. Na płetwie grzbietowej ciemny pasek. 
Ryby terytorialne, agresywne, wyznaczają duże rewiry, których zaciekle bronią. Dobierają się w pary (gatunek monogamiczny). Za swoją kryjówkę i miejsce rozrodu obierają groty lub szczeliny skalne. Samica składa (zwykle na sklepieniu groty) do 30 ziaren ikry. Larwy wykluwają się po około 2 dniach, a po kolejnych 8 dniach narybek rozpoczyna samodzielne żerowanie. Opieką nad ikrą i narybkiem zajmuje się samica. Samiec broni rewiru przed intruzami.
Dymorfizm płciowy: samce większe od samic.

</doc>
<doc id="597738" url="https://pl.wikipedia.org/wiki?curid=597738" title="Jacques Bonnaffé">
Jacques Bonnaffé

Jacques Bonnaffé (ur. 22 czerwca 1958 roku w Douai, w Nord) – francuski aktor teatralny, filmowy i telewizyjny.
Życiorys.
Po ukończeniu Conservatoire de Lille (1977-1978), przyłączył się w roku 1979 do towarzystwa Salamandra działającego przy Atelier i występował w repertuarze klasycznym ("Na dnie" Maksima Gorkiego, "Kupiec wenecki" Szekspira), w reżyserii Christiana Rista (1983-1984).
Po raz pierwszy wystąpił na kinowym ekranie w 1980 roku w dramacie "Ten wiek bez współczucia" (Anthracite). Przełomem jego kariery filmowej był udział w melodramacie kryminalnym Jeana-Luca Godarda "Imię: Carmen" (Prénom Carmen, 1983), bardzo luźnej, współczesnej interpretacji XIX-wiecznej powieści Prospera Mériméego "Carmen" i słynnej opery Bizeta pod tym samym tytułem. Złotego Lwa na festiwalu filmowym w Wenecji w 1983 roku oraz Nagrodę Specjalną Jury za walory techniczne. Mimo tych nagród film nie został dobrze przyjęty przez francuskich krytyków. Bonnaffé zagrał rolę strażnika bankowego, zakochanego w tytułowej bohaterce należącej do gangu, i jest w tym filmie przedstawicielem dołów społecznych. Godard zrobił z niego żałosne popychadło, któremu wszyscy zarzucają, że "nie ma studiów". Obija się o mur obojętności i lekceważenia, bez przerwy dopytując się czy dostanie jakąś rolę w filmie – w akcji przestępczej – w życiu Carmen.
Rola Bruna w melodramacie "Pokusa Isabelle" (La Tentation d'Isabelle, 1985) i postać Andrégo Graveya w filmie "Chrzest" (Baptême, 1989) przyniosły mu nominację do nagrody Césara. W jego dorobku filmowym znalazła się również rola górala Szymona w polsko-francuskim filmie wojennym "Dzieci wojny" (Les Enfants du vent, 1991). Dobre recenzje na Festiwalu Filmowym w Cannes roku 2001 zebrał melodramat komediowy "Kto wie" (Va savoirre, 2001), gdzie zagrał postać filozofującego trutnia, męża tancerki Sonii i byłego kochanka aktorki Cammille B., którego ta nie widziała od trzech lat. Wystąpił potem w pogłębionym psychologicznie kryminale "Pokutnica" (La Repentie, 2002) z Isabelle Adjani.
Niewątpliwy talent dramatyczny, połączony z aktorskim instynktem, otworzył mu drogę na scenę. Występował m.in. w teatrach: Colline (1999, 2003), Bastille (2001, 2004), National de Chaillot (2002, 2005), Ateliers (2006) i Rond Point w Paryżu (2006).

</doc>
<doc id="597740" url="https://pl.wikipedia.org/wiki?curid=597740" title="Jan Kunc">
Jan Kunc

Jan Kunc (ur. 27 marca 1883 w Doubravice nad Svitavou, zm. 11 września 1976 w Brnie) - czeski kompozytor, pedagog i pisarz. 
Uczeń Leoša Janáčka (1898-1902). Studiował kompozycję u Vítězslava Nováka (1905 do 1906). Profesor konserwatorium w Brnie (1929 do 1945). Komponował muzykę na fortepian, muzykę kameralną, chór mieszany, śpiew solowy i poematy symfoniczne. W 1935 stworzył oficjalną partyturę czeskiego hymnu narodowego. Jest autorem sygnału radiowego Radia Watykańskiego "Christus vincit, Christus regnat, Christus imperat".

</doc>
<doc id="597748" url="https://pl.wikipedia.org/wiki?curid=597748" title="Corinthians">
Corinthians



</doc>
<doc id="597750" url="https://pl.wikipedia.org/wiki?curid=597750" title="Palmeiras">
Palmeiras



</doc>
<doc id="597751" url="https://pl.wikipedia.org/wiki?curid=597751" title="Hrabstwo Surrey">
Hrabstwo Surrey

Hrabstwo Surrey () – jedno z trzech hrabstw Jamajki. Jego siedzibą jest Kingston.
Zostało założone w 1758 roku przez władze kolonialne. Jego powierzchnia wynosi 2009,3 km². Jest najbardziej na wschód wysuniętym hrabstwem kraju. Na zachodzie graniczy z hrabstwem Middlesex. W jego skład wchodzą 4 parafie (): Kingston, Portland, Saint Andrew i Saint Thomas.

</doc>
<doc id="597752" url="https://pl.wikipedia.org/wiki?curid=597752" title="Bijelo Polje">
Bijelo Polje

Bijelo Polje (cyr. Бијело Поље) – miasto w Czarnogórze, siedziba gminy Bijelo Polje. Jest czwartym co do wielkości miastem kraju. W 2011 roku liczyło 15 883 mieszkańców.

</doc>
<doc id="597756" url="https://pl.wikipedia.org/wiki?curid=597756" title="Hrabstwo Middlesex (Jamajka)">
Hrabstwo Middlesex (Jamajka)

Hrabstwo Middlesex () – jedno z trzech hrabstw Jamajki. Jego siedzibą jest Spanish Town.
Zostało założone w 1758 roku przez władze kolonialne. Jego powierzchnia wynosi 5041,9 km². Jest położone w środkowej części kraju. Na zachodzie graniczy z hrabstwem Cornwall, a na wschodzie z hrabstwem Surrey. W jego skład wchodzi 5 parafii (): Clarendon, Manchester, Saint Ann, Saint Catherine i Saint Mary.

</doc>
<doc id="597757" url="https://pl.wikipedia.org/wiki?curid=597757" title="Hrabstwo Cornwall">
Hrabstwo Cornwall

Hrabstwo Cornwall () – jedno z trzech hrabstw Jamajki. Jego siedzibą jest Savanna-la-Mar.
Zostało założone w 1758 roku przez władze kolonialne. Jego powierzchnia wynosi 3939,3 km². Jest najbardziej na zachód wysuniętym hrabstwem kraju. Od północy, zachodu i południa oblewają je wody Morza Karaibskiego; od wschodu graniczy natomiast z hrabstwem Middlesex. W jego skład wchodzi 5 parafii (): Hanover, Saint Elizabeth, Saint James, Trelawny i Westmoreland.

</doc>
<doc id="597759" url="https://pl.wikipedia.org/wiki?curid=597759" title="Erozja wsteczna">
Erozja wsteczna

Erozja wsteczna – rodzaj erozji prowadzący do cofania się progów w korycie rzecznym i rozcinania zamknięcia doliny, a przez to najczęściej do wydłużania doliny w górę rzeki.
Zachodzi w progach rzeki oraz strefie występowania źródła, gdzie pod wpływem spłukiwania powierzchniowego, skierowanego ku niszy źródliskowej oraz wypłukiwania i rozpuszczania utworów podłoża, zagłębienie przekształca się w lej źródliskowy. Cofanie się źródeł rzeki w kierunku działu wodnego może doprowadzić do przejęcia początkowego odcinka innej rzeki (tzw. kaptaż).
Efekty erozji wstecznej: łączenie się dwóch cieków wodnych w odcinkach źródliskowych (kaptaż), wyrównywanie się brzegów rzeki i "cofanie się" wodospadów, powstawanie kotłów eworsyjnych. Wypływ wód powoduje powiększanie otworu źródła i przyśpiesza procesy stokowe. Materiał powstały wskutek procesów wynoszą wypływające wody, a źródło, ściany niszy i leja się cofają. Następuje wydłużenie koryta potoku.

</doc>
<doc id="597761" url="https://pl.wikipedia.org/wiki?curid=597761" title="Szczelinowiec cylindryczny">
Szczelinowiec cylindryczny

Szczelinowiec cylindryczny ("Neolamprologus cylindricus") – słodkowodna, drapieżna ryba z rodziny pielęgnicowatych. Hodowana w akwariach. 
Występowanie: litoral skalny i żwirowy południowej części Jeziora Tanganika w Afryce, wybrzeża południowej Tanzanii i wschodniej Zambii.
Opis.
Ciało cylindryczne, szaro-żółte, pokryte pionowymi, ciemnymi pręgami. Osiąga długość do 11 cm. Niebieskie krawędzie płetw. Na płetwie grzbietowej żółty pasek. 
Ryby terytorialne, agresywne (agresja wewnątrzgatunkowa, nie zaleca się trzymania więcej niż jednej pary w zbiorniku), wyznaczają rewiry, których zaciekle bronią. Dobierają się w pary (gatunek monogamiczny). Za swoją kryjówkę i miejsce rozrodu obierają groty lub szczeliny skalne. Samica składa (zwykle na ścianach groty lub szczeliny skalnej) do 150 ziaren ikry. Larwy wykluwają się po ok. 2 dniach, a po kolejnych 7 dniach narybek rozpoczyna samodzielne żerowanie. Opieką nad ikrą i narybkiem zajmuje się samica. Samiec broni rewiru przed intruzami.
Dymorfizm płciowy: samce mają dłuższe płetwy brzuszne i są większe od samic.

</doc>
<doc id="597765" url="https://pl.wikipedia.org/wiki?curid=597765" title="Wacław Mejbaum (filozof)">
Wacław Mejbaum (filozof)

Wacław Mejbaum (ur. 1933 we Lwowie, zm. 24 listopada 2002 w Szczecinie) – polski filozof, wieloletni dyrektor Instytutu Filozofii Uniwersytetu Szczecińskiego.
Życiorys.
Studia filozoficzne podjął na Uniwersytecie Warszawskim. Studiował również fizykę na Uniwersytecie Wrocławskim. Stopień doktora filozofii uzyskał w 1965 roku na Uniwersytecie Wrocławskim na podstawie rozprawy "Wielkość fizyczna a doświadczenie". Habilitację uzyskał na Uniwersytecie Jagiellońskim.
Od 1985 roku pracował na Uniwersytecie Szczecińskim. W 1994 roku uzyskał tytuł profesora zwyczajnego.
W polu zainteresowań Mejbauma leżały zagadnienia epistemologii, filozofii języka, marksizmu, metaetyki i metodologii nauk. Jest autorem i współautorem ok. 300 publikacji w zakresie filozofii i literatury, w tym bajek.
Wacław Mejbaum był synem historyka Wacława Mejbauma, młodszym bratem Wandy Mejbaum-Katzenellenbogen. Mąż prof. dr. hab. Aleksandry Żukrowskiej.

</doc>
<doc id="597767" url="https://pl.wikipedia.org/wiki?curid=597767" title="Neolamprologus cylindricus">
Neolamprologus cylindricus



</doc>
<doc id="597770" url="https://pl.wikipedia.org/wiki?curid=597770" title="Park narodowy Waza">
Park narodowy Waza



</doc>
<doc id="597772" url="https://pl.wikipedia.org/wiki?curid=597772" title="Osucha">
Osucha

Osucha (niem. "Watten", hol. "wadden", duń. "vade") — brzegowa równina piaszczysta lub mulista, odsłaniająca się spod wody w czasie niskiego jej stanu, a zalewana przy stanie wysokim.

</doc>
<doc id="597773" url="https://pl.wikipedia.org/wiki?curid=597773" title="Ratnasambhawa">
Ratnasambhawa

Ratnasambhawa (z sanskrytu "Zrodzony z Klejnotu") – w buddyzmie Diamentowej Drogi jest jednym z Pięciu Dhjanibuddów.
Jest jednym z Tathagatów i trzecim z pięciu Dżinów (Zwycięzców). Jego imię jest różnorodnie tłumaczone, obok "Zrodzonego z Klejnotu" używane jest także "Źródło Tajemnych Rzeczy" oraz "Ten, Który Zarządza Skarbami".
Jest prawdopodobnie najmniej popularnym z całej piątki. Właściwie nigdy nie był obiektem czci jako niezależne bóstwo. Jego miejsce jest na południu.
Bardzo rzadko był przedstawiany w rzeźbach, wyjątkiem jest Borobudur na Jawie. Częściej jest ukazywany w malowanych mandalach, na których występuje czasem w otoczeniu czterech bodhisattwów. W mandali Wadżradhatu jest ukazany w kolorze złotym (lub żółtym), siedzący w padmasanie z widocznymi spodami stóp (bardzo rzadko jest przedstawiany w pozycji stojącej), z odkrytym (czasem zakrytym) prawym ramieniem. Czasami nosi koronę. Prawa ręka tworzy mudrę warada na kolanie (czasem z klejnotami sypiącymi się przez palce), a lewa ręka trzyma fałdę szaty na biodrze lub na łonie. Lewą ręką może także trzymać ćintamani (klejnot spełniający życzenia) lub jej dłoń może być zaciśnięta w pięść mądrości.
W mandali Garbhadhatu zasadniczo jego wygląd jest taki sam, jednak jego prawa ręka tworzy mudrę waradę przed piersią.
Ratnasambhawa reprezentuje buddę Kaśjapę, element ognia, a jego bodhisattwą jest Ratnapani. Zasadniczo lotos, który służy mu za tron, powinien być żółty, jednak w rzeczywistości jest prawie zawsze różowy. Na swoim południowym kierunku jest czasem zastępowany przez Prabhutaratnę.
Znajduje się on po południowej stronie mandali Pięciu Dhjanibuddów. Jego partnerką (skr. "Śiakti") jest Mamaki - "Ta która pokonuje dumę".
Ratnasambhawa jest przedstawiany jako żółty (lub złoty) Budda siedzący na lotosowym tronie podtrzymywanym przez konie (lub lwy) - konie symbolizują rozmach i wyzwolenie. Jego mudrą jest warada, gest szczodrości (skr. "waradamudra"). W prawej dłoni trzyma ćintamani, a w lewej dzwonek. Nosi koronę, a jego włosy są upięte w wysoki kok.
Nasienną sylabą Ratnasambhawy jest żółte Tram reprezentujące aspekt właściwości umiejscowiony w ośrodku pępka, a atrybutem jest klejnot (spełniający życzenia).
Ratnasambhawa reprezentuje mądrość równości, która powstaje po przekształceniu uczucia dumy.
Jego żywiołem jest ziemia. Ratnasambhawa uosabia skandhę odczuwania.

</doc>
<doc id="597774" url="https://pl.wikipedia.org/wiki?curid=597774" title="Bromocyjanek benzalu">
Bromocyjanek benzalu

Bromocyjanek benzalu (C6H5CHBrCN, kamit) – drażniący bojowy środek trujący z podgrupy lakrymatorów, stosowany przez wojska USA i Francji podczas I wojny światowej.
Właściwości fizyczne.
W stanie czystym w postaci żółtawych kryształów. Temperatura topnienia – 298,4 K (23,25 °C), wrzenia (z rozkładem) – 515 K (242 °C). Produkt techniczny jest oleistą cieczą koloru białego. Maksymalne stężenie par – 0,13 mg/dm³.
Właściwości chemiczne.
Bromocyjanek benzalu jest rozpuszczalny w rozpuszczalnikach organicznych oraz innych bojowych środkach trujących (fosgen, iperyt siarkowy). W wodzie praktycznie nie hydrolizuje (nawet w podwyższonych temperaturach). Hydrolizuje na zimno w wodnoalkoholowych roztworach wodorotlenków. Daje się łatwo odkażać roztworami siarczków metali alkalicznych. Wykazuje niską odporność termiczną.
Zastosowanie i działanie toksyczne.
Niska odporność termiczna wyklucza użycie go w mieszankach termosublimacyjnych, a nawet pociskach artyleryjskich. Może być stosowany w postaci roztworów.
Wykazuje silne działanie łzawiące przy stężeniach rzędu 0,1 μg/dm³.

</doc>
<doc id="597776" url="https://pl.wikipedia.org/wiki?curid=597776" title="Kana (miejscowość)">
Kana (miejscowość)

Kana (arab. قـانـا, "Qana") – miejscowość w południowym Libanie położona 10 km na południowy wschód od Tyru i 12 km na północ od granicy z Izraelem. Większość z 10 tys. mieszkańców jest szyitami, istnieje także społeczność chrześcijańska.
Według Biblii Jezus dokonał swojego cudu – przemiany wody w wino w Kanie Galilejskiej. Miejscowi chrześcijanie wierzą, że obecna Kana jest miejscem gdzie wydarzył się cud opisywany w Piśmie Świętym. Jednak w tej sprawie istnieje wiele sprzecznych opinii, według jednych zdarzenie biblijne miało miejsce w obecnej wsi Kafar niedaleko Nazaretu, zaś według innych była to miejscowość Kefar Kanna położona na północ od Nazaretu (w Izraelu).
18 kwietnia 1996 r. Kana została ostrzelana po raz pierwszy przez wojska izraelskie. Zginęło wtedy 106 cywilów, a 116 cywilów i 4 żołnierzy sił pokojowych ONZ zostało rannych.
30 lipca 2006 r. w wyniku nalotu bombowego zniszczony został budynek, w którym schroniła się ludność cywilna. Co najmniej 28 osób zginęło, z czego 16 stanowiły dzieci.

</doc>
<doc id="597778" url="https://pl.wikipedia.org/wiki?curid=597778" title="Danilovgrad">
Danilovgrad

Danilovgrad (cyr. Даниловград) – miasto w Czarnogórze, siedziba gminy Danilovgrad. W 2011 roku liczyło 5156 mieszkańców.

</doc>
<doc id="597784" url="https://pl.wikipedia.org/wiki?curid=597784" title="Szery">
Szery



</doc>
<doc id="597786" url="https://pl.wikipedia.org/wiki?curid=597786" title="Johannes Scolvus">
Johannes Scolvus



</doc>
<doc id="597788" url="https://pl.wikipedia.org/wiki?curid=597788" title="Szczelinowiec Leleupa">
Szczelinowiec Leleupa

 ("Neolamprologus leleupi") – gatunek słodkowodnej ryby z rodziny pielęgnicowatych. Hodowana w akwariach. 
Występowanie: litoral skalny i żwirowy północno-zachodniej części Jeziora Tanganika w Afryce, na głębokości około 40 m.
Opis.
Ciało lekko bocznie spłaszczone, wydłużone, walcowate, pomarańczowo-żółte. Osiąga długość do 10 cm. 
Ryby terytorialne, agresywne (agresja wewnątrzgatunkowa), wyznaczają niewielkie rewiry, których zaciekle bronią. Mogą przebywać z innymi gatunkami tanganikańskimi. W odpowiednio dużych zbiornikach można trzymać więcej osobników pod warunkiem zapewnienia im odpowiedniej liczby szczelin skalnych. W zbyt małych zbiornikach słabsze osobniki zginą. Pływają podobnie jak naskalniki. Dobierają się w pary (gatunek monogamiczny). Za swoją kryjówkę i miejsce rozrodu obierają groty lub szczeliny skalne. Samica składa (zwykle na ścianach lub na sklepieniu kryjówki) do 200 ziaren ikry. Larwy wykluwają się po ok. 3 dniach, a po kolejnych 7 dniach narybek rozpoczyna samodzielne żerowanie. Opieką nad ikrą i narybkiem zajmuje się samica. Samiec broni rewiru przed intruzami.
Dymorfizm płciowy: trudny do uchwycenia.

</doc>
<doc id="597789" url="https://pl.wikipedia.org/wiki?curid=597789" title="Konakowo">
Konakowo

Konakowo (ros. "Конаково") – miasto w Rosji, w obwodzie twerskim.
Ośrodek przemysłu materiałów budowlanych, fajansowego, spożywczego. W mieście znajduje się również port śródlądowy oraz elektrownia cieplna (2400 MW). Założone w 1806 roku, prawa miejskie uzyskało w 1937. Liczy 40 800 mieszkańców (2005).

</doc>
<doc id="597790" url="https://pl.wikipedia.org/wiki?curid=597790" title="Kolašin">
Kolašin

Kolašin (czarn. Колашин) – miasto w środkowej Czarnogórze, siedziba gminy Kolašin. W 2011 roku liczyło 2725 mieszkańców.
W Kolašinie mieszkają dwie główne narodowości: Czarnogórcy ok. 50% i Serbowie ok. 45%.
Historia.
Wieś Kolašin po raz pierwszy wspomniano w dekrecie sułtana osmańskiego w 1565 roku, w którym zmarły wielki książę Miloš został zastąpiony przez swojego syna Todora. Na bazie tej wsi powstała w połowie XVII wieku osada-twierdza Kolašin założona przez Turków Osmańskich.
Komunikacja.
Przez miasto przebiega droga M2 będąca częścią trasy europejskiej E65 (łącząca Zagrzeb z Prisztiną). Ponadto w mieście znajduje się stacja linii kolejowej Belgrad – Bar. W odległości 80 kilometrów znajduje się lotnisko w Podgoricy, które obsługuje loty do większych miast europejskich.
Turystyka.
Miasto znajduje się u podnóża gór Bjelasica i Sinjajevina, gdzie znajdują się stoki narciarskie oraz uzdrowisko spa. Jest to znany ośrodek narciarski. W pobliskiej dolinie znajduje się wyciąg krzesełkowy na szczyt Čupovi (1973 m) oraz kilka wyciągów orczykowych. Latem zaś miasto stanowi dobrą bazę do uprawiania turystyki górskiej. Tutaj ma także swój początek większość spływów kajakowych po rzece Tara.

</doc>
<doc id="597791" url="https://pl.wikipedia.org/wiki?curid=597791" title="Gabriel Ork Batistuta">
Gabriel Ork Batistuta



</doc>
<doc id="597793" url="https://pl.wikipedia.org/wiki?curid=597793" title="Neolamprologus leleupi">
Neolamprologus leleupi



</doc>
<doc id="597795" url="https://pl.wikipedia.org/wiki?curid=597795" title="Kokolit">
Kokolit

Kokolit, kokkolit – mikroskopowe (maksymalnie 0,01 mm) blaszki wapienne zbudowane z kalcytu, będące szczątkami glonów z grupy Coccolithophyceae. Stanowią m.in. główny składnik kredy, zwłaszcza kredy piszącej. 
Kokolity po raz pierwszy w zapisie skalnym obserwuje się w górnym triasie, ale liczne stają się dopiero w skałach jurajskich i młodszych. 
Kokolity mają duże znaczenie w oznaczaniu wieku skał zwłaszcza kredy i kenozoiku.

</doc>
<doc id="597796" url="https://pl.wikipedia.org/wiki?curid=597796" title="Izabela Plantagenet">
Izabela Plantagenet

Izabela Plantagenet zwana również "Elżbietą" (ur. 1214, zm. 1 grudnia 1241 w Foggii) – księżniczka angielska, królowa sycylijska i cesarzowa niemiecka.
Była druga córką króla Jana bez Ziemi i jego drugiej żony – Izabeli z Angoulême (córki wicehrabiego Aymera Taillefera). Jej starszymi braćmi byli: Henryk III, król Anglii, i Ryszard z Kornwalii, antykról niemiecki. Jej starszą siostrą była Joanna Plantagenet, królowa Szkocji, a młodszą – Eleonora Plantagenet, hrabina Leicester.
Małżeństwo.
W 1235 poślubiła cesarza Fryderyka II (26 grudnia 1194 – 13 grudnia 1250), wdowca po Jolancie Jerozolimskiej, syna cesarza Henryka VI i Konstancji Sycylijskiej, córki króla Sycylii Rogera II. Małżeństwo to zostało Fryderykowi zaproponowane przez papieża Grzegorza IX. Fryderyk dzięki temu małżeństwu chciał doprowadzić do sytuacji, w której Anglia przestałaby popierać jego przeciwników.
Izabela miała wówczas 21 lat i słynęła z urody. Fryderyk jednak, dla którego było to małżeństwo czysto polityczne, trzymał ją w ciągłym zamknięciu w towarzystwie czarnoskórych eunuchów. Izabela mogła zatrzymać tylko dwie angielskie dwórki, pozostałe zostały odesłane z powrotem do Anglii. Kiedy jej brat, Ryszard z Kornwalii, przejeżdżał przez Sycylię wracając z VI krucjaty, musiał błagać Fryderyka, aby pozwolił mu przez chwilę porozmawać z siostrą.
Potomstwo.
Izabela i Fryderyk mieli 5 dzieci. Wszyscy ich synowie zmarli w dzieciństwie, przeżyła jedynie córka – Małgorzata Sycylijska. Izabela zmarła w połogu razem ze swoim nowo narodzonym dzieckiem w Foggii w 1241 r.
Jak podaje Thomas Costain, Fryderyk pochował ją obok jednej ze swoich saraceńskich kochanek w katedrze w Andrii.

</doc>
<doc id="597797" url="https://pl.wikipedia.org/wiki?curid=597797" title="Reuters">
Reuters

Reuters – agencja prasowa należąca do spółki Thomson Reuters, z siedzibą w Londynie. Do 1916 roku znana jako Reuter’s.
Główna siedziba Reuters Group mieściła się od 1939 w Londynie przy Fleet Street, a od 2005 znajduje się na Canary Wharf. W 2008 roku spółka Reuters Group została przejęta przez kanadyjską Thomson Corporation, która zmieniła wtedy nazwę na Thomson Reuters. 
Największymi konkurentami Reutersa w sektorze informacji biznesowej są amerykańskie przedsiębiorstwa Bloomberg i Dow Jones Newswires.
Działalność.
Agencja została założona w Akwizgranie przez niemieckiego Żyda Paula Juliusa Reutera (wówczas Reuter zajmował się dostarczaniem informacji o cenach akcji za pomocą gołębi pomiędzy Brukselą a Akwizgranem). Julius Reuter opracował też pomysłowy system przesyłania informacji między Europą a Ameryką. Opłacał irlandzkich rybaków, którzy wyławiali z morza wiadomości w wodoszczelnych pojemnikach, wyrzucanych przez marynarzy parowców pocztowych płynących z Ameryki do Europy. Rybacy dostarczali do najbliższego punktu telegraficznego, które następnie przesyłano do Londynu. Dzięki temu 26 kwietnia 1865 roku jako pierwszy Reuter doniósł o zamachu na życie prezydenta Abrahama Lincolna.
W 1851 r. wraz z upowszechnieniem się telegrafu agencja została przeniesiona do Londynu. W 1870 roku Reuter podpisał porozumienie z francuską agencją telegraficzną Havas i niemiecką Wolff o podziale stref wpływów. Na jego mocy w 1872 roku dotarł na Daleki Wschód, a w 1874 roku rozszerzył działalność na Amerykę Południową. W tym czasie Reuter zarządzał korporacją Reuter’s Telegraphic Comp i miał monopol informacyjny na terenie Królestwa Brytyjskiego.
W 1916 roku agencję kupili Roderick Jones oraz Mark Napier i usunęli apostrof z członu „Reuters”.
Obecnie Reuters działa w 200 lokacjach, ponad 75 krajach i dostarcza informacje tekstowe w 16 językach.
Jej działalność nie ogranicza się jedynie do mediów (ta część stanowi jedynie 10% w przychodach całej grupy). Firma skupia się głównie na obsłudze rynków finansowych, dostarczając kontrahentom i różnym podmiotom biznesowym najważniejszych informacji gospodarczych. Są to np. kursy akcji i walut. Ponadto przedsiębiorstwo prowadzi na zlecenie różne badania i analizy w sektorze gospodarczym.
Reuters zatrudnia kilka tysięcy dziennikarzy, którzy pracują w niemal każdym zakątku świata, często w rejonach konfliktów zbrojnych. 
W związku z Brexitem agencja otworzyła w 2017 stronę Brexit and the City, na której są wykresy różnych wskaźników pokazujących, jak Brexit wpływa na centrum finansowe Londynu (przed Brexitem centrum finansowe wspólnoty europejskiej). Są tam zebrane różne dane od cen najmu, procenta wynajmowanej powierzchni, liczbę podróży na stacje metra (Bank and Monument i Canary Wharf), pozwolenia na alkohol dla pubów, przyloty do London City Airport czy ubywające miejsca pracy.
Wypadki śmiertelne i inne incydenty.
W maju 2003 r. Kurt Schork – amerykański fotoreporter z Reutersa został zabity w zasadzce rebeliantów w Sierra Leone. W kwietniu i w sierpniu 2003 kamerzysta Taras Prociuk i Mazen Dana zginęli przypadkowo z rąk amerykańskich żołnierzy w Iraku, w 2004 w Czeczenii zginął operator kamery – Adlan Kasanow, a w Iraku Dhia Najim.
7 sierpnia 2006 miał miejsce incydent z dostarczeniem przez agencję zdjęć wykonanych przez libańskiego fotografa wolnego strzelca – Adnana Hajja. Zdjęcie Bejrutu było retuszowane komputerowo, m.in. poprzez wprowadzenie dymu, jak i uszkodzeń miasta mających rzekomo pochodzić od nalotów izraelskiego lotnictwa. Po ujawnieniu manipulacji Reuters usunął ze swoich archiwów wszystkie zdjęcia Adnana Hajja.
17 kwietnia 2008 w Strefie Gazy zginął 23-letni kamerzysta Reuters – Fadel Shana, został trafiony pociskiem odłamkowym wystrzelonym z izraelskiego czołgu, podczas gdy nagrywał reportaż ze swojego oznakowanego samochodu.
W 2010 r. w opublikowanych przez Reutersa dwóch zdjęciach z incydentu u wybrzeży Strefy Gazy zostały cyfrowo usunięte noże trzymane przez tureckich aktywistów, jak i krew izraelskiego żołnierza.
20 marca 2022 portal Politico opublikował artykuł, w którym opisał reakcje reporterów Reutersa na rozpoczęcie współpracy z agencją prasową TASS w 2020 w ramach Reuters Connect i kontynuowania jej mimo dezinformacji prowadzonej przez rosyjskie medium nt. inwazji Rosji na Ukrainę. 23 marca 2022 Reuters opublikował artykuł o zerwaniu współpracy z agencją TASS.

</doc>
<doc id="597798" url="https://pl.wikipedia.org/wiki?curid=597798" title="Mojkovac">
Mojkovac

Mojkovac (cyr. Мојковац) – miasto w Czarnogórze, siedziba gminy Mojkovac. W 2011 roku liczyło 3590 mieszkańców.
Nazwa pochodzi najprawdopodobniej od słowa kovač, czyli kowal. Miasto leży w północno-wschodniej części kraju, pomiędzy górami Bjelasica i Sinjajevina, nad rzeką Tarą. W Mojkovacu swój początek bierze najgłębszy w Europie kanion Tary. Na jego tarasach z bardzo żyzną glebą uprawia się w Mojkovacu kukurydzę - jest to jedno z nielicznych miejsc w Europie, gdzie roślinę tę uprawia się na takiej wysokości.
W historii Czarnogóry miasto zasłynęło z tzw. Bitwy o Mojkovac, w trakcie której w styczniu 1916 r. I Dywizja Czarnogórska zatrzymała armię austro-węgierską. Nie zapobiegło to jednak okupacja Czarnogóry, gdyż losy wojny rozstrzygnęły się nad morzem, w masywie Lovćen. Na pamiątkę bitwy wzniesiono pomnik, który znajduje się przy skrzyżowaniu dróg do Belgradu, Podgoricy i Žabljaka.
W mieście znajduje się stacja na linii kolejowej Belgrad - Bar. Przez miasto przebiega droga M2, główna droga łącząca wybrzeże adriatyckie i Podgoricę z północną częścią Czarnogóry i Serbią. W Mojkovacu od tej drogi odbija na zachód droga R4 łącząca miasto z Žabljakiem i wiodąca wzdłuż rzeki Tary. Najbliższym lotniskiem zaś jest Port lotniczy Podgorica, oddalony o 105 km.

</doc>
<doc id="597799" url="https://pl.wikipedia.org/wiki?curid=597799" title="Port lotniczy Waszyngton-Dulles">
Port lotniczy Waszyngton-Dulles

Port lotniczy Waszyngton-Dulles (ang.: "Washington Dulles International Airport", kod IATA: IAD, kod ICAO: KIAD) – międzynarodowe lotnisko położone 41 km na zachód od centrum stolicy USA, Waszyngtonu, w stanie Wirginia. W 2005 obsłużył około 27 mln pasażerów.
Posiada ciekawie zaprojektowany terminal lotniczy z dachem przypominającym skrzydło lub falę autorstwa Eero Saarinena z 1963 r.

</doc>
<doc id="597800" url="https://pl.wikipedia.org/wiki?curid=597800" title="Marcos Evangelista de Moraes">
Marcos Evangelista de Moraes



</doc>
<doc id="597803" url="https://pl.wikipedia.org/wiki?curid=597803" title="Agencja Prasowa Reuters">
Agencja Prasowa Reuters



</doc>
<doc id="597804" url="https://pl.wikipedia.org/wiki?curid=597804" title="João Ricardo Pereira Santos">
João Ricardo Pereira Santos



</doc>
<doc id="597805" url="https://pl.wikipedia.org/wiki?curid=597805" title="João Ricardo Pereira Batalha Santos Ferreira">
João Ricardo Pereira Batalha Santos Ferreira



</doc>
<doc id="597806" url="https://pl.wikipedia.org/wiki?curid=597806" title="Plav">
Plav

Plav (cyr. Плав, alb. "Plavë", "Plava") – miasto w Czarnogórze, siedziba gminy Plav. Leży w Sandżaku. W 2011 roku liczyło 3717 mieszkańców.

</doc>
<doc id="597808" url="https://pl.wikipedia.org/wiki?curid=597808" title="Copa Libertadores 1997">
Copa Libertadores 1997

W trzydziestej ósmej edycji Copa Libertadores udział wzięło 21 klubów reprezentujących wszystkie kraje zrzeszone w CONMEBOL. Każde z 10 państw wystawiło po 2 kluby, nie licząc broniącego tytułu argentyńskiego klubu River Plate, który awansował do 1/8 finału bez gry.
River Plate nie obronił tytułu, odpadając już w 1/8 finału po przegranych karnych z krajowym rywalem – klubem Racing Club de Avellaneda. Także pogromcy obrońcy tytułu nie zdobyli pucharu, przegrywając w półfinale z peruwiańskim klubem Club Sporting Cristal. W finale Sporting Cristal zmierzył się z brazylijskim klubem Cruzeiro EC. W dwóch meczach padła tylko jedna bramka, która zadecydowała o tym, że Copa Libertadores wygrał klub Cruzeiro.
W pierwszym etapie 20 klubów podzielono na 5 grup po 4 drużyny. Z każdej grupy do następnej rundy awansowały trzy najlepsze zespoły. Jako szesnasty klub do 1/8 awansował broniący tytułu River Plate.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Prawdziwą rewelacją turnieju był reprezentujący Peru klub Sporting Cristal, który awansował aż do finału, gromiąc po drodze słynny argentyński Racing. W finale Peruwiańczycy byli w pełni równorzędnym przeciwnikiem dla brazylijskiego klubu Cruzeiro, a rywalizację rozstrzygnęła jedyna bramka zdobyta na kwadrans przed końcem rewanżowego meczu.
Znakomicie spisał się także chilijski klub CSD Colo-Colo, który w walce o finał uległ dopiero po rzutach karnych późniejszemu triumfatorowi, klubowi Cruzeiro.
Wciąż słabo spisywały się kluby z Urugwaju, także kluby z Kolumbii i Paragwaju wypadły znacznie gorzej niż zwykle.
Tradycyjnie najsłabiej prezentowały się drużyny z Boliwii, Ekwadoru i Wenezueli.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="597809" url="https://pl.wikipedia.org/wiki?curid=597809" title="Broń chemiczna I wojny światowej">
Broń chemiczna I wojny światowej

Broń chemiczna I wojny światowej - broń chemiczna używana podczas I wojny światowej.
Historia.
Broń chemiczną po raz pierwszy zastosowano na większą skalę w trakcie I wojny światowej. Pierwsze użycie przez Niemców miało miejsce już 17 października 1914 roku na froncie zachodnim, gdzie w okolicach Neuve-Chapelle ostrzelali pozycje ententy granatami z gazem łzawiącym. Niemcy, w celu wsparcia piechoty, wystrzelili ok. 3000 sztuk artyleryjskich pocisków 105 mm wypełnionych o-dianizyną (oznaczonych jako "Nischrapnell"). Atak był zupełnie nieudany, zajmujący ten odcinek frontu Anglicy nie zauważyli nawet obecności tego gazu.
Na froncie wschodnim 31 stycznia 1915 (według niektórych źródeł 30 stycznia albo też 31 grudnia 1914) nad rzeką Rawką pod Bolimowem Niemcy ostrzelali pozycje rosyjskie artyleryjskimi pociskami wypełnionymi środkiem "T-Stoff" (bromkiem ksylilu mogącym zawierać także inne substancje). Oprócz pocisków -T, ostrzał prowadzono pociskami o oznaczeniu „Ni” – od niemieckiego Nispulver. Środek ten wywoływał kichanie. Jego rolą było rozszerzenie pęcherzyków płucnych co miało ułatwić wnikanie gazu łzawiącego. Do wsparcia ataku piechoty Niemcy przygotowali ok. 18 tys. pocisków wypełnionych gazami. W rejonie natarcia skoncentrowano 100 baterii (ok. 500 dział, w tym ok. 150 ciężkich). W każdym pocisku znajdowało się ok. 4 kg środka łzawiącego, łącznie 72 tony. Przygotowanie artyleryjskie rozpoczęto o godz. 7.00 przy temperaturze –12 °C. Natarcie rozpoczęto o godz. 11.00. Z powodu niskiej temperatury nie doszło jednak do uwolnienia skutecznych ilości gazów. Pociski tego samego typu wykorzystano w marcu 1915 roku w Nieuwpoort we Flandrii.
Nikłe skutki użytych wcześniej gazów łzawiących spowodowały, że Niemcy zwrócili uwagę na koncepcję użycia chloru, złożoną jesienią 1914 roku szefowi Sztabu Generalnego gen. Erichowi von Falkenhaynowi przez profesora Fritza Habera. Haber twierdził, że chlor to nowa broń, która potrafi przełamać najlepiej umocnione pozycje obronne i przyniesie zwycięstwo w wojnie pozycyjnej. Powinien szybko się rozwiewać, umożliwiając natarcie piechoty bezpośrednio po ataku chemicznym. Chlor ma jeszcze tę „zaletę”, że będąc cięższym od powietrza wnikał w zagłębienia terenu i wolniej się z nich ulatniał, skutecznie eliminując żołnierzy przebywających w okopach i ukrywających się. Haber opracował też technologię zastosowania tego gazu. Kilka tysięcy metalowych butli z płynnym chlorem ustawionych równolegle do pozycji nieprzyjacielskich miało być otwartych jednocześnie. Wydobywający się gaz niesiony wiatrem miał nie tylko porazić, ale i uśmiercić żołnierzy przeciwnika. Liczono także na olbrzymie znaczenie psychologiczne, panikę i rozprężenie w szeregach wroga.
Niemieckie oddziały chemiczne przygotowały się do ataku pod Ypres, wkopując 4130 mniejszych i 1600 większych butli chloru naprzeciw dwóch francuskich dywizji. Odczekawszy na właściwy wiatr, 22 kwietnia 1915 roku, o 5 po południu, wypuściły ok. 150 ton gazu pod miejscowością Langemark. Chmurę gazową Francuzi początkowo zinterpretowali jako zasłonę dymną dla natarcia niemieckiej piechoty i nakazali żołnierzom pozostanie w okopach i przygotowanie się do odparcia ataku. Chmura duszącego gazu zalała okopy, zmuszając w końcu obrońców do wycofania się. Cienka linia obrony została przerwana na odcinku o długości 6 km, ale oddziały niemieckie niechętnie nacierały widząc efekty gazu. Straty alianckie wyniosły między 800 a 1400 zabitych i 2–3 tys. rannych. Kolejny atak, kilka dni później, okazał się dużo mniej skuteczny, bo alianci dysponowali już prymitywnymi środkami zabezpieczającymi.
Na kilkunastokilometrowym odcinku frontu (ok. 12 km w linii prostej) od tartaku Bolimowskiego do Białynina (według innych źródeł do Suchej) 36 Pułk Pionierów umieścił 12 tys. butli z 264 tonami chloru. Pionierzy umieścili butle na przedpiersiach okopów, przykrywając je workami z piachem. Butle ustawiono pojedynczo lub łączono po kilka, a od zaworów odprowadzono 3 metrowe rury, z których wydobywał się ciekły chlor zmieniający się w gaz. Niemcy czekali na sprzyjający kierunek wiatru. 30 maja ukształtowała się sprzyjająca cyrkulacja i 31 maja nad ranem (między godz. 2.00 a 3.00) Niemcy rozpoczęli wypuszczanie chloru. Po otwarciu butli z wiatrem sunęła 6-metrowej wysokości fala gazu, która szybko dotarła do odległych o 80–600 kroków Rosjan. Zaskoczenie Rosjan w okopach było pełne (Rosjanie nie posiadali masek przeciwgazowych, 6 pułk wyposażony był w aparaty tlenowe). Nie wiedzieli, jak się zachować. Sądząc, że jest to zasłona dymna, chowali się do okopów, a tam stężenie gazu było największe. Gdy chmura opadła, rozpoczęło się natarcie niemieckie. Na szczęście dla obrony rosyjskiej gaz przeszedł nad żołnierzami na pierwszej linii okopów i wraz z posiłkami Rosjanie powstrzymali atak niemiecki. Liczba zagazowanych osiągnęła ok. 11 tys. (inne źródła podają 9100 żołnierzy). Rosyjskie publikacje twierdzą, że życie straciło 1500–2100 żołnierzy. Rosjanie pochowali swoich żołnierzy po ataku gazowym w mogiłach zbiorowych w Wiskitkach, Miedniewicach i Guzowie.
Po raz drugi użyto chloru nad Rawką i Bzurą 12 czerwca 1915 roku, na krótkim – czterokilometrowym – odcinku frontu od Kozłowa Biskupiego po Suchą. Atak ten nie spowodował tak dużych strat jak poprzednio. Wypuszczenie gazu poprzedziło przygotowanie artyleryjskie. Po przejściu chmury gazu nastąpił atak piechoty. Żołnierze niemieccy, widząc ogrom strat i męczarnie zagazowanych, samoczynnie nieśli pomoc Rosjanom, zbierając z pola walki zatrutych i wynosząc poza pole walki i na tyły. Użycie „cudownej broni” i tym razem nie przyniosło oczekiwanych sukcesów militarnych.
Cesarstwo Niemieckie intensywnie rozwijało prace nad bronią chemiczną. Trzeci i ostatni atak nastąpił w nocy z 6 na 7 lipca 1915 roku na froncie o szerokości 12 km, kończąc się tragicznie dla samych Niemców. Początkowo wiatr przesuwał się w stronę pozycji rosyjskich. Za chmurą szło natarcie niemieckiej piechoty, które zdobyło pierwszą linię rosyjskich okopów. Wtedy wiatr zmienił kierunek i zepchnął obłok gazowy na Niemców. Około 1200 żołnierzy z 12 Rezerwowego Pułku Piechoty zostało zatrutych gazem. Z nich około 360 zmarło. Po tym wydarzeniu Rosjanie ewakuowali front pozycyjny z linii Rawka-Bzura i w nocy z 16 a 17 lipca przenieśli linię obronną na odcinek Piaseczno- Błonie.
6 sierpnia 1915 roku pod Twierdzą Osowiec Armia Pruska do zdobycia twierdzy użyła broni gazowej, związków chloru i bromu. Niemcy, nie mogąc uzyskać powodzenia ostrzałem artyleryjskim i szturmami piechoty, rankiem użyli gazów (Rosjanie w tym czasie nie mieli na wyposażeniu masek). W wyniku użycia gazów Rosjanie ponieśli olbrzymie straty. Na Pozycji Sośnieńskiej trzy kompanie były zagazowane: w jednej pozostało 40 żołnierzy, na Pozycji Las Białogrady z trzech kompanii pozostało 60 żołnierzy i 2 karabiny maszynowe. W odległości 12 km od miejsca wypuszczenia gazów we wsiach Żodzie, Owieczki i Kramkówka Mała ofiarami byli cywile. Jednak szturm twierdzy siłami 7 batalionów Landwehry (ok. 7 tys. żołnierzy) nie przyniósł powodzenia.
W nocy z 12 na 13 lipca 1917 roku, również pod Ypres, Niemcy użyli gazu musztardowego (zwanego też od tego czasu iperytem). Ofiarą gazu wystrzelonego w 50 tys. granatów artyleryjskich padło ok. 15 tysięcy żołnierzy, z których 2–3% zmarło w ciągu następnych dwóch tygodni.
Gaz stał się powszechnie używaną bronią na froncie zachodnim i wschodnim. Do 1918 Niemcy zużyli 68 tys. ton gazów, Francuzi – 36 tys. ton, a Brytyjczycy – 25 tys. ton. Pod koniec wojny 50% niemieckiego zapasu pocisków artyleryjskich było napełnionych gazem bojowym. W czasie wojny rozwijano też systemy broni, przeznaczonej do ataków chemicznych; oprócz (stopniowo zarzucanych) ataków falowych, na szeroką skalę stosowano artylerię. Brytyjczycy wprowadzili też w 1915 czterocalowy moździerz Stokesa, używany do wystrzeliwania pocisków zapalających i chemicznych oraz moździerz Livensa, wprowadzony w 1916.
Niemcy użyli gazów bojowych już po podpisaniu w Compiègne w dniu 11 listopada 1918 roku rozejmu przeciw oddziałom powstańców wielkopolskich. 16 lutego 1919 roku Ignacy Jan Paderewski, członek Komitetu Narodowego Polskiego, nadesłał do konferencji pokojowej w Paryżu depeszę, w której stwierdził m.in.: „wojska niemieckie rozpoczęły działania ofensywne na wielką skalę w niemieckiej Polsce. Zajęły one miasta Babimost i Kargowa… Niemcy stosują duże ilości gazów trujących”.
Ofiary broni chemicznej w czasie I wojny światowej.
Dane w tabeli za Coleman, 2005 (przybliżone).

</doc>
<doc id="597811" url="https://pl.wikipedia.org/wiki?curid=597811" title="Plužine">
Plužine

Plužine (cyr. Плужине) – miasto w Czarnogórze, siedziba gminy Plužine. W 2011 roku liczyło 1341 mieszkańców.

</doc>
<doc id="597813" url="https://pl.wikipedia.org/wiki?curid=597813" title="Szczelinowiec długi">
Szczelinowiec długi

Szczelinowiec długi ("Neolamprologus longior") – słodkowodna, drapieżna ryba z rodziny pielęgnicowatych. Hodowana w akwariach. 
Występowanie: litoral skalny i żwirowy wschodniej części Jeziora Tanganika w Afryce, na głębokości od 3 do 40 m.
Opis.
Ciało lekko bocznie spłaszczone, wydłużone, walcowate, pomarańczowe. Osiąga długość do 10 cm. Budową i zachowaniem bardzo zbliżony do szczelinowca Leleupa, z którym jest często mylony. Początkowo "N. longior" był klasyfikowany jako podgatunek "N. leleupi". "N. longior" ma ciało bardziej wydłużone i niższe. Trudności w rozróżnieniu obydwu gatunków utrudnia również ich skłonność do zmiany ubarwienia pod wpływem zmian parametrów wody lub na skutek pobieranej karmy.
Dymorfizm płciowy: Samce są większe od samic i mają dłuższe końcówki płetw.

</doc>
<doc id="597814" url="https://pl.wikipedia.org/wiki?curid=597814" title="Neolamprologus longior">
Neolamprologus longior



</doc>
<doc id="597816" url="https://pl.wikipedia.org/wiki?curid=597816" title="Michaił Tiurin">
Michaił Tiurin

Michaił Władisławowicz Tiurin (ros. Михаил Владиславович Тюрин; ur. 2 marca 1960 w Kołomnie) – inżynier, kosmonauta rosyjski. 
Wykształcenie i praca zawodowa.
Obecnie zajmuje się psychologicznymi aspektami treningu kosmonautów w zakresie ręcznego sterowania pojazdami kosmicznymi.
Loty załogowe.
10 sierpnia 2001 na pokładzie wahadłowca Discovery (misja STS-105) wystartował w kierunku stacji ISS. Tiurin podczas lotu promu pełnił funkcję specjalisty misji (MS-5). Razem z nim w kosmos polecieli: Scott J. Horowitz (dowódca), Frederick W. Sturckow (pilot) i specjaliści misji Daniel T. Barry (MS-1), Patrick G. Forrester (MS-2), Frank L. Culbertson, Jr. (MS-3) oraz Władimir Dieżurow (MS-4). Dwaj ostatni razem z Tiurinem stanowili ponadto trzecią stałą załogę Międzynarodowej Stacji Kosmicznej. 12 sierpnia wahadłowiec Discovery połączył się z ISS. Po ośmiu dniach wspólnego lotu – 20 sierpnia prom odłączył się od stacji. Na Ziemię powrócili również Jurij W. Usaczow, James S. Voss i Susan J. Helms, czyli załoga Ekspedycji 2. Podczas ponad 4-miesięcznej misji załoga Tiurina kontynuowała prace rozpoczęte przez wcześniejsze załogi stacji. W tym czasie do ISS został dołączony moduł Pirs, który pełni funkcję śluzy powietrznej i zarazem węzła cumowniczego. Tiurin trzykrotnie przebywał poza stacją: 8 października przez prawie 5 godzin, 15 października przez blisko 6 godzin i 3 grudnia przez niecałe 3 godziny. Podczas tych prac zajmował się m.in. montażem dźwigu Strieła, okablowaniem modułu Pirs i eksperymentami na poszyciu modułu Zwiezda. Trzeci spacer kosmiczny Tiurina był wymuszony blokadą węzła cumowniczego modułu Zwiezda. Jej usunięcie umożliwiło przyjmowanie kolejnych statków towarowych serii Progress. Tiurin powrócił na Ziemię razem z załogą wahadłowca Endeavour (misja STS-108) 17 grudnia 2001.

</doc>
<doc id="597817" url="https://pl.wikipedia.org/wiki?curid=597817" title="Siła masowa">
Siła masowa

Siła masowa (siła objętościowa) – w fizyce ośrodków ciągłych siła działająca na objętość (masę) ciała, a nie na wybrany punkt bądź powierzchnię. Siła masowa kontrastuje z siłami powierzchniowymi działającymi na powierzchnię ciała.
Przykładami sił masowych są siły grawitacji w układzie nieinercjalnym siły bezwładności. Siłami masowymi są także siła elektrostatyczna, wówczas jej gęstością jest gęstość ładunku elektrycznego, podobnie siła magnetoelektryczna działająca na płyn przewodzący prąd elektryczny porusza się w polu magnetycznym.
Występowanie sił masowych jest opisywane przez pole sił działające na ciało. W mechanice płynów rozważa się działanie siły na mały element płynu.
Jednostką siły masowej jest jednostka siły na jednostkę objętości, gdy siła masowa określana jest w stosunku do objętości, a na jednostkę masy gdy siła jest określana w stosunku do masy.
Siła działająca na ciało rozciągłe (bryłę) jest równa sumie sił masowych działających na każdy element bryły, odpowiada to całkowaniu, sił masowych działających na cząstkę ciała dla całej objętości ciała
gdzie:
Przykład.
Na powierzchni Ziemi na jednostkę objętości ciała działa siła przyciągania ziemskiego zależna od gęstości ciała:
gdzie:
Wartość formula_7 jest w układzie SI podawana w jednostkach N/kg.
Siła przyciągania ziemskiego działająca na ciało jest równa:
Gdy przyspieszenie ziemskie w obrębie analizowanego ciała jest jednakowe (ma taką samą wartość i kierunek) obliczenie siły działającej na masę ciała można wyłączyć przyspieszenie ziemskie przed całkę. A jeżeli ciało ma jednakową gęstość, to siła przyciągania ziemskiego jest równa iloczynowi przyspieszenia ziemskiego, gęstości ciała i jego objętości.

</doc>
<doc id="597818" url="https://pl.wikipedia.org/wiki?curid=597818" title="Amazon.com">
Amazon.com

Amazon.com, Inc. (wym. []) – amerykańskie przedsiębiorstwo handlowe, spółka akcyjna założona w 1994 w Seattle. Zajmuje się handlem elektronicznym (e-handlem) B2C i prowadzi największy na świecie sklep internetowy.
Działalność.
Amazon został założony przez Jeffa Bezosa w 1994 r., a pierwszą książkę sprzedał w lipcu 1995. Był to egzemplarz "Fluid Concepts &amp; Creative Analogies. Computer Models of the Fundamental Mechanisms of Thought". Na początku swego istnienia Amazon był księgarnią internetową. Wkrótce jej asortyment poszerzył się o DVD, sprzęt komputerowy, sprzęt elektroniczny, meble, towary spożywcze i wiele innych. Oddziały Amazonu działają w Kanadzie, Wielkiej Brytanii, Niemczech, Francji, Chinach, Japonii, Włoszech, Hiszpanii, Brazylii i Polsce i innych państwach. Dostarczenie zamówionego towaru jest możliwe teoretycznie na całym świecie, jednak w praktyce istnieje cały system ograniczeń krajów docelowych dla danego zamówienia.
W styczniu 2015 Amazon ogłosił plany wejścia na rynek kinematograficzny. Do korporacji Amazon należą też Alexa Internet, Joyo.com (Amazon.cn), SoundUnwound i IMDb.
W roku 2019 firma Amazon zajęła 4. miejsce rankingu największych przedsiębiorstw handlowych świata z przychodem wysokości 118,573 mld dol.
Nazwa spółki, oznaczająca w języku angielskim rzekę Amazonkę, została wybrana przez Jeffa Bezosa w nawiązaniu do planowanej skali przepływu towarów przez jego sklep internetowy.
Amazon w Polsce.
Amazon działa w Polsce od 2014 r. i dotychczas otworzył 9 nowoczesnych Centrów Logistyki E-Commerce. Trzy pierwsze centra dystrybucyjne Amazon w Polsce zostały otwarte w październiku 2014 r. w Bielanach Wrocławskich oraz w Sadach pod Poznaniem. Pod koniec 2017 r. uruchomiono centra dystrybucyjne w Sosnowcu i Kołbaskowie. W 2019 zostały otwarte centra dystrybucyjne w Okmianach i Pawlikowicach. W kwietniu 2020 r. został uruchomiony obiekt w Gliwicach, zaś od sierpnia 2020 r. działa centrum logistyczne w Łodzi. W 2021 r. planowane bylo otwarcie dziesiątego już obiektu w Świebodzinie.
Firma posiada także Centrum Rozwoju Technologii w Gdańsku i oddział Amazon Web Services w Warszawie. Do tej pory (2021) Amazon stworzył 18 tys. stałych miejsc pracy w Polsce.
Amerykańska Izba Handlowa, która w 2020 r. podsumowała 30 lat działalności amerykańskich przedsiębiorstw w Polsce, ogłosiła, że Amazon jest największym pracodawcą ze Stanów Zjednoczonych w kraju i trzecim co do wielkości amerykańskim inwestorem.
27 stycznia 2021 roku Alex Ootes, wiceprezes ds. rozwoju w Unii Europejskiej, potwierdził, że sklep internetowy zostanie uruchomiony w Polsce. Nie podano jednak daty startu portalu, ale spółka zachęciła sprzedawców do rejestracji na dedykowanej stronie internetowej.
2 marca 2021 roku domena amazon.pl została oddana do użytku klientom, a sklep oficjalnie rozpoczął swoją działalność na polskim rynku.
W 2021 roku Amazon otworzył w Polsce kolejne centrum logistyczne w Świebodzinie. Na 1000 pracowników, których Amazon chciałby zatrudnić w tym centrum przypadnie 3000 robotów Amazon Robotics.
Kontrowersje.
Stany Zjednoczone.
Amazon w 2018 zatrudniał w Stanach Zjednoczonych 566 tysięcy osób. Mimo że jest postrzegany jako atrakcyjny pracodawca przez pracowników szczebla menedżerskiego, jest krytykowany przez władze i pracowników fizycznych, stanowiących większość siły roboczej firmy. Amazonowi zarzuca się, że pracownicy ci są opłacani niewspółmiernie nisko do wymaganej przez przedsiębiorstwo wydajności pracy. Zarobki w Amazonie (od 2018) na terenie Stanów Zjednoczonych dla pracownika bez większych kwalifikacji są znacznie powyżej federalnej minimalnej płacy.
1 stycznia 2019 roku w magazynie Amazonu w Eastvale w Kalifornii miał miejsce wyciek gazu. Brygadziści odmówili ewakuacji budynku, mimo że pracownicy wymiotowali i mdleli. Robotnikom ogłoszono, że wyjście z fabryki będzie potraktowane jako czas wolny i odejmowane z pensji.
Propaganda i media.
Amazon zakupił tradycyjne magazyny, na przykład „The Washington Post”, co spotkało się z krytyką, w tym senatorów i prezydenta USA.
W sierpniu 2018 roku wyszło na jaw, że Amazon opłaca boty internetowe zaprogramowane tak, żeby tworzyć komentarze w sieci opisujące w pozytywnym świetle warunki pracy w zakładach przedsiębiorstwa.
Doniesienia prasowe i zeznania pracowników ukazują warunki pracy robotników w centrach logistycznych Amazonu w negatywnym świetle. Wskazują na złe traktowanie pracowników, m.in. poprzez skracanie czasu przerw, łamanie prawa do tworzenia związków zawodowych, niedostateczne warunki sanitarne, wszechobecny monitoring oraz zmuszanie do pracy ponad normę, skutkujące nieodwracalnymi problemami zdrowotnymi.
W 2020 roku reporterzy Vice News opublikowali raport, w którym ujawniali, jak zarząd Amazonu planował oczerniającą kampanię internetową, która miała być wymierzona w jego byłego pracownika zwolnionego przez przedsiębiorstwo, gdy ten zorganizował strajk pracowników w magazynie w Staten Island.
Zarzuty nieuczciwej konkurencji.
W 2014 r. księgarnia Hachette rozpoczęła spór z Amazonem dotyczący „cen pośrednictwa”, które mają miejsce, gdy pośrednik (taki jak Hachette) określa cenę książki; normalnie jednak to Amazon dyktuje poziom rabatu książki. W spór ten zaangażowało się setki pisarzy – w tym wielu znanych autorów, na przykład Stephen King, John Grisham i Ursula K. Le Guin – którzy podpisali petycję przeciw Amazonowi, żeby ten „przestał szkodzić egzystencji autorów, na których zbudował swój biznes” i oskarżając Amazon o „branie książek jako zakładników”, blokadę autorów i cenzurę. Spór ten spowodował także gwałtowny spadek sprzedaży książek Hachette w Amazonie, co oznacza, że serwis wygrał w takiej blokadzie i odstraszaniu klientów.
Pozostałe podobne zarzuty: łamania praw pracowniczych, inwigilacja, związki ze służbami siłowymi, sprzeniewierzanie się oryginalnej misji i deklaracjom omawia film "Amazon Empire: The Rise and Reign of Jeff Bezo"s reporterów Frontline PBS.

</doc>
<doc id="597819" url="https://pl.wikipedia.org/wiki?curid=597819" title="Pannus">
Pannus

pannus ("pan") (łac. kawał sukna, płat, łachman, gruby płaszcz) – strzępy chmur(y) "Stratus fractus" lub "Cumulus fractus", występujące poniżej podstawy chmury opadowej. Mogą tworzyć ciągłą, ciemną i poszarpaną warstwę niskich chmur, niekiedy przylegającą do chmury znajdującej się powyżej, często przysłaniając ją. Są zwiastunami zmiany pogody. Mogą występować przed, podczas i po opadzie. Zazwyczaj towarzyszą chmurom "Altostratus", "Nimbostratus", "Cumulus" i "Cumulonimbus".

</doc>
<doc id="597821" url="https://pl.wikipedia.org/wiki?curid=597821" title="ATSC">
ATSC

ATSC ("ang." Advanced Television Systems Committee) - powstała w 1982 międzynarodowa, niedochodowa organizacja rozwijająca standardy dla zaawansowanych systemów telewizyjnych. W szczególności ATSC pracuje nad skoordynowaniem standardów telewizji pomiędzy różnymi mediami komunikacyjnymi w środowisku telewizji cyfrowej, systemach interakcyjnych i multimedialnej komunikacji szerokopasmowej. Standardy ATSC skupiają się na warstwie transportującej, czyli transmisji audio, wideo i danych. Organizacja rozwija i prezentuje również strategie wprowadzania telewizji cyfrowej.
Nazwą ATSC określa się także opracowany przez tę organizację standard naziemnej telewizji cyfrowej, obowiązujący m.in. na terenie USA. Jest to odpowiednik europejskiego standardu DVB-T. Standardy DVB-T i ATSC nie są między sobą kompatybilne – dekodery ATSC nie są w stanie odbierać sygnału nadawanego w standardzie DVB-T i na odwrót. Komisja określa standardy szczegółowe dla wyświetlania obrazu w rozdzielczości: SDTV, EDTV oraz HDTV.
Parametry odświeżania obrazu.
W zależności od rozdzielczości, odświeżanie obrazu przyjmuje wartość: SDTV - 24 klatki/s (48 obrazów/s) lub HDTV - 30 klatek/s (60 obrazów/s).
Parametry formatu obrazu.
Obsługiwane są następujące formaty obrazu:
SDTV
EDTV
HDTV

</doc>
<doc id="597822" url="https://pl.wikipedia.org/wiki?curid=597822" title="Marcin Siedlarz">
Marcin Siedlarz

Marcin Siedlarz (ur. 15 lutego 1988 w Krakowie) – polski piłkarz, występujący na pozycji pomocnika. Od 2014 jest piłkarzem Garbarni Kraków.
Życiorys.
Siedlarz jest wychowankiem krakowskiego Hutnika, z którego trafił do Górnika Zabrze, mając zaledwie 16 lat. Mimo młodego wieku w ciągu półtorarocznego pobytu przy Roosevelta skompletował 25 występów w Ekstraklasie. Wiosnę 2005 roku spędził w Widzewie Łódź, a w sezonie 2006/2007 terminował we włoskiej Sienie. Ostatnio grał w Ruchu Chorzów, a w minionym sezonie bronił barw Przeboju Wolbrom. W ubiegłych rozgrywkach Siedlarz rozegrał 28 spotkań w II lidze, strzelając dwa gole. Marcin Siedlarz jest trzecim wychowankiem krakowskiego Hutnika, który występował w GKS Katowice. Od początku sezonu 2010/2011 grał w Garbarni Kraków, a od początku sezonu 2013/2014 gra we Flocie Świnoujście

</doc>
<doc id="597823" url="https://pl.wikipedia.org/wiki?curid=597823" title="Wydma poprzeczna">
Wydma poprzeczna

Wydmy poprzeczne mają grzbiety wydłużone w kierunku prostopadłym do kierunku wiatru, a ich strome stoki zawietrzne są zwrócone w jednym kierunku. Główny kierunek transportu eolicznego jest zatem prostopadły do grzbietów, co odróżnia je od wydm podłużnych, w których wypadkowy kierunek transportu jest równoległy do grzbietu. Wydmy poprzeczne mogą występować w izolacji, ale najczęściej są to długie, lekko kręte wały. Pojedynczo występującymi wydmami poprzecznymi są barchany, rozwijające się przy niewielkiej dostawie piasku i zwykle na podłożu innym niż piaszczyste. Są to formy niewielkie, na ogół nie przekraczają kilku metrów, z cofniętą najwyższą częścią środkową i ramionami wysuniętymi zgodnie z kierunkiem wiatru.

</doc>
<doc id="597826" url="https://pl.wikipedia.org/wiki?curid=597826" title="Rožaje">
Rožaje

Rožaje (cyr. Рожаје) – miasto w Czarnogórze, siedziba gminy Rožaje. W 2011 roku liczyło 9422 mieszkańców.

</doc>
<doc id="597827" url="https://pl.wikipedia.org/wiki?curid=597827" title="Gmina Šavnik">
Gmina Šavnik

Šavnik – gmina w północnej Czarnogórze, której jest najmniej zamieszkaną gminą – 2947 mieszkańców.
Choć w 1991 roku w tej części mieszkała zdecydowana większość Czarnogórców (93%), to jednak już w 2003 roku to się zmieniło i Serbowie są największą grupą etniczną w tym rejonie (ok. 47%).

</doc>
<doc id="597828" url="https://pl.wikipedia.org/wiki?curid=597828" title="Tadeusz Łubieński (1794–1861)">
Tadeusz Łubieński (1794–1861)

Tadeusz Łubieński herbu Pomian (ur. 1794 w Żelechowie, zm. 1861 w Warszawie) – referent sekcji duchowieństwa rzymskokatolickiego Rady Ogólnej Komisji Rządowej Wyznań Religijnych i Oświecenia Publicznego w 1830 roku.
Syn Feliksa i Tekli Teresy, brat: Tomasza, Henryka, Jana, Józefa i Piotra.
Był oficerem szwoleżerów, proboszczem, kanonikiem krakowskim, dziekanem kolegiaty włocławskiej, biskupem sufraganem włocławskim. W 1844 został wybrany sufraganem Kujaw.
Uzyskał doktorat z teologii i prawa kanonicznego i został prałatem papieskim.
Odznaczony francuskim krzyżem kawalerskim Orderu Legii Honorowej i rosyjskim Orderem św. Anny II klasy z koroną.
Tadeusz Łubieński poparł papieskie potępienie Powstania listopadowego przeciwko panowaniu Rosji i cara Mikołaja I oraz uznawał powstanie za równie bezbożne jak rewolucja francuska.

</doc>
<doc id="597829" url="https://pl.wikipedia.org/wiki?curid=597829" title="Starokonstantynów">
Starokonstantynów

Starokonstantynów, dawniej Konstantynów (ukr. Старокостянтинів, trb. "Starokostiantyniw") – dawne miasto rejonowe w obwodzie chmielnickim Ukrainy.
Miasto położone jest w widłach rzeki Słuczy i Ikopotu, które tworzą obecnie zalew. Historycznie miasto leży na Wołyniu.
Prywatne miasto Stary Konstantynów, własność Konstantego Wasyla Ostrogskiego położone było w 1570 roku w powiecie krzemienieckim województwa wołyńskiego
Historia.
Założone zostało w 1525 przez księcia Konstantego Ostrogskiego na miejscu innej wykupionej osady i otrzymało nazwę Konstantynów. Obecna nazwa miasta obowiązuje dopiero od XIX wieku.
Dawniej wiódł tędy Czarny szlak – jedna z trzech głównych dróg najazdów tatarskich pustoszących niemal co roku Rzeczpospolitą. Z tego powodu Konstanty Wasyl Ostrogski wybudował tutaj małą twierdzę w kształcie czworoboku. W lipcu 1648 miała tu miejsce zwycięska bitwa Polaków pod wodzą księcia Jeremiego Wiśniowieckiego przeciwko zbuntowanym Kozakom.
Od 1569 do 1793 miejscowość leżała w granicach Korony Królestwa Polskiego, po czym została w II rozbiorze Polski zajęta przez Imperium Rosyjskie. W 1739 roku należał do klucza Konstantynów Lubomirskich.
W 1870 w miejscowości urodził się Jakub Weinles – polski artysta malarz, a w 1889 Mikołaj Prus-Więckowski – polski inżynier i generał Wojska Polskiego.
W roku 1918 leżał na obszarze działania oddziałów partyzanckich Feliksa Jaworskiego. Ważną postacią w tych trudnych czasach był ksiądz Anzelm Zagórski, proboszcz, organizator oświaty i komisarz powiatowy rządu Kiereńskiego, twórca Domu Polskiego.
Na początku roku 1918 zdobyty przez żołnierzy Jaworskiego, był świadkiem m.in. defilady wojskowej przed generałem Michaelisem.
W latach 1919-1920 pod zarządem polskim, wpierw jako część okręgu wołyńskiego, a następnie okręgu podolskiego. W 1920 burmistrzem miasta został Ignacy Puławski, późniejszy poseł na Sejm II RP.
Po zakończeniu wojny polsko-bolszewickiej miasto znalazło się w granicach ZSRR.
Według spisu ludności z 2001 roku miasto liczyło 35 206 mieszkańców.
Miasto w literaturze.
Stary Konstantynów pojawia się w przepowiedni Wernyhory. Według niej pod miastem Polacy mają ostatecznie zwyciężyć Rosjan.
"(...) Moskale dwa razy na głowę pobici zostaną: raz pod Batowem (...), drugi raz pod Starym Konstantynowem w jarze Hanczarycha zwanym".
Miasto jest też głównym miejscem, w którym odgrywa się akcja autobiograficznej książki „Pożoga” Zofii Kossak-Szczuckiej, opisującej krwawe dzieje rewolucji bolszewickiej lat 1917–1919.

</doc>
<doc id="597830" url="https://pl.wikipedia.org/wiki?curid=597830" title="Society of Cable Telecommunications Engineers">
Society of Cable Telecommunications Engineers

SCTE (ang. Society of Cable Telecommunications Engineers) profesjonalna organizacja zapewniająca szkolenia, wydająca certyfikaty i tworząca nowe standardy. Jest to jedyna organizacja telekomunikacji kablowej akredytowana przez American National Institution Standards (ANSI) by rozwijać standardy techniczne. Organizacja dostarcza neutralnego forum dla fachowców, by mogli współpracować przy opracowywaniu rozwiązań prowadzących do ujednolicenia standardów na całym świecie.

</doc>
<doc id="597832" url="https://pl.wikipedia.org/wiki?curid=597832" title="2,4-Dinitrofenol">
2,4-Dinitrofenol

2,4-Dinitrofenol, DNP – organiczny związek chemiczny z grupy fenoli zawierający dwa podstawniki nitrowe w pierścieniu. Ma dość silne właściwości kwasowe, o mocy nieco większej niż kwas octowy. Jest jasnożółtą krystaliczną substancją, słabo rozpuszczalną w wodzie. Dobrze rozpuszczalne są sole sodowe i amonowe. W stanie suchym sole mogą eksplodować przy uderzeniu.
Może być stosowany jako herbicyd, totalny defoliant i desykant. Do defoliacji roślin wymagane są dawki 7,5–10 kg/ha. Jest silnie trujący dla ludzi i zwierząt. Dawki rzędu 3,5 mg/kg powodują silne zatrucia z objawami obrzęku płuc i gorączką.
Toksyczność związku polega na działaniu rozprzęgającym na procesy zachodzące w błonie wewnętrznej mitochondrium – tzn. oddzieleniu oddychania w łańcuchu oddechowym i procesu fosforylacji ADP.
Należy do fitotoksycznych bojowych środków trujących i był stosowany przez Amerykanów podczas wojny w Wietnamie do niszczenia pastwisk, lasów i kultur roślinnych. Oznaczenia wojskowe w USA – DNP.
Podobne działanie mają też inne nitrowe pochodne fenolu (np. DNC).

</doc>
<doc id="597833" url="https://pl.wikipedia.org/wiki?curid=597833" title="Loch Garman">
Loch Garman



</doc>
<doc id="597834" url="https://pl.wikipedia.org/wiki?curid=597834" title="James Patterson">
James Patterson

James Patterson (ur. 22 marca 1947 w Newburgh w stanie Nowy Jork) – amerykański pisarz, autor thrillerów i powieści kryminalnych. 
James Patterson należy do ścisłej czołówki najpopularniejszych autorów amerykańskich; obok książek Dana Browna, Johna Grishama i Stephena Kinga jego powieści najczęściej pojawiają się na światowych listach bestsellerów.
Życiorys.
Początkowo pracował w przedsiębiorstwie reklamowym. Sławę przyniósł mu wydany w 1993 roku thriller "Along Came the Spider" zekranizowany jako "W sieci pająka", z Morganem Freemanem w roli głównej. To także literacki debiut ulubionego bohatera Pattersona – Alexa Crossa, czarnoskórego policjanta i psychologa prowadzącego własną praktykę, a wcześniej detektywa waszyngtońskiej policji oraz agenta FBI, który specjalizuje się w tropieniu seryjnych zabójców. W rolę Crossa Freeman wcielał się dwukrotnie, wcześniej także w filmie "Kolekcjoner", który powstał na podstawie powieści "Kiss the Girls". Pisarski styl Pattersona wyróżnia szybkie tempo narracji, punktowane bardzo krótkimi rozdziałami.
Niedługo po sukcesie książki "W sieci pająka" Patterson odszedł z firmy i poświęcił się wyłącznie karierze pisarskiej. W 2006 sprzedał ponad 12 milionów książek w Ameryce Północnej. W sumie jego powieści zostały już wydane w nakładzie ponad 220 mln egzemplarzy na całym świecie. Zdobył nagrodę im. Edgara Elana Poe oraz inne prestiżowe wyróżnienia. Jego książki wielokrotnie pojawiały się na szczytach list bestsellerów w „New York Timesa”.
Patterson pisze książki również ze współautorami, takimi jak Maxine Patero, z którą współtworzy serię książek "Kobiecy Klub Zbrodni", czy Andrew Grossem i często powtarza, że współpraca z innymi przynosi nowe i interesujące pomysły do jego opowieści.
Ufundował Page Turner Awards. Patterson przekazał ponad 600 tys. dolarów na przedsiębiorstwa, szkoły i inne instytucje, które promują czytanie książek.
Druga seria jego książek, wspomniany "Kobiecy Klub Zbrodni," doczekała się emisji w telewizji. Na kanwie tej serii powstał także cykl gier komputerowych z gatunku hidden objects (ukryte obiekty), wydanych m.in. przez studio „I- play/Oberon Media” z siedzibą w Nowym Jorku.
Patterson otrzymał stopień kawalera Manhattan College.
Mieszka w Palm Beach, na Florydzie, z żoną, Susan i synem, Jackiem.
Publikacje.
Pozostałe.
Zapowiedziane w Polsce:
Ekranizacje.
Ekranizacji doczekały się dwie pierwsze książki z Alexem Crossem: "W sieci pająka" i "Kolekcjoner". Na podstawie serii "Kobiecy Klub Zbrodni" powstał jeden sezon serialu o tym samym tytule. W 2011 roku na ekrany kin wszedł film "Alex Cross", z Tylerem Perrym w roli głównej.
Polscy wydawcy książek.
Obecnie książki Pattersona publikuje wydawnictwo Albatros (wszystkie pozycje od 2003 roku) oraz Hachette Polska (seria Maximum Ride). 
Wcześniej wydawane były także przez wydawnictwo Amber (cykl z Aleksem Crossem do części szóstej i część niepowiązanych powieści, wydawane jako srebrna seria), wydawnictwo Świat Książki (książki "Ty umrzesz pierwszy" i "Druga szansa", "Listy pisane miłością", "Pamiętnik pisany miłością") oraz wydawnictwo Prószyński i S-ka ("Oto nadchodzi pająk"; stąd 3 różne tytuły tej powieści).

</doc>
<doc id="597835" url="https://pl.wikipedia.org/wiki?curid=597835" title="Papieski Wydział Teologiczny">
Papieski Wydział Teologiczny

Dawne wydziały papieskie:

</doc>
<doc id="597836" url="https://pl.wikipedia.org/wiki?curid=597836" title="Ali Reza Pahlawi">
Ali Reza Pahlawi



</doc>
<doc id="597837" url="https://pl.wikipedia.org/wiki?curid=597837" title="Stanisław Kostka Choromański">
Stanisław Kostka Choromański

Stanisław Kostka Choromański herbu Lubicz (ur. 20 listopada 1769, zm. 21 lutego 1838) – polski duchowny rzymskokatolicki, biskup pomocniczy sejneński w latach 1829–1836, arcybiskup metropolita warszawski w latach 1837–1838.
Życiorys.
Urodził się 20 listopada 1769. Studiował w Krakowie. Święcenia prezbiteratu przyjął w 1792. Był proboszczem w Rzekuniu i Zambrowie. W 1822 został archidiakonem, a w 1829 dziekanem kapituły sejneńskiej.
15 grudnia 1828 został mianowany biskupem pomocniczym diecezji sejneńskiej ze stolicą tytularną Adrasus. Święcenia biskupie otrzymał 8 lutego 1829 w kościele Świętego Krzyża w Warszawie. Konsekrował go Mikołaj Jan Manugiewicz, biskup diecezjalny sejneński, w asyście Adama Michała Prażmowskiego, biskupa diecezjalnego płockiego, i Józefa Marcelego Dzięcielskiego, biskupa diecezjalnego lubelskiego. Rezydował w Zambrowie. Wykazywał się lojalnością wobec władz rosyjskich, nie popierał udziału duchowieństwa w powstaniu listopadowym, a w 1832 otrzymał od cara Order Świętej Anny I klasy. Po śmierci biskupa Mikołaja Jana Manugiewicza w 1834 administrował diecezją sejneńską jako wikariusz kapitulny.
21 listopada 1836 został przeniesiony na urząd arcybiskupa metropolity warszawskiego. Rządy w archidiecezji objął 15 stycznia 1837.
Konsekrował biskupa diecezjalnego kujawsko-kaliskiego Walentego Macieja Tomaszewskiego (1837) i biskupa pomocniczego warszawskiego Tomasza Chmielewskiego (1837).
Zmarł 21 lutego 1838 i został pochowany w podziemiach kościoła św. Krzyża.

</doc>
<doc id="597838" url="https://pl.wikipedia.org/wiki?curid=597838" title="Marshall Amplification">
Marshall Amplification

Marshall Amplification – brytyjskie przedsiębiorstwo zajmujące się projektowaniem oraz produkują wzmacniaczy elektroakustycznych. Początkowo wzmacniacze Marshalla były tworzone jako bezpośrednie kopie wzmacniaczy Fendera, jednak wkrótce przedsiębiorstwo wytworzyło swój własny styl, który stał się popularny zwłaszcza wśród gitarzystów poszukujących cięższego brzmienia.
Historia.
Początki przedsiębiorstwa.
Jim Marshall początkowo w latach 60. prowadził niewielki sklep muzyczny w Londynie, sprzedający bębny, talerze perkusyjne i inne akcesoria perkusyjne. Sam też dawał lekcje gry na perkusji. Sklep był również miejscem spotkań muzyków, w tym gitarzystów jak Pete Townshend i Ritchie Blackmore, którzy często pytali, dlaczego Jim nie sprzedaje lub nie produkuje sprzętu gitarowego. Marshall wówczas rozszerzył zakres swojej działalności i zaczął sprowadzać gitary oraz wzmacniacze gitarowe, szczególnie wzmacniacze Fendera, które były bardzo popularne, ale też bardzo drogie.
Pierwszy wzmacniacz.
Jim Marshall stwierdził wtedy, że może wyprodukować tańszy odpowiednik wzmacniaczy Fendera. Przy pomocy Kena Brana, serwisanta ze swojego sklepu, oraz technika Dudleya Cravena stworzyli kilka kopii wzmacniacza Fender Bassman, jednak nie dokładnie takich samych. Główna różnica polegała na zastosowaniu 12-calowych głośników Celestion w zamkniętej obudowie zamiast oryginalnych 10-calowych głośników Jensen w otwartej obudowie. Tak powstał słynny wzmacniacz JTM-45, który wziął swoją nazwę od inicjałów Jima i jego syna, Terry'ego, a także od 45W mocy, którą miał teoretycznie wytwarzać.
Dystrybucja.
Jim Marshall podpisał w 1965 roku piętnastoletnią umowę z brytyjską firmą Rose-Morris na dystrybucję swoich wzmacniaczy. Dało to Jimowi kapitał na rozwój jednak Rose-Morris znacznie podwyższyło cenę wzmacniaczy Marshalla, przez co nie były one konkurencyjne cenowo. Jim Marshall po latach wspomina podpisanie tej umowy jako największą pomyłkę, którą kiedykolwiek popełnił.
Wzmacniacze "Park".
Nowy kontrakt pozbawił praw sprzedaży niektórych dystrybutorów wzmacniaczy Marshalla, którzy towarzyszyli mu od początku działalności. Wśród nich był przyjaciel Jima, Johnny Jones. Żeby pogodzić interesy swojego przyjaciela, Marshall stworzył markę wzmacniaczy Park (nazwa ta pochodzi od nazwiska panieńskiego żony Johnny'ego). W praktyce były to zwykłe wzmacniacze Marshall, jednak pod inną nazwą, co pozwalało na ich dystrybucję przez Johnny'ego bez pogwałcania warunków umowy z Rose-Morris.
Linia wzmacniaczy Park przez lata była również używana dla eksperymentalnych modeli wzmacniaczy, którymi firma Rose-Morris nie była zainteresowana. Inne nazwy handlowe, które były używane przez Marshalla to m.in. Big M, Kitchen/Marshall oraz Narb.
Użycie brytyjskich części.
Żeby obniżyć koszty produkcji, Jim Marshall zaczął szukać brytyjskich zamienników do stosowanych do tej pory amerykańskich części. Zaczął wtedy używać transformatorów Drake oraz Dagnalla, a także lamp firmy Marconi-Osram Valve Company.
Wzmacniacze Marshalla dzięki tym zabiegom uzyskały agresywniejszy dźwięk, który szybko spodobał wielu gitarzystom, wśród których był m.in. młody Eric Clapton, przesiadujący wówczas w sklepie Jima i ćwiczący swoją grę. Kiedy Clapton został zaproszony by dołączyć do "John Mayall's Bluesbreakers", zapytał Jima, czy ten mógłby stworzyć dla niego kombo gitarowe z tremolo, które pasowałoby do bagażnika jego samochodu. W ten sposób powstał słynny wzmacniacz Bluesbreaker.
Innymi wczesnymi klientami Marshalla byli Pete Townshend i John Entwistle z The Who i Jimi Hendrix których poszukiwania dodatkowej mocy doprowadziły do zaprojektowania klasycznego 100-watowego wzmacniacza lampowego.
Kolejna zmiana lamp.
Kiedy lampy KT-66 zaczęły coraz bardziej drożeć, Marshall zaczął używać lamp EL-34, które mają inny charakter na kanale przesterowanym niż KT66, dając wzmacniaczom Marshalla jeszcze ostrzejsze brzmienie. W roku 1966 po raz pierwszy do Anglii przyjechał Jimi Hendrix, który kupił od Jima wzmacniacze pod warunkiem zapewnienia dla nich wsparcia technicznego.
Wzmacniacze z tego okresu łatwo poznać po przednim panelu ze szkła akrylowego (inaczej plexiglasu). Mają one dziś sporą wartość kolekcjonerską, jako że wraz z przyjściem lat 70. przednie panele są robione z matowego metalu. Po roku 1973 celem zwiększenia efektywności produkcji ręczne łączenie elementów zostało zastąpione przez użycie płytek drukowanych. Wynikiem tego jest znaczne upodobnienie brzmienia poszczególnych jednostek, które niektórzy entuzjaści takiego rozwiązania nazywają bardziej "sterylnym".
Lata 70. i 80..
W połowie lat 70. Marshall zaprezentował linię wzmacniaczy nazwaną JMP. Była ona odpowiedzią na zapotrzebowanie gitarzystów na jeszcze większe przesterowanie wzmacniaczy. Linia ta ma odmienne brzmienie od oryginalnych modeli wzmacniaczy Marshalla, które znalazło jednak swoich fanów. Zaliczają się do nich m.in. Randy Rhoads, Zakk Wylde oraz Slash. Gdy w końcu lat 80. dobiegła końca umowa z Rose-Morris, Marshall zaczął nazywać tę serię wzmacniaczy JCM-800. Z powodu obaw Marshalla o przyszłą dostępność lamp EL-34, w wielu wzmacniaczach z tej serii zastąpiono je układami 6550 o odmiennym charakterze tonalnym. Co prawda niektórzy gitarzyści, jak Zakk Wylde, polubili otrzymywany przy ich pomocy dźwięk, jednak generalnie uważa się, że oznaczały one spadek jakości wzmacniaczy Marshalla. Do lamp EL-34 w pełni powrócono dopiero w latach 90., kiedy to kraje byłego bloku komunistycznego ponownie zapełniły nimi rynek.
Lata 90..
W latach 90. Marshall wypuścił linię wzmacniaczy JCM-900, a także kilka specjalnych edycji wzmacniaczy, w tym linię sygnowaną przez Slasha.

</doc>
<doc id="597840" url="https://pl.wikipedia.org/wiki?curid=597840" title="Overdrive">
Overdrive

Overdrive (potocznie „przester”) – efekt gitarowy, którego działanie polega na ścinaniu wierzchołków sygnału elektrycznego z gitary, dzięki czemu w obwiedni sygnału pojawia się płaski poziomy odcinek o stałej amplitudzie, czyli tzw. faza podtrzymania w sensie ADSR (od ang. wyrazów: "attack" – narastanie, "decay" – opadanie, "sustain" – podtrzymanie, "release" – zwolnienie). Ponieważ charakterystyki większości ograniczników amplitudy są asymptotyczne, więc formalnie faza podtrzymania jest początkowo bardzo płaską fazą opadania, ale ludzkie ucho nie jest w stanie wychwycić tak powolnego ubytku poziomu dźwięku.
Obwiednia czystego sygnału gitary składa się tylko z dwóch odcinków, które można zawrzeć w tzw. schemacie AR ("attack-release" – narastanie i zwolnienie). Overdrive zmienia ten schemat na ASR ("attack-sustain-release" – narastanie, podtrzymanie i zwolnienie). Czas trwania fazy podtrzymania zależy od stopnia przesterowania: jest on tym dłuższy, im niższy jest poziom ścinania i im większy jest poziom sygnału przed ścinaniem. Niektóre efekty typu overdrive dają gitarzyście możliwość dodania do sygnału wyjściowego pewnej ilości czystego, nieprzesterowanego sygnału z gitary – wówczas w obwiedni sygnału wyjściowego wystąpią wszystkie cztery fazy ADSR.
Overdrive jest jednym z najbardziej znanych i najczęściej używanych efektów. Zazwyczaj wykonuje się na nim solówki, ale w hard rocku i metalu stosowany jest też do gitary rytmicznej.
Efekty wykorzystujące przesterowanie.
Polscy gitarzyści efekt typu overdrive, ale również distortion, jak i fuzz nazywają słowem „przester”. Zasada działania tych efektów jest identyczna – różnice wynikają jedynie z innej filtracji sygnału przed i (zwłaszcza) po ograniczniku amplitudy, który może być wielostopniowy i mieć różne charakterystyki. Overdrive wprowadza najmniej zniekształceń nieliniowych, ponieważ naśladuje przesterowany wzmacniacz lampowy, więc ograniczanie amplitudy – po przekroczeniu napięcia progowego – jest łagodniejsze niż w distortion, który ma ostrzejsze, bardziej metaliczne brzmienie, przez co wykorzystuje się go częściej w partiach gitary rytmicznej. Fuzz natomiast obcina sygnał bardzo gwałtownie i z minimalną filtracją, dając prawie prostokątny sygnał wyjściowy o największej zawartości harmonicznych w widmie, na skutek czego brzmi najostrzej. Był ważnym elementem brzmienia Jimiego Hendrixa. Najważniejsza konstrukcja to "Fuzz Face", której wczesne wersje używały tranzystorów germanowych.
Obcinanie sygnału a barwa dźwięku.
Ścinanie wierzchołków sygnału (ograniczanie jego poziomu) następuje przy pewnym napięciu progowym. Poniżej tego progu efekt overdrive w ogóle nie działa – słychać oryginalny dźwięk bez zniekształceń. Charakterystyka ogranicznika amplitudy może być też bardzo łagodna, bez żadnego progu, ani liniowego odcinka – wówczas zniekształcenia nieliniowe będą obecne nawet przy bardzo małym poziomie sygnału na wejściu, a więc także pod koniec fazy zwolnienia. Jednak dla bardzo małych wartości sygnału początkową krzywiznę charakterystyki ogranicznika można, z dobrym przybliżeniem, traktować jako linię prostą, więc udział tych zniekształceń będzie pomijalnie mały. Przy mocniejszym trąceniu struny kształt sygnału zmienia się na bardziej prostokątny. Sygnał z gitary dociera do uszu słuchacza jako suma częstotliwości harmonicznych, a sygnał bardziej prostokątny zawiera ich więcej, więc zmianę kształtu słuchacz odbiera jako dodanie wyższych harmonicznych. Barwa dźwięku staje się ostrzejsza. Jednak – o ile ostra barwa bywa pożądana w niektórych gatunkach muzyki – o tyle jej zbyt wyraźna zmiana w trakcie wybrzmiewania jest niepożądana i określana w żargonie polskich gitarzystów jako „siara, piach, piasek” (ang. "fizz"). Faza zwolnienia nie sprawia problemów, gdyż końcowe wybrzmiewanie zachodzi pod progiem obcinania, więc widmo sygnału się nie zmienia. Problematyczna jest natomiast faza podtrzymania, na początku której dodatkowych harmonicznych (wynikających z obcinania) jest dużo, a na końcu wcale – tzn. pozostają tylko naturalne harmoniczne, zawarte w czystym dźwięku z gitary. Aby temu zapobiec stosuje się filtrację sygnału na wyjściu overdrive’u. Specjalne wzmacniacze gitarowe, potocznie nazywane „piecami”, mają wbudowane głośniki o silnym tłumieniu wysokich częstotliwości (powyżej 5–5,5 kHz), co zapewnia optymalną filtrację. W tym przypadku nie jest wykorzystywany symulator głośnika samego overdrive’u (wbudowany w niektóre modele, zwłaszcza multiefekty).
Dynamika gitary z przesterowaniem.
Duże przesterowanie znacznie obniża dynamikę instrumentu, a ciche fragmenty toną w szumach i przydźwiękach, które słychać też w przerwach między dźwiękami. Wówczas pewnym kompromisem jest zastosowanie bramki szumów (ang. "noise gate").
Przesterowanie na samym wzmacniaczu.
Efekt przesterowania można też uzyskać na samym wzmacniaczu, jeśli na jego wejście poda się wystarczająco silny sygnał. Przesterowanie może dotyczyć tylko stopnia końcowego, ale wiąże się to z bardzo głośnym graniem. Rozwiązanie takie jest do przyjęcia na scenie, gdy dźwięk z głośników kierowany jest do mikrofonu, a dopiero z niego do estradowego wzmacniacza mocy. Większość produkowanych obecnie wzmacniaczy gitarowych umożliwia dowolnie cichą grę z przesterowaniem poprzez przesterowanie samego przedwzmacniacza: gitarzysta wybiera kanał czysty (ang. "clean") lub przesterowany. Stopień przesterowania reguluje się przed ogranicznikiem amplitudy zmieniając współczynnik wzmocnienia (ang. "gain"), a za wyjściowy poziom dźwięku odpowiada wzmocnienie po ograniczniku – głośność (ang. "volume"). Jakość dźwięku z przesterowanego kanału oraz możliwości regulacji brzmienia, nie zawsze są satysfakcjonujące – szczególnie w tańszych konstrukcjach (również lampowych). W takich przypadkach zewnętrzne kostki efektowe typu „przester” zwykle podłączane są do kanału czystego.
Lampa a tranzystor.
Szczególnie cenione są wzmacniacze lampowe, ze względu na to, że lampa elektronowa (zwana dalej lampą) łagodniej wchodzi w nasycenie niż tranzystor. Chociaż wzmacniacz gitarowy nie musi mieć dużego pasma przenoszenia, to jednak uzyskanie odpowiedniego kształtu charakterystyki częstotliwościowej i zapewnienie jej powtarzalności (przy produkcji seryjnej), powoduje konieczność stosowania silnych ujemnych sprzężeń zwrotnych, które kompensują nieliniowość i duży rozrzut parametrów tranzystorów. Sprzężenia zwrotne są zaś przyczyną zniekształceń intermodulacyjnych przy przenoszeniu transjentów, czyli szybkich zmian amplitudy sygnału (np. w momencie szarpnięcia struny w gitarze). Powstają wówczas harmoniczne nadające szorstki charakter brzmienia. Lampy posiadają dużo bardziej powtarzalne charakterystyki niż tranzystory, więc nie zachodzi potrzeba stosowania silnych ujemnych sprzężeń. Dlatego wzmacniacz lampowy praktycznie nie wprowadza takich zniekształceń, co daje ciepłe, łagodne brzmienie. Ma to szczególny sens przy graniu w małych klubach, gdzie nie ma potrzebny dalszego nagłaśniania gitary poprzez mikrofon przesyłający sygnał do tranzystorowego estradowego wzmacniacza mocy.
Współbrzmienie kilku strun.
Przy współbrzmieniu dwóch lub więcej strun słychać dodatkowo wzajemne, dość agresywne „pożeranie się” dźwięków, co bywa wadą, ale częściej jest środkiem artystycznego wyrazu. „Pożeranie się” dźwięków z różnych strun wynika z faktu, że nieliniowa funkcja sumy sygnałów, formula_1 nie jest sumą funkcji każdego z osobna, formula_2 Gdyby każda struna miała oddzielny przetwornik, ich wyjścia podłączono by do sześciu równoległych overdrive’ów, a sygnały z nich zsumowano, to efekt „pożerania się” dźwięków nie wystąpiłby. Overdrive szczególnie mocno uwydatnia drażniące brzmienie dysonansów, konsonanse zaś (zwłaszcza doskonałe) brzmią dużo łagodniej.
Cyfrowe symulatory.
Typowy overdrive jest analogowym lub (zwłaszcza w multiefektach) cyfrowym symulatorem gitarowego wzmacniacza lampowego, często szczególnie cenionego modelu. W przeciwieństwie do multiefektów, w pojedynczych kostkach typu overdrive rzadko symuluje się dalszą część toru sygnałowego, tzn. głośnik i mikrofon, który z niego otrzymuje sygnał. Symulacja głośnika ma sens jedynie na końcu łańcucha efektów i to pod warunkiem, że końcowy efekt zostanie podłączony do miksera, a nie wzmacniacza gitarowego. Niektórzy producenci, w trosce o wierność symulacji, symulują także wszelkie niedoskonałości konkretnego wzmacniacza (analogicznie do symulowania trzasków płyty winylowej), np.
Łatwość cyfrowego przetwarzania tworzy niemal nieograniczone możliwości brzmieniowe, trudne do uzyskania tradycyjnymi metodami, jednak większość gitarzystów wciąż uważa gitarowy wzmacniacz lampowy ze specjalnymi głośnikami za niedościgły wzorzec dla wszelkich symulatorów. Niektórzy twierdzą, że technika cyfrowa osiągnęła już ten poziom, a producenci symulatorów powinni bardziej koncentrować się na rozwijaniu nowych brzmień, niekoniecznie nawiązujących do historycznych konstrukcji lampowych, pełnych ograniczeń wynikających z techniki analogowej.

</doc>
<doc id="597841" url="https://pl.wikipedia.org/wiki?curid=597841" title="Distortion">
Distortion



</doc>
<doc id="597842" url="https://pl.wikipedia.org/wiki?curid=597842" title="Obwód homelski">
Obwód homelski

Obwód homelski (białor. Гомельская вобласць, trb. "Homielskaja wobłasć"; ros. Гомельская область) – obwód Białorusi leżący w jej południowo-wschodniej części przy granicy z Rosją i Ukrainą. Stolicą obwodu jest Homel.
Rejony obwodu homelskiego:
Demografia.
Liczba ludności:

</doc>
<doc id="597844" url="https://pl.wikipedia.org/wiki?curid=597844" title="Jagiellonia (jacht)">
Jagiellonia (jacht)



</doc>
<doc id="597845" url="https://pl.wikipedia.org/wiki?curid=597845" title="Ideogram (wykres)">
Ideogram (wykres)

Ideogram – wykres, w którym posłużono się obrazkami przedstawiającymi określoną wartość liczbową danego przedmiotu, przy czym większe wartości przedstawiono powtarzając wielokrotnie ten sam obrazek.

</doc>
<doc id="597848" url="https://pl.wikipedia.org/wiki?curid=597848" title="Ali Reza Pahlawi I">
Ali Reza Pahlawi I

Ali Reza Pahlawi I (ur. 1 marca 1922 w Teheranie, zm. 17 października 1954 w górach Elburs) – młodszy syn założyciela irańskiej dynastii Pahlawich Rezy Szaha Pahlawiego, brat ostatniego szacha Iranu Mohammada Rezy Pahlawiego. Służył w Cesarskiej Armii Irańskiej w stopniu podporucznika. Po abdykacji ojca przebywał przez pewien czas wraz z nim na wygnaniu na Mauritiusie i w Johannesburgu.
Zginął tragicznie w katastrofie lotniczej w górach Elburs pod Teheranem.

</doc>
<doc id="597849" url="https://pl.wikipedia.org/wiki?curid=597849" title="Hammered">
Hammered

Hammered – siedemnasty album studyjny brytyjskiego zespołu Motörhead, wydany 9 kwietnia 2002 roku nakładem wytwórni muzycznej SPV GmbH. Został zarejestrowany w Hension Studio i Chuck Reed's House w 2001 roku. Nagrania były promowane teledyskami do utworów „Brave New World” i „Serial Killer”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="597853" url="https://pl.wikipedia.org/wiki?curid=597853" title="Gene Wilder">
Gene Wilder

Gene Wilder, właśc. Jerome Silberman (ur. 11 czerwca 1933 w Milwaukee, zm. 29 sierpnia 2016 w Stamford) – amerykański aktor komediowy, a także scenarzysta i reżyser. Zdobywca Emmy w 2003. Był nominowany do Oscara za drugoplanową rolę w filmie "Producenci" (1968).
Znany ze współpracy z reżyserem, scenarzystą i producentem filmowym Melem Brooksem. Często występował wspólnie z afroamerykańskim aktorem komediowym, Richardem Pryorem.
Życiorys.
Był synem żydowskich imigrantów pochodzących z Rosji. Studiował aktorstwo na Uniwersytecie Iowa, który ukończył w 1955 roku. Naukę kontynuował w Bristol Old Vic Theatre School w Wielkiej Brytanii, w latach 1956–1958. Po powrocie do USA podjął pracę w teatrze, jednakże nie jako aktor, a jako kierowca samochodu i nauczyciel fechtunku.
Mając 26 lat zmienił swoje nazwisko na Gene Wilder, ponieważ jego własne – Jerry Silberman – nie brzmiało, jego zdaniem, zbyt dobrze. Imię „Gene” zaczerpnął od Eugene’a Ganta, bohatera książek autorstwa Thomasa Wolfe’a. Natomiast nazwisko „Wilder” od Thortona Wildera, zaznaczył przy tym, że było to najpiękniejsze nazwisko, jakie kiedykolwiek słyszał.
Karierę aktorską zaczynał na mniejszych scenach Broadwayu, zanim zadebiutował na głównej jego scenie. Najlepszy dla niego w tamtym okresie był 1961 rok, gdy za role w przedstawieniach "The Complaisant Lover" i "Roots" otrzymał nagrodę Clarence Derwent. Pierwsza rola filmowa to epizod w "Mother Courage and Her Children" w 1964 roku u boku Anne Bancroft; odtąd jego kariera nabrała znacznego przyspieszenia, za sprawą Mela Brooksa, który polubił Wildera i chętnie obsadzał go w filmach.
Pierwsza duża rola Wildera to zakładnik w filmie "Bonnie i Clyde" (1967). Dwie najgłośniejsze to tytułowa rola w "Willy Wonka i fabryka czekolady" (1971) i Leo Bloom w "Producenci" (1968).
W latach 70. i 80. XX w. występował w wielu filmach wraz z Richardem Pryorem, tworząc z nim jedną z najbardziej charakterystycznych par postaci z różnych ras w komediach tego okresu. Ich relacja nie była jednak tak sympatyczna, jak sądzili widzowie, i jak wynikałoby z filmów. W swojej autobiografii Wilder napisał wiele gorzkich słów o Pryorze.
W 1979 zagrał, już bez Pryora, w komedii "Frisco Kid" u boku Harrisona Forda.
Zmarł 29 sierpnia 2016 roku w wieku 83 lat na skutek komplikacji związanych z chorobą Alzheimera, zdiagnozowaną trzy lata wcześniej. O śmierci aktora poinformowała jego rodzina za pośrednictwem agencji Associated Press.
Życie prywatne.
Ożenił się z aktorką Gildą Radner w 1984 roku, a owdowiał w 1989 roku, gdy Radner zmarła na raka jajnika. Odtąd Wilder zaczął aktywnie wspomagać profilaktykę chorób nowotworowych. Sam zresztą był hospitalizowany w związku z odmianą białaczki w 1999 roku, leczenie zakończono pomyślnie w 2000 roku.
W 1991 roku ożenił się powtórnie, tym razem z wykładowczynią patologii, Karen Boyer.
1 marca 2005 wydał swój bardzo osobisty pamiętnik-autobiografię "Kiss Me Like a Stranger", opisując w nim okres od urodzenia aż po śmierć pierwszej żony.
Publikacje.
Wilder był także autorem książek:

</doc>
<doc id="597855" url="https://pl.wikipedia.org/wiki?curid=597855" title="Obwód miński">
Obwód miński

Obwód miński (biał. Мінская во́бласць, trb. "Minskaja wobłasć", ros. Минская область) – obwód Białorusi leżący w jej centralnej części kraju. Stolicą obwodu jest Mińsk, który jest miastem wydzielonym.
Demografia.
Liczba ludności:
Podział administracyjny.
Rejony:

</doc>
<doc id="597858" url="https://pl.wikipedia.org/wiki?curid=597858" title="Obwód mohylewski">
Obwód mohylewski

Obwód mohylewski (biał. Магілёўская вобласць, trb. "Mahilouskaja wobłasć"; ros. Могилёвская область) – obwód Białorusi leżący we wschodniej części przy granicy z Rosją. Stolicą obwodu jest Mohylew.
Rejony:
Demografia.
Liczba ludności:

</doc>
<doc id="597859" url="https://pl.wikipedia.org/wiki?curid=597859" title="Blokdiagram">
Blokdiagram

Blokdiagram - wykres przedstawiający wycinek skorupy ziemskiej oraz ukształtowanie jego powierzchni w rzucie perspektywicznym. Blokdiagram wprowadził amerykański geograf i geolog William Morris Davis do ilustrowania swych poglądów na temat rozwoju rzeźby terenu. Blokdiagramy mogą dobrze ilustrować np. związki między budową geologiczną i rzeźbą terenu.

</doc>
<doc id="597861" url="https://pl.wikipedia.org/wiki?curid=597861" title="Dirty Rotten Imbeciles">
Dirty Rotten Imbeciles

Dirty Rotten Imbeciles (D.R.I.) – amerykańska grupa muzyczna, której muzyka jest połączeniem hardcore punk z thrashmetalem. Styl ten nazwano później crossover thrash, D.R.I. obok Stormtroopers of Death, Suicidal Tendencies czy Cryptic Slaughter, jest grupą uważaną za prekursorów tego gatunku. Swoją nazwę zawdzięcza ojcu braci Brecht, który w ten niewyszukany sposób (dosł.: brudni, zgnili imbecyle) ochrzcił muzyków.
Historia.
Zespół powstał w 1981 roku w Houston w stanie Teksas w składzie Spike Cassidy (gitara), Kurt Brecht (śpiew), Eric Brecht (perkusja) oraz Dennis Johanson (gitara basowa). Pierwsze próby odbywały się w domu rodziców Brechta, niedługo potem 2 czerwca 1982 roku odbył się pierwszy koncert grupy w klubie Joe Star's OMNI w Houston. We wrześniu tego samego roku muzycy zarejestrowali pierwszy limitowany do 1000 sztuk minialbum zatytułowany "Dirty Rotten EP", zawierający 18 minut muzyki w 22 utworach wydany na 7 calowym EP. Rok później wydany został już jako "Dirty Rotten LP" odnosząc znaczący sukces, a jednocześnie stając się inspiracją dla innych muzyków. 
W 1983 roku muzycy przeprowadzili się do San Francisco, gdzie między koncertami mieszkali w busie. Trudy życia w zespole sprawiły, iż opuścił go Dennis Johnson, który powrócił do Houston. Basistę zastąpił Sebastion Amok, z którym D.R.I. odbyli trasę Rock Against Reagan wraz z grupą Dead Kennedys. 
Niedługo potem z grupy odszedł Sebastion Amok, w którego miejsce pojawił się Josh Pappe. Kolejnym albumem było 4 utworowe EP pt. "Violent Pacification" wydane w 1984 roku, tuż po letniej trasie koncertowej Eric Brecht ożenił się i opuścił grupę. Zastąpił go na kolejne pięć lat Felix Griffin. 
Drugi studyjny album zatytułowany "Dealing With It" ukazał się w marcu 1985 roku. Podczas realizacji albumu Josh Pappe opuszczał kilkukrotnie zespół, którego podczas sesji zastępował znany z występów w grupie Offenders instrumentalista Mikey Offender, część utworów zrealizował jednak Cassidy, gdyż nowy członek grupy nie był w stanie nauczyć się w krótkim czasie nowych kompozycji. Utwory na nowym albumie mimo że zmierzające w swej stylistyce ku heavy metalowi, nadal były zakorzenione w nurcie hardcore. 
W rok później 26 kwietnia 1986 roku w Olympic Auditorium w Los Angeles, muzycy zrealizowali koncert na potrzeby wydawnictwa "Live At the Olympic" wydanego jeszcze tego samego roku na kasecie VHS. Trzeci album zespołu pt. "Crossover" ukazał się w 1987 roku, jego nazwa odnosiła się do gatunku muzycznego w jakim grupa wtedy się poruszała. Prasa określiła D.R.I. jako ten najbardziej znaczący w stylu crossover, łączący wpływy gatunków hardcore, punk oraz heavy metal. 
Kolejnym wydawnictwem grupy był zarejestrowany 27 czerwca 1987 roku w klubie The Ritz w Nowym Jorku koncert, wydany rok później na kasecie VHS pt. "Live At The Ritz". Ponadto w 1987 roku jedna z kompozycji grupy ("Snap") została wydana na kompilacji pt. "P.E.A.C.E.". W lutym 1988 roku muzycy weszli do studia by przygotować kolejny studyjny album pt. "Four Of A Kind", w celach promocyjnych zrealizowano również teledysk do utworu pt. "Suit and Tie Guy", wydawnictwo dodatkowo poprzedził singel pt. "Manifest Destiny" i kolejny wydany już po premierze 4 albumu zatytułowany "You Think For Yourself". Grupa również odbyła trasę koncertową po Europie, tuż po powrocie grupę opuścił Josh Pappe (został członkiem zespołu Gang Green), zastąpiony przez Johna Menora. 
Rok później, 16 września 1989 roku, wydany został album pt. "Thrash Zone" na którego potrzeby zrealizowano dwa teledyski ("Beneath the Wheel" oraz "Abduction"). W 1990 roku grupę opuścił Felix Griffin, którego zastąpił Rob Rampy, z którym w składzie dwa lata później zrealizowano album pt. "Definition", wydanym przez Rotten Records wytwórnię należącą do Spikea Cassidyego. Do pochodzącego z albumu utworu pt. "Acid Rain" zrealizowano teledysk, który później wyemitowany w jednym z odcinków popularnego serialu animowanego Beavis and Butthead. Muzycy koncertowali przez większą część 1992 roku otwierając koncerty grupy Testament oraz jako headliner. 27 września tego samego roku grupa zrealizowała koncert w klubie Palladium w Hollywood wydanym dwa lata później (1994 roku) pt. "Live". Wydawnictwo poprzedziło wydany w 1995 roku album pt. "Full Speed Ahead". Tuż po wydaniu albumu grupę opuścił John Menor, który zastąpiony został przez wieloletniego przyjaciela zespołu Chumly Portera. W styczniu 1996 roku grupa wzięła udział w północnoamerykańskiej trasie koncertowej wraz z grupą Acid Bath, której koncerty otwierała. Kanadyjska cześć trasy mająca odbyć się w kwietniu tego samego roku została odwołana ze względu na oskarżenia o prowadzenie samochodu pod wpływem alkoholu obciążające Spike'a Cassidy i Roba Rampyego. 
W 1997 i 1998 roku grupa kontynuowała działalność podczas koncertów, które odbyły się m.in. w całej Europie i Ameryce Północnej oraz w marcu 1998 roku uruchomiła oficjalną stronę internetową (www.DirtyRottenImbeciles.com). W 1999 roku grupa ponownie odbyła północnoamerykańska trasę koncertową Social Chaos. Tego samego roku wydana została kompilacja ze wspomnianej trasy koncertowej pt. "Social Chaos Tour" na której znalazł się jeden utwór D.R.I. pt. "I'm The Liar". Niedługo potem grupę opuścił Chumly Porter zmęczony trudem życia na trasie koncertowej, zastąpił go Harald Oimoen pracujący wcześniej dla grupy jako fotograf, promotor oraz pracownik techniczny. 
W 2000 roku Spike Cassidy utracił wytwórnię Rotten Records na rzecz menedżera grupy Rona Petersona, który ostatecznie został zwolniony, w wyniku długiego procesu sądowego nagrania grupy jednak pozostały własnością muzyków. Jeszcze tego samego roku jako headliner odbyli trasę koncertową Millennium 2000 Tour oraz w 2001 roku The Old School Tour, której kulminacyjnym punktem był występ na Milwaukee Metal Fest. 
W 2002 roku w 20 rocznicę powstania grupy podpisała kontrakt płytowy z Beer City Records opiewający na wydanie reedycji wszystkich albumów oraz nowego wydawnictwa CD oraz DVD. Dla uczczenia kontraktu muzycy odbyli światową trasę koncertową m.in. po Europie, Japonii, Ameryce Północnej i Południowej, która trwała do 2003 roku kiedy to ukazała się pierwsza reedycja pt. "The Dirty Rotten CD" zawierająca oryginalny materiał z albumu pt. "Dirty Rotten LP" oraz 7 calowego EP "Violent Pacification", wzbogacone o wcześniej nie publikowane utwory oraz wywiady z muzykami. Ponadto w 2003 roku ukazała się reedycja albumu "Dealing With It". Album zawierał oryginalne nagrania oraz rzadkie utwory dodatkowe, w tym materiał video. 
W 2004 roku odbyła się kolejna trasa koncertowa po USA oraz Europie, po której zakończeniu zrealizowano album "Live At CBGB’s" wydany na płycie CD oraz DVD w 2005 roku. Muzycy podjęli również prace nad reedycją albumu "Crossover", której nie ukończono ze względu na zły stan zdrowia Spikea Cassidy'ego. Przyczyną, jak się później okazało, był zdiagnozowany w marcu 2006 nowotwór. Tym samym działalność grupy została zawieszona do czasu ustąpienia dolegliwości jej lidera.

</doc>
<doc id="597862" url="https://pl.wikipedia.org/wiki?curid=597862" title="D.R.I.">
D.R.I.



</doc>
<doc id="597863" url="https://pl.wikipedia.org/wiki?curid=597863" title="Obwód witebski">
Obwód witebski

Obwód witebski (biał. Віцебская вобласць, trb. "Wicebskaja wobłasć"; ros. Витебская область) – obwód Białorusi leżący w jej północnej części przy granicy z Litwą, Łotwą i Rosją. Stolicą obwodu jest Witebsk.
Obwód znany bywa również pod potoczną nazwą Witebszczyzna lub Ziemia Witebska. Obejmuje większość obszaru historycznego księstwa witebskiego, województwa witebskiego oraz guberni witebskiej.
Geografia.
Położenie.
Obwód położony w północnej części Białorusi. Maksymalna rozciągłość terytorium z południa na północ – 300 km, ze wschodu na zachód – 175 km. Powierzchnia 40 100 km².
Na wschodzie graniczy ze smoleńskim, a na północy z pskowskim obwodem Rosji, na północnym zachodzie – z Łotwą, na zachodzie – z Litwą i obwodem grodzieńskim, a na południu z mińskim i mohylewskim obwodem Białorusi.
Ukształtowanie.
Niemal cały obszar obwodu znajduje się w granicach Pojezierza Białoruskiego. W części centralnej i na zachodzie znajduje się Nizina Połocka, na południowym wschodzie – Nizina Suraska, na wschodzie – Nizina Łuczoska, na południu Równina Czasznicka і Nizina Górnoberezyńska. Wysoczyzny: Horodecka, Witebska, Orszańska, częściowo Smoleńska, Uszacko-Lepelska, Grzęda Brasławska i Wzgórza Święciańskie zajmują ok. 1/4 obszaru obwodu i przeważają na jej obrzeżach.
Bogactwa naturalne.
Stwierdzono złoża dolomitów, częściowo wykorzystane przemysłowo. Występują pokłady glin i piasków gliniastych, znaczne ilości torfu, piasków budowlanych. W jeziorach spotyka się mineralne wody i muły.
Klimat i roślinność.
Klimat umiarkowany kontynentalny. Średnia temperatura stycznia od –6,6 °C na południowym zachodzie do –8,4 °C na północnym wschodzie; lipca ok. 17–18 °C. Okres wegetacji 180–190 dni. Suma opadów od 600 mm na równinach do 750 mm na wysoczyznach.
Lasy, przeważnie sosnowe i jodłowe, zajmują 37,4% całkowitego terytorium. Występują także lasy brzozowe, olchowe, osinowe. Bagna (połowa osuszona) pokrywają 6% terenu.
Na witebszczyźnie duże znaczenie przykłada się do ochrony pomników przyrody. Park Narodowy „Jeziora Brasławskie” razem z Berezyńskim Rezerwatem Biosfery włączone są w projekt „Złote koło Białorusi”. Stworzono także 26 rezerwatów państwowych, chroniących ok. 80 obiektów przyrodniczych.
Hydrografia.
Obwód zajmuje pierwsze miejsce na Białorusi pod względem gęstości sieci rzecznej oraz liczby i całkowitej powierzchni jezior. Jego rzeki należą do zlewiska Dźwiny (80%), a także Dniepru, Niemna, Łowaci. Największe z nich to: Dźwina z dopływami Uświecz, Obol, Pałata, Dryssa, Kaspla, Łuczosa, Ułła, Uszacza, Dzisna i Dniepr. Tu biorą początek jego dopływy: Berezyna i Druć. W obwodzie znajduje się też ponad 2,8 tys. jezior. Większe z nich to Oświeja, Łukomskie, Dryświaty, Drywiaty, Nieszczerdo, Snudy, Jeziorzysko, Strusta, Absterna.
Historia.
Na obszarze dzisiejszego obwodu w 1101 powstało niezależne Księstwo witebskie. W 1508 – województwo witebskie Wielkiego Księstwa Litewskiego, później Rzeczypospolitej Obojga Narodów. W 1802 powstała gubernia witebska w składzie Imperium Rosyjskiego.
W początkowych latach istnienia ZSRR obszar wchodził w skład guberni witebskiej Rosyjskiej FSRR. W 1924 częściowo został przekazany Białoruskiej SRR. Sam obwód utworzono 15 stycznia 1938. W 1944 zachodnia jego część została włączona do obwodu połockiego, po czym ponownie włączona do witebskiego w 1954. W 1960 dołączono do niego północną część obwodu mołodeczańskiego z miastami Brasław i Postawy, a w 1961 – rejon biegomlski obwodu mińskiego, następnie włączony do rejonu dokszyckiego. W 1984 na terytorium obwodu znajdowało się 19 miast, 24 osiedla typu miejskiego i 2 osiedla robotnicze.
Od 27 lipca 1990 rejon znajduje się w składzie niezależnej Białorusi. W 1995 było w nim 20 miast (w tym 5 na prawach rejonu), 9 osiedli typu miejskiego, 225 rad wiejskich, 2194 wsi.
Heraldyka.
2 czerwca 2009 obwód witebski, jako ostatni, otrzymał swoją flagę i herb. Za wzór posłużył herb guberni witebskiej z 1856 z elementami wcześniejszego herbu województwa witebskiego. Zatwierdzony dekretem prezydenta Nr 277. Przedstawia francuską tarczę, na czerwonym polu której znajduje się wizerunek srebrnego konnego rycerza w zbroi, trzymającego w prawej ręce na głową miecz, a w lewej – tarczę z sześcioramiennym krzyżem. Herb zwieńczony jest złotą koroną miejską o pięciu zębach, zaś od dołu i z boków wieńcem złotych gałązek dębowych owiniętych niebieską wstęgą.
Jak napisano w uzasadnieniu, „w języku heraldyki jeździec symbolizuje to siłę, honor, odwagę, a podniesiony miecz – zwycięstwo i ochronę. Szlachetny koń symbolizuje odwagę lwa, wzrok orła, zręczność lisa. Przyjęcie historycznego herbu jest hołdem dla żołnierzy, którzy bronili swojej ziemi przed wrogiem”.
Transport.
Kolej.
Przez teren obwodu przechodzą międzynarodowe linie kolejowe Moskwa – Orsza – Mińsk – Warszawa, Sankt Petersburg – Witebsk – Orsza – Kijów, Smoleńsk – Witebsk – Połock – Ryga. Duże znaczenie mają też linie Orsza – Uniecza, Newel – Połock – Mołodeczno, Orsza – Lepel, Królewszczyzna – Postawy i dalej na Litwę. Większe wężły – Orsza, Witebsk, Połock. Długość eksploatacyjna kolei wynosi 1210 km.
Drogi.
Główne drogi przecinające obwód to: E30/Magistrala M1 (Moskwa – Orsza – Mińsk – Brześć), E95/Magistrala M8 (Sankt Petersburg – Witebsk – Orsza – Kijów), Smoleńsk – Witebsk – Połock – Dźwińsk, Witebsk – Lepel – Mińsk. Drogi z twardą nawierzchnią mają łączną długość ponad 3,6 tys. km.
Gospodarka.
Przemysł.
Główne branże to: przetwórstwo ropy naftowej (47%), produkcja energii elektrycznej (28,5%), przemysł lekki (24%), naftochemia (12,5%), przemysł spożywczy (12%) i produkcja materiałów budowlanych (prawie 10%). Produkuje się tu wszystkie tkaniny lniane, polietylen, połowę białoruskich produktów naftowych i energii elektrycznej, ok. 40% dywanów, ponad 30% wyrobów pończoszano-skarpetkowych. Wytwarza się także maszyny, obuwie, olej, konserwy mięsne i mleczne. Na terenie obwodu znajduje się największa na Białorusi elektrownia cieplna w Nowołukomlu, a także elektrownia wodna „Przyjaźń ludów” w Dryświatach (obecnie nie pracuje). Największe, wyspecjalizowane przedsiębiorstwa mieszczą się w Witebsku, połockim zagłębiu przemysłowym, Orszy. Działa wolna strefa ekonomiczna „Witebsk”. Obwód wchodzi w skład euroregionu „Kraina jezior”.
Rolnictwo.
Rolnictwo specjalizuje się w uprawie zbóż (jęczmień, żyto), ziemniaków, roślin pastewnych, a także lnu. Rozwinięta jest gospodarka stawno-rybna. Gleby wykorzystywane pod rolnictwo są przeważnie sodowo-bielicowe, sodowo-bagienne lub torfowe i zajmują 40,5% obszaru obwodu. Charakterystyczne są dla nich mozaikowość i kamienistość. Działają kołchozy i spółdzielnie – ok. 400 gospodarstw.
Kultura.
Na obszarze obwodu znajduje się ok. 40 muzeów.
Demografia.
Miasta.
Miasta z liczbą mieszkańców powyżej 8 tysięcy. Stan na 1 stycznia 2009.
Wsie.
W obwodzie znajduje się 6480 wsi, z których 366 jest opustoszałych. Przeważają niewielkie – poniżej 10 mieszkańców. Na początku 2006 takich wsi było 4718, czyli 73%. Zamieszkuje w nich 19% wiejskiej ludności. Większość ludzi mieszka w 116 wsiach z liczbą mieszkańców ponad 500 w każdej. Największe z nich to m.in. Akciabrskaja i Nówka (rejon witebski), Farynów (rejon połocki), Królewszczyzna (rejon dokszycki), Borówka (rejon lepelski), Babinicze (rejon orszański). Średnio przypada 58 osób na wieś. Najwięcej wsi małych znajduje się w rejonach: brasławskim, miorskim i postawskim, zaś dużych – w orszańskim i witebskim.
Skład etniczny.
Stan na rok 1999:
Dynamika.
W okresie od 1959 do 1999 liczba ludności miast zwiększyła się 2,3 raza, zaś ludności wsi zmniejszyła się o 48%.
Przewidywana długość życia.
W końcu lat 80. XX w. osiągnęła 71,3 roku, a następnie zaczęła się stopniowo obniżać, by w 2002 osiągnąć 67,5 roku (mężczyźni – 61,9, kobiety – 73,6).

</doc>
<doc id="597864" url="https://pl.wikipedia.org/wiki?curid=597864" title="Wstrząsarka">
Wstrząsarka

Wstrząsarka, wytrząsarka – urządzenie laboratoryjne służące do szybkiego i efektywnego mieszania małych objętości cieczy lub tworzenia zawiesin.
Jednym z kilku typów wstrząsarek jest, zwane żargonowo worteksem lub vortexem (od ), urządzenie mające silnik elektryczny z pionowo osadzonym wałkiem, na którego wystającym końcu osadzona jest gumowa nakładka wyprofilowana odpowiednio do kształtu dna próbówek i podobnych naczyń. Nakładka ta jest osadzona mimośrodowo w taki sposób, że gdy silnik pracuje, oscyluje ona po okręgu. Gdy do nakładki jest dociśnięte dno naczynia, jej drgania wprawiają w ruch ciecz w nim zawartą, która także zaczyna wirować, tworząc wir. Zapewnia to bardzo efektywne i szybkie mieszanie zawartości naczynia, a także dyspergowanie w cieczy osadów lub innych cząstek stałych. Wstrząsarki przeważnie są wyposażone w regulator szybkości obrotowej oraz we włącznik pracy ciągłej lub tymczasowej. Niektóre modele można włączać „automatycznie” dociśnięciem naczynia do nakładki lub przez czujnik podczerwieni wykrywający naczynie na niej obecne.
Przy braku wstrząsarki sprawdzoną metodą dyspergowania cząstek lub mieszania jest pstrykanie palcami w próbówkę lub fiolkę – gwałtowne zmiany w ruchu cieczy zwykle dobrze ją mieszają. Ta zastępcza metoda nie sprawdza się dla dużych objętości i gęstych (lepkich) mieszanin, które mogą pozostać niezamieszane.

</doc>
<doc id="597866" url="https://pl.wikipedia.org/wiki?curid=597866" title="Wytrząsarka laboratoryjna">
Wytrząsarka laboratoryjna



</doc>
<doc id="597867" url="https://pl.wikipedia.org/wiki?curid=597867" title="Vortex">
Vortex



</doc>
<doc id="597868" url="https://pl.wikipedia.org/wiki?curid=597868" title="Worteks">
Worteks



</doc>
<doc id="597870" url="https://pl.wikipedia.org/wiki?curid=597870" title="Piotr Łubieński">
Piotr Łubieński

Piotr Łubieński herbu Pomian (ur. 31 stycznia 1786 w Szczytnikach, zm. 17 października 1867 w Warszawie) – polski generał, senator-kasztelan Królestwa Polskiego od 4 czerwca 1831 roku, poseł z powiatu warszawskiego departamentu warszawskiego na sejm 1811 roku.
Syn Feliksa i Tekli Teresy, brat Franciszka Ksawerego, Tomasza, Henryka, Tadeusza, Jana, Józefa, Marii, Pauliny i Róży.
Osiadł w majątku swej żony, Barbary Szymanowskiej, Gole i przyległych folwarków (Dorocin, Karolina, Baśin), założyciel cukrowni w Golach. Był szwagrem francuskiego barona Piotra Galichet'a z Izdebna, którego poznał w armii Napoleona, i który to założył pierwszą cukrownię na Mazowszu.
W latach (1807–1812) i w czasie powstania listopadowego (1830-1831), był senatorem-kasztelanem i generałem brygady oraz dowódcą Straży Bezpieczeństwa w Warszawie, od 1825 prezesem dyrekcji szczegółowej Towarzystwa Kredytowego Ziemskiego województwa mazowieckiego. Jako senator podpisał 25 stycznia 1831 roku akt detronizacji Mikołaja I Romanowa.
Członek Towarzystwa Rolniczego w Królestwie Polskim w 1858 roku.
Od 1861 do 1867 był członkiem Rady Stanu Królestwa Polskiego, a od 1865 prezesem Warszawskiego Towarzystwa Dobroczynności.
Należał do loży wolnomularskiej Rycerze Gwiazdy w stopniu Kawalera Wybranego.
Został odznaczony francuskim krzyżem kawalerskim Orderu Legii Honorowej w 1813, a także polskimi krzyżem kawalerskim Virtuti Militari (w PSB błędnie opisany jako krzyż komandorski) oraz Orderem św. Stanisława w 1812.
Ożeniony był z Barbarą Szymanowską, córką Michała, starosty wyszogrodzkiego, z Izdebna i Anieli ze Świdzińskich. Mieli trzech synów, Feliksa, Eustachego i Pawła, oraz trzy córki, Anielę za Napoleonem Świdzińskim, Marię za Feliksem Szymanowskim i Klementynę.

</doc>
<doc id="597872" url="https://pl.wikipedia.org/wiki?curid=597872" title="Tomasz Chmielewski (biskup)">
Tomasz Chmielewski (biskup)

Tomasz Chmielewski (ur. 28 grudnia 1767 w Chmielewie, zm. 30 lipca 1844 w Warszawie) – polski duchowny rzymskokatolicki, biskup pomocniczy warszawski w latach 1837–1844, wikariusz kapitulny archidiecezji warszawskiej w latach 1838–1844.
Życiorys.
Uczył się w szkołach pułtuskich, a następnie został przyjęty do seminarium duchownego w Pułtusku. 21 grudnia 1794 został wyświęcony na prezbitera. Do 1805 roku był proboszczem w rodzinnej parafii w Grzebsku, a następnie w podpułtuskich Szyszkach. W 1822 roku został prepozytem kapituły płockiej, a w 1834 roku oficjałem i wikariuszem generalnym w Pułtusku.
2 października 1837 został mianowany biskupem pomocniczym archidiecezji warszawskiej ze stolicą tytularną Gratianopolis. Święcenia biskupie otrzymał 19 listopada 1837. Konsekrował go Stanisław Kostka Choromański, arcybiskup metropolita warszawski, w asyście Franciszka Pawłowskiego, biskupa diecezjalnego płockiego, i biskupa diecezjalnego kujawsko-kaliskiego Walentego Macieja Tomaszewskiego. Od 28 lutego 1838, po rezygnacji Michała Wierzbowskiego, sprawował również urząd wikariusza kapitulnego archidiecezji warszawskiej.
W 1838 był współkonsekratorem podczas sakry biskupa pomocniczego kujawsko-kaliskiego Józefa Goldtmanna.
W kościele w Grzebsku ufundował swoim rodzicom Franciszkowi (zm. 1765) i Mariannie (zm. 1807) marmurowe tablice epitafijne.

</doc>
<doc id="597873" url="https://pl.wikipedia.org/wiki?curid=597873" title="TM-SEMIC">
TM-SEMIC



</doc>
<doc id="597876" url="https://pl.wikipedia.org/wiki?curid=597876" title="Reprezentacja Wysp Kokosowych w piłce nożnej mężczyzn">
Reprezentacja Wysp Kokosowych w piłce nożnej mężczyzn

Reprezentacja Wysp Kokosowych w piłce nożnej nie należy do Międzynarodowej Federacji Piłki Nożnej (FIFA) ani Konfederacji Piłkarskiej Oceanii (OFC). Z tej racji nie może brać udziału w Mistrzostwach Świata ani Pucharze Narodów Oceanii. Wyspy Kokosowe są terytorium zależnym od Australii, ale mimo tego nie należy do Australijskiego Związku Piłki Nożnej. Ich Stadion narodowy pod nazwą Bantam Village znajduje się na wyspie Home na wsi Bantam.
Podobnie jak reprezentacja Wyspy Bożego Narodzenia oprócz występów w "Inter Island Cup" (w których raz zwyciężyła), nie bierze udziału w innych rozgrywkach piłkarskich na świecie.
Dotychczasowe edycje "Inter Island Cup" (na pierwszym miejscu gospodarz zawodów):
Nieoficjalne mecze międzynarodowe.
Piłkarze wysp Kokosowych rozegrali jak dotąd 10 meczów. Bilans to 3 zwycięstwa i 7 porażek. Bilans bramkowy 12 strzelonych i 29 straconych goli.
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="597877" url="https://pl.wikipedia.org/wiki?curid=597877" title="We Are Motörhead">
We Are Motörhead

We Are Motörhead – szesnasty album studyjny brytyjskiego zespołu Motörhead. Został nagrany pomiędzy czerwcem a sierpniem 1999 w Karo Studios w Brackel w Niemczech oraz pomiędzy grudniem 1999 a marcem 2000 roku w American Recorders w Calabasas w Stanach Zjednoczonych. Wydawnictwo ukazało się 15 maja 2000 roku nakładem wytwórni muzycznej SPV GmbH. Nagrania były promowane teledyskami do utworów „God Save the Queen” i „We Are Motorhead”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="597878" url="https://pl.wikipedia.org/wiki?curid=597878" title="Ali Reza Pahlavi I">
Ali Reza Pahlavi I



</doc>
<doc id="597879" url="https://pl.wikipedia.org/wiki?curid=597879" title="Patagonia">
Patagonia

Patagonia (dawna nazwa Patagonica) – kraina geograficzna w południowej części Ameryki Południowej, położona na terenie Argentyny i Chile. Znajduje się między Oceanami: Atlantyckim a Spokojnym, sięga na północ po rzekę Rio Negro. Obejmuje około 1 043 076 km², z czego 670 000 km² na wschodzie należy do Argentyny, a reszta na zachodzie do Chile. Zamieszkują ją ok. 2 miliony ludzi.
Na zachodzie wybrzeże ma liczne fiordy i wyspy. Bezpośrednio nad Patagonią wznoszą się Andy – góry wulkaniczne i silnie zlodowacone. Kulminujące się w Monte San Valentin (4058 m n.p.m.) i Fitz Roy (3370 m n.p.m.). Rzeki spływające do Oceanu Spokojnego (Palena, Yelcho, Pascua) porozcinały góry głębokimi jarami. Od wschodu Patagonii przylega do Andów kraina jezior, a następnie płaska płyta poprzecinana rzekami: Limay-Negro, Chubut, Deseado i Chico.
Odkrywca tych obszarów, Ferdynand Magellan, według przekazu kronikarza wyprawy dookoła świata i jednego z nielicznych uczestników, którzy przeżyli, Antonio Pigafetty, nazwał ludy zamieszkujące ten obszar "Patagão" (lub Patagón), a samą krainę Patagonia. Jedna z popularnych interpretacji wywodzi ją od rzekomo występujących tam gigantycznych ludzi. Etymologia ta jest jednak podważana. Bardziej prawdopodobne jest, że pochodzi od imienia dzikiego stworzenia "Patagón", walczącego z greckim Primaleónem, bohaterem hiszpańskiego eposu o błędnym rycerzu Francisco Vázqueza, wydanego w roku 1512. Książka ta była oparta na ulubionej lekturze Magellana, powieści "Palmerín de Oliva". Magellan postrzegał odzianych w skóry i spożywających surowe mięso tubylców na równi z dzikim stworem z literatury.
W latach 1878–1881 wojska argentyńskie, dowodzone przez generała Julio Argentino Rokę, włączyły do Argentyny wschodnią część tego rejonu. Zachodnią część regionu anektowało Chile w porozumieniu z Argentyną na mocy traktatu z Buenos Aires (1881 rok).

</doc>
<doc id="597881" url="https://pl.wikipedia.org/wiki?curid=597881" title="Tektonika solna">
Tektonika solna

Tektonika solna – termin z zakresu nauk geologicznych, opisujący zespół zjawisk i form tektonicznych związanych z występowaniem skał solnych. Są one charakterystyczne, gdyż sól cechuje się wysoką plastycznością i mniejszą gęstością niż większość skał. Najbardziej typowym jej przejawem jest wyciskanie soli ku górze, co prowadzi do przebicia jej przez nadległe warstwy skalne.
Na "tektonikę solną (salinarną)" składa się:
Ponieważ trudno jest rozdzielić te procesy, najczęściej łączy się je pod nazwą tektoniki solnej.
Typowe struktury będące przejawem tektoniki solnej:
Zdolność do wciskania się w skały nadkładu i przebijania ich charakteryzuje nie tylko sole, lecz również niektóre inne skały o wysokiej plastyczności np. iły. Procesom takim nadano ogólną nazwę diapiryzmu.
W Polsce rozpoznano około 20 wysadów solnych. Związane są z antyklinorium środkowopolskim, a znajdują się głównie na Kujawach (wał kujawski i wał kutnowski). W osadach mezozoicznych Polski środkowej i południowo-zachodniej stwierdzono szereg płaskich antyklin z nie przebijającymi nadkładu strukturami solnymi.
W pobliżu wysadów solnych często dochodzi do gromadzenia ropy naftowej i gazu ziemnego, jednak rzadko kiedy powstają w ten sposób duże złoża.

</doc>
<doc id="597883" url="https://pl.wikipedia.org/wiki?curid=597883" title="Helena Christensen">
Helena Christensen

Helena Christensen (ur. 25 grudnia 1968 w Kopenhadze) – duńska modelka i aktorka.
Życiorys.
Córka duńskiego typografa i Peruwianki, ma młodszą siostrę Anitę (ur. 1972). Jako dziecko interesowała się muzyką. W wieku dziewięciu lat rozpoczęła pracę jako modelka. W 1986 roku zdobyła tytuł Miss Danii. Zwycięstwo w tych wyborach stało się dla niej przepustką do świata mody. Wyjechała do Paryża i w 1989 roku rozpoczęła światową karierę modelki. Współpracowała z najlepszymi na świecie projektantami i domami mody, jak: Gianni Versace, Chanel, Valentino, Christian Dior, Giorgio Armani, Karl Lagerfeld, Givenchy, Donna Karan, Vivienne Westwood, John Galliano, Chloé, Dirk Bikkembergs, Dolce &amp; Gabbana, Dries van Noten, Ghost, Helmut Lang, Jean-Paul Gaultier i Thierry Mugler. W 1991 roku wystąpiła w teledysku Chrisa Isaaka "Wicked Game". Pojawiła się w komedii telewizyjnej "Inferno" (1992), filmie Roberta Altmana "Prêt-à-Porter" (1994), dokumentalnym "Catwalk" (1996) i dramacie "Allegro" (2005).
Życie prywatne.
Spotykała się z Adamem Claytonem, Billym Corganem (wokalistą Smashing Pumpkins), Michaelem Hutchence (1990-95), Chrisem Isaakiem, Peterem Makebishem (1998), Leonardo DiCaprio i aktorem Normanem Reedusem, z którym ma syna Mingusa Luciena Reedusa (ur. 22 października 1999).

</doc>
<doc id="597884" url="https://pl.wikipedia.org/wiki?curid=597884" title="Orlin Wasilew">
Orlin Wasilew

Orlin Wasilew (Орлин Василев), właśc. Christo Petkow Wasilew, (ur. 20 listopada 1904 we Wraniaku, zm. 2 kwietnia 1977 w Sofii) - bułgarski pisarz i działacz polityczny, członek Bułgarskiej Partii Komunistycznej.
Życiorys.
Tworzył psychologizujące utwory realistyczne, często o tematyce historycznej i politycznej, m.in. "Białata pyteka" (1929), "Ognenijat obrycz" (1923, 1933), "Chajdutin majka ne hrani" (1937), także dramaty: "Trewoga" (1948), "Ljubow" (1952), "Sztastie" (1954).

</doc>
<doc id="597885" url="https://pl.wikipedia.org/wiki?curid=597885" title="Olisadebe">
Olisadebe



</doc>
<doc id="597886" url="https://pl.wikipedia.org/wiki?curid=597886" title="Everything Louder Than Everyone Else">
Everything Louder Than Everyone Else

Everything Louder Than Everyone Else – album nagrany w 1999 roku przez zespół Motörhead. Wydawnictwo ukazało się 23 marca 1999 roku nakładem wytwórni muzycznej Steamhammer/SPV GmbH.
Lista utworów.
Opracowano na podstawie materiału źródłowego
Twórcy.
Opracowano na podstawie materiału źródłowego.

</doc>
<doc id="597887" url="https://pl.wikipedia.org/wiki?curid=597887" title="Szpyrk">
Szpyrk



</doc>
<doc id="597888" url="https://pl.wikipedia.org/wiki?curid=597888" title="Władimir Wasilew">
Władimir Wasilew

Władimir Wasilew, bułg. Владимир Василев (ur. 4 listopada 1883 w Burgasie, zm. 27 grudnia 1963 w Sofii) – bułgarski publicysta i krytyk literacki, z wykształcenia prawnik.
W latach 1923–1939 dyrektor Teatru Narodowego w Sofii. Związany z pisarzami kręgu czasopisma „Misył”. W latach 1920–1943 redaktor „Złatoroga”, w którym skupiał twórców różnej orientacji politycznej i artystycznej, tępiąc wszelkie przejawy tendencyjności. W 1922 r. wszczął kampanię przeciw upartyjnieniu sztuki. Tworzył prace krytycznoliterackie (m.in. "Nowi opiti w romana" 1921, "Od pet godini nasam" 1928, "Poeti na smirenieto" 1932).

</doc>
<doc id="597889" url="https://pl.wikipedia.org/wiki?curid=597889" title="Katsuaki Satō">
Katsuaki Satō

 - japoński karateka stylu kyokushin, założyciel stylu satojuku karate, mistrz świata Open 1975, dwukrotny mistrz Japonii Open.
Od dziecka uprawiał judo, jednak w wieku 20 lat doznał kontuzji obojczyka, w wyniku której musiał zrezygnować z judo. Rozpoczął wtedy trening kyokushin karate. Był pojętnym uczniem i już w 1970 r. wystartował w Mistrzostwach Japonii. Przegrał jednak przez ippon z późniejszym zwycięzcą tego turnieju Kazuyuki'm Hasegawą. Rok później ponownie wystartował w Mistrzostwach Japonii, które wygrał.
W 1975 r. odbyły się słynne pierwsze, wszechwagowe Mistrzostwa Świata Kyokushin Karate. Katsuaki Satō zdobył tam tytuł mistrza świata, wygrywając część walk przez ippon.
Po tych zawodach Satō wyruszył w podróż do USA, aby tam promować karate i odwiedzać inne szkoły. Zaobserwował tam inne, nieznane w Japonii kierunki rozwoju karate. Głównie jako formę rekreacji dla mas i przedmiot komercjalizacji. Zainspirowany tą podróżą, w 1977 porzucił kyokushin i International Karate Organisation i otworzył własną szkołę karate, dając tym samym początek stylowi satojuku karate. Zawody satojuku karate odbywają się na zasadach knockdown (tzn. przegrywa ten, który pierwszy upadnie) i są w formule pełnokontaktowej (jak większość stylów wywodzących się od kyokushin).
Jego organizacja nie ma obecnie dużego znaczenia w świecie karate. Istnieje tylko 8 dojo stylu satojuku (7 w Japonii i jedno we Włoszech).

</doc>
<doc id="597892" url="https://pl.wikipedia.org/wiki?curid=597892" title="Wasilij Wasiljewski">
Wasilij Wasiljewski

Wasilij Grigorjewicz Wasiljewski (ur. 21 stycznia 1838, Chalatowka k. Moskwy, zm. 13 maja 1899 we Florencji) – historyk rosyjski, bizantynolog. 
Życiorys.
Profesor uniwersytetu w Petersburgu. Od 1890 członek Rosyjskiej Akademii Nauk. W roku 1894 założył i redagował "Vizantijskij Vremennik"". Był pierwszym rosyjskim historykiem, którego główną domeną badań były dzieje Bizancjum. Stworzył rosyjską szkołę bizantynologiczną, prowadził pionierskie badania w zakresie historii agrarnej, dowodząc, że los Bizancjum był związany z losem wolnych chłopów i wspólnot wiejskich. Przeprowadził gruntowne studia z historii stosunków bizantyjsko-ruskich. Podkreślał rolę Słowian w życiu Bizancjum. Wszystkie jego prace zostały opublikowane w zbiorze "Trudy" (tom 1-4 1908 - 1930). W latach 1890-1899 redaktor pisma "Żurnal Ministerstva Narodnogo Prosveśćenija". Jego uczniem był Aleksandr Wasiljew.

</doc>
<doc id="597893" url="https://pl.wikipedia.org/wiki?curid=597893" title="Snake Bite Love">
Snake Bite Love

Snake Bite Love – piętnasty album studyjny brytyjskiego zespołu Motörhead, wydany 3 marca 1998 roku nakładem wytwórni muzycznej SPV GmbH. Został nagrany w The Valley Studio w Hollywood.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="597896" url="https://pl.wikipedia.org/wiki?curid=597896" title="Aleksandr Wasiljew (historyk)">
Aleksandr Wasiljew (historyk)

Aleksandr Aleksandrowicz Wasiljew (; ur. w Petersburgu, zm. 30 maja 1953 w Madrycie) – rosyjski historyk, mediewista, bizantynolog.
Życiorys.
Studia bizantynologiczne odbył na uniwersytecie w Petersburgu pod kierunkiem Wasilija Wasiljewskiego. W latach 1904–1912 profesor uniwersytetu w Dorpacie (ob. Tartu), w latach 1912–1922 – Instytutu Pedagogicznego i 1917–1925 – uniwersytetu w Petersburgu, 1925–1939 – Uniwersytecie Wisconsin w Madison.
Jego badania koncentrowały się na stosunkach Bizancjum i Arabów, dziejach Gotów na Krymie oraz panowaniu cesarza Justyniana I Wielkiego. Jako pierwszy w historiografii rosyjskiej dał pełny rys historii politycznej Bizancjum. Jest autorem podstawowej pracy o stosunkach arabsko-bizantyńskich w IX i X w. (1900 i 1902).
Autor ponad 200 prac, m.in.: "Wizantija i Araby" (1902), "Istorija Wizantii" (1925, przekłady na język angielski, francuski, turecki, hiszpański), "The Goths in the Crimea" (1936), "Justin the First" (1950). W 1917 ogłosił drukiem podręcznik historii bizantyjskiej w języku rosyjskim poczynając od narodzin Cesarstwa aż do wypraw krzyżowych. W latach 1923–1925 uzupełnił go kilkoma mniejszymi pracami, w których przedstawił dzieje panowania łacińskiego i czasy Paleologów. W kilka lat później mocno rozszerzona całość ukazała się w języku angielskim: "History of the Byzantine Empire" (t. 1-2, Madison 1928–1929), a jeszcze nieco później uzupełnione wydanie francuskie: "Histoire de l'Empire byzantin" (t. 1-2, Paris 1932). Synteza została przetłumaczona min. na język hiszpański (Barcelona 1948) oraz grecki (Ateny 1954) a tom pierwszy również na język turecki (Ankara 1943). Ostatnie wydanie za życia autora było w wielu miejscach rozszerzone: "History of the Byzantine Empire 324-1453" (Madison 1952).

</doc>
<doc id="597898" url="https://pl.wikipedia.org/wiki?curid=597898" title="Reeksport">
Reeksport

Reeksport – powrotny eksport, wywóz towaru importowanego za granicę. W transakcjach tych bierze udział najmniej trzech partnerów z różnych krajów: sprzedawca, pośrednik i nabywca. Rozróżnia się reeksport pośredni (zwany też importem równoległym) i bezpośredni.
Reeksport pośredni – ma miejsce wtedy, gdy towar przechodzi przez kraj reeksportera. Może być powodowany przyczynami politycznymi – embargiem.
Reeksport bezpośredni występuje, gdy reeksporter kieruje towar wprost od sprzedającego do nabywcy z pominięciem swego kraju, a dokonuje tylko rozliczenia za zakupiony i sprzedany towar.

</doc>
<doc id="597899" url="https://pl.wikipedia.org/wiki?curid=597899" title="Skopas">
Skopas

Skopas z Paros - rzeźbiarz i architekt grecki, działający ok. 370 p.n.e. - 330 p.n.e. na Peloponezie, w Karii i Jonii. Rywalizował z Praksytelesem.
Jego sztuka rzeźbiarska nacechowana była patosem, dynamiką układu ciała i ekspresją twarzy. Z łatwością oddawał dramatyczne emocje: ekstazę, tęsknotę, cierpienie.
Ok. 360 p.n.e. zaprojektował świątynię Ateny Aleja w Tegei w Arkadii na Peloponezie (styl dorycki), dla której wykonał także dekorację rzeźbiarską - figury Asklepiosa i Hygei, fryz, metopy, dekoracje tympanonów (Amazonomachia na zachodzie i Dzik kalidoński na wschodzie);
ok. 350 p.n.e. - rzeźbił fryz Mauzoleum w Halikarnasie;
ok. 350 p.n.e. ozdabiał płaskorzeźbami świątynię Artemidy (Artemizjon) w Efezie.
Rzeźbił także dzieła wolno stojące, znane dziś głównie z rzymskich kopii:

</doc>
<doc id="597900" url="https://pl.wikipedia.org/wiki?curid=597900" title="Insert">
Insert

Insert – klawisz na klawiaturze komputera architektury PC. Zgodnie z przeznaczeniem i nazwą najczęstszym jego zastosowaniem jest przełączanie między trybami wstawiania (domyślny) i nadpisywania podczas wprowadzania tekstu. W programie Microsoft Word można przypisać mu zamiast tego funkcję wklejania ze schowka systemowego.
Nazwa na klawiaturze bywa skracana do trzyliterowca „Ins”.
Użyteczność.
Klawisz ten jest częstokroć pomyłkowo wciskany zamiast sąsiedniego klawisza Delete, który jest używany zdecydowanie częściej. W związku ze swoją podstawową funkcją przełączania między trybem wstawiania i zastępowania, jest często stosowany przez programistów podczas edycji dużych bloków, składających się z wielu podobnych linii kodu (tryb zastępowania ułatwia tu edycję przy nawigacji wyłącznie strzałkami). Istnieją klawiatury, w których klawisz Insert zastąpiono klawiszem Delete podwójnej wielkości.
Niektóre emulatory maszyn wirtualnych (np. VMWare Player) używają skrótu klawiszowego Ctrl-Alt-Insert w celu uzyskania efektu wciśnięcia kombinacji Control-Alt-Delete rejestrowanego jedynie przez system działający w maszynie wirtualnej.

</doc>
<doc id="597904" url="https://pl.wikipedia.org/wiki?curid=597904" title="Kartowanie">
Kartowanie

Kartowanie – nanoszenie na podkład mapy topograficznej nowych szczegółów dotyczących wybranego tematu, na podstawie bezpośrednich obserwacji, pomiarów w terenie.

</doc>
<doc id="597907" url="https://pl.wikipedia.org/wiki?curid=597907" title="Wiadomości Zagłębia">
Wiadomości Zagłębia

Wiadomości Zagłębia – tygodnik informacyjno-publicystyczny ukazujący się od 1956 roku na terenie Zagłębia Dąbrowskiego. Pierwszym redaktorem naczelnym był Edward Poppek. Od września 2006 r. do marca 2007 nie pojawiał się w kioskach.
Po zmianie właściciela tygodnik ukazuje się od 3 kwietnia 2007 roku. Wydawcą jest Wyższa Szkoła Humanitas w Sosnowcu.

</doc>
<doc id="597908" url="https://pl.wikipedia.org/wiki?curid=597908" title="Gabrielle Union">
Gabrielle Union

Gabrielle Monique Union (ur. 29 października 1972 w Omaha, w stanie Nebraska) – amerykańska aktorka filmowa i modelka.
Życiorys.
Wychowana była w wierze katolickiej. Kiedy miała osiem lat, jej rodzina przeprowadziła się do Pleasanton, w stanie Kalifornia. W szkole średniej Foothill High School przejawiała talent do koszykówki, piłki nożnej i lekkoatletyki. Była w związku z Jasonem Kiddem, koszykarzem NBA. Marzyła o karierze prawniczki. Studiowała socjologię na University of California (UCLA) w Los Angeles. Po ukończeniu uniwersytetu w Nebraska, uczęszczała do Cuesta College. Początki jej aktorskiej kariery sięgają 1996 roku, kiedy to pojawiła się gościnnie jako Kristen w sitcomie "Przyjaciele" ("Friends"), a potem w serialu sci-fi "Star Trek:Stacja kosmiczna" ("", 1997). Wcieliła się w rolę lekarki Courtney Ellis w serialu CBS "Miasto Aniołów" ("City of Angels", 2000). Właściwie do roku 2000 grywała wyłącznie epizody i małe rólki w serialach telewizyjnych. Potem przyszedł czas na role w kinowych produkcjach, takich jak "Dziewczyny z drużyny" (Bring It On, 2000) jako cheerleaderka u boku Kirsten Dunst, komedia kryminalna "Witamy w Collinwood" (Welcome to Collinwood, 2002) czy thrillerze "Porzucona" (Abandon, 2002) z Katie Holmes. Jednak prawdziwą popularność zdobyła po występach w filmach "Od kołyski, aż po grób" (Cradle 2 the Grave, 2003) jako Daria i sequelu przeboju kinowego Bad Boys II (2003) w roli Syd.
Wystąpiła w teledysku "Paradise" (2003) LL Coola J'a, "I Love My Chick" (2006) Busty Rhymesa oraz "Miss Independent" (2008) Ne-Yo.
W roku 2019 była jedną z jurorek w America’s Got Talent.
Życie prywatne.
Jej mężem od 5 maja 2001 do kwietnia 2006 roku był Chris Howard, zawodnik NFL. Spotykała się z aktorem Hillem Harperem. 30 sierpnia 2014 r. wyszła za gwiazdę NBA, Dwyane'a Wade’a.

</doc>
<doc id="597911" url="https://pl.wikipedia.org/wiki?curid=597911" title="Overnight Sensation">
Overnight Sensation

Overnight Sensation – czternasty album studyjny brytyjskiego zespołu Motörhead, wydany 15 października 1996 roku nakładem wytwórni muzycznej SPV GmbH. Został nagrany w 1996 roku w Ocean Studios i Track House Recording Studio. Nagrania były promowane teledyskiem do utworu „I Don't Believe A Word”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="597912" url="https://pl.wikipedia.org/wiki?curid=597912" title="Paweł Rzewuski">
Paweł Rzewuski

Paweł Rzewuski (ur. 14 stycznia 1804 w Telakach, zm. 23 października 1892 w Krakowie) – polski duchowny katolicki, nominat sufragan warszawski, wikariusz generalny zarządzający archidiecezją warszawską w latach 1863–1865.
Życiorys.
Kształcił się w Białej Podlaskiej i w Warszawie, gdzie w 1827 otrzymał święcenia kapłańskie.
Był wikariuszem parafii św. Aleksandra w Warszawie, profesorem i wicerektorem seminarium oraz katechetą i profesorem Akademii Duchownej w Warszawie. Został kanonikiem, oficjałem i wikariuszem generalnym warszawskim.
16 marca 1863 papież Pius IX mianował go biskupem tytularnym Bursy (w Bitynii, obecnie w Turcji) i sufraganem warszawskim. Sakry biskupiej jednak nie przyjął z powodu sprzeciwu władz rosyjskich. Następnie będąc wikariuszem generalnym od 14 czerwca 1863 do 27 października 1865 zarządzał archidiecezją warszawską, zastępując deportowanego przez Rosjan metropolitę Felińskiego.
Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W 1865 on sam – za obronę praw Kościoła – został wywieziony przez Rosjan do Astrachania, gdzie przebywał do 1886. Po uwolnieniu zamieszkał w krakowskim klasztorze zmartwychwstańców.
Paweł Rzewuski był autorem wielu publikacji teologicznych.
Pochowany na Cmentarzu Rakowickim w Krakowie (kw. BB).

</doc>
<doc id="597914" url="https://pl.wikipedia.org/wiki?curid=597914" title="Wysiółek">
Wysiółek

Wysiółek – przysiółek powstały wskutek przeniesienia się kilku gospodarstw poza zwartą zabudowę wsi, w obrębie jednak zwartego obszaru użytków rolnych należących do jednej wsi.

</doc>
<doc id="597915" url="https://pl.wikipedia.org/wiki?curid=597915" title="CableLabs">
CableLabs

CableLabs (ang. Cable Television Laboratories, Inc.) konsorcjum badawcze i rozwojowe, którego zadaniem jest wynajdywanie nowych technologii telekomunikacji kablowej i pomaganie operatorom telewizji kablowej w ich wprowadzaniu.

</doc>
<doc id="597916" url="https://pl.wikipedia.org/wiki?curid=597916" title="Waża Pszawela">
Waża Pszawela

Waża Pszawela, właśc. Luka Razikaszwili, (ur. 26 lipca 1861 w Czargali – zm. 10 lipca 1915 w Tbilisi), pisarz gruziński. Autor 36 epickich poematów z życia górali Pszawii, opartych na legendach i mitologii gruzińskiej, m.in. "Aluda Ketelauri" ['Aluda Ketelauri'] (1888), "Gwelis mczameli" ['zjadacz żmij'] (1901) oraz na wydarzeniach historycznych ("Bachtrioni" ['Bachtrioni'] 1892). Tworzył liczne liryki osobiste i miłosne, sztukę "Mokwetili" ['wyrzutek'] (1894), opowiadania z życia wsi, prace etnograficzne. Większość utworów w dialekcie pszawskim. Polskie przekłady jego twórczości znajdują się w "Antologii poezji gruzińskiej" (1961) i "Poezji gruzińskiej" (1985). Uczniami i następcami Pszaweli byli pisarz Grigol Robakidze i poeta Galaktion Tabidze.
Wiersze Waży Pszaweli tłumaczyli na język polski Tadeusz Chróścielewski, Leopold Lewin, Jerzy Litwiniuk, Aleksander Maliszewski, Marian Piechal, Igor Sikirycki, Stanisław Strumph-Wojtkiewicz i Jerzy Zagórski.
Linki zewnętrzne.
Vazha Pshavela, "Host and Guest". Translated by Lela Jgerenaia. Edited by A. S. Kline

</doc>
<doc id="597917" url="https://pl.wikipedia.org/wiki?curid=597917" title="Septaria">
Septaria

Septaria – rodzaj konkrecji marglistej lub ilasto-żelazistej, które cechują się obecnością promienistych lub poligonalnych szczelin, które rozszerzają się w kierunku ich wnętrza i są wypełnione wtórnie kalcytem lub dolomitem, czasem z dodatkową mineralizacją sfalerytem, galeną, pirytem, chalkopirytem, gipsem albo barytem. Szczeliny mogły powstawać wskutek pękania lub kurczenia się materiału konkrecji.
Septarie, zwykle przecięte i wypolerowane, są chętnie pozyskiwane przez kolekcjonerów skał i minerałów.
W Polsce liczne i duże septarie występują w skałach wapiennych w rejonie Nowego Kościoła oraz w iłach jurajskich, pięter bajos i baton w rejonie Częstochowy.

</doc>
<doc id="597918" url="https://pl.wikipedia.org/wiki?curid=597918" title="Głowno (stacja kolejowa)">
Głowno (stacja kolejowa)

Głowno – stacja kolejowa w Głownie na linii kolejowej nr 15, a dawniej na Kolei Warszawsko-Kaliskiej. 
W roku 2017 stacja obsługiwała 300–499 pasażerów na dobę.
Dawniej istniała bocznica do zakładów Norblin, Bracia Buch i T. Werner, później do Wojskowych Zakładów Motoryzacyjnych nr 3, zakładów ziemniaczanych (obecnie firma Solan) i do planowanej elektrociepłowni, ale została rozebrana – pozostał tylko most, używany obecnie jako kładka piesza. Na nasypie poprowadzona jest ścieżka dla pieszych.
Budynek stacyjny oraz perony przeszły remont w 2012 roku w ramach projektu Łódzkiej Kolei Aglomeracyjnej. W budynku nie ma kasy, ale czynne są poczekalnia i toaleta, ponadto organizowane są w nim wystawy kulturalne. Z pociągami w kierunku Łodzi i Łowicza skomunikowane są autobusy miejskie.
Na stacji zatrzymują się pociągi przewoźnika Łódzka Kolej Aglomeracyjna w kierunku Łodzi (Łódź Widzew przez Zgierz) i Łowicza (Łowicz Główny przez Łowicz Przedmieście), w przeszłości zatrzymywały się także pociągi interREGIO przewoźnika Polregio.

</doc>
<doc id="597920" url="https://pl.wikipedia.org/wiki?curid=597920" title="Enterocyt">
Enterocyt

Enterocyty – komórki jelita cienkiego, budujące nabłonek błony śluzowej jelita razem z komórkami kubkowymi oraz komórkami endokrynowymi. Enterocyty są to komórki podłużne, pokrywa je od strony światła jelita rąbek szczoteczkowy, jądra komórkowe są umieszczone w podstawnej części komórki, poszczególne enterocyty łączą się obwódkami zamykającymi. Enterocyty biorą udział w procesie wchłaniania z jelita cienkiego do krwi, za pomocą rąbka szczoteczkowego pobierają substancje ze światła jelita i oddają do naczyń krwionośnych oraz limfatycznych, które znajdują się pod nabłonkiem. Wytwarzają połączenia adherens, occludens i desmosomy.

</doc>
<doc id="597922" url="https://pl.wikipedia.org/wiki?curid=597922" title="Pori (ujednoznacznienie)">
Pori (ujednoznacznienie)



</doc>
<doc id="597925" url="https://pl.wikipedia.org/wiki?curid=597925" title="Korral">
Korral

Korral – ogrodzenie z kolczastych i ciernistych gałęzi dla pomieszczenia bydła i jego ochrony przed drapieżnikami, stosowane przez pasterzy w Ameryce. Analogiczne ogrodzenie w Afryce nosi nazwę zeriba lub boma.

</doc>
<doc id="597926" url="https://pl.wikipedia.org/wiki?curid=597926" title="Dystrykt Famagusta">
Dystrykt Famagusta

Dystrykt Famagusta (gr. "Επαρχία Αμμοχώστου", tr. "Mağusa Bölgesi") – jeden z 6 dystryktów Republiki Cypryjskiej. Nominalną stolicą dystryktu jest Famagusta, leżąca poza obszarem kontroli państwa. Faktyczna siedziba władz to Larnaka oraz pomocniczo Paralimni. Od 1974 roku większość terenu znajduje się w granicach samozwańczej Tureckiej Republiki Cypru Północnego. Republika Cypryjska kontroluje niewielki południowy fragment tego terytorium.

</doc>
<doc id="597927" url="https://pl.wikipedia.org/wiki?curid=597927" title="Dystrykt Kirenia">
Dystrykt Kirenia

Dystrykt Kirenia (gr. "Επαρχία Κερύνειας", tur. "Girne Bölgesi") – jeden z 6 dystryktów Republiki Cypryjskiej, znajdujący się w północnej części kraju. Nominalną stolicą dystryktu jest Kirenia, leżąca poza obszarem kontroli państwa. Faktyczną siedzibą władz jest Nikozja. 
Od 1974 roku obszar obejmujący dystrykt jest pod kontrolą państwa nieuznawanego - Tureckiej Republiki Cypru Północnego, która na tym terenie utworzyła własną jednostkę administracyjną - dystrykt Kirenia.

</doc>
<doc id="597928" url="https://pl.wikipedia.org/wiki?curid=597928" title="Henryk Tudor (książę Kornwalii)">
Henryk Tudor (książę Kornwalii)

Henryk Tudor (ur. 1 stycznia, zm. 22 lutego 1511), drugie dziecko i pierwszy syn króla Anglii Henryka VIII Tudora i jego pierwszej żony Katarzyny Aragońskiej, córki Ferdynanda II Katolickiego, króla Aragonii. Starsza siostra Henryka, urodziła się trzy miesiące przed czasem i zmarła tego samego dnia.
Henryk od urodzenia nosił tytuł księcia Kornwalii. w późniejszym czasie miał przyjąć tytuł księcia Walii, zaś po śmierci Henryka VIII zostać kolejnym królem Anglii. Mały książę zmarł nagle 22 lutego. Przyczyny jego śmierci są nieznane.
Śmierć Henryka zasmuciła oboje rodziców. Głęboko religijna Katarzyna spędzała wiele godzin na modlitwie, klęcząc na zimnej, kamiennej podłodze, ku zaniepokojeniu dworu.
W 1514 r. Henrykowi i Katarzynie urodził się kolejny syn, również Henryk, który również zmarł w niemowlęctwie. Śmierć tych dzieci oraz fakt, że Katarzyna nie mogła urodzić oczekiwanego syna i następcy tronu sprawiła, że Henryk rozpoczął starania o rozwód, ale sprzeciw papieża doprowadził do zerwania z Rzymem i powstania Kościoła Anglikańskiego.

</doc>
<doc id="597929" url="https://pl.wikipedia.org/wiki?curid=597929" title="Kaplica Pazzich">
Kaplica Pazzich

Kaplica Pazzich – kaplica rodowa Pazzich, znajdująca się przy kościele Santa Croce we Florencji. Została zaprojektowana przez Filippo Brunelleschiego ok. 1430 roku. 
Prace przy budowie kaplicy rozpoczęły się dopiero w 1442 roku. Po śmierci Brunelleschiego prace przy budowie kaplicy kontynuował Bernardo Rosselino aż do roku 1478, czyli do wygnania rodziny Pazzich z Florencji. Prace zostały przerwane przed ukończeniem górnej części fasady (zamiast zwieńczenia fasady widoczny jest z zewnątrz niewielki daszek przykryty dachówką). 
Nawę wybudowano na planie prostokąta (o wymiarach 17,9 × 10,5 m). Jej centralną część przykryto podzieloną na 12 pól kopułą wspartą na bębnie, który opiera się na pendentywach. Wieńczy ją latarnia (ukończona w 1461). Wysokość wnętrza od posadzki do wierzchołka kopuły wynosi 20,85 m, do podstawy kopuły 14,92 m, a samych ścian do gzymsu – 9,22 m). Do kaplicy przylega prezbiterium zaprojektowane na planie kwadratu. Przesklepiono je gładką kopułą opartą na żagielkach. Wejście poprzedza oparty na sześciu kolumnach podcień. Przedsionek przykrywa sklepienie kolebkowe z kopułą opartą na pendentywach w centralnej części. 
Wystrój kaplicy jest dziełem Desideria da Settignano, Luki della Robbia, Donatella i Giuliano da Maiano. Z warsztatu Luki della Robbia pochodzą medaliony umieszczone, wraz z herbem rodziny Pazzich, na pendentywach kopuły w kaplicy. Medaliony przedstawiające czterech Ewangelistów wykonane zostały z glazurowanej ceramiki. Ściany w portyku i wewnątrz kaplicy podzielone zostały na pola kanelurowanymi, płaskimi pilastrami o głowicach wzorowanych na porządku korynckim. Okna i drzwi otrzymały delikatnie zaznaczone, rzeźbiarskie obramowania. W polach ścian pełnych (bez okien) umieszczono dekoracje nawiązujące do kształtu okien. Górną część ścian zamyka gzyms, nad którym umieszczono fryz ozdobiony rzeźbiarskim detalem. Nie ma pewności, czy fryz jest dziełem Brunelleschiego czy Donatella.

</doc>
<doc id="597930" url="https://pl.wikipedia.org/wiki?curid=597930" title="Dystrykt Larnaka">
Dystrykt Larnaka

Dystrykt Larnaka (gr. "Επαρχία Λάρνακας", tr. "Larnaka Bölgesi") – jeden z 6 dystryktów Republiki Cypryjskiej, znajdujący się w południowej części kraju. Stolicą dystryktu jest Larnaka. Od 1974 roku mała część terenu jest okupowana przez Turecką Republikę Cypru Północnego. 

</doc>
<doc id="597931" url="https://pl.wikipedia.org/wiki?curid=597931" title="Ina (ujednoznacznienie)">
Ina (ujednoznacznienie)



</doc>
<doc id="597932" url="https://pl.wikipedia.org/wiki?curid=597932" title="Dystrykt Limassol">
Dystrykt Limassol

Dystrykt Limassol (gr. "Επαρχία Λεμεσού", tur. "Limasol Bölgesi") – jeden z 6 dystryktów Republiki Cypryjskiej, znajdujący się w południowej części kraju. Stolicą dystryktu jest Limassol. Jest dystryktem w pełni kontrolowanym przez rząd cypryjski. Jego część dzierżawiona jest przez rząd brytyjski, znajduje się w niej baza wojskowa Akrotiri. W 2011 roku liczył 235 330 mieszkańców. Posiada powierzchnię 1393,3 km², z czego 77% jest zurbanizowana.

</doc>
<doc id="597934" url="https://pl.wikipedia.org/wiki?curid=597934" title="Dystrykt Nikozja">
Dystrykt Nikozja

Dystrykt Nikozja (gr. "Επαρχία Λευκωσίας", tr. "Lefkoşa Bölgesi") – jeden z 6 dystryktów Republiki Cypryjskiej, znajdujący się w centralnej części kraju. Stolicą dystryktu jest Nikozja. Od 1974 roku północne tereny znajdują się w granicach samozwańczej Tureckiej Republiki Cypru Północnego. 

</doc>
<doc id="597935" url="https://pl.wikipedia.org/wiki?curid=597935" title="Dystrykt Pafos">
Dystrykt Pafos

Dystrykt Pafos (gr. "Επαρχία Πάφου", tr. "Baf Bölgesi") – jeden z 6 dystryktów Republiki Cypryjskiej, znajdujący się w zachodniej części kraju. Stolicą dystryktu jest Pafos. Jest dystryktem w pełni kontrolowanym przez rząd cypryjski. W 2011 roku liczył 88 276 mieszkańców. Posiada powierzchnię 1393 km².

</doc>
<doc id="597936" url="https://pl.wikipedia.org/wiki?curid=597936" title="Powiat konstantynowski">
Powiat konstantynowski

Powiat konstantynowski – powiat istniejący w latach 1867–1932 w województwie lubelskim. Jego ośrodkiem administracyjnym był Janów Podlaski, jednakże nazwę powiatu utworzono od sąsiedniego Konstantynowa, aby powiatu nie mylić z powiatem janowskim w pobliskiej guberni lubelskiej.
Powiat konstantynowski utworzono w 1867 roku w guberni siedleckiej Królestwa Polskiego z połowy dotychczasowego powiatu bialskiego. W 1919 powiat wszedł w skład województwa lubelskiego II Rzeczypospolitej.
1 kwietnia 1923 roku z powiatu konstantynowskiego wyłączono gminę Swory i włączono ją do powiatu bialskiego.
1 lipca 1923 roku z powiatu konstantynowskiego wyłączono gminę Przesmyki i włączono ją do powiatu siedleckiego. 
Z dniem 1 kwietnia 1932 roku powiat konstantynowski został zniesiony, a należące do niego gminy włączone do powiatów: bialskiego i siedleckiego.
Podział administracyjny.
Powiat składał się z:

</doc>
<doc id="597937" url="https://pl.wikipedia.org/wiki?curid=597937" title="Megatron">
Megatron

Megatron – transformer należący do Deceptikonów i ich przywódca.
Transfomers: Generacja 1.
Zarówno w wersji komiksowej jak i w serialu animowanym Megatron jest przywódcą Deceptikonów, który dowodzi nimi zarówno w czasie wojny na Cybertronie jak i po znalezieniu się Transformerów na Ziemi. Megatrona cechuje bezduszność i bezwzględność w dążeniu do celu, jakim jest władza nad światem. Jakkolwiek jest potężnym wojownikiem, nie cofa się też nigdy przed podstępem i wiarołomstwem wobec wrogów i nieraz jest w stanie pokazać wielką przebiegłość. Jego słabością jest natomiast zbytnie uleganie emocjom, które często go zaślepiają, jak również niedocenianie przeciwnika. Mimo swej demonicznej natury posiada pewne specyficzne poczucie honoru wojownika i z respektem odnosi się do tych, których za wojowników uważa. 
Transformerzy: Cybertron.
Megatron jest złym wodzem Deceptikonów, próbuje ukraść Autobotom Szyfr Omegi oraz próbuje zdobyć Cyberklucze. Jest strasznie nerwowy i nieraz bardzo wściekły. Nie dba o swoich ludzi, nie awansuje ich, nawet jak zrobią coś wielkiego dla niego, to i tak nic z tego nie mają. Jednym słowem Megatron wykorzystuje ich, a oni nawet o tym nie wiedzą. Przemienia się on w Armadzie w cybertroński czołg, w Energonie w cybertroński odrzutowiec, a w Cybertronie w cybertrońską wyścigówkę i cybertroński odrzutowiec (jest trójzmienny), może więc i latać, i jeździć. W 1 odcinku "Upadek" pokonał Optimusa i odebrał Autobotom mapę. W 12 odcinku "Statek" mimo sukcesów przegrał bitwę o Szyfr Omegi (sama walka nierozstrzygnięta) i dlatego później próbował go ukraść. Z czasem zdobył to czego pragnął, lecz nie był w stanie jednak go utrzymać. Przedstawiany jest jako transformer dużo potężniejszy od swojego głównego rywala, który pokonuje go jednak przede wszystkimgo dzięki wsparciu innych. Posiadał bardzo potężny pancerz, zdolny przetrzymać zniszczenie całego wymiaru i samoistną regenerację. Otoczony cieniem iskry Unicrona, posiadał moc tworzenia, odnowił pancerz Crumplezone'a i stworzył Nemesis Breaker-a. W 40 odcinku "Gniew" przemienił się on w Galvatrona.

</doc>
<doc id="597938" url="https://pl.wikipedia.org/wiki?curid=597938" title="Rzepa">
Rzepa

Kapusta właściwa typowa, rzepa właściwa typowa, najczęściej jednak nazywana w skrócie rzepą ("Brassica rapa" subsp. "rapa") – podgatunek kapusty właściwej, należący do rodziny kapustowatych (dawniej zwanej rodziną krzyżowych). Znany jest wyłącznie z uprawy, nie rośnie dziko.
Historia uprawy.
Dokładne miejsce pierwotnego występowania rzepy nie jest znane. Przypuszcza się, że warzywo to może pochodzić z Afganistanu, Pakistanu lub z rejonu Morza Śródziemnego. Rzepa była uprawiana w starożytnej Grecji i w Cesarstwie rzymskim. Znaleziska pochodzące z roku ok. 1500 p.n.e. z Indii świadczą o pozyskiwaniu oleju z nasion rosnącej dziko rzepy. Znaleziska neolityczne poświadczają występowanie rzepy w chłodnym klimacie. Tę samą odmianę uprawiają współcześni rolnicy.
Uprawa.
Wymaga gleb piaszczysto-gliniastych lub gliniasto-piaszczystych, najlepiej żyznych i niezakwaszonych. Roślina nie lubi podłoża suchego i dlatego podczas jej wzrostu w okresach bez opadów należy ją podlewać. Uprawiana jest z nasion wysiewanych bezpośrednio do gruntu w okresie kwietnia-sierpnia.

</doc>
<doc id="597939" url="https://pl.wikipedia.org/wiki?curid=597939" title="Flaga Ohio">
Flaga Ohio



</doc>
<doc id="597940" url="https://pl.wikipedia.org/wiki?curid=597940" title="Kefisodotos">
Kefisodotos

Kefisodotos z Aten:

</doc>
<doc id="597941" url="https://pl.wikipedia.org/wiki?curid=597941" title="Flaga Oklahomy">
Flaga Oklahomy



</doc>
<doc id="597942" url="https://pl.wikipedia.org/wiki?curid=597942" title="Flaga Oregonu">
Flaga Oregonu



</doc>
<doc id="597943" url="https://pl.wikipedia.org/wiki?curid=597943" title="Kwadrans akademicki">
Kwadrans akademicki



</doc>
<doc id="597945" url="https://pl.wikipedia.org/wiki?curid=597945" title="Flaga Pensylwanii">
Flaga Pensylwanii



</doc>
<doc id="597951" url="https://pl.wikipedia.org/wiki?curid=597951" title="Pałac Goetza">
Pałac Goetza

Pałac Goetza – budynek znajdujący się w Brzesku, w Małopolsce. Pałac jest dawną siedzibą rodziny Goetzów-Okocimskich, właścicieli i twórców Browaru Okocim.
Historia.
Początki.
Pałac Goetzów Okocimskich wybudowany został nieopodal browaru Okocim w latach 1898–1900 przez Jana Albina Goetza, szerzej znanego jako Jan Goetz Okocimski i jego małżonkę Zofię Jadwigę z hr. Sumińskich. Rodzina Goetzów nazwała go „Nowym Pałacem” dla odróżnienia od „Starego Pałacu”, wzniesionego jeszcze na terenie browaru przez ojca Jana Albina, Jana Ewangelistę Goetza.
Pałac ma charakter neobarokowy i neorokokowy. Jego najstarszą (środkową) część oraz kaplicę wykonała wiedeńska pracownia architektoniczna Fellner &amp; Helmer, która projektowała i budowała zamki, teatry, banki i hotele w całej ówczesnej Europie. Na uwagę zasługują zabytkowe drewniane schody w holu głównym, ze względu na architektów, podobne do schodów w Kasynie Szlacheckim we Lwowie z 1898 r. Główny korpus ukończono w roku 1900 i od tego czasu pałac był zamieszkany. W latach 1908–1909, po śmierci architekta Ferdinanda Fellnera, Jan Albin dobudował skrzydło wschodnie wraz z ogrodem zimowym (oranżerią) i palmiarnią według projektu profesora Politechniki Wiedeńskiej Leopolda Simony’ego. W 1931 roku po śmierci barona Jana Albina Goetza Okocimskiego pałac wraz z browarem odziedziczył jego syn, baron Antoni Jan Goetz.
Po wybuchu II wojny światowej Antoni Jan Goetz wraz z rodziną opuścił swoją posiadłość i nigdy już do pałacu nie powrócił. Na początku wojny w pałacu ulokowano sztab lotnictwa, a w 1941 roku sztab grupy Południe. Funkcjonowały w nim również szkoła oficerska oraz szpital wojskowy.
W rezydencji Goetzów w okresie przedwojennym gościło wiele znamienitych osobistości m.in. arcyksiążę Karol Stefan Habsburg, prezydent II RP Ignacy Mościcki czy profesor Julian Nowak, późniejszy premier II RP.
Okres powojenny.
Na mocy dekretu o nacjonalizacji PKWN z 1944 roku pałac Goetza wraz z przylegającym parkiem przeszły na własność Skarbu Państwa. W pałacu ulokowano szkołę a pierwsze zajęcia szkolne odbyły się już 12 kwietnia 1945 roku. Aż do 2002 roku mieściły się tutaj różne szkoły m.in. Liceum Ogólnokształcące i Liceum Ekonomiczne. Po przeniesieniu Zespołu Szkół Ekonomicznych i połączeniu go z Zespole Szkół Ponadgimnazjalnych nr 1 w Brzesku, obiekt pozostał niezagospodarowany, a opiekę nad nim objęło Starostwo Powiatowe.
Zgodność z prawem postanowienia o nacjonalizacji kwestionowała w 2002 roku Elisabeth Badeni, interweniując u wojewody małopolskiego. Wycofanie w późniejszym czasie tych roszczeń zaowocowało możliwością zakupu przez spadkobierców ich dziedzictwa na preferencyjnych warunkach. Na mocy uchwały z 26 czerwca 2007 roku Rada Powiatu zdecydowała o sprzedaży pałacu w drodze przetargu, z zachowaniem prawa pierwokupu przez spadkobierców Goetzów. Na mocy aktu notarialnego z 30 listopada 2007 roku dawna siedziba rodziny Goetzów powróciła do ich rąk. Od 2008 roku pałac z przyległym terenem jest własnością prywatną.
Pałacowa kolekcja.
Za czasów świetności pełen był stylowych mebli, kominków, pieców, kryształowych żyrandoli, rzeźb, obrazów (m.in. pędzla Malczewskiego, Wyspiańskiego (portrety dzieci Jana Albina), Boznańskiej, Fabijańskiego, obydwu Kossaków, Popiela, Pochwalskiego, Tondosa czy XVII-wiecznego Włocha – Giovanniego Battisty Salviego, zwanego Sassoferrato), a także starej broni oraz trofeów myśliwskich z polowań Jana Albina i jego syna, Antoniego Jana Goetza. W pałacu znajdowały się również zbiory biblioteczne. Kolekcję tę częściowo zrabowano w okresie wojennym. W PRL część zbiorów pozostała w pałacu, a pozostałe trafiły do Muzeum Przyrodniczego Polskiej Akademii Nauk w Krakowie. Na zachodniej ścianie pałacu, przed kaplicą, znajduje się tablica pamiątkowa wmurowana z okazji wybudowania „Nowego Pałacu”, zaś w samej kaplicy – dwie pamiątkowe tablice rodzinne. Kaplica mieściła rokokowy ołtarz, który w 1945 roku został przeniesiony do kościoła w Słotwinie.
Park.
Cały kompleks pałacowy otoczony był parkiem krajobrazowym typu angielskiego o powierzchni 40 ha (obecnie 17 ha z powierzchni dawnego parku, który przylega do 27 ha obszaru leśnego). Do dnia dzisiejszego rosną tutaj 43 gatunki drzew (w tym egzotycznych), oraz 12 gatunków krzewów m.in. rododendrony, choiny kanadyjskie, tulipanowce amerykańskie, jaśminowce, berberysy, klony, buki, kasztanowce, wiązy, olchy, dęby.

</doc>
<doc id="597952" url="https://pl.wikipedia.org/wiki?curid=597952" title="Zeriba">
Zeriba

Zeriba – rodzaj ogrodzenia z kolczastych i ciernistych gałęzi wokół wioski, obozowiska lub placu dla bydła, głównie stosowana dla ochrony przed drapieżnikami. 

</doc>
<doc id="597954" url="https://pl.wikipedia.org/wiki?curid=597954" title="Brett Gurewitz">
Brett Gurewitz

Brett Gurewitz, pseud. Mr. Brett albo Brett Religion (ur. 12 maja 1962 roku w Los Angeles) – amerykański gitarzysta i autor tekstów amerykańskiego punkrockowego zespołu Bad Religion. Jest również producentem muzycznym.
Życiorys.
Urodził się 12 maja 1962 roku w Los Angeles. Będąc w liceum rzucił szkołę. Grał wówczas na gitarze w zespole The Quarks. Na jednym ze szkolnych koncertów tej grupy spotkał Grega Graffina. Razem z nim oraz z Jayem Ziskourtem i Jayem Bentleyem założył w roku 1979 punk rockową grupę Bad Religion. W tym samym czasie założył wytwórnię Epitaph, która powstała aby wydawać płyty nowo założonej kapeli.
W roku 1983 Brett odszedł z Bad Religion. Przyczyną były jego problemy z narkotykami. Wkrótce założył projekt "The Seeing Eye Gods", uwieńczony płytą, na której znalazło się pięć popowych piosenek. W tym czasie Epitaph znacznie podupadło, i tylko dzięki pomocy ojca Bretta wytwórnia nie została ostatecznie zamknięta.
Rok 1987 przyniósł zejście się Bad Religion w oryginalnym składzie, do którego dołączył gitarzysta Greg Hetson. Brett związany był z tym projektem do roku 1994 kiedy opuścił Bad Religion z powodu napięć w zespole. Już wtedy Brett był multimilionerem a to z powodu sukcesu jaki odniosła płyta Smash zespołu The Offspring wydana przez jego wytwórnię.
W roku 1996 Brett znów wplątał się w problemy z narkotykami. Był aresztowany cztery raz za posiadanie heroiny. Został przymusowo skierowany na terapię odwykową. W tym czasie jego wytwórnia nadal prężnie się rozwijała.
Nieco wcześniej, zaraz po odejściu z Bad Religion, założył grupę The Daredevils. W jej skład wchodzili: gitarzysta Gore Verbinski, basista Dean Opseth i perkusista Josh Freeze. Owocem współpracy tych muzyków, była EP-ka "Hate You" (notabene zadedykowana Jayowi Bentleyowi z Bad Religion, z którym kłótnia była jednym z powodów odejścia Bretta z Bad Religion).
W roku 2001 muzycy z Bad Religion pogodzili się, zespół wrócił pod skrzydła Epitaph, a do zespołu wrócił Brett Gurewitz. Od tego czasu grupa nagrała trzy albumy, a Gurewitz jest nie tylko autorem piosenek i tekstów, ale także producentem płyt.
Obecnie Brett zaangażowany jest także w założony w roku 2003 zespół Error. Ma żonę Ginę, oraz dwójkę dzieci: Maxa i Fridę. Mieszka w Hollywood.
Działalność w Epitaph.
Brett Gurewitz jest właścicielem wytwórni płytowej Epitaph, który wydaje dużą część punkowych wydawnictw. Wybrana działalność Bretta w wytwórni przedstawiona jest w tabeli poniżej:

</doc>
<doc id="597956" url="https://pl.wikipedia.org/wiki?curid=597956" title="Scourge">
Scourge

Scourge to postać ze świata Transformers, pojawiająca się w Generacji Pierwszej (sługa Galvatrona, dowódca Sweepsów) oraz w uniwersum , należąca czasem do Autobotów, a czasem do Deceptikonów.
Transformers: Generacja 1.
Transformers : The Movie.
Scourge powstał z Decepticona Thundercracker'a, którego uleczył Unicron.
Po przemianie był on Dowódcą podgrupy Sweepsów. Jego zadaniem było zniszczyć Matrycę Przywództwa Autobotów. Po wydarzeniach z filmu, przez jakiś czas był dowódcą Decepticonów, do czasu powrotu Galvatrona. Scourge nienawidzi Autobotów, a w szczególności Ultra Magnusa.
Choć jest dobrym dowódcą, często ponoszą go emocje.
Trylogia Unicrona.
Transformerzy: Cybertron.
Scourge jest opiekunem drugiego cyberklucza. Dowodzi Planetą Dżungli. Był uczniem Backstopa, lecz go zdradził. Scourge nie szanuje swoich ludzi, znęca się nad nimi. Jego ludzie to Undermine i Brimstone. Jest posiadaczem Totemu Bestii (czyli symbolu władzy na planecie Dżungli), który w odcinku 21 "Wódz" przemienił się w Cyberklucz. Scourge nie wiedział, że jest posiadaczem cyberklucza, domyślił się dopiero w odcinku 10 "Poszukiwania", gdy rozmawiał z Megatronem o Cyberkluczach. W 15 odcinku "Objazd", chciał zaatakować Snarla, lecz Overhaul obronił go, przez co stał się Megalionem. W 21/22 odcinku "Wódz/Zaufanie" przeszedł na stronę Autobotów, lecz znowu ich zdradził w odcinku 26 "Objawienie". Później jednak, w odcinku 44 "Scourge", znowu przeszedł na stronę Autobotów, a raczej wrócił na Planetę Dżungli ze Snarlem.

</doc>
<doc id="597957" url="https://pl.wikipedia.org/wiki?curid=597957" title="Klaus Thunemann">
Klaus Thunemann

Klaus Thunemann (ur. 19 kwietnia 1937 w Magdeburgu) – niemiecki fagocista i pedagog.
Od 1957 studiował w Hochschule für Musik w Berlinie u Willy’ego Fugmanna. Od 1957 Solista Städtliche Orchester in Münster, a w latach 1962–1978 także NDR Sinfonieorchester w Hamburgu. Od 1978 wykładał na Hochschule für Musik und Theater w Hannoverze, a od 1997 jako profesor na Hanns-Eisler-Hochschule für Musik w Berlinie.
Przez wiele lat występował na scenach międzynarodowych jako solista lub członek zespołów kameralnych. Współpracował ze znanym oboistą Heinzem Holligerem.

</doc>
<doc id="597962" url="https://pl.wikipedia.org/wiki?curid=597962" title="Sony Music">
Sony Music

Sony Music, właściwie Sony Music Entertainment (SME) – wytwórnia płytowa kontrolowana przez korporację Sony.
W sierpniu 2004 połączyła się umową joint venture z firmą Bertelsmann Music Group, tworząc spółkę Sony BMG Music.
W 2008 BMG pozwoliło Sony Music na wykupienie 50% akcji za cenę 1,2 mld dolarów. Powrócono do nazwy Sony Music Entertainment.

</doc>
<doc id="597965" url="https://pl.wikipedia.org/wiki?curid=597965" title="Nowy cmentarz żydowski w Brzesku">
Nowy cmentarz żydowski w Brzesku

Nowy cmentarz żydowski – kirkut społeczności żydowskiej zamieszkującej Brzesko został założony w 1846, położony jest przy ulicy Czarnowiejskiej (róg Czarnowiejskiej i Okulickiego). Liczy 1,5 ha powierzchni z ok. 300 nagrobkami (najstarszy z 1824). Wokół cmentarza wznosi się mur (głównie betonowy, od północy ceglany, z żelazną bramą od południa, na której skrzydłach widnieją gwiazdy Dawida. Ostatni pochówek na cmentarzu odbył się w 1960.
Zachowane nagrobki to przeważnie tradycyjne macewy, choć jest też kilka zniszczonych sarkofagów. Macewy nie są bogato rzeźbione, zaś wyróżniające się formą stoją wzdłuż głównej alei. Napisy na nagrobkach zasadniczo są w języku hebrajskim, wyjątek stanowią te z napisami po polsku. Na niektórych nagrobkach zachowały się ślady malatury. W pobliżu bramy wejściowej przy głównej alei znajdują się nagrobki powojenne, niektóre uszkodzone.
Szczególną uwagę należy poświęcić istniejącym tam ohelom – starszy, odbudowany w latach sześćdziesiątych XX wieku mieści groby trzech rabinów z rodziny Lipszyców, nowszy (wzniesiony w latach 90. XX wieku) kryje szczątki rodziny Templerów.
W 1947 na terenie cmentarza wzniesiono pomnik w formie obelisku upamiętniający 200 Żydów zamordowanych przez Niemców w 1942. Pomnik ustawiono na zbiorowych mogiłach pomordowanych.
Osobną część cmentarza tworzy wydzielona kwatera dla poległych podczas I wojny światowej żołnierzy żydowskich - Cmentarz wojenny nr 275 - Brzesko.
W latach 1988-1989 cmentarz został gruntownie oczyszczony i uporządkowany.
Obecnie obiekt pozostaje zamknięty.

</doc>
<doc id="597968" url="https://pl.wikipedia.org/wiki?curid=597968" title="Rejon Kamionka">
Rejon Kamionka

Rejon Kamionka (rum. "Raionul Camenca"; ros. Каменский район, "Kamienskij rajon"; ukr. Кам'янський район, "Kamjanśkyj rajon") – rejon w Mołdawii, w Naddniestrzu. Siedziba administracyjna rejonu znajduje się w Kamionce. W 2004 roku liczył ok. 27 tys. mieszkańców.
Rejon z najwyższym odsetkiem ludności polskiej w Mołdawii (według danych ze spisów z 2004 r.).
Położony jest na historycznym Podolu, na obszarze który przed II rozbiorem Polski przynależał administracyjnie do województwa bracławskiego Korony Królestwa Polskiego.
Skład etniczny.
Skład etniczny według danych ze spisu z 2004 r.:
Jednym z głównych skupisk Polaków jest Raszków. Zachowały się tu polskie zabytki z XVIII w.: polski cmentarz oraz kościół św. Kajetana, który uchodzi za najstarszy kościół katolicki w Mołdawii. Mieści się tu też Dom Polski "Wołodyjowski".

</doc>
<doc id="597970" url="https://pl.wikipedia.org/wiki?curid=597970" title="Piłka nożna w Anglii (1907/1908)">
Piłka nożna w Anglii (1907/1908)

Sezon 1907/1908 był 37. w historii angielskiej piłki nożnej.

</doc>
<doc id="597972" url="https://pl.wikipedia.org/wiki?curid=597972" title="Cell broadcast">
Cell broadcast



</doc>
<doc id="597973" url="https://pl.wikipedia.org/wiki?curid=597973" title="Leopold Méyet">
Leopold Méyet

Leopold Méyet (ur. 1850 w Warszawie, zm. 27 stycznia 1912 tamże) – polski teoretyk prawa, adwokat, kolekcjoner pamiątek epoki romantyzmu, bibliofil, literat i filantrop. W lutym 1909 r. zatwierdzony na członka Komitetu budowania pomnika Chopina w Warszawie (Łazienki). Od 20 maja 1909 do 1912 sekretarz Komitetu.
Życiorys.
Urodził się jako syn Ludwika. Pochodził z zasymilowanej rodziny żydowskiej wywodzącej się z Francji. Uczył się w elitarnej i patriotycznej szkole Jana Nepomucena Leszczyńskiego oraz w I Gimnazjum Realnym w Warszawie. Studiował na Wydziale Prawa i Administracji w Szkole Głównej Warszawskiej, a po jej zamknięciu obronił w 1870 dyplom na rosyjskim Uniwersytecie Cesarskim w Warszawie. W 1873 przyczynił się do powstania „Biblioteki Umiejętności Prawnych”. Współpracował z czasopismami takimi jak „Prawda”, "Niwa", „Bluszcz”, „Kółko Domowe”, „Świat”, „Świt”, „Tygodnik Ilustrowany”, „Kurier Warszawski” czy „Biesiada Literacka”. Publikował opracowania z dziedziny prawniczej oraz teksty o charakterze społecznym i kulturalnym. Jego artystyczna twórczość literacka nie została doceniona przez ówczesną krytykę. Jednym z głównych zagadnień którym się poświęcił była praca u podstaw mająca na celu asymilację Żydów polskich w społeczeństwie. Związał się z inteligencją wyrosłą na ideałach pozytywizmu. Serdeczna przyjaźń łączyła go z Elizą Orzeszkową, Stanisławem Krzemińskim, Marią Konopnicką, Wilhelminą Zyndram-Kościałkowską, Piotrem Chmielowskim, Aleksandrem Świętochowskim, Aleksandrem Krausharem, Samuelem Dicksteinem, Henrykiem Dobrzyckim, Salomonem Lewentalem i Janem Karłowiczem (pisał hasła prawnicze do jego "Słownika"). Należał do Towarzystwa Naukowego Warszawskiego.
Był cenionym badaczem epoki romantyzmu polskiego. Wraz z Ferdynandem Hoesickiem opracował słynną dwutomową edycję "Listów" Juliusza Słowackiego (Lwów 1899). Méyet zasłynął jako zapamiętały kolekcjoner rozmaitych pamiątek, dokumentów i dzieł sztuki po narodowych wieszczach z Mickiewiczem, Słowackim i Krasińskim na czele. Zbierał i opracowywał chopiniana. Swe mieszkanie, które było także kancelarią adwokacką, przekształcił w muzeum epoki romantyzmu. Ogarnięty pasją zbieracza poświęcił wiele energii i majątku na gromadzenie dzieł sztuki. Swe zbiory (rzemiosło artystyczne, grafikę, rysunki, fotografie i malarstwo) zapisał w testamencie Warszawie. W 1915 trafiły one do Muzeum Sztuk Pięknych, dzisiejszego Muzeum Narodowego w Warszawie. Cenne druki, archiwa po Słowackich i Januszewskich oraz kolekcję autografów współczesnych kolekcjoner podarował Bibliotece Ordynacji Krasińskich. W większości zostały one unicestwione w czasie spalenia zbiorów bibliotecznych w 1944 roku. Chopiniana trafiły do zbiorów Warszawskiego Towarzystwa Muzycznego. Swój księgozbiór prawniczy zapisał Bibliotece Warszawskiego Towarzystwa Prawniczego. Z majątku pozostawionego przez kolekcjonera powstała Fundacja Szkolna im. Leopolda Méyeta, której celem miało być powołanie szkoły kształcącej dzieci z ubogich rodzin bez podziału na różnice wyznaniowe. W wyniku wybuchu I wojny światowej i dewaluacji rubla zamierzenie to nie zostało zrealizowane. 
Dla uczczenia jego pamięci w 1931 jego imieniem nazwano szkołę podstawową nr 195 w Warszawie przy ul. Okopowej.
Leopold Méyet jest pochowany w alei głównej cmentarza żydowskiego przy ulicy Okopowej w Warszawie (kwatera 68, rząd 1).

</doc>
<doc id="597976" url="https://pl.wikipedia.org/wiki?curid=597976" title="J1 League">
J1 League

 – pierwsza w hierarchii ligowej klasa rozgrywkowa w piłce nożnej mężczyzn w Japonii. Zarządzana jest przez J.League. Sponsorem tytularnym jest japońskie przedsiębiorstwo ubezpieczeniowe Meiji Yasuda, przez co oficjalna nazwa brzmi . Pierwsze rozgrywki odbyły się w 1993, choć pomysł ten został już wysunięty w roku 1991, a pierwszym mistrzem została drużyna Verdy Kawasaki (obecnie Tokyo Verdy). Jest to najszybciej rozwijająca się profesjonalna liga na kontynencie azjatyckim.
Liga liczy 18 klubów. Co rok trzy drużyny spadają i awansują (trzecia awansuje przez baraże).
Mistrz Japonii automatycznie kwalifikuje się do Azjatyckiej Ligi Mistrzów. Najbardziej utytułowaną drużyną jest Kashima Antlers, która tryumfowała 8 razy.
Niższym poziomem ligowym od J1 League jest J2 League, J3 League oraz ligi regionalne. W 2015 roku powrócono do starego systemu rozgrywek. Sezon jest podzielony na dwie części. Jeżeli mistrzowie obu części będą różni, rozgrywa się dodatkowy mecz lub dwumecz o mistrzostwo. Jeśli mistrz obu części sezonu jest ten sam, to zostaje on automatycznie mistrzem całego sezonu.
Kluby.
Lista drużyn i lata przystąpienia (uczestnictwa) do J1 League:
Kashima Antlers, Urawa Red Diamonds, JEF United Ichihara, Verdy Kawasaki, Yokohama Marinos, ←fuzja (w 1999)→ Yokohama Flügels, Shimizu S-Pulse, Nagoya Grampus Eight, Gamba Osaka, Sanfrecce Hiroszima
Júbilo Iwata, Bellmare Hiratsuka
Kashiwa Reysol, Cerezo Osaka
Kyoto Purple Sanga, Avispa Fukuoka
Vissel Kobe
Consadole Sapporo
Yokohama F.Marinos (Yokohama Marinos + Yokohama Flügels)
Puchary.
Zdobywcy Pucharu Cesarza.
Pogrubione zespoły wygrały dublet (mistrzostwo krajowe i puchar kraju).
Superpuchar Japonii (Puchar Xerox).
Rozgrywany jest między Mistrzem Japonii i zdobywcę Pucharu Cesarza na dwa tygodnie przed rozpoczęciem nowego sezonu ligowego.

</doc>
<doc id="597977" url="https://pl.wikipedia.org/wiki?curid=597977" title="Aleksander Karol Ludwik Sułkowski">
Aleksander Karol Ludwik Sułkowski

Aleksander Maria Karol Ludwik Sułkowski herbu Sulima (ur. 15 lutego 1893 na zamku w Ebenfurth, zm. 27 marca 1956 w Leoben) – IX książę bielski (IX Herzog von Bielitz) z bielskiej linii magnackiego rodu Sułkowskich. Właściwie pisał się Aleksander Ludwik, a w źródłach drukowanych występował również jako Aleksander lub Ludwik.
Dzieciństwo i młodość.
Był najstarszym synem, jednym z sześciorga dzieci Aleksandra Edwarda Sułkowskiego (ur. 1856) – VIII księcia bielskiego (syna Ludwika – VI księcia bielskiego) i księżnej Marii Teresy z domu baronówny Moser von Ebreichsdorf (1872–1940). Dzieciństwo spędził w rodowych dobrach matki, zamku Ebenfurth (Dolna Austria), oraz w rezydencji ojca w Toót-Soók (Šalgovce). Kształcenie średnie rozpoczął w gimnazjum wiedeńskim (K. K. Staats-Gymnasiums) gdzie językiem wykładowym był niemiecki, następnie trafił do Akademii hrabiego Straki w Pradze (Strakova akademie) kształcącej w języku czeskim. Później podjął naukę w wiedeńskiej, elitarnej Akademii Terezjańskiej, po ukończeniu której rozpoczął studia prawnicze na Uniwersytecie Wiedeńskim zaliczając dwa semestry. W tym też czasie rozpoczął naukę języka polskiego. Był uzdolniony muzycznie – grał na czterech instrumentach (wirtuozersko na skrzypcach), interesował się również filozofią i prawem. 
Służba wojskowa.
Na dwa tygodnie przed wybuchem I wojny światowej wstąpił jako jednoroczny ochotnik do Pułku Ułanów Cesarza Nr 4. Od lipca 1914 do maja 1915 kształcił się w szkole oficerskiej w Holíč. 25 maja został mianowany wachmistrzem ochotniczym w polu na froncie rosyjskim, następnie 21 lipca kadetem rezerwy. 2 maja 1916, rangą od 1 sierpnia 1915, został mianowany podchorążym rezerwy. Na stopień podporucznika został mianowany ze starszeństwem z 1 sierpnia 1916 w korpusie oficerów rezerwy kawalerii. W przedostatnim roku wojny, pod koniec marca, został przeniesiony do służby w kancelarii, a na pięć miesięcy przed jej zakończeniem oddelegowano go do leczenia. Brał udział w ciężkich bitwach w ofensywie Brusiłowa nad Dniestrem. 10 czerwca 1916, podczas walk w Bukowinie, w trakcie odwrotu z pod Horoszowców doszło do starcia jego oddziałów z wrogiem pod Dobronowcami. Nie bacząc na ciągły ostrzał z broni maszynowej i artylerii dostarczał meldunki pomiędzy swym szwadronem a dowództwem. Odwagę i brawurę okupił ciężkimi ranami od karabinu maszynowego w płuco i ramię. Mimo to trwał jeszcze przez kilka godzin na posterunku bez pomocy lekarskiej. Za okazaną odwagę został odznaczony Brązowym, a następnie Srebrnym Medalem Waleczności 2. Klasy, a w roku następnym okolicznościowym Krzyżem Wojskowym Karola.
8 stycznia 1924 został zatwierdzony w stopniu podporucznika ze starszeństwem z 1 czerwca 1919 i 48. lokatą w korpusie oficerów kawalerii. Posiadał przydział w rezerwie do 2. Pułku Szwoleżerów Rokitniańskich w Bielsku. 26 stycznia 1926 został przeniesiony w rezerwie do 3. Pułku Ułanów Śląskich w Tarnowskich Górach. 20 września 1928 został zwolniony od obowiązku służby wojskowej, w stopniu podporucznika, w związku z zupełną i trwałą niezdolnością do służby. Wówczas wstąpił do Związku Oficerów Rezerwy, którego członkiem był do wybuchu II wojny światowej.
Życie prywatne.
Jego pierwszą małżonką była hrabianka Feodora Hardegg auf Glatz und im Machlande (1899–1979), w której żyłach płynęła południowosłowiańska błękitna krew, była praprawnuczką Miłosza I Obrenowića (1780–1860), założyciela dynastii książąt i królów Serbii, panujących w latach 1817–1903. Związek małżeński zawarli 24 sierpnia 1919 w kaplicy zamku Seefeld, rodowej siedziby Hardeggów, po czym osiedli na bielskim zamku. Dnia 2 października 1923 przyszła na świat ich jedyna córka Aleksandra zwana Olesią, którą wychowywali w duchu polskim, a w dwunastym roku życia wysłali na pensję do tarnowskiego zgromadzenia sióstr Sacré Coeur w Zbylitowskiej Górze, gdzie przebywała do 1939 roku. Księżna Feodora uczestniczyła w polskim życiu kulturalnym nad Białą. W 1935 doszło do rozpadu małżeństwa.
Drugą małżonką księcia została Anna Mallinger (1899–1969), córka właściciela młynów w styryjskim Leoben. Tam też 23 marca 1936 odbył się ich ślub. Małżeństwo zaowocowało dwójką potomstwa: dnia 27 lutego 1938 przyszła na świat córka Maria Jadwiga zwana Heidi, a dnia 23 marca 1940 w Wiedniu syn Aleksander Józef (tytularny X książę bielski, zm. 9 marca 2020 w Wiedniu). Nowa księżna była austriacką patriotką, według niektórych źródeł, w latach młodzieńczych, miała być zwolenniczką kanclerza Austrii, Engelberta Dollfussa (1892–1934). Podobnie jak poprzedniczka także starała się włączać w życie społeczności miast nad Białą. Między innymi przyczyniła się do organizacji w Bielsku polsko-austriackiego turnieju tenisowego, który miał miejsce w lipcu 1937 roku. Charakteryzowała się silną osobowością, była kobietą wyzwoloną, władczą, przedsiębiorczą i przebojową. Jej pasją była motoryzacja. Uczestniczyła w rajdach samochodowych, preferowała wozy marki Mercedes i Opel. Niestety ze względu na jej narodowość rodzina była inwigilowana przez polski wywiad.
Polonizacja majątku.
We wrześniu 1929, po śmierci ojca, Aleksander Ludwik zgodnie z prawem primogenitury przejął bielski fideikomis. Spolonizował rodzinny majątek jak tego oczekiwały polskie władze. Stanowisko stracił nadleśniczy z czasów habsburskich inż. Hugon Nossek, który okazał się tajnym członkiem działającej w Bielsku Partii Młodoniemieckiej (Jungdeutsche Partei – JDP). Zwolnionych zostało jeszcze czterech innych leśników podejrzewanych o współpracę z Niemcami. Miejsce Nosska zajął inż. Włodzimierz Miodowicz, zarządcą folwarku Wilhelma (Wilhelmshof – Olszówka Górna) w latach trzydziestych był Theobald Benecik, leśniczym w Wapienicy Józef Donocik, w administracji pracował również polski oficer w stanie spoczynku Marian Zajączek (powstaniec górnośląski, porucznik w 3. Pułku Artylerii Lekkiej Legionów, odznaczony Krzyżem Orderu Virtuti Militari II i V klasy), a od wiosny 1939 funkcję inspektora dóbr w Wapienicy pełnił inż. Alfons Gackowski z Wielkopolski. Książę wymienił również niemieckich prawników Ernsta Stefana i Karola Schulza z Bielska na polskiego adwokata, żydowskiego syjonistę z Cieszyna, Dawida Sandhausa. Warto również wspomnieć, iż wyłączność na wyręb drzewa w lasach książęcych miała firma żydowskiego kupca Emanuela Weissa z Bielska.
Działalność w organizacjach społecznych i kulturalnych.
Książę przejął po ojca wszystkie tradycyjne patronaty sprawowane przez rodzinę jeszcze w czasach habsburskich: nad parafią św. Mikołaja, niemieckim Towarzystwem Beskidzkim (Beskiden-Verein), Czytelnią Niemiecką (Deutsche Lesehalle), Towarzystwem Śpiewaczym (Gesangverein), Towarzystwem Łyżwiarskim (Bielitz-Bialaer Eislaufverein). Był również patronem i honorowym członkiem Stowarzyszeniem Wojskowych Weteranów w Bielsku i Okolicy, członkiem Związku Oficerów Rezerwy, zasiadał w zarządzie Bielsko-Bialskiego Towarzystwa Sportowego, wybierany był do Komisji Rewizyjnej Podkarpackiego Koła Jazdy Myśliwskiej. Był członkiem rzeczywistym tej elitarnej organizacji obok Duninów z Zatora, żywieckich Habsburgów, Larischów z Bulowic, Potockich z Krzeszowic, Romerów z Inwałdu, Rudzińskich z Osieka czy też Sapiehów z Bobrku. Powoływano go również do składu przysięgłych Sądu Okręgowego w Cieszynie. Aleksander Ludwik dzięki swej działalności i postawie: "(...) cieszył się sympatią szerokich kół społeczeństwa miejscowego (...)" jak odnotowała w lutym 1933 „Gwiazdka Cieszyńska”. Natomiast na łamach „Światowida” w kwietniu 1935 pisano między innymi, że "(...) książęta Sułkowscy reprezentują najczystszy typ Polaków-patrjotów (...)".
Gospodarowanie majątkiem.
Aleksander Ludwik Sułkowski w 1929 przejmował majątek obciążony dużymi zobowiązaniami wobec państwa w związku z reformami Władysława Grabskiego. Fideikomis utrzymywał się głównie z lasów książęcych oraz czynszów, m.in. za wynajem części pomieszczeń zamkowych oraz okalających go obiektów (Bazary Zamkowe). Istotnym elementem przedsiębiorstwa leśnego był duży tartak w Wapienicy oraz w Bielsku firma sprzedająca wyprodukowane w nim drewno i klepki beczkowe. Gdy Sułkowski przejmował dobra wybuchł kryzys światowy, a państwo naliczyło podatek od spadku po ojcu w wysokości 400 tysięcy złotych. Dzięki wstawiennictwu u władz brata Romana, postrzeganego za patriotę i kombatanta walk niepodległościowych, książę otrzymał obniżenie sumy o połowę, co uwarunkowano koniecznością szybkiego jej uregulowania. Kwota była na tyle wysoka, że Aleksander Ludwik musiał zaciągnąć pożyczki w kasie miejskiej i pozbyć się części nieruchomości. Postanowił rozparcelować ogród zamkowy na co potrzebna była zgoda rajców miejskich, którzy oczekiwali nieodpłatnego przekazania części gruntów – naciskali głównie socjaliści. Do parcelacji doszło w 1934, a Macierz Szkolna otrzymała nieodpłatnie parcelę na budowę polskiego domu oświatowego (obecne obszary Zespołu Szkół Ogólnokształcących im. Stefana Żeromskiego). Nabywcami gruntów przy nowych Alejach Sułkowskiego byli głównie zamożni przedstawiciele społeczności żydowskiej, co przyczyniło się do utrwalenia potocznej nazwy dzielnicy "Tel Aviv". W rękach Aleksandra Ludwika pozostały trzy parcele przy nowej ulicy Hugona Kołłątaja 14 i 16, na których wzniósł nowoczesne przedsiębiorstwo Park-Garaż firmowane przez markę Opel. W 1937 burmistrz miasta, Wiktor Przybyła, opiniując pozwolenie na inwestycję pisał, że wskutek wzmożonej motoryzacji Bielska, gwałtownie przybywającej ilości samochodów osobowych i ciężarowych przedsięwzięcie jest niezbędne. Był to salon i warsztat samochodowy wraz z budynkiem mieszkalnym projektu Alfreda Wiedermanna. Koszt budowy wyniósł 284 tysiące złotych. Niestety przedłużający się odbiór obiektów spowodował, że rozruch nastąpił dopiero po wrześniu 1939. Firma prowadziła obrót wyłącznie limuzynami z silnikiem Opla oferując m.in. modele Super 6, 2 l, Typ 20103 oraz Olympia 1,5. Warsztat z dużym garażem na ponad trzydzieści maszyn obsługiwał klientów koncernu w zakresie serwisowania, wymiany części, sprzedaży akcesoriów samochodowych, akumulatorów, radioodbiorników samochodowych wraz z montażem, osłon do reflektorów, czy też tablic rejestracyjnych z tłoczonymi literami.
Okres II wojny światowej.
Po zajęciu Bielska i Białej przez wojska niemieckie okazało się, że Aleksander Ludwik wraz z małżonką, został umieszczony na liście proskrypcyjnej tak zwanych „wrogów Rzeszy”, ze wskazaniem do aresztowania przez Gestapo. Był tam wielokrotnie przesłuchiwany, do czego przyczyniły się również donosy miejscowych Niemców – także wynajmujących od księcia mieszkania na zamku. W styczniu 1940 władze policyjne kończyły spis ludnościowy, na podstawie którego 4 marca została ogłoszona Volkslista (DVL). W opinii bielskiego kreisleitera Ernsta Lanza Sułkowscy nie zasługiwali na uznanie ich za Volksdeutschy. Pod wpływem odwołań rodziny i współpracowników Sułkowskich Gauleiter górnośląski Fritz Bracht zmienił decyzję. 23 października małżeństwu i ich dwójce dzieci przyznano najniższą, czwartą grupę DVL, która nie zapewniała bezpieczeństwa. 20 listopada w bielskich księgach gruntowych odnotowano konfiskatę dóbr książęcych na rzecz III Rzeszy Niemieckiej. Firma samochodowa Sułkowskich objęta została zarządem komisarycznym, otrzymała nazwę Opel-Großhändler Parkgarage Bielitz, a jej administratorem został niemiecki urzędnik Egon von Regius. Dzięki jego przychylności Sułkowskiemu udało się stworzyć miejsca pracy dla 120 Polaków chroniąc ich przed przymusowym wywozem na roboty. W 1942 roku Sułkowscy chcąc ratować rodzinny majątek czynili usilne starania o wyższą grupę DVL. Początkiem grudnia po osobistych zabiegach, zostali przyjęci w Katowicach przez Fritza Brachta, który po spotkaniu nieoczekiwanie zmieniając decyzję pisał do Wilhelma Stuckarta – sekretarza stanu w Berlinie, że Sułkowski "(...) nie zasługuje na opinię renegata, jest już zaklasyfikowany do grupy III, ale podobnie jak jego żona zasługuje na grupę II (...)". Decyzję przewlekano i dopiero 1 stycznia 1944 Najwyższa Komisja Rewizyjna dla Kwestii Przynależności Narodowościowej na Wcielonych Obszarach Wschodnich przy Komisarzu Rzeszy ds. Umacniania Narodowości Niemieckiej – Urząd Sztabu Głównego, oddaliła wcześniejsze postanowienie i przypisała obydwoje małżonków do II grupy DVL. W sierpniu przywrócono Aleksandrowi Ludwikowi prawo własności bielskich dóbr wykreślając w księdze gruntowej adnotacje z listopada 1940 o konfiskacie majątku. Fakty te zasadniczo zaciążyły na współczesnej ocenie Sułkowskiego. Kiedy w styczniu 1945 sowieckie czołgi były już w Katowicach, książę – świadom zagrożenia jakie czekało arystokratę z rąk komunistów – ostatecznie pożegnał się ze swymi śląskimi dobrami, które w rękach rodziny były przez sto dziewięćdziesiąt trzy lata. Przed wyjazdem zwolnił swych pracowników ze zobowiązań i dał wolną rękę co do dalszego postępowania. Spakował rodowe pamiątki i wyruszył do Altaussee, gdzie u księcia Chlodwiga Hohenlohe-Schillingsfursta schroniła się jego żona z dziećmi. 
Na emigracji.
Od 3 lutego cała rodzina przebywała w amerykańskiej strefie okupacyjnej, gdzie otrzymali dokumenty potwierdzające narodowość polską, a następnie osiedli w Leoben. W 1948 roku książę miał za zgodą Rządu Londyńskiego zrzec się obywatelstwa polskiego, jednak nie ma co do tego pewności, na pewno przyjął wtedy austriackie. Kolejne lata życia upływały mu na tęsknocie do rodzinnej ziemi. Zmarł na chorobę nowotworową 27 marca 1956 w Leoben. Spoczął na miejscowym cmentarzu w grobowcu Mallingerów.
Powojenny los bielskiego majątku.
W 1946 na podstawie wniosku Wojewódzkiego Urzędu Ziemskiego w Katowicach z 17 października 1946, dekretu z 8 sierpnia 1946 i 6 września 1944 o reformie rolnej, zapisano w bielskich księgach gruntowych prawo własności majątku pozostawionego przez Sułkowskich na rzecz Skarbu Państwa jako mienie poniemieckie. Już wówczas na terenie zamku ulokowane były liczne instytucje kultury. 14 lutego 1947 otwarto tu dla publiczności Muzeum, które od 1983 jest jego jedynym użytkownikiem.

</doc>
<doc id="597978" url="https://pl.wikipedia.org/wiki?curid=597978" title="Goetzowie">
Goetzowie

Goetzowie – rodzina bawarska osiadła w Czechach, później w Galicji, gdzie otrzymała szlachectwo, a następnie tytuł baronowski. Słynna z browaru założonego w 1845 w Okocimiu w rejonie Brzeska. Najbardziej znani przedstawiciele rodziny to Jan Ewangelista Goetz, Jan Albin Goetz i Antoni Jan Goetz.
Jan Ewangelista Goetz po przybyciu do Polski założył w 1845 na ziemi brzeskiej Browar Okocim. Jego syn Jan Albin Goetz zbudował w Brzesku pałac Goetzów, otoczony rozległym kompleksem parkowym, i będący już dziś zabytkiem. Rodzina biznesmenów-filantropów przyczyniła się do znacznego rozwoju przemysłowego i kulturalnego Brzeska. Wielokrotnie fundowała np. wyposażenie kościołów, wspierała edukację młodzieży.
Obecnie przy browarze, w tzw. Starym Pałacu, znajduje się Izba Tradycji, zawierająca mnóstwo cennych eksponatów dotyczących rodziny Goetzów. Spadkobiercy rodziny zorganizowali w 1998 w filii Muzeum Okręgowego w Tarnowie na zamku w Dębnie wystawę pamiątek. Wystawa trwała przez jeden sezon, licząc od 26 maja 1998. W Archiwum Państwowym w Krakowie na Wawelu przechowywane są akta gospodarcze, korespondencja, plany i fotografie związane z rodziną Goetzów, natomiast Biblioteka Jagiellońska w Krakowie posiada w swych zbiorach rękopisy barona Jana Albina Goetza (fragmenty jego pamiętników).

</doc>
<doc id="597979" url="https://pl.wikipedia.org/wiki?curid=597979" title="Christian Science">
Christian Science



</doc>
<doc id="597984" url="https://pl.wikipedia.org/wiki?curid=597984" title="Rejon Dubosary">
Rejon Dubosary

Rejon Dubosary (ros. "Дубоссарский район" – "Dubossarskij rajon", rum. "Raionul Dubăsari", ukr. "Дубосарський район") – jest jednym z 7 rejonów Naddniestrza, znajdującym się w centralnej części kraju. Stolicą rejonu jest miasto Dubosary.
Powierzchnia: 381,2 km².
Władze naddniestrzańskie uznają, że całość terenów lewobrzeżnych Dniestru wchodzi w skład Naddniestrza. Faktycznie jednak część terenów, od czasu wojny secesyjnej Naddniestrza w 1992, wciąż znajduje się pod administracją władz Mołdawii, która utworzyła na nich osobny mołdawski Rejon Dubosary (tereny zakreskowane na mapie). Tereny te obejmują 9 miejscowości i gruntów do nich przynależnych znajdujących się w dwóch osobnych strefach. Strefa leżąca na północ od Dubosar obejmuje wsie Corjova, Cocieri, Roghi i Molovata Nouă leżące nad Dniestrem oraz wieś Vasilievca leżącą przy granicy z Ukrainą. Strefa ta rozcina terytorium Naddniestrza na dwie części, jednak władze naddniestrzańskie kontrolują w niej dwie główne drogi: drogę z Tyraspola do Rybnicy oraz drogę międzynarodową E584 przecinającą w poprzek Naddniestrze. Druga strefa leży na południe od Dubosar i obejmuje wsie Coşniţa, Pohrebea, Pîrîta i Doroţcaia leżące nad Dniestrem oraz tereny wbijające się klinem w głąb Naddniestrza, oddzielone od tych wsi kontrolowaną przez władze naddniestrzańskie drogą Tyraspol-Rybnica.
Na obszarze administrowanym przez władze naddniestrzańskie poza miastem Dubosary znajduje się 20 wsi. W Dubosarach znajduje się jedna z dwóch zawodowych elektrowni – elektrownia wodna. Na południe od Dubosar most przez Dniestr i „przejście graniczne” pomiędzy republiką Naddniestrzańską i Mołdawią. Most zniszczony w trakcie wojny domowej odbudowany ok. 1999 r.

</doc>
<doc id="597987" url="https://pl.wikipedia.org/wiki?curid=597987" title="Piłka nożna w Anglii (1908/1909)">
Piłka nożna w Anglii (1908/1909)

Sezon 1908/1909 był 38. w historii angielskiej piłki nożnej.

</doc>
<doc id="597988" url="https://pl.wikipedia.org/wiki?curid=597988" title="Rejon Grigoriopol">
Rejon Grigoriopol

Rejon Grigoriopol (ros. "Григориопольский район" – "Grigoripolskij rajon", rum. "Raionul Grigoriopol") – jeden z 7 rejonów Naddniestrza, znajdujący się w centralnej części kraju. Jego stolicą jest Grigoriopol (PGT – osiedle typu miejskiego).
Powierzchnia: 822 km²

</doc>
<doc id="597989" url="https://pl.wikipedia.org/wiki?curid=597989" title="Rejon Rybnica">
Rejon Rybnica

Rybnica (rum. "Raionul Rîbnița"; ros. Рыбницкий район, "Rybnickij rajon") – jeden z 7 rejonów w Naddniestrza, znajdujący się w północnej części kraju. Stolicą rejonu jest Rybnica.
Na zachodzie graniczy z rejonami Kamionka, Șoldănești, Rezina i Orgiejów, na południu z rejonem Dubosary, a na wschodzie i północy z obwodem odeskim Ukrainy.
Stolica rejonu, Rybnica, jest jednym z głównych skupisk Polaków w Mołdawii (według danych ze spisów z 2004 roku).
Na terenie rejonu znajduje się m.in. Cobasna – ogromny skład poradzieckiej broni.

</doc>
<doc id="597991" url="https://pl.wikipedia.org/wiki?curid=597991" title="Julius Weissenborn">
Julius Weissenborn

Christian Julius Weissenborn (ur. 13 kwietnia 1837 w Friedrichs-Tanneck k. Eisenberga, Niemcy; zm. 21 kwietnia 1888 w Lipsku) – niemiecki fagocista, pedagog i kompozytor. 
Życiorys.
Pierwszy fagocista Leipzig Gewandhaus Orchestra. Znany przede wszystkim jako autor trzytomowego podręcznika gry na fagocie.

</doc>
<doc id="597992" url="https://pl.wikipedia.org/wiki?curid=597992" title="Kolumbowie (film)">
Kolumbowie (film)



</doc>
<doc id="597994" url="https://pl.wikipedia.org/wiki?curid=597994" title="Rejon Slobozia">
Rejon Slobozia

Rejon Slobozia (mołd. "Raionul Slobozia"; ros. Слободзейский район, "Słobodziejskij rajon") – jeden z 7 rejonów Naddniestrza, znajdującym się w południowej części kraju. Stolicą rejonu jest Slobozia. Fragment rejonu znajduje się po prawej stronie Dniestru – obszary wsi Chiţcani, Mereneşti, Zahorna i Cremenciug po wojnie secesyjnej Naddniestrza z 1992 pozostały pod jego kontrolą, choć Mołdawia uznaje je za fragment rejonu Căuşeni, z kolei Naddniestrze uznaje za część rejonu Slobozia również miejscowość Copanca pozostającą pod administracją mołdawską (obszar zakreskowany na mapie).
Powierzchnia: 873,24 km².
Podział administracyjny.
W skład rejonu Slobozia wchodzą trzy miasta: Slobozia, Crasnoe i Pervomaisc, a także następujące gminy:

</doc>
<doc id="597995" url="https://pl.wikipedia.org/wiki?curid=597995" title="Piłka nożna w Anglii (1909/1910)">
Piłka nożna w Anglii (1909/1910)

Sezon 1909/1910 był 39. w historii angielskiej piłki nożnej.

</doc>
<doc id="597997" url="https://pl.wikipedia.org/wiki?curid=597997" title="PLUNA">
PLUNA

PLUNA ("Primera Línea Uruguaya de Navegación Aérea") – nieistniejące urugwajskie narodowe linie lotnicze z siedzibą w Montevideo. Obsługuje połączenia z krajami Ameryki Południowej oraz do Hiszpanii. Głównym hubem jest Port lotniczy Montevideo-Carrasco. 6 lipca 2012 roku linia ogłosiła upadłość.
Historia.
Linie utworzono we wrześniu 1936 r., natomiast regularne loty rozpoczęły się 20 listopada tego samego roku. Ich twórcami byli dwaj bracia – Jorge i Alberto Márquez Vaesa. Posiadali oni konieczne środki finansowe oraz techniczne środki, które otrzymali od ówczesnego ambasadora Wielkiej Brytanii w Urugwaju, Sir Eugene Millington-Drake'a. Linie latały najpierw dwoma pięcioosobowymi De Havilland z Montevideo do Salto i Paysandú. Te dwa samoloty były ochrzczone jako " Churrinche" i "San Alberto". W pierwszym roku działalności linie Pluna obsłużyły 2600 pasażerów, co uznano na tym obszarze za wielki sukces. Przewozili także 20 000 przesyłek pocztowych oraz 70 000 gazet. W latach 40 rozpoczęła się ekspansja PLUNY na polu międzynarodowym. W grudniu 1947 rozpoczęły pierwsze regularne zagraniczne loty, których celem było Porto Alegre w Brazylii. Samoloty startowały z Montevideo oraz Punta del Este. Trasa ta została później przedłużona do São Paulo. Sieć PLUNY obejmowała również połączenia do Santa Cruz w Boliwii oraz argentyńskie miasta: Buenos Aires, Rosario i Córdoba. W 1951 r. linie znacjonalizowano.
W następnych trzech dekadach PLUNA nie rozwijała się już tak szybko, ale weszła w erę samolotów odrzutowych co pozwalało latać do innych miejsc na świecie. Samolotami McDonnell Douglas DC-10 i Boeing 737 obsługiwano połączenia z nowojorskim John F. Kennedy International Airport, a także z Miami na Florydzie.
W latach 80 PLUNA zaczęła latać do Madrytu, Asunción, Rio de Janeiro i Santiago. Zawieszono jednak loty do Stanów Zjednoczonych. Turystyczna perła Urugwaju – Punta del Este była miejscem popularnym wśród turystów, co też PLUNA wykorzystała. W tym czasie otwarto też połączenie z Tel Awiwem w Izraelu.
Lata 90 przyniosły kłopoty finansowe i urugwajski rząd sprzedał 49% brazylijskiemu konsorcjum lotniczemu Varig. Jednakże PLUNA pozostała aktywna, obsługując blisko 200 połączeń tygodniowo. Samoloty startują z portu lotniczego Carrasco w Montevideo.
Właścicielami PLUNY są rząd Urugwaju (48%), Varig (49%), Victor Mesa (2%), pracownicy firmy (1%).
Samoloty linii PLUNA startują z lotnisk w Montevideo, Punta del Este i Maldonado, a latają do: Asuncion, Buenos Aires, Madrytu, Porto Alegre, Rio de Janeiro, Santiago i São Paulo.
Linki zewnętrzne.
Lista zarchiwizowanych podstron oficjalnej strony linii Strona oficjalna

</doc>
<doc id="597998" url="https://pl.wikipedia.org/wiki?curid=597998" title="Zespół Pieśni i Tańca Uniwersytetu Warszawskiego „Warszawianka”">
Zespół Pieśni i Tańca Uniwersytetu Warszawskiego „Warszawianka”

Zespół Pieśni i Tańca Uniwersytetu Warszawskiego „Warszawianka” – grupa folklorystyczna Uniwersytetu Warszawskiego. 

</doc>
<doc id="598003" url="https://pl.wikipedia.org/wiki?curid=598003" title="Region Tyraspol">
Region Tyraspol



</doc>
<doc id="598004" url="https://pl.wikipedia.org/wiki?curid=598004" title="Zbór Chrześcijański w RP">
Zbór Chrześcijański w RP

Zbór Chrześcijański w Rzeczypospolitej Polskiej – ewangelikalno-protestancki związek wyznaniowy, działający na terenie Polski od 1986 roku. Zarejestrowany 10 kwietnia 1990 roku. 
Zbór prowadzi działalność duszpasterską dla swoich członków. Jedynym źródłem woli Bożej jest Pismo Święte. Na czele Zboru stoi co najmniej 2 braci starszych nazywanych biskupami. W 2009 roku Zbór posiadał 55 wiernych i 6 duchownych skupionych w trzech parafiach. Działalność prowadzi na terenie województw: mazowieckiego, kujawsko-pomorskiego i łódzkiego.

</doc>
<doc id="598005" url="https://pl.wikipedia.org/wiki?curid=598005" title="Bendery (rejon)">
Bendery (rejon)

Bendery (ros. "Бендеры", rum. "Bender"/"Tighina") – jeden z 7 rejonów Naddniestrza (miastem na prawach rejonu), znajdujący się w południowej części kraju. Stolicą rejonu są Bendery. Rejon poza samym miastem Bendery obejmuje również miejscowości Proteagailovca i Gîsca, które po wojnie secesyjnej Naddniestrza z 1992 pozostały pod jego kontrolą, choć Mołdawia uznaje je za swoją własność. Z kolei Naddniestrze uznaje za część rejonu Bendery również miejscowość Varniţa pozostającą pod administracją mołdawską (obszar zakreskowany na mapie).

</doc>
<doc id="598007" url="https://pl.wikipedia.org/wiki?curid=598007" title="Andreï Makine">
Andreï Makine

Andreï Makine (ur. 10 września 1957 w Krasnojarsku, ZSRR) – francuski pisarz pochodzenia rosyjskiego.
Makine urodził się na Syberii, dorastał w Penzie. Obronił doktorat z literatury na uniwersytecie w Moskwie, wykładał na uczelni w Nowogrodzie. W 1987 wyemigrował do Francji.
Początkowo jego powieści, pisane w języku francuskim (nauczył się tego języka jeszcze w dzieciństwie), nie cieszyły się szczególnym uznaniem wydawców i czytelników. Sytuację pisarza odmienił sukces autobiograficznego "Francuskiego testamentu", uhonorowanego najbardziej prestiżowymi francuskimi nagrodami literackimi, w tym Nagrodą Goncourtów. 
W swoich utworach Makine podejmuje temat tożsamości człowieka należącego do dwóch, pozornie całkowicie sobie obcych, światów i konfrontuje wyrafinowaną francuską (zachodnią) kulturę z ponurą codziennością sowieckiego imperium. 

</doc>
<doc id="598008" url="https://pl.wikipedia.org/wiki?curid=598008" title="Andrei Makine">
Andrei Makine



</doc>
<doc id="598010" url="https://pl.wikipedia.org/wiki?curid=598010" title="Piłka nożna w Anglii (1910/1911)">
Piłka nożna w Anglii (1910/1911)

Sezon 1910/1911 był 40. w historii angielskiej piłki nożnej.

</doc>
<doc id="598019" url="https://pl.wikipedia.org/wiki?curid=598019" title="Kanał Ślesiński">
Kanał Ślesiński

Kanał Ślesiński, również znany jako Kanał Warta–Gopło – kanał wodny o długości 32 km, łączący Wartę z Gopłem. Początkowy odcinek śródlądowej drogi wodnej Warta – Kanał Bydgoski. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, został zakwalifikowany do II klasy dróg wodnych, czyli jest dostępny dla barek o nośności 500 t. W górnej części, na wysokości wsi Koszewo łączy się z Notecią.
Historia.
Już w latach 1923–1927 przygotowano projekt budowy kanału Warta–Gopło. Miał on być przedłużeniem kanału Górnonoteckiego, którego budowę rozpoczęto w 1878 roku. Kończył się on na jeziorze Gopło ponieważ było ono przedzielone granicą niemiecko–rosyjską i nie można było doprowadzić go do Warty pod Koninem. Nadzorujące jego przeprowadzenie Biuro Dróg Wodnych Ministerstwa Komunikacji zleciło firmie J. Przeździecki z Warszawy wykonanie dodatkowych odwiertów, aby zbadać podłoże w miejscach budowy śluz. Przeprowadzono również badania jakości wody, a Instytut Hydrograficzny pomiary na podstawie których opracowano plan gospodarki wodnej na jeziorach. Na terenie śluz wykonano po 4–6 odwiertów na głębokość 20 metrów. Dokonano zmian w projekcie z lat 20. przyjmując za początek kanału Morzysław i ominięto płytkie jezioro Mielno ponieważ odwierty wykazały, że poziom szlamu na jego terenie wynosi 18 metrów. Koszt budowy miał wynieść 5 800 000 złotych. 
W 1937 roku Ministerstwo Skarbu rozpisało przetarg na budowę kanału Warta – Gopło – Wisła i rozpoczęto starania celem wywłaszczenia gruntów, przez które prowadzić będzie kanał. Przetarg na wykonanie robót ziemnych, ubezpieczenie skarp i wykonanie przepustów wygrała firma Ackermans i van Haaren, na budowę śluzy w Morzysławiu firma Inż. Leszek Muszyński, a śluzy Pątnowskiej firma K. Rudzki i S-ka. 
Przetarg na opracowanie inżynierii lądowej i wodnej wygrał Zakład Przemysłu Mechanicznego Lilpop, Rau i Loewenstein ulokowany przy ul. Bema 65 w Warszawie. Opracowanie inżynierii lądowej kanału Warta-Gopło powierzono młodemu konstruktorowi przedsiębiorstwa, inż. Zygmuntowi Korzeniowskiemu, urodzonemu w Golinie nad Wartą. Zygmunt Korzeniowski zaprojektował mosty, tamę wodną na rzece Warcie w Działoszynie, śluzy wodne oraz nadzorował budowę kanału aż do czasu jego ukończenia w 1949 roku.
Przed wojną zostały wykonane prace ziemne na ponad 8-kilometrowym odcinku między Wartą i Jeziorem Pątnowskim. Zbudowano także dwie śluzy w Morzysławiu i Pątnowie. Zgodnie z umową pomiędzy Ministerstwem Komunikacji, a firmą Ackermans i van Haaren przewidziano wykonanie robót ziemnych łopatami do 20 cm poniżej poziomu wód gruntowych. W 1937 roku od czerwca do sierpnia zatrudniono przy ich wykonaniu ponad 1000 osób bezrobotnych zarówno miejscowych jak i zamiejscowych. Około 450 osób zamieszkało w specjalnym obozie, a koszty mieszkania i wyżywienia nie były odliczane od ich pensji. W 1937 roku wykonano większość prac ręcznych, a pogłębianie maszynami przewidziano na wiosnę 1938 roku, gdy teren będzie zamarznięty. Prace utrudniał wysoki poziom wód gruntowych. Podczas wojny prace zostały przerwane. Niemcom nie udało się ich wznowić, ponieważ powódź wiosną 1940 roku zniszczyła wały. Po wojnie dokończono prace. Zbudowano pozostałe śluzy i brakujące odcinki kanału. Otwarcie kanału nastąpiło w listopadzie 1949 roku.
Opis.
Długość kanału wynosi 32 km, w tym 18,7 km odcinków przekopanych.
Kanał składa się z trzech odcinków:
– kanału sztucznego o długości 8,5 km, od Warty do Jeziora Pątnowskiego. Funkcjonują tu dwie śluzy komorowe – Morzysław i Pątnów
– ciągu naturalnych jezior o długości 15,7 km (jeziora Pątnowskie, Wąsosko-Mikorzyńskie, Ślesińskie) oraz Jeziora Czarnego połączonego z Jeziorem Ślesińskim przekopem o długości 1,8 km
– kanału sztucznego o długości 7,8 km prowadzącego od Jeziora Czarnego do Jeziora Gopło;. Pracują tu dwie śluzy komorowe – Gawrony i Koszewo
Zarządzanie.
Drogą wodną Kanału zarządza Regionalny Zarząd Gospodarki Wodnej w Poznaniu, a żeglugą śródlądową na kanale – Inspektorat Żeglugi Śródlądowej w Bydgoszczy.
Remont kanału.
W latach 2011–2013 zrealizowano projekt "Modernizacja Kanału Ślesińskiego w km 0,00-32,00 poprzez remont śluz w Koszewie, Gawronach, Pątnowie i Morzysławiu oraz roboty pogłęb. udrożnieniowe" współfinansowany z Europejskiego Funduszu Rozwoju Regionalnego. W jego ramach przeprowadzono remont 4 śluz: Morzysław, Pątnów, Gawrony i Koszewo oraz jazu Gawrony. Remont przeszedł również sam Kanał, który w wielu miejscach został pogłębiony i udrożniony. Realizację nadzorował Regionalny Zarząd Gospodarki Wodnej w Poznaniu.
W 2017 roku przeprowadzono prace konserwacyjne na wlocie do Kanału Ślesińskiego od połączenia z rzeką Wartą do śluzy w Morzysławiu. Celem ich było usunięcie osadów, aby zachować głębokość tranzytową na szerokości 30 m wymaganą dla II klasy rzek żeglownych. Zamulenie Kanału jest związane z działalnością Kopalni Węgla Brunatnego w Koninie, W odprowadzanej do Noteci wodzie znajdują się znaczne ilości rumowiska, które osadza się w miejscu ujścia rzeki do kanału Ślesińskiego. Kopalnia została zobowiązana do partycypacji w kosztach usuwania powstałego stożka nasypowego.

</doc>
<doc id="598021" url="https://pl.wikipedia.org/wiki?curid=598021" title="Piłka nożna w Anglii (1911/1912)">
Piłka nożna w Anglii (1911/1912)

Sezon 1911/1912 był 41. w historii angielskiej piłki nożnej.

</doc>
<doc id="598022" url="https://pl.wikipedia.org/wiki?curid=598022" title="Tonopah">
Tonopah



</doc>
<doc id="598025" url="https://pl.wikipedia.org/wiki?curid=598025" title="Catherine Breillat">
Catherine Breillat

Catherine Breillat (ur. 13 lipca 1948 w Bressuire) – francuska pisarka, reżyserka i scenarzystka filmowa.
Kariera.
Mając 17 lat zadebiutowała w roli aktorskiej jako krawcowa Mouchette w filmie Bernarda Bertolucciego "Ostatnie tango w Paryżu" (1972) z Marlonem Brando. 
Nazywana jest największą prowokatorką współczesnego kina. Już od swojego debiutanckiego filmu "Une vraie jeune fille" (1976) Breillat konsekwentnie przekracza granice w obnażaniu kobiecości i pokazywaniu seksualności na ekranie. Wielokrotnie była na międzynarodowych festiwalach, również na tych najważniejszych: jej film "Moja siostra" ("À ma soeur!", 2001) zdobył nagrody m.in. w Berlinie, Cannes i Rotterdamie. Po realizacji filmów "36 fillette" (1988), "Romans X" ("Romance X", 1999) ze scenami rzeczywistych zbliżeń seksualnych i obecnością męskiej gwiazdy porno, Rocca Siffrediego czy "Krótki rejs" ("Brève traversée", 2001), udowodniła, że jest jedną z najodważniejszych i najambitniejszych współczesnych artystek filmowych. 
Największe kontrowersje wzbudziła jednak swoim dramatem psychologicznym "Anatomia piekła" ("Anatomie de l'enfer", 2004) opartym na jej powieści "Pornocratie", z udziałem Siffrediego. Film ten został nagrodzony przez jury MFF w Filadelfii, obraz pokazywany był w Polsce na 4. MFF Nowe Horyzonty w Cieszynie, gdzie wzbudził skrajne reakcje – od zachwytu po całkowite odrzucenie.
Zasiadała w jury konkursu głównego na 64. MFF w Wenecji (2007).

</doc>
<doc id="598026" url="https://pl.wikipedia.org/wiki?curid=598026" title="Inspekcja Robotniczo-Chłopska">
Inspekcja Robotniczo-Chłopska

Inspekcja Robotniczo-Chłopska, zwyczajowo IRCHa lub Ircha – organ kontrolny powołany w roku 1984 w PRL przez PZPR. 
Sekretariat Komitetu Centralnego PZPR powołał 2 listopada 1983 roku specjalny Zespół ds. Systemu Kontroli w Państwie. Opracowana wstępnie koncepcja IRCh-y została następnie poddana dyskusji w Biurze Politycznym i Komitecie Centralnym partii. Decyzja o powołaniu nowego organu kontroli zapadła 22 grudnia 1984 roku. 
Jej głównym zadaniem była walka z tzw. spekulacją towarem. Organy inspekcji funkcjonowały przy komitetach terenowych PZPR. Obsadzanie stanowisk przedstawicielami robotników i chłopów miało na celu wykreowanie pozytywnego wydźwięku wśród społeczeństwa. W rzeczywistości wielu przedstawicieli inspekcji rekrutowało się spośród aparatczyków PZPR, emerytów MO i Ludowego Wojska Polskiego.
W latach 80. XX wieku spekulanci byli obwiniani za powszechne niedobory towaru. Spekulantów wyłapywano, piętnowano w mediach, skazywano w procesach pokazowych. Początkowy entuzjazm społeczeństwa przygasł jednak, gdy okazało się, że półki sklepowe są nadal puste. Po 1989 inspekcja straciła rację bytu i przestała istnieć.

</doc>
<doc id="598027" url="https://pl.wikipedia.org/wiki?curid=598027" title="Equisetum palustre">
Equisetum palustre



</doc>
<doc id="598028" url="https://pl.wikipedia.org/wiki?curid=598028" title="Ircha">
Ircha

Ircha (łac. "hircus" – kozioł) – wyprawiona cienka skóra owcza bądź innych zwierząt, znajdująca zastosowanie przy polerowaniu i czyszczeniu delikatnych gładkich powierzchni, np. karoserii samochodowych, przyrządów optycznych, okularów. Także materiał syntetyczny o podobnych właściwościach. Ircha produkowana jest przez garbowanie owczej lub jagnięcej skóry z użyciem oleju z wątroby ryb morskich, wnikającego w jej strukturę. Cechuje się dobrym wchłanianiem płynów. W dawniejszych czasach ircha była używana także do oczyszczania rtęci przez przefiltrowywanie oraz sporadycznie stosowana w filtrach paliwa.

</doc>
<doc id="598030" url="https://pl.wikipedia.org/wiki?curid=598030" title="Piłka nożna w Anglii (1912/1913)">
Piłka nożna w Anglii (1912/1913)

Sezon 1912/1913 był 41. w historii angielskiej piłki nożnej.

</doc>
<doc id="598032" url="https://pl.wikipedia.org/wiki?curid=598032" title="Tonopah (Nevada)">
Tonopah (Nevada)

Tonopah – jednostka osadnicza w Stanach Zjednoczonych, w stanie Nevada, stolica hrabstwa Nye. W roku 2000 liczba mieszkańców wyniosła 2 627. Całkowita powierzchnia: 42,0 km² (16,2 mil²). Warto nadmienić, że pomimo lokalnego znaczenia politycznego, miasteczko ma aż dwadzieścia razy mniej mieszkańców i największe w hrabstwie Nye Pahrump.
W miasteczku znajduje się Central Nevada Museum.

</doc>
<doc id="598034" url="https://pl.wikipedia.org/wiki?curid=598034" title="Muszlowiec duży">
Muszlowiec duży

 ("Neolamprologus meeli") – endemiczny gatunek słodkowodnej ryby z rodziny pielęgnicowatych. Bywa hodowana w akwariach.
Występowanie.
Piaszczysty litoral w południowej części Jeziora Tanganika w Afryce, na głębokości 0,5–20 m. 
Opis.
Ciało wydłużone, jasnobrązowe z nieregularnymi ciemnymi plamami, duży otwór gębowy. Niezbyt spokojne, czasem płochliwe ryby. Agresję okazują w okresie rozrodu. 
Dymorfizm płciowy.
Trudny do odróżnienia, samce zazwyczaj są większe od samic, u samiczek zaokrąglone końce płetw grzbietowej i odbytowej. Samce osiągają ok. 8 cm, samiczki do około 5 cm. Same dobierają się w pary. 
Rozmnażanie.
Za swoją kryjówkę i miejsce rozrodu obierają pustą muszlę ślimaków. Samica składa w muszli do 70 ziaren ikry. Larwy wykluwają się po ok. 3 dniach, a po kolejnych 8 dniach narybek rozpoczyna samodzielne żerowanie. Ikrą i narybkiem opiekuje się samica.

</doc>
<doc id="598035" url="https://pl.wikipedia.org/wiki?curid=598035" title="Neolamprologus meeli">
Neolamprologus meeli



</doc>
<doc id="598044" url="https://pl.wikipedia.org/wiki?curid=598044" title="Ennis (Irlandia)">
Ennis (Irlandia)

Ennis (irl.:"Inis") – miasto w Irlandii, w hrabstwie Clare. Liczy 20 180 mieszkańców (2011).
Ennis leży nad rzeką Fergus, na północ od Limerick i na południe od Galway. Nazwa Ennis ("Inis") jest skrótem pełnej nazwy: "Inis Cluain Ramh Fhada".
Historia.
Miasto rozwinęło się wokół ośrodka franciszkańskiego, którego główny budynek wzniesiono w 1242 roku. W średniowieczu było miastem targowym, i pozostawało takim jeszcze do niedawna. Obecnie znane jest jako ośrodek tradycyjnej kultury. W Ennis odbywa się co roku pod koniec maja "Fleadh Nua", drugi co do wielkości festiwal muzyczny w Irlandii.

</doc>
<doc id="598048" url="https://pl.wikipedia.org/wiki?curid=598048" title="Pahrump">
Pahrump

Pahrump – jednostka osadnicza w Stanach Zjednoczonych, w stanie Nevada. 
Mieszkańcy miejscowości stanowią niemal całą populację hrabstwa Nye. W roku 2000 było ich 24 631, a w 2005 - 40 371. Siedzibę władz hrabstwa zamieszkiwało około 2 627 osób w roku 2000. Mieszkańcy nadali Pahrump motto: "Serce Nowego Dzikiego Zachodu (Heart of the New Old West)".
Historia.
Pierwotnie obszar ten zamieszkiwali Indianie z plemienia Szoszonów. Osadnicy z Europy dotarli w późnych latach XIX wieku. Nazwali tę dolinę "Pahrump", gdyż rdzenni mieszkańcy mówili na nią "Pah - Rimpi" czyli "Wodne Skały". Miały na to wpływ obfite studnie artezyjskie. Dzięki nim nowi mieszkańcy Doliny Pahrump założyli rancza. Obecnie studnie nie są wykorzystywane gdyż prawie nic nie zostało z dawnego rolnictwa.
Do roku 1960 w mieście nie było telefonu, ani asfaltowej drogi. Dopiero gdy Las Vegas zaczęło się rozrastać, inwestorzy budowlani zainteresowali się Pahrump. W późnych latach sześćdziesiątych wybudowano drogę stanową dochodzącą do miasta oraz linię telefoniczną. Następnie drogę tę przedłużono na północ do autostrady międzystanowej nr 95, blisko Amargosa Valley. Później zbudowano trasę do Shoshone w Kalifornii, przechodzącą dalej przez Dolinę Śmierci w Kalifornii.
W roku 1972 otwarto pierwszą szkołę średnią.
Kultura masowa.
Art Bell.
Pahrump jest rodzinnym miastem pisarza Arta Bela - pomysłodawcy i prowadzącego audycję radiową, której tematem są zjawiska paranormalne.
Marsjanie atakują.
Nakręcono tutaj fragment filmu "marsjanie atakują!", w którym obcy niszczą miasto po wypuszczeniu gołębia.

</doc>
<doc id="598049" url="https://pl.wikipedia.org/wiki?curid=598049" title="Piłka nożna w Anglii (1913/1914)">
Piłka nożna w Anglii (1913/1914)

Sezon 1913/1914 był 43. w historii angielskiej piłki nożnej.

</doc>
<doc id="598050" url="https://pl.wikipedia.org/wiki?curid=598050" title="Probówka Eppendorfa">
Probówka Eppendorfa

Probówka Eppendorfa (pot. "eppendorfka", "eppendorf", "epp", rzadziej "eppendorfówka") – powszechna nazwa jednorazowych probówek plastikowych o małej pojemności (do 2 ml), wykonywanych zwykle z czystego, półprzezroczystego polipropylenu.
W przekroju są okrągłe i na dole zwężają się stożkowato. Posiadają zatrzaskową pokrywkę, która zamyka je dość szczelnie. Tworzywo z którego są zrobione, cechuje obojętność i wysoka oporność chemiczna (nawet na większość rozpuszczalników organicznych), wysoka odporność zarówno na wysokie (powyżej 100 °C, wytrzymałość na sterylizację termiczną), jak i niskie (ciekły azot) temperatury, z wytrzymałością na ich gwałtowne zmiany. Dodatkowo eppendorfki mają wysoką wytrzymałość mechaniczną, która pozwala przeprowadzać w nich wirowania przy siłach rzędu nawet kilkuset G. Cechy te, czynią je podstawowymi naczyniami reakcyjnymi używanymi w biochemii i biologii molekularnej. Przechowuje się w nich też różne substancje.
Eppendorfki mają pojemność od 100 μl do 2 ml, jednak najbardziej popularne są te 1,5 ml. Eppendorfki o najmniejszych pojemnościach, są zwane często "peceerówkami", ponieważ zwykle wykorzystuje się je do reakcji PCR. By podczas codziennej pracy ułatwić rozróżnianie eppendorfek (np. zawierających różne próbki), są one także produkowane z kolorowego plastiku.
W drugiej połowie 2013 roku firma Eppendorf wprowadziła na rynek probówki o pojemności 5 ml. Kształtem przypominają probówki o pojemności 1,5 ml zwężając się stożkowato, jednak mają większy przekrój. Używając odpowiedniego adaptera możliwe jest wirowanie w wirówkach posiadających rotory przystosowane do probówek o pojemności 15 ml (tzw. falkony).
Eppendorfki, zależnie do czego mają służyć, są często modyfikowane do pełnienia różnych funkcji. Na przykład poprzez silikonizowanie wewnętrznych powierzchni, sterylizację, pozbawienie ich substancji pirogennych oraz kwasów nukleinowych itp.
Nazwa "eppendorfka" pochodzi od nazwy ich producenta – firmy "Eppendorf". Pomimo tego, że obecnie ten typ probówek wytwarza wielu producentów, ich wymiary są ujednolicone do istniejących standardów, tak by eppendorfki były kompatybilne z innymi urządzeniami laboratoryjnymi, jak wirówki, termocyklery czy stojaki probówkowe.

</doc>
<doc id="598051" url="https://pl.wikipedia.org/wiki?curid=598051" title="Victor Considerant">
Victor Considerant

Victor Considerant (ur. 18 października 1808 w Salins, zm. 27 grudnia 1893 w Paryżu) – francuski utopijny socjalista.
Był uczniem Charlesa Fouriera i popularyzatorem jego idei. Po jego śmierci w 1837 roku został przywódcą szkoły fourierystów. Był założycielem i redaktorem czasopism „Le Phalange” i „La Reforme Industrielle”, które ukazywały się pod hasłem "reforma społeczna bez rewolucji". Po stłumieniu czerwcowego powstania robotników paryskich, w 1849 roku wyemigrował do Belgii, a następnie do Teksasu, gdzie założył fourierystowski falanster.
W swoich pracach z fourierystowskiej krytyki społeczeństwa kapitalistycznego wprowadził reformistyczne wnioski. Z tych pozycji występował przeciwko programom socjalistów głoszącym konieczność walki klasowej i rewolucji społecznej.

</doc>
<doc id="598052" url="https://pl.wikipedia.org/wiki?curid=598052" title="Mikroprobówka">
Mikroprobówka



</doc>
<doc id="598053" url="https://pl.wikipedia.org/wiki?curid=598053" title="Probówka mikrowirówkowa">
Probówka mikrowirówkowa



</doc>
<doc id="598054" url="https://pl.wikipedia.org/wiki?curid=598054" title="Probówka eppendorfa">
Probówka eppendorfa



</doc>
<doc id="598055" url="https://pl.wikipedia.org/wiki?curid=598055" title="Eppendorfówka">
Eppendorfówka



</doc>
<doc id="598056" url="https://pl.wikipedia.org/wiki?curid=598056" title="Muszlowiec wielopręgi">
Muszlowiec wielopręgi

Muszlowiec wielopręgi ("Neolamprologus multifasciatus") – słodkowodna ryba z rodziny pielęgnicowatych. Bywa hodowana w akwariach.
Występowanie.
Litoral piaszczysty Jeziora Tanganika w Afryce, na głębokości do 10 m. Gatunek endemiczny.
Opis.
Ciało lekko bocznie spłaszczone, beżowo-szare do ciemnobrązowego z pionowymi pręgami.
Stosunkowo spokojne, czasem płochliwe ryby. Agresję okazują jedynie w okresie rozrodu. Dobierają się w pary. Za swoją kryjówkę i miejsce rozrodu obierają pustą muszlę ślimaka. Samica składa w muszli do 20 ziaren ikry. Larwy wykluwają się po ok. 3 dniach, a po kolejnych 7 dniach narybek rozpoczyna samodzielne żerowanie. Ikrą i narybkiem opiekują się obydwoje rodzice. Mogą tworzyć rodziny wielopokoleniowe na wspólnym terytorium.
Dymorfizm płciowy: samce osiągają ok. 4 cm długości, są nieco większe od samic, które dorastają do 3 cm i są ciemniejsze. Samce mają dłuższe płetwy brzuszne.

</doc>
<doc id="598058" url="https://pl.wikipedia.org/wiki?curid=598058" title="Piłka nożna w Anglii (1914/1915)">
Piłka nożna w Anglii (1914/1915)

Sezon 1914/1915 był 44. w historii angielskiej piłki nożnej.

</doc>
<doc id="598062" url="https://pl.wikipedia.org/wiki?curid=598062" title="Teoria PCF">
Teoria PCF

Teoria PCF (od ang. "possible cofinalities"), teoria możliwych współkońcowości – dział teorii mnogości związany z arytmetyką liczb kardynalnych. Jednym z centralnych obiektów rozważanych w tej teorii jest zbiór współkońcowości pewnych zredukowanych porządków produktowych.
Stworzył ją izraelski matematyk Saharon Shelah w latach 80. XX wieku i do dziś jest ona rozwijana, głównie przez niego. Wyniki tej teorii demonstrują, że – mimo dużej kolekcji twierdzeń niezależnościowych w arytmetyce liczb kardynalnych – wciąż można dowieść wielu własności na gruncie aksjomatyki Zermela-Fraenkla (ZFC), o ile zadaje się właściwe pytania. Z teorii możliwych współkońcowości można także wywnioskować nowe prawa klasycznej arytmetyki liczb kardynalnych.
Podstawowe pojęcia.
Pojęcia wstępne.
Powszechnie znaną (choć niekoniecznie popieraną) tezą Shelaha jest, że jeśli zinterpretujemy właściwie pierwszy problem Hilberta (używając podejścia motywowanego przez teorię PCF), to ma on odpowiedź pozytywną. Podstawą do tej tezy jest następujące twierdzenie, nazywane revised GCH.

</doc>
<doc id="598063" url="https://pl.wikipedia.org/wiki?curid=598063" title="Kanton Clervaux">
Kanton Clervaux

Kanton Clervaux – jeden z 12 kantonów w Luksemburgu, w dystrykcie Diekirch, znajduje się w północnej części kraju. Przed 3 października 2015 należał do dystryktu Diekirch.
W skład kantonu wchodzi 8 gmin:

</doc>
<doc id="598065" url="https://pl.wikipedia.org/wiki?curid=598065" title="Murray Bookchin">
Murray Bookchin

Murray Bookchin (ur. 14 stycznia 1921 w Nowym Jorku, zm. 30 lipca 2006 w Burlington) – amerykański teoretyk społeczny, pisarz, mówca, historyk i filozof polityczny. Pionier lewicowego ruchu ekologicznego.
Sformułował i rozwinął teorię ekologii społecznej i urbanistyki planowanej w ramach filozofii anarchistycznej, wolnościowej i ekologicznej. Był autorem kilkudziesięciu książek poruszających tematy z zakresu polityki, filozofii, historii, kwestii miejskich i ekologii społecznej. Do najważniejszych należą: "Our Synthetic Environment" (1962), "Post-Scarcity Anarchism" (1971), "The Ecology of Freedom" (1982) i "Urbanization Without Cities ("1987). Pod koniec lat 90. rozczarowany tym, co postrzegał jako coraz bardziej apolityczny „lifestylizm” współczesnego ruchu anarchistycznego, przestał nazywać siebie anarchistą, zapoczątkował własną wolnościową ideologię socjalistyczną zwaną komunaryzmem, która dąży do pogodzenia myśli marksistowskiej i anarchistycznej.
Bookchin był zadeklarowanym antykapitalistą i zwolennikiem społecznej decentralizacji w duchu ekologii i demokracji. Jego idee miały wpływ na ruchy społeczne od lat sześćdziesiątych XX wieku, w tym na Nową Lewicę, ruch antynuklearny, ruch antyglobalizacyjny, Occupy Wall Street, a ostatecznie na demokratyczny konfederalizm Rożawy. Stanowił główną postać w amerykańskim ruchu zielonych i Burlington Greenens.
Życiorys.
Bookchin urodził się w Nowym Jorku w rodzinie rosyjskich imigrantów żydowskiego pochodzenia, Natana Bukczina (ros. Натан Букчин) i Róży Bukczin (ros. Розa Букчин). Dorastał na Bronxie, gdzie jego babcia, socjalistyczna rewolucjonistka Zeitel, nasyciła go rosyjskimi ideami ludowymi. Po jej śmierci w 1930 wstąpił do Młodych Pionierów, komunistycznej organizacji młodzieżowej (dla dzieci od 9 do 14 lat), a w 1935 do Młodej Ligi Komunistycznej (dla młodzieży). Uczęszczał do Szkoły Robotniczej przy Union Square, gdzie studiował marksizm. Pod koniec lat 30. zerwał ze stalinizmem i przeszedł na trockizm, wstąpił do Socjalistycznej Partii Robotniczej (SWP). Na początku lat 40. pracował w odlewni w Bayonne w stanie New Jersey, gdzie był organizatorem i kierownikiem warsztatu dla United Electrical Workers, a także rekrutującym dla SWP. W ramach SWP przyłączył się do frakcji Goldman-Morrow, która rozpadła się po zakończeniu wojny. Był robotnikiem samochodowym i członkiem UAW w czasie wielkiego strajku General Motors w latach 1945-46. W 1949 nawiązawszy kontakt z syjonistyczną organizacją młodzieżową w City College, poznał studentkę matematyki Beatrice Appelstein, z którą ożenił się w 1951. Byli oni małżeństwem przez 12 lat i mieszkali razem przez 35 lat, pozostając bliskimi przyjaciółmi i sojusznikami politycznymi do końca życia. Mieli dwoje dzieci. 
Od 1947 Bookchin współpracował z dawnym trockistą, niemieckim emigrantem Josefem Weberem, w Nowym Jorku w Movement for a Democracy of Content, grupie około 20 post-trockistów, którzy wspólnie redagowali czasopismo „Contemporary Issues - A Magazine for a Democracy of Content”. „Contemporary Issues” promowało utopizm. Czasopismo to wyrażało przekonanie, że wcześniejsze próby tworzenia utopii opierały się na konieczności ciężkiej pracy, ale obecnie nowoczesna technologia wyeliminowała potrzebę ludzkiego trudu, ułatwiając rozwój. Aby osiągnąć to „post-niedostatkowe” społeczeństwo, Bookchin opracował teorię ekologicznego decentralizmu. W piśmie tym ukazały się pierwsze artykuły Bookchina, w tym przełomowy "Problem chemikaliów w żywności" (1952). W 1958 określił siebie jako anarchistę, widząc wspólne punkty anarchizmu i ekologii. Jego pierwsza książka, "Our Synthetic Environment", została wydana pod pseudonimem Lewis Herber w 1962, na kilka miesięcy przed słynną "Cichą wiosną" Rachel Carson. W tych kilku publikacjach przedstawił negatywny wpływ na życie człowieka pestycydów stosowanych w rolnictwie i konserwantów w produkcji żywności, a także opisał problemy ochrony środowiska w miastach USA. "Our Synthetic Environment," ze względu na swój radykalizm polityczny, zyskała niewielkie zainteresowanie.
W 1964 Bookchin przystąpił do Kongresu Równości Rasowej (CORE), a na Światowych Targach w 1964 protestował przeciwko rasizmowi. W latach 1964-67, mieszkając na Lower East Side na Manhattanie, współtworzył i był główną postacią nowojorskiej Federacji Anarchistów. Jego przełomowy esej "Ecology and Revolutionary Thought" połączył troskę o środowisko z radykalną polityką. W 1968 założył kolejną grupę, która opublikowała wpływowy magazyn „Anarchos”, zawierający ten oraz inne nowatorskie eseje na temat niedostatku i zrównoważonych technologii, takich jak energia słoneczna i wiatrowa, a także na temat decentralizacji i miniaturyzacji. Wykładał w całych Stanach Zjednoczonych, pomagał popularyzować ideę ekologii w kontrkulturze. Jego szeroko wznawiany esej z 1969 – "Słuchajcie, marksiści!", miał stanowi ostrzeżenie dla Studentów na rzecz Demokratycznego Społeczeństwa przed zbliżającym się przejęciem przez grupę marksistowską. Pisał w nim: „Po raz kolejny umarli chodzą pośród nas, ironicznie, obłożeni imieniem Marksa, człowieka, który próbował pochować zmarłych w XIX wieku. Tak więc rewolucja naszych czasów nie może zrobić nic lepszego od parodii, tym razem, rewolucji październikowej 1917 r. i wojny domowej 1918-1920 r. z jej „linią klasową”, bolszewicką partią, ‘proletariacką dyktaturą’, purytańską moralnością, a nawet hasłem ‘radziecka władza”. Te i inne wpływowe eseje z lat sześćdziesiątych XX w. zostały zantologizowane w książce "Post-Scarcity Anarchism" (1971).
W latach 1969-1970 uczył w Alternative University, kontr-kulturowej szkole w Nowym Jorku. W 1971 wraz z grupą przyjaciół przeprowadził się do Burlington w Vermont, aby zrealizować swoje pomysły dotyczące decentralizacji. Jesienią 1973 został zatrudniony przez Goddard College do prowadzenia wykładów na temat technologii. Z czasem objął stanowisko nauczyciela i utworzył w 1974 programu Studiów nad Ekologią Społeczną, a następnie Instytut Ekologii Społecznej (ISE), którego został dyrektorem. W tym samym roku zatrudniono go w Ramapo College w Mahwah w New Jersey, gdzie szybko został profesorem zwyczajnym. W latach 1977-78 Bookchin działał jako członek Spruce Mountain Affinity Group of the Clamshell Alliance. Również w 1977 roku opublikował "The Spanish Anarchists", historię hiszpańskiego ruchu anarchistycznego aż do rewolucji w 1936 roku. W tym okresie nawiązał pewne więzi z powstającym ruchem libertariańskim. Przemawiał na zjeździe Partii Libertariańskiej i współtworzył biuletyn wydawany przez Karla Hessa. W 1976 powiedział działaczowi libertariańskiemu, że „Gdybym był człowiekiem głosującym, głosowałbym na Rogera MacBride’a” – kandydata Partii Libertariańskiej. Związki Bookchina z libertarianizmem w tym okresie odzwierciedlają jego rozczarowanie autorytaryzmem marksistów-leninistów, w wyniku czego w wywiadzie dla Jeffa Riggenbacha z 1979, stwierdził, że czuje się bliższy wolnorynkowym libertarianom, którzy bronią praw jednostki, niż „totalitarnym liberałom i dzisiejszym marksistom-leninistom”. Niemniej jednak, Bookchin odrzucił te typy libertarianizmu, które opowiadały się za nieograniczonym indywidualizmem.
W książce "From Urbanization to Cities" (wydanej w 1987 jako "The Rise of Urbanization and the Declining of Citizenship") Bookchin prześledził tradycje demokratyczne, które wpłynęły na jego filozofię polityczną i określiły realizację koncepcji wolnościowego municypalizmu. W 1988 Bookchin i Howie Hawkins założyli Lewicową Sieć Zielonych „jako radykalną alternatywę dla amerykańskich zielonych liberałów”, opartą na zasadach ekologii społecznej i wolnościowego municypalizmu.
W 1995 Bookchin ubolewał nad upadkiem amerykańskiego anarchizmu na rzecz prymitywizmu, antytechnologii, neosytuacjonizmu, indywidualnej autoekspresji i „doraźnego awanturyzmu”, kosztem tworzenia ruchu społecznego. Artur Verslius powiedział: ”Bookchin [...] określa siebie jako 'anarchistę społecznego', ponieważ oczekuje (delikatnej) rewolucji społecznej [...] Bookchin wypalił się po tych, których określa jako „lifestyle’owych anarchistów”. Publikacja "Anarchizm społeczny czy anarchizm stylu życia" (ang. "Social Anarchism or Lifestyle Anarchism") z 1995, krytykująca tę tendencję, była dla anarchistów zaskoczeniem. Następnie Bookchin stwierdził, że amerykański anarchizm był skrajnie indywidualistyczny i publicznie zerwał z nim zerwał w 1999. Swoje idee przekuł w nową ideologię polityczną: komunaryzm, formę socjalizmu wolnościowego, która zachowuje jego idee o demokracji uczestniczącej i konieczności decentralizacji zabudowy, władzy/pieniądza/wpływów, rolnictwa, przemysłu, itp.
Poza pismami politycznymi Bookchin obszernie pisał o filozofii, nazywając swoje idee dialektycznym naturalizmem. Dialektyczne pisma Hegla, wyrażające rozwojową filozofię zmian i wzrostu, wydawały się sprzyjać organicznemu, ekologicznemu podejściu. Chociaż Hegel „wywarł znaczący wpływ” na Bookchina, nie był on w żadnym sensie heglistą. Jego pisma filozoficzne podkreślają humanizm, racjonalność i ideały oświecenia. Ostatnim ważnym opublikowanym dziełem było "The Third Revolution", czterotomowa historia ruchów wolnościowych w rewolucjach europejskich i amerykańskich. 
Nauczał w ISE do 2004. Zmarł na zastoinową niewydolność serca 30 lipca 2006 w swoim domu w Burlington, w wieku 85 lat.
Myśl.
Socjologia i psychologia.
Bookchin był krytycznie nastawiony do analizy klasowej marksizmu i uproszczonych antypaństwowych form wolnościowych i liberalnych oraz chciał przedstawić to, co postrzegał jako bardziej złożone spojrzenie na temat społeczeństwa. W swojej książce The Ecology of Freedom stwierdził, że: 
Bookchin wskazuje również na nagromadzenie się systemów hierarchicznych w całej historii, które kwitło aż do współczesnych społeczeństw i które ma tendencję do manipulowania ludzką psychiką zbiorową i indywidualną:
Kwestie środowiskowe.
Książka Bookchina o kursie zderzenia ludzkości ze światem natury, "Our Synthetic Environment", została opublikowana sześć miesięcy przed "Cichą wiosną" autorstwa Rachel Carson. Bookchin odrzucił przekonanie Barry'ego Commonera, że kryzys ekologiczny można przypisać wyborom technologicznym, poglądy Paula Ehrlicha, że można go przypisać przeludnieniu, lub jeszcze bardziej pesymistyczne poglądy, które przypisują ten kryzys ludzkiej naturze. Bookchin uważał raczej, że nasza sytuacja środowiskowa jest wynikiem szkodliwej logiki kapitalizmu, systemu mającego na celu maksymalizację zysku zamiast wzbogacania ludzkiego życia: „Z samej logiki swojego imperatywu rośnij-lub-giń, kapitalizm może powodować kryzysy ekologiczne, które poważnie zagrażają integralności życia na tej planecie”.
Rozwiązaniem tego kryzysu, jak powiedział, nie jest powrót do społeczeństw łowców-zbieraczy, które Bookchin określił jako ksenofobiczne i aprobujące wojnę. Bookchin również sprzeciwił się „polityce zwykłego protestu, pozbawionej treści programowych, proponowanej alternatywy i ruchu na rzecz nadania ludziom kierunku i ciągłości”. Twierdził on, że potrzebujemy „ciągłej świadomości, że irracjonalność danego społeczeństwa jest głęboko zakorzeniona, że jego poważne patologie nie są odosobnionymi problemami, które można leczyć fragmentarycznie, ale muszą być rozwiązywane poprzez zamianę często ukrytych źródeł kryzysu i cierpienia - że sama świadomość jest tym, co może utrzymać ruch razem, nadać mu ciągłość, zachować jego przesłanie i organizację ponad danym pokoleniem, a także rozszerzyć jego zdolność do radzenia sobie z nowymi problemami i zmianami”.
Odpowiedź leży więc w komunaryzmie, systemie obejmującym bezpośrednio demokratyczną organizację polityczną zakotwiczoną w swobodnych federacyjnych zgromadzeniach ludowych, decentralizacji władzy, braku jakiejkolwiek dominacji i zastępowaniu kapitalizmu skoncentrowanymi na człowieku formami produkcji.
Ekologia społeczna.
W historii ekologii ekologia społeczna nie jest ruchem, ale teorią związaną przede wszystkim z Bookchinem i wypracowaną na podstawie jego twórczości. Przedstawia utopijną filozofię ewolucji człowieka, która łączy w sobie naturę biologii i społeczeństwa w trzecią „naturę myślącą”, poza biochemią i fizjologią, która według niego jest naturą pełniejszą, świadomą, etyczną i racjonalną. Ludzkość, według tej linii myślenia, jest najnowszym osiągnięciem z długiej historii rozwoju organicznego na Ziemi. Ekologia społeczna Bookchina proponuje zasady etyczne, które mają zastąpić skłonność społeczeństwa do hierarchii i dominacji demokracją i wolnością.
O wpływie urbanizacji na życie ludzkie Bookchin pisał na początku lat 60. podczas swojej aktywności dot. praw obywatelskich i związanych z nimi ruchach społecznych. Następnie zaczął dążyć do powiązania kwestii ekologicznych i społecznych, czego kulminacją była jego najbardziej znana książka – "The Ecology of Freedom", którą opracował w ciągu dekady. Jego argument, że dominacja człowieka i niszczenie natury wynika z dominacji społecznej między ludźmi, był przełomową pozycją w rosnącej dziedzinie ekologii. Życie rozwija się z samoorganizacji i współpracy ewolucyjnej (symbioza). Bookchin pisze o przed-piśmiennych społeczeństwach zorganizowanych wokół wzajemnych potrzeb, ale ostatecznie opanowanych przez instytucje hierarchii i dominacji, takie jak miasta-państwa i gospodarki kapitalistyczne, które przypisuje wyłącznie społeczeństwom ludzkim, a nie społecznościom zwierzęcym. Proponuje konfederację między społecznościami ludzkimi prowadzoną poprzez demokrację, a nie poprzez logistykę administracyjną.
Wolnościowy municypalizm.
Począwszy od lat siedemdziesiątych XX wieku Bookchin argumentował, że areną wolnościowej zmiany społecznej powinien być szczebel miejski. W "The Next Revolution" podkreśla związek, jaki wolnościowy municypalizm ma z jego wcześniejszą filozofią ekologii społecznej. Pisze on: „Wolnościowy municypalizm stanowi politykę ekologii społecznej, rewolucyjny wysiłek, w którym wolność otrzymuje instytucjonalną formę w zgromadzeniach publicznych, które stają się organami decyzyjnymi”.
Bookchin proponuje, aby te formy instytucjonalne odbywały się w rozmaitych obszarach lokalnych o różnej skali. W wywiadzie z 2001 tak podsumował swoje poglądy: „Nadrzędnym problemem jest zmiana struktury społeczeństwa tak, aby ludzie zyskali władzę. Najlepszą areną do tego celu jest gmina - miasto, miasteczko i wieś - gdzie mamy okazję stworzyć demokrację twarzą w twarz”. W 1980 Bookchin użył terminu „wolnościowy municypalizm”, aby opisać system, w którym wolnościowe instytucje bezpośrednio demokratycznych zgromadzeń sprzeciwiałyby się i zastępowały państwo konfederacją wolnych gmin. Wolnościowy municypalizm zamierza stworzyć sytuację, w której dwie potęgi - konfederacje komunalne i państwo narodowe - nie będą mogły współistnieć. Jego zwolennicy - komunaryści wierzą, że jest on środkiem do osiągnięcia racjonalnego społeczeństwa, a jego struktura staje się organizacją społeczeństwa.
Wpływ.
Choć Bookchin był świadomy, że nie udało mu się pozyskać znaczącej liczby zwolenników, to jednak po jego śmierci jego idee zaczęły wpływać na ruchy i myślicieli na całym świecie.
Wśród nich są kurdyjskie Powszechne Jednostki Ochrony (YPG) oraz ściśle powiązana z nimi Partia Pracujących Kurdystanu (PKK) w Turcji, która od lat 80. ubiegłego wieku walczy z państwem tureckim o większe prawa polityczne i kulturalne dla Kurdów w tym kraju. PKK jest określana przez rządy Turcji i Stanów Zjednoczonych jako organizacja terrorystyczna, chociaż YPG jest uważana za sojusznika USA przeciwko ISIS. PKK opierała swój program na sztywnej ideologii marksistowsko-leninowskiej, ale od czasu uwięzienia jej przywódcy Abdullaha Öcalana w 1999, podstawy ideologiczne uległy zmianie. W czasie pobytu w więzieniu Öcalan zaczął czytać różne postmarksistowskie teorie polityczne i zainteresował się twórczością Bookchina.
Öcalan próbował na początku 2004 za pośrednictwem swoich prawników umówić się na spotkanie z Bookchinem, określając siebie jako „ucznia” Bookchina, pragnącego dostosować swoją myśl do społeczeństwa Bliskiego Wschodu. Bookchin był jednak zbyt chory, by zaakceptować prośbę. W maju 2004 przekazał kurdyjskiemu przywódcy wiadomość: „Mam nadzieję, że pewnego dnia naród kurdyjski będzie w stanie stworzyć wolne, racjonalne społeczeństwo, które pozwoli na ponowne rozkwitnięcie ich blasku. Mają szczęście, że mają utalentowanego przywódcę pana Öcalana”. Kiedy Bookchin zmarł w 2006, PKK okrzyknęła amerykańskiego myśliciela „jednym z największych badaczy społecznych XX wieku” i przysięgła wprowadzić jego teorię w życie”. 
Demokratyczny konfederalizm – wariacja komunaryzmu opracowana przez Öcalana i przyjęta przez PKK, nie wyczekuje z zewnątrz praw dla Kurdów w kontekście tworzenia niezależnego państwa odrębnego od Turcji. PKK twierdzi, że projekt ten nie jest pomyślany jako przeznaczony tylko dla Kurdów, ale dla wszystkich narodów regionu, niezależnie od ich pochodzenia etnicznego, narodowego czy religijnego. Promuje on tworzenie zgromadzeń i organizacji zaczynających się od najniższego szczebla, aby realizować swoje ideały w ramach niepaństwowych, zaczynając od szczebla lokalnego. Szczególny nacisk kładzie także na zabezpieczenie i propagowanie praw kobiet. PKK odniosła pewien sukces w realizacji swojego programu poprzez takie organizacje jak Kongres Społeczeństwa Demokratycznego (DTK), który koordynuje działania polityczne i społeczne w Turcji, oraz Unia Wspólnot w Kurdystanie (KCK), która implementuje działania we wszystkich krajach, w których żyją Kurdowie.

</doc>
<doc id="598069" url="https://pl.wikipedia.org/wiki?curid=598069" title="Kryta pływalnia">
Kryta pływalnia

Kryta pływalnia (kryty basen) – sztuczny zbiornik wodny, posiadający zadaszenie oraz ściany, przeznaczony do rekreacji wodnej (pływania, nurkowania, uprawiania skoków do wody, gry w piłkę wodną itp.)

</doc>
<doc id="598072" url="https://pl.wikipedia.org/wiki?curid=598072" title="Neolamprologus multifasciatus">
Neolamprologus multifasciatus



</doc>
<doc id="598073" url="https://pl.wikipedia.org/wiki?curid=598073" title="Wiesław Kazanecki">
Wiesław Kazanecki

Wiesław Kazanecki (ur. 10 stycznia 1939 w Białymstoku, zm. 1 lutego 1989 w Białymstoku), polski poeta, prozaik, publicysta.
Życiorys.
Jako poeta debiutował w roku 1959. Wiersze, opowiadania i recenzje drukował między innymi w „Kameniach", „Kontrastach" i „Poezji". Od 1978 roku redagował białostockie „Zdarzenia"; był redaktorem w białostockim Oddziale Krajowej Agencji Wydawniczej.
Był autorem 12 tomów wierszy. Jego pośmiertną spuściznę prozatorską publikuje Książnica Podlaska w Białymstoku.
Od 1992 roku przyznawana jest Nagroda Literacka Prezydenta Miasta Białegostoku im. Wiesława Kazaneckiego.

</doc>
<doc id="598075" url="https://pl.wikipedia.org/wiki?curid=598075" title="Prefektura Gifu">
Prefektura Gifu

 – prefektura znajdująca się w regionie Chūbu, w Japonii. Jej stolicą jest miasto Gifu.
Położenie.
Prefektura leży w środkowej części wyspy Honsiu. Północna część jest górzysta, południowa leży na nizinie Nōbi. Najwyższym szczytem prefektury jest Hotaka-dake o wysokości 3 190 m n.p.m., położony na granicy z prefekturą Nagano. 
Rzeki przepływające przez prefekturę, uchodzące do Pacyfiku: Kiso, Nagara, Ibi (zwane łącznie: „trzema rzekami Kiso”, gdyż w swoim dolnym biegu na przemian łączą się i rozdzielają), Shōnai, Yahagi. Rzeki uchodzące do Morza Japońskiego: Jinzū, Shō, Kuzuryū. 
Gifu graniczy z prefekturami: Toyama, Ishikawa, Mie, Shiga, Aichi oraz Nagano.
Miasta.
Miasta prefektury Gifu:
Historia.
Prefekturę Gifu utworzono w 1871 roku, po obaleniu systemu feudalnego, z dawnych prowincji Hida i Mino.
Na południowo-zachodnim krańcu prefektury leży miasteczko Sekigahara. W jego pobliżu w 1600 roku miała miejsce kluczowa bitwa o wielkim znaczeniu historycznym. Doprowadziła ona do zjednoczenia kraju pod przywództwem rodu Tokugawa i jego panowania przez 265 lat.
W miejscowości Yaotsu znajduje się The Chiune Sugihara Memorial Hall (jap. Sugihara Chiune Kinenkan) poświęcony Chiune Sugiharze (1900–1986), japońskiemu dyplomacie urodzonemu w prefekturze Gifu. Podczas II wojny światowej był on wicekonsulem na Litwie. Pomógł on kilku tysiącom Żydów uciec z Europy, wydając im wizy tranzytowe przez terytorium Japonii.

</doc>
<doc id="598076" url="https://pl.wikipedia.org/wiki?curid=598076" title="Prefektura Hiroszima">
Prefektura Hiroszima

 – prefektura znajdująca się w regionie Chūgoku, w Japonii, na wyspie Honsiu ("Honshū"). Jej stolicą jest miasto Hiroszima. 
Położenie.
Prefektura leży w południowej części wyspy Honsiu w środkowej części regionu Chūgoku nad Morzem Wewnętrznym. Jest położona pomiędzy 133°28′E~132°02′E i 34°02′N~35°06′N. Powierzchnia prefektury wynosi 8479 km², co daje jej pod tym względem jedenastą pozycję wśród japońskich prefektur. 
Teren jest bardzo różnorodny począwszy od górzystych terenów na północy prefektury i opadających ku południu dolinami, przechodzącymi następnie w równiny, a skończywszy na malowniczym wybrzeżu Morza Wewnętrznego, wypełnionego licznymi wysepkami.
Miasta.
W prefekturze jest 14 miast rangi "-shi" (市) i 9 mniejszych:
Demografia.
Populacja prefektury wynosi 2,857 mln mieszkańców, co plasuje ją na 12. miejscu w kraju.
Historia.
Region, w którym leży obecna prefektura Hiroshima zaczął prosperować na przełomie VI i VII wieku. W tamtym czasie na obecnych terenach istniały dwie prowincje: Aki i Bingo.
Miasteczka rozwijały się dzięki położeniu na szlakach komunikacyjnych prowadzących poprzez góry oraz na wysepkach.
W prowincji Aki w 1555 roku Motonari Mōri wygrał bitwę pod Itsukushimą przeciwko Harutace Sue i ustanowił swój ród jako główną siłę w całym zachodnim Honsiu ("Honshū"). W 1589 roku Terumoto Mōri, regionalny daimyō okresu Sengoku, zbudował zamek w obecnej Hiroshimie, która od tego czasu była siedzibą rodu Mōri aż do 1600 roku.
Od 1619 roku centrum prowincji Bingo stanowił zamek w Fukuyamie.
W epoce Edo tereny te były podzielone na dwie domeny: Fukuyama na wschodzie, Hiroshima na zachodzie.
W 1876 roku, wkrótce po obaleniu systemu hanów (1871), ustalono obecne granice prefektury Hiroshima.
W czasie II wojny światowej na miasto Hiroshimę została zrzucona – po raz pierwszy w historii świata – bomba atomowa. Okoliczne miasta również ucierpiały w wyniku licznych bombardowań. Po wojnie Hiroshima została odbudowana w zachodnim stylu i stała się symbolem światowego pokoju, jak też największym miastem regionu Chūgoku-Shikoku.
Klimat.
Prefektura jest obdarzona łagodnym klimatem, omijana przez katastrofy naturalne, jak tajfuny i trzęsienia ziemi. Jednak różnica między górskimi, północnymi częściami i południowym wybrzeżem jest wyraźna. Średnia temperatura dla rejonów północnych wynosi 12 °C, a średnia opadów 1700 mm, odpowiednio na południu – 15 °C i 1500 mm.
Ekonomia.
Prefektura posiada bogate zasoby leśne i rolnicze, co daje jej znaczącą pozycję w Japonii. Istotne gałęzie przemysłu to: produkcja samochodów (główna siedziba koncernu Mazda) i przemysł stoczniowy w miastach Kure i Mihama.

</doc>
<doc id="598077" url="https://pl.wikipedia.org/wiki?curid=598077" title="Prefektura Gunma">
Prefektura Gunma

 – prefektura w Japonii, w regionie Kantō, na wyspie Honsiu ("Honshū"). Jej stolicą jest miasto Maebashi. Ma powierzchnię 6 362,28 km2 . W 2020 r. mieszkały w niej 1 940 333 osoby, w 802 343 gospodarstwach domowych (w 2010 r. 2 008 170 osób, w 755 297 gospodarstwach domowych).
Historia.
Ślady działalności człowieka na tym terenie pojawiły się już w okresach paleolitu japońskiego: Jōmon i Yayoi (od ok. 12 000 p.n.e. do 300 n.e). Świadczy o tym m.in. stanowisko archeologiczne Iwajuku-iseki w dzielnicy Kasuke miasta Midori.
W VIII wieku wzniesiono pierwsze świątynie buddyjskie m.in. Ueno Kokubun-ji na terenie dzisiejszych miast Takasaki i Maebashi.
W 1333 roku, pochodzący z ówczesnej prowincji Kōzuke (obecnie prefektura Gunma), przywódca klanu Nitta, Yoshisada Nitta (1301–1338), stanął po stronie cesarza Go-Daigo i poprowadził wierne mu wojska na miasto Kamakura. Zdobył je, kończąc istnienie siogunatu Kamakura (od 1185 lub 1192 do 1333).
W 1871 roku przeprowadzono reformę administracyjną – w ramach restauracji Meiji – likwidując system hanów (feudalnych domen) i utworzono prefektury, w tym prefekturę Gunma. W 1876 roku wprowadzono korekty, nadając prefekturze obecny kształt. 
W 1872 roku rozpoczęły działalność, pod kontrolą rządu, zakłady jedwabnicze Tomioka Seishijō (Tomioka Silk Mill), utworzone w celu wprowadzenia modernizacji tej gałęzi przemysłu i rozpowszechnienia nowoczesnej technologii w Japonii.
W 1997 roku otwarcie połączenia linii super ekspresu Shinkansen.
Geografia.
Położenie.
Prefektura leży w centrum wyspy Honsiu ok. 100 km na północ od Tokio. Graniczy z prefekturami: Tochigi, Niigata, Saitama, Nagano i Fukushima.
Prawie dwie trzecie prefektury zajmują niskie i wysokie pasma górskie. Na granicach północnej i zachodniej znajdują się łańcuchy wysokich gór, a południowa część wychodzi na nizinę Kantō. Prefektura Gunma odznacza się bogactwem naturalnego piękna.
Miasta.
Miasta rangi "-shi" (ponad 50 tys. mieszkańców), jest ich 12:
oraz 15 mniejszych miast i 8 wiosek.
Podział administracyjny.
1 stycznia 2021 r. w skład prefektury wchodziło 12 większych miast ("shi"), 15 mniejszych (miasteczek, "machi") i 8 wsi (gmin wiejskich, "mura").
Góry.
W przeszłości część obszaru dzisiejszej prefektury nazywała się Jōmō. Stąd trzy słynne góry: Akagi (1 828 m n.p.m.), Myōgi (1104) i Haruna (1 449), zwane są łącznie Jōmō Sanzan. Ta ostatnia to rozległy, uśpiony wulkan z licznymi szczytami. Na jednym z nich (centralnym) znajduje się jezioro Haruna i kopuła lawy o nazwie Harunafuji (1 390). Jezioro kaldery zamarza zimą, stając się popularnym miejscem do wędkowania pod lodem.
Na granicy prefektur Gunma i Nagano znajduje się wulkan Asama (2 568), który wybuchł ponownie w 2009 roku, a na granicy z prefekturą Niigata (pasmo gór Echigo) – góra Tanigawa (1 977), jedna ze „100 słynnych gór w Japonii”.
Na granicy z prefekturą Gifu, w łańcuchu gór Hida, wznosi się Hotaka (3 190).
Gospodarka.
Dominuje przemysł włókienniczy, drzewny (wyroby drewniane, w tym meble, wyposażenie wnętrz, produkcja elementów do mieszkań) i spożywczy (m.in. tofu, marynaty, piwo, sake, wino, makarony). Prefektura pełni także rolę całorocznego zaplecza turystycznego dla Tokio. Umożliwia to rozwój małego i średniego biznesu, często opartego na tradycyjnym rzemiośle (np. produkcja lalek daruma i kokeshi.
Zakłady produkcji jedwabiu surowego w Tomioka (Tomioka Silk Mill) są jednym z pierwszych przykładów w przemyśle jedwabniczym wprowadzania nowoczesnej technologii pochodzącej z Francji, która umożliwiła masową produkcję wysokiej jakości surowego jedwabiu. Produkcję zakończono w 1987 roku, ale fabryczne maszyny do nawijania jedwabiu są zachowane w doskonałym stanie.
Przemysły: motoryzacyjny, elektryczny, elektroniczny, tworzyw sztucznych i odlewniczy nie tylko wykorzystują zaawansowane technologie, ale angażują się także w tworzenie branż nowej generacji. 
Wśród produktów rolniczych najważniejsze to kapusta i konnyaku (konjac, „język diabła”). Około 90% japońskiego konnyaku pochodzi z prefektury Gunma.
Turystyka.
Prefektura popularna jest dzięki swoim gorącym źródłom – onsenom, m.in.: Kusatsu Onsen, Ikaho Onsen, Minakami Onsen, Manza Onsen (1800 m n.p.m.), a w sezonie zimowym – także licznym ośrodkom narciarskim. 
Górskie rzeki są wykorzystywane do raftingu i kanioningu, a wytyczone szlaki do wędrówek pieszych i kolarstwa górskiego.
Miejsca godne zwiedzenia to m.in.:

</doc>
<doc id="598078" url="https://pl.wikipedia.org/wiki?curid=598078" title="Kileab">
Kileab

Kileab (ur. po 1010 p.n.e. w Hebronie) – królewicz izraelski, drugi syn Dawida. Jego matką była Abigail.
Urodził się, gdy jego ojciec panował w Hebronie, czyli przypuszczalnie między 1010 p.n.e. a 1003 p.n.e., jednak chronologia panowania Dawida – a co za tym idzie data narodzin Kileaba – pozostaje dyskusyjna.
Źródła biblijne nie przekazały więcej informacji na temat tego syna Dawida.

</doc>
<doc id="598079" url="https://pl.wikipedia.org/wiki?curid=598079" title="Kanton Diekirch">
Kanton Diekirch

Kanton Diekirch – jeden z 12 kantonów w Luksemburgu, znajduje się w centralno-wschodniej części kraju. Przed 3 października 2015 roku należał do dystryktu Dierkirch.
W skład kantonu wchodzi 12 gmin:

</doc>
<doc id="598080" url="https://pl.wikipedia.org/wiki?curid=598080" title="Air Force One (film)">
Air Force One (film)

Air Force One – amerykański film sensacyjny z 1997 roku, w reż. Wolfganga Petersena.
Fabuła.
Lata 90. XX wieku. Do byłej republiki radzieckiej, Kazachstanu zostaje wysłana amerykańska i rosyjska jednostka specjalna. Oddział ma za zadanie porwać z pałacu prezydenckiego Ivana Radka, generała o nacjonalistycznych poglądach, stanowiącego zagrożenie dla pokoju na świecie. Żołnierze pokonują ochronę generała i porywają go.
Kilka tygodni później, do Moskwy przyjeżdża prezydent Stanów Zjednoczonych, James Marshall (Harrison Ford). W niezaplanowanej przemowie na Kremlu, zapowiada mocną poprawę polityki zagranicznej, która miała by za zadanie dusić zło w zarodku. Podczas powrotu do kraju samolotem Air Force One, na pokład wkracza grupa bojowników pod dowództwem Iwana Korszunowa (Gary Oldman). Dzięki pomocy swojego agenta, likwidują ochronę i biorą pięćdziesięciu zakładników, pośród których jest wielu ważnych oficjeli, w tym najbliższa rodzina prezydenta. Terroryści żądają wypuszczenia generała Radka z więzienia, w przeciwnym wypadku, co pół godziny będą zabijać jednego zakładnika. Wiceprezydent USA (Glenn Close) dowodząca sztabem kryzysowym, nie zdaje sobie sprawy, gdzie jest prezydent. Marshall pozoruje swoją ucieczkę poprzez wystrzelenie pustej kapsuły ratunkowej, a sam ukrywa się przed terrorystami w luku bagażowym i przygotowuje się do walki, od której zależy życie jego rodziny i zakładników.

</doc>
<doc id="598081" url="https://pl.wikipedia.org/wiki?curid=598081" title="Kileab (syn Dawida)">
Kileab (syn Dawida)



</doc>
<doc id="598083" url="https://pl.wikipedia.org/wiki?curid=598083" title="USS Raleigh (1776)">
USS Raleigh (1776)

USS Raleigh – fregata żaglowa, jedna z trzynastu pierwszych statków autoryzowanych w roku 1775 przez Kongres Kontynentalny do użytku Marynarki Wojennej Stanów Zjednoczonych. Po przejęciu jej przez wojska brytyjskie w roku 1778 służyła jako HMS "Raleigh" w Royal Navy.
Jako USS Raleigh.
Zbudowana przez Jamesa Hacketta, Hilla i Paula w Portsmouth pod nadzorem Thomasa Thompsona, została zatwierdzona przez Kongres 13 grudnia 1775; kil zamontowano 21 marca 1776; a wodowano 21 maja 1776.
Wyposażona w galion przedstawiający Sir Waltera Raleigha wyruszyła na morze pod dowództwem kapitana Thomasa Thompsona 12 sierpnia 1777. Wkrótce połączyła się z fregatą "Alfred" i razem skierowali się w kierunku Francji. Trzy dni później natrafili na szkuner wiozący sfałszowane pieniądze z Massachusetts. Spaliwszy szkuner wraz z towarem, z wyjątkiem próbek, fregaty kontynuowały swoją transatlantycką trasę. 2 września przechwycili brytyjski bryg, "Nancy", i dowiedzieli się, że był on w tylnej eskorcie konwoju. Amerykanie wyruszyli w pogoń za brytyjskimi statkami i zbliżyli się do konwoju 4 września 1777.
Korzystając z przechwyconych sygnałów udało się rozdzielić konwój i przeprowadzić bitwę z okrętem HMS "Druid". "Raileigh" uszkodziła go, ale zbliżająca się eskorta konwoju zmusiła ją do odwrotu.
29 grudnia, "Raleigh" i "Alfred" zaopatrzywszy się w amunicję wyruszyły z L'Orient we Francji i obrali kurs wzdłuż wybrzeży Afryki. Schwytali brytyjski statek płynący z Senegalu udali się Oceanem Atlantyckim do Indii Zachodnich. 9 marca 1778 w pobliżu Małych Antyli, "Alfred", oddalony nieco od "Raleigh" został schwytany przez brytyjskie statki HMS "Ariadne" i HMS "Ceres". "Raleigh", nie będąc w stanie dołączyć do "Alfreda" na tyle szybko by mu pomóc, płynęła dalej na północ i wróciła do Nowej Anglii w kwietniu 1778.
Oskarżony o tchórzostwo i niewypełnienie obowiązków za to, że nie pomógł "Alfredowi", kapitan Thompson został zawieszony wkrótce po przybyciu do portu. 30 maja 1778 wyznaczono na jego stanowisko Johna Barry'ego.
Barry przybył do Bostonu objąć komendę "Raleigh" 24 czerwca, gdzie okazało się, że statek jest bez załogi i zapasów. Na domiar złego spotkał się z brakiem wsparcia ze strony odpowiedzialnych za statki urzędników, lecz pomimo ich złej woli zaciągnął załogę i dopilnował aprowizacji.
25 września "Raleigh" wypłynął do Portsmouth w konwoju z brygiem i slupem. Sześć godzin później dostrzegli dwa dziwne żagle. Po sprawdzeniu, że są to Brytyjczycy, dwa statki przewozowe zostały skierowane do portu a "Raileigh" odciągnęła przeciwnika. Do końca tego dnia i przez następny wrogie statki HMS "Unicorn" i HMS "Experiment" ścigały "Raleigh". Późnym popołudniem dwudziestego siódmego statek brytyjski zbliżył się. Rozpętała się siedmiogodzinna bitwa, przeważnie w zwarciu. Około północy odsunął się, a Barry przygotowywał się do przeprawienia statku pomiędzy wyspami Zatoki Penobscot.
Jednak wróg znowu naparł. Gdy "Raleigh" otworzył ogień, Barry skierował łódź w kierunku lądu. "Raleigh" wkrótce osiadła przy wyspie Wooden Ball. Brytyjczycy odsunęli się choć nie zaprzestali walki, a potem zakotwiczyli. Barry nakazał załodze spalenie "Raleigh" i zejście na ląd by kontynuować walkę.
Duża grupa, razem z Barrym, przedostała się na brzeg. Jedna łódź miała wrócić do "Raleigh" by zabrać resztę załogi i podłożyć ogień, jednak Brytyjczycy ponownie ostrzelali statek. Bitwa zakończyła się. Wszystkie trzy statki były uszkodzone szczególnie "Unicorn". Kilku członków załogi "Raleigh" zostało schwytanych na wyspie ale reszta, w tym Barry, dotarła z powrotem do Bostonu, przybywając 7 października
Jako HMS Raleigh.
Brytyjczycy przyholowali "Raleigh" dwudziestego ósmego i po naprawach dołączyli ją do Royal Navy jako HMS "Raleigh". Walczyła ona podczas wojny o niepodległość i brała udział w zdobyciu Charleston. Zakończyła służbę w maju 1780 i została sprzedana w czerwcu 1783.
Wizerunek "Raleigh" pojawia się na pieczęci stanowej stanu New Hampshire.

</doc>
<doc id="598084" url="https://pl.wikipedia.org/wiki?curid=598084" title="Drzewo genealogiczne dynastii Pahlawi">
Drzewo genealogiczne dynastii Pahlawi

W poniższym drzewie genealogicznym rodu Pahlawich - ostatniej dynastii na irańskim tronie - zastosowano polską transkrypcję imion i nazwisk, z wyjątkiem osób urodzonych po 1979 roku na emigracji w Stanach Zjednoczonych lub Europie Zachodniej (wówczas podano pisownię stosowaną w danym kraju). 
W poniższym zestawieniu uwzględniono wszystkich znanych potomków założyciela dynastii Rezy Szacha Pahlawiego, niezależnie od tego, czy przysługiwały im tytuły królewskie i książęce. 
 Reza Szah Pahlawi (1878-1944)
 ~Mariam Chanum
 ├Fatemah Pahlawi (1903-1992)
 ~Hadi Atabaj (zm. 1971)
 ├Amir Reza Atabaj (ur. 1925)
 ~Gail Mildred
 ├Aria Atabaj (ur. 1960)
 ~Roxana (?)
 ├Donia Atabaj (ur. 1961)
 ~(?) Enu
 ├Amir Ali Enu (ur. 1989)
 ├Massumeh Atabaj (ur. 1961)
 ~Muhammad Mottahedan
 ├Lily Mottahedan (ur. 1987)
 ├Sam Mottahedan (ur. 1993)
 ~Mahindocht Mokri
 ├Reza Atabaj (ur. 1964)
 ~Matul Gharaguzlu
 ├Simine Atabaj (ur. 1927)
 ~Keneth Eugene Hägström (ur. 1926)
 ├Minou Hägström (ur. 1949)
 ~Frank Manley
 ├John Manouchehr Manley (ur. 1966)
 ├Cyrus Atabaj (1929-1996)
 ~(?) Behrun
 ~(?) Amir Aslani 
 ~Tadżmah Chanum
 ~Safiah Chanum 
 ~Tadż ol-Molouk (1896-1982)
 ├Szams Pahlawi (1917-1996)
 ~Fereidun Dżam (ur. 1914)
 ~Mehrdad Pahlbod (ur. 1917)
 ├Szachboz Pahlbod (ur. 1946)
 ~Beatrice Anne Young (ur. 1946)
 ├Anahita Pahlbod (ur. 1973)
 ├Mandana Pahlbod (ur. 1976)
 ├Mitra Pahlbod (ur. 1978)
 ├Szahiar Pahlbod (ur. 1949)
 ~Ladislaja Maria Karolina (ur. 1950)
 ~Modżahid Bachtiar
 ├Shahin Peter Pahlbod (ur. 1989)
 ├Adelia Lydia Theresa Pahlbod (ur. 1992)
 ├Szahrazad Pahlbod (ur. 1952)
 ~Howard Lay Burris (ur. 1950) 
 ├Mohammad Reza Pahlawi (1919-1980)
 ~Fauzijja bint Fu’ad (1921-2013)
 ├Szachnaz Pahlawi (ur. 1940)
 ~Ardeszir Zahedi (ur. 1928)
 ├Zahra Mahnaz Zahedi (ur. 1958)
 ~Chosrow Jahanbani (ur. 1942)
 ├Keichosrow Jahanbani (ur. 1971)
 ├Fawzieh Jahanbani (ur. 1973)
 ~Soraya Esfandiary Bachtiari (1932-2001)
 ~Farah Diba (ur. 1938)
 ├Cyrus Reza Pahlawi (ur. 1960)
 ~Jasmine Etemad Amini (ur. 1968)
 ├Noor Pahlavi (ur. 1992)
 ├Iman Pahlavi (ur. 1993)
 ├Farah Pahlavi (ur. 2004)
 ├Farahnaz Pahlawi (ur. 1963)
 ├Ali Reza Pahlawi II (1966-2011)
 ~Raha Didevar
 ├Iryana Leila Pahlavi (ur. 2011)
 ├Leila Pahlawi (1970-2001)
 ├Aszraf Pahlawi (ur. 1919)
 ~Ali Kawam
 ├Szahram Pahlawi-Nia (ur. 1939)
 ~Niloufar Afszar (ur. 1950)
 ├Cyrus Pahlawi-Nia (ur. 1969)
 ~Ahmad Szafik
 ├Szahriar Mustafa Szafik (1945-1979)
 ~Françoise Mariam
 ├Nader Szafik (ur. 1968)
 ~Roszanak Malek
 ~Catherine Wannamker (ur. 1974) 
 ├Dara Szafik (ur. 1970)
 ├Azadeh Pahlawi-Szafik (ur. 1951)
 ~Farszad Wahid (1924-1979)
 ├Kamran Farszad Wahid (ur. 1973)
 ~Mehdi Buszehri
 ├Ali Reza Pahlawi I (ur. 1922)
 ~Christiane Cholewska
 ├Ali Patrick Pahlawi (ur. 1944)
 ~Sonja Lauman
 ├Dawoud Pahlawi (ur. 1971)
 ├Houd Pahlawi (ur. 1972)
 ├Muhammad Junes Pahlawi (ur. 1977) 
 ~Kamar ol-Molouk (1904-1995)
 ├Golam Reza Pahlawi (ur. 1923)
 ~Homa Alam
 ├Mehrnaz Pahlawi (1949-1951) 
 ├Bahman Pahlawi (ur. 1950)
 ~Szohreh Dowlati 
 ~Szachzadi Manidżeh Chanum
 ├Azardocht Pahlawi (ur. 1964)
 ~Darab Gandżi (ur. 1965)
 ├Mariam Pahlawi (ur. 1966)
 ├Bahram Pahlawi (ur. 1970)
 ~Iman Ali
 ~Ismat ol-Molouk (1905-1995)
 ├Abdul Reza Pahlawi (1924-2004)
 ~Pari Sima Zand (ur. 1930)
 ├Kamjar Pahlawi (ur. 1952)
 ├Sarwnaz Pahlawi (ur. 1955)
 ~Horatio Lonsdale-Hands (ur. 1958)
 ├Tiffany Lonsdale-Hands (ur. 1985)
 ├Ahmad Reza Pahlawi (1925-1981)
 ~Simin Tadż Chanum
 ├Szachruch Pahlawi (ur. 1947)
 ├Szachlah Pahlawi (ur. 1948)
 ~Stephen R. Correia 
 ~Roza Bozorgnia
 ├Szachin Pahlawi (ur. 1959)
 ├Iskander Pahlavi (ur. 1993)
 ├Zachary Pahlavi (ur. 1995)
 ├Gregory Pahlavi (ur. 1997)
 ├Zara Pahlavi (ur. 2000)
 ├Szachrnaz Pahlavi (ur. 1964)
 ~(?) Medvestsky
 ├Natasha Pahlavi-Medvestsky (ur. 1998)
 ├Sara Pahlavi-Medvestsky (ur. 2000)
 ├Parinaz Pahlawi (ur. 1970)
 ├Mahmud Reza Pahlawi (1926-2001)
 ~Mehri Docht
 ~Françoise Maryam (ur. 1945)
 ├Fatemeh Pahlawi (1928-1987)
 ~Vincent Lee Hillyer (1924-1999)
 ├Kayvon Pahlavi Hillyer (ur. 1952)
 ~Mahasti Sahebdivani (ur. 1954)
 ├Shahab Pahlavinia Hillyer (ur. 1978)
 ~Heideh Farah
 ├Shayar Pahlavi Hillyer (ur. 1989)
 ├Kaveh Pahlavi Hillyer (ur. 1992)
 ├Rana Pahlavi Hillyer (1953-1954)
 ├Darius Pahlavi Hillyer (ur. 1956 lub 1957)
 ~Hali Lynn McCallum (ur. 1961)
 ├Douglas Pahlavi Hillyer (ur. 1980)
 ├Jacob Michael Pahlavi Hillyer (ur. 1982)
 ~Muhammad Amir Chatami (1920-1975)
 ├Kambiz Chatami (ur. 1961)
 ├Pari Chatami (ur. 1962)
 ├Ramin Chatami (ur. 1967) 
 ├Hamid Reza Pahlawi (1932-1992)
 ~Szachzadi Minou Chanum (ur. 1933)
 ├Niloufar Pahlawi (ur. 1953)
 ~Homa Chamnei
 ├Behzad Pahlawi (1957-1981)
 ├Nazak Pahlawi (ur. 1959)
 ~Simin Sadogh
 ├(?) Pahlawi - syn
 ~Houri Chamnei
 ├Dżafar Pahlawi (ur. 1969) 
 ~Doris Thomas
 ├(?) Pahlawi (ur. 1975) - syn

</doc>
<doc id="598085" url="https://pl.wikipedia.org/wiki?curid=598085" title="Księżniczka piękna">
Księżniczka piękna

 ("Neolamprologus pulcher") – gatunek słodkowodnej ryby z rodziny pielęgnicowatych. Bywa hodowana w akwariach.
Występowanie.
Litoral żwirowy i piaszczysty Jeziora Tanganika w Afryce.
Opis.
Ciało bocznie spłaszczone, jasnobrązowe, krawędzie płetw biało obrzeżone. Dorastają do 8 cm długości.
Dymorfizm płciowy.
Samce mają nieco dłuższe płetwy.
Rozmnażanie.
Dobierają się w pary. Za swoją kryjówkę i miejsce rozrodu obierają szczeliny skalne. Samica składa w muszli 20 – 60 (duża samica do 300) ziaren ikry. Larwy wykluwają się po ok. 3 dniach, a po kolejnych 7 dniach narybek rozpoczyna samodzielne żerowanie. Ikrą i narybkiem opiekują się obydwoje rodzice, a także starsze rodzeństwo. Mogą tworzyć rodziny wielopokoleniowe.

</doc>
<doc id="598086" url="https://pl.wikipedia.org/wiki?curid=598086" title="Neolamprologus pulcher">
Neolamprologus pulcher



</doc>
<doc id="598090" url="https://pl.wikipedia.org/wiki?curid=598090" title="Tomasz Łysiak">
Tomasz Łysiak

Tomasz Łysiak (ur. 9 grudnia 1970 w Warszawie) – polski pisarz, dziennikarz, publicysta, scenarzysta. Twórca radiowej audycji satyrycznej DeDektyw Inwektyw. Współzałożyciel Stowarzyszenia Sióstr i Braci Henryka II Pobożnego i ks. Anny Śląskiej.
Radio.
Od 1993 – cotygodniowe felietony „Jaka głowa taka mowa” wygłaszane na antenie Radia WAWA. Zbiór felietonów został wydany w formie książki przez wydawnictwo Von Boroviecky.
Od 1996 – prowadzi codzienną, poranną audycję satyryczną „DeDektyw Inwektyw”. Audycja była emitowana nieprzerwanie od listopada 1996 do kwietnia 2021 (do momentu odejścia Łysiaka z radia WAWA). Wybór nagrań został wydany przez Radio WAWA na płytach z okazji jubileuszu 15-lecia w 2011.000
Literatura.
Autor Trylogii Szalbierskiej – „Szalbierz” (2007), „Bliznobrody” (2008), „Psy Tartaru” (2010). Akcja tych trzech części, osadzonych w realiach średniowiecznej Polski, rozgrywa się podczas najazdu Tatarów z 1241 r.
W 2008 opowiadanie „Dwunasta zapałka” otwierało zbiorczą pracę wydaną przez NCK z okazji 90. rocznicy odzyskania niepodległości – „Jedenastu dzielnych ludzi”.
W 2013 ukazała się powieść „Cytadela” (wyd. NCK) opowiadająca o okresie manifestacji patriotyczno-religijnych w Warszawie tuż przed wybuchem powstania styczniowego. Książka zdobyła tytuł „Najpiękniejszej książki roku” w 54. konkursie Warszawskich Targów Książki.
W albumie „I wojna światowa nad Sanem”, wydanym w 2014 przez Muzeum Regionalne w Stalowej Woli, z okazji setnej rocznicy rozpoczęcia Wielkiej Wojny znalazł się esej „Dwa pierścionki. Rzecz o Władysławie Leśniaku”. Nagroda literacka miasta Stalowej Woli 2014 „Gałązka sosny”.
W 2015 ukazał się w formie książkowej zbiór esejów historycznych „Medalion na pancerzu” (wyd. Prohibita).
W 2018 ukazała się książka „Sybir. Zesłanie Józefa P.”, w zbeletryzowanej formie przedstawiająca losy Józefa Piłsudskiego z czasów jego zsyłki na Syberię.
Publicystyka.
W latach 90. XX wieku publikował teksty i rysunki na łamach tygodnika „Nowe Państwo”, w którym był szefem działu kultury. Pisał felietony w dzienniku „Życie” (2004–2005) oraz jego dodatku weekendowym „Warszawiaku”.
Publicysta i felietonista tygodnika „wSieci”.
Publikuje w tygodniku „Gazeta Polska”, w którym od stycznia 2016 r. jest szefem działu Historia. Twórca i redaktor comiesięcznego dodatku „Gazeta Polska. Historia. Drogi do niepodległości”.
Telewizja.
Od 2016 wraz z Robertem Kaczmarkiem, prowadzi na antenie TVP cykl programów „Nakręceni na dokument”. Program prezentujący archiwalne filmy dokumentalne o historii Warszawy.
Od 2017 współprowadzi na antenie TVP3 Warszawa (obecnie z historykiem dr. Krzysztofem Rakiem) cykl rozmów o historii i kulturze „CHiP – Cywilizacja, Historia i Polityka. Rozmowy niecodzienne”.
Autor cyklu o nieznanych historiach Warszawy – „Warszawa mówi” dla TVP3 Warszawa.
Film.
Autor scenariusza do promującego Polskę filmu „Polska na trzech ekranach” (reż. Andrzeja Kałuszko), który był głównym elementem wystawy polskiego pawilonu na EXPO 2008 w Saragossie.
Scenarzysta trzech fabularyzowanych dokumentów w reż. Macieja Pawlickiego „Śluby rycerskie” (2011) – o soborze w Konstancji i postaci Pawła Włodkowica; „Dybowski 1863” (2013) – o aresztowaniu przez władze carskie Benedykta Dybowskiego i „Hołd carów” (2013) – o hołdzie Szujskich.
Jako współautor (wraz z Marcinem Wolskim, Antonim Krauze, Maciejem Pawlickim) uczestniczył w pracach nad scenariuszem filmu „Smoleńsk” (2014) w reż. Antoniego Krauzego.
Jest głównym scenarzystą filmu fabularnego „Legiony” w reż. Dariusza Gajewskiego. Obrazu pokazującego przez pryzmat doświadczeń młodych żołnierzy legionistów czasy odzyskiwania niepodległości.
Scenarzysta i narrator serialu dokumentalnego „Cud Wisły” (2020), opowiadającego o bitwie warszawskiej z okazji stulecia zwycięstwa nad bolszewikami w 1920.
Autor dokumentu „Noc Belwederska”, opisującego w formie reportażu wydarzenia związane z wybuchem powstania listopadowego, które rozgrywały się w Warszawie w 1830.
Za „Legiony” nagrodzony, wraz z Maciejem Pawlickim i opozycjonistą solidarnościowym Adamem Borowskim, Drzwiami do Wolności na XI Międzynarodowym Festiwalu Filmowym NNW.
Życie prywatne.
Żonaty z Magdaleną. Jest synem pisarza Waldemara Łysiaka, a także ojcem reżysera Tadeusza Łysiaka.

</doc>
<doc id="598096" url="https://pl.wikipedia.org/wiki?curid=598096" title="Urobek">
Urobek

Urobek – kopalina pozyskana poprzez robotę górniczą, niezależnie od frakcji i zawartości skały płonnej. 
Oddzielenie kopaliny od skały płonnej.
W przypadku kopalin węgla, zanieczyszczenia skalne mogą stanowić od 30 do 40% wywożonego na powierzchnię urobku.
Kopalinę od skały płonnej rozdziela się na powierzchni, w zakładzie wzbogacania. W Polsce najczęściej stosowana metoda wzbogacania węgla to metoda wodna, w której wykorzystuje się siłę grawitacji i różnice w gęstości węgla i skał. Skała jest cięższa od węgla, więc w wodzie opada szybciej niż węgiel. Skała opada na dno a węgiel jest zbierany z góry. Wykorzystuje się do tego osadzarki pulsacyjne.

</doc>
<doc id="598098" url="https://pl.wikipedia.org/wiki?curid=598098" title="Jean Bottéro">
Jean Bottéro

Jean Bottéro (ur. 30 sierpnia 1914; zm. 15 grudnia 2007), francuski historyk, asyriolog, biblista, badacz starożytnego Bliskiego Wschodu.

</doc>
<doc id="598099" url="https://pl.wikipedia.org/wiki?curid=598099" title="Szczelinowiec pięciopręgi">
Szczelinowiec pięciopręgi

Szczelinowiec pięciopręgi ("Neolamprologus tretocephalus") – słodkowodna ryba z rodziny pielęgnicowatych. Hodowana w akwariach.
Występowanie: litoral żwirowy i skalny północnej części Jeziora Tanganika w Afryce, na głębokości od 5 do 18 metrów.
Opis.
Ciało bocznie spłaszczone, wydłużone, jasne, z sześcioma ciemnymi, pionowymi pasami. Dolna część głowy oraz płetwy o zabarwieniu niebieskim. Dorastają do 15 cm długości.
Ryby agresywne, terytorialne. Dobierają się w pary. Za swoją kryjówkę i miejsce rozrodu obierają szczeliny skalne. Samica składa w muszli ponad 200 ziaren ikry. Larwy wykluwają się po ok. 3 dniach, a po kolejnych 7 dniach narybek rozpoczyna samodzielne żerowanie. Ikrą i narybkiem opiekuje się samica. Samiec chroni rewir przed intruzami.
Dymorfizm płciowy: trudny do rozróżnienia, samce mają dłuższe płetwy brzuszne i są większe od samic.

</doc>
<doc id="598100" url="https://pl.wikipedia.org/wiki?curid=598100" title="Neolamprologus tretocephalus">
Neolamprologus tretocephalus



</doc>
<doc id="598103" url="https://pl.wikipedia.org/wiki?curid=598103" title="Szkarłatny pilot">
Szkarłatny pilot

 – pełnometrażowy film anime z 1992 roku wyprodukowany przez japońskie Studio Ghibli. Opowiada historię włoskiego asa lotnictwa z okresu I wojny światowej, zarabiającego na życie jako łowca nagród. Pilot ten, dawniej znany jako Marco Paggot, został obłożony klątwą, z powodu której ma twarz świni. Stąd jego przydomek Porco Rosso, co po włosku oznacza „czerwona świnia” (włoskie dosł. tłumaczenie tytułu japońskiego: „Il maiale cremisi”, a angielskie: The Crimson Pig).
Opis fabuły.
Jest rok 1929 – we Włoszech narasta faszyzm. Piloci, którzy przeżyli I wojnę światową pracują jako najemnicy, chroniąc transporty przed łupiącymi je piratami. Tytułowy bohater filmu jest najlepszym z pilotów, mieszka na bezludnej wysepce na Morzu Adriatyckim. Z tego miejsca wyrusza swoim hydroplanem w pościgi za piratami. Porco jest samotnikiem, pozornie niezbyt szczęśliwym. Cichą miłością darzy swoją przyjaciółkę z dzieciństwa, a obecnie wdowę Ginę, właścicielkę hotelu "Adriano", w którym spotykają się żołnierze, łowcy i piraci. Tu właśnie Porco poznaje Curtisa, pilota amerykańskiego, którego piraci wynajmują, aby pozbył się "Szkarłatnego Pilota". Pomimo ataku Curtisa przeprowadzonego, gdy Porco leciał do Mediolanu dokonać napraw samolotu, Porco uchodzi z życiem, lecz samolot nadaje się tylko do generalnego remontu. Zajmuje się nim jego stary przyjaciel, Piccolo, którego wnuczka Fio Piccolo odziedziczyła po swoim dziadku talent inżynierski. Przyłącza się ona do Porco, aby dopilnować, że zapłaci on za bardzo kosztowny remont.
Okazuje się, że Porco i Curtis stają się rywalami nie tylko do tytułu najlepszego pilota, ale również i do serca Giny. Curtis zresztą ma zwyczaj oświadczać się każdej napotkanej pięknej kobiecie, oświadcza się nawet młodziutkiej Fio. W końcu dochodzi do oficjalnego pojedynku pomiędzy rywalami, który z walki powietrznej przeradza się w bijatykę na pięści. Zwycięzcą zostaje Porco i dzięki temu jego rachunki zostają opłacone przez Curtisa, a wszyscy zaraz po tym uciekają w popłochu przed nadlatującym samolotami włoskiego lotnictwa, które przybywa, aby przerwać nielegalny pojedynek. Epilog sugeruje, że Marco powrócił do ludzkiej postaci.
Przedstawione samoloty.
Większość samolotów przedstawionych w tym anime ma swoje odpowiedniki w rzeczywistości.
Wersja polska.
Opracowanie wersji polskiej:
Reżyseria:
Dźwięk i montaż:

</doc>
<doc id="598104" url="https://pl.wikipedia.org/wiki?curid=598104" title="Besiktas JK">
Besiktas JK



</doc>
<doc id="598107" url="https://pl.wikipedia.org/wiki?curid=598107" title="Perć">
Perć

Perć – ścieżka w górach dla owiec i pasterzy, jak również jest to ścieżka wydeptana przez kozice. Percie są wykorzystywane przez turystów.
Percią nazwane są także znane szlaki w polskich górach: np. Orla Perć w Tatrach, Sokola Perć w Pieninach albo Perć Akademików na Babiej Górze.

</doc>
<doc id="598108" url="https://pl.wikipedia.org/wiki?curid=598108" title="Kanton Redange">
Kanton Redange

Kanton Redange – jeden z 12 kantonów w Luksemburg, znajduje się w zachodniej części kraju. Do 2015 roku należał do dystryktu Diekirch.
W skład kantonu wchodzi 10 gmin:

</doc>
<doc id="598110" url="https://pl.wikipedia.org/wiki?curid=598110" title="Kapizm">
Kapizm

Kapizm (koloryzm) – kierunek malarski, który wykształcił się i zdominował polską sztukę w drugiej dekadzie dwudziestolecia międzywojennego. Nazwa utworzona od skrótu K.P. oznaczającego (pierwotnie żartobliwie) Komitet Paryski, będący stowarzyszeniem pomocy dla studentów wyjeżdżających na studia malarskie do Francji, zawiązanym w 1923 roku pod patronatem Józefa Pankiewicza na krakowskiej ASP.
Geneza.
Zalążkiem tego ugrupowania polskich kolorystów była grupa studentów krakowskiej ASP (głównie z pracowni Józefa Pankiewicza), którzy zorganizowali „Komitet Paryski” w celu zbierania środków na wyjazd studyjny do Francji. Kilkumiesięczny pobyt zagraniczny po wyjeździe w 1924 roku rozciągnął się na okres wieloletni. W tym czasie w Paryżu oficjalnie powstała filia krakowskiej uczelni, nad którą opiekę w 1925 objął J. Pankiewicz, dzięki swym wcześniejszym znajomościom (m.in. przyjaźni z P. Bonnardem) zapewniający uczniom czynny kontakt z miejscowym środowiskiem artystycznym. Młodzi malarze zakończyli tam studia i uzyskali dyplomy; większość z nich w latach 1930–1931 powróciła do kraju, zajmując się popularyzacją swego malarstwa na gruncie rodzimym. W swej dalszej działalności objęci zostali wpływowym patronatem oraz mecenatem, częściowo też ze strony arystokracji i ziemiaństwa. M.in. miejscem oparcia dla artystów stały się dwory Mycielskich w Wiśniowej, Mańkowskich w Rudkach oraz Potockich w Krzeszowicach.
Cechy malarstwa.
Podstawowe założenia koloryzmu zostały ukształtowane pod wpływem francuskich postimpresjonistów (głównie Cézanne’a i Bonnarda), czemu towarzyszyły inspiracje barokowym malarstwem weneckim. Artyści wykształcili sposób malowania na gruncie koncepcji malarskiej wraz z operowaniem zarówno kolorem, który tworzył kompozycję, przestrzeń i światło, jak i fakturą. Akcentowanie go w kompozycji osłabiało znaczenie formy, gdyż według własnego sformułowania kapiści „kształtowali formę kolorem”; był on ważniejszy od konstrukcji, miał też decydować o nastroju całego przedstawienia. W tym celu posługiwali się wielobarwną fakturą, odtwarzając rzeczywistość jako zagęszczoną materię rozedrganych plam barwnych. Zasadniczo unikali czerni, za to z upodobaniem operowali barwami ciepłymi (czerwień, żółć, oranż), zaznaczając cienie chłodnymi (zieleń, błękit). Stosowali jasne kolory, rozjaśnione bielą, często nakładane drobnymi plamkami, lecz w efekcie tworzące jednolitą materię malarską. Wprowadzając w nią kontrast, osiągali „dźwięczność koloru” i uprawiali „gry barwne”, które J. Czapski wyjaśniał tak: „Płaszczyzna gładka w zestawieniu z jaśniejszą plamą ciemnieje, przy ciemnej jaśnieje, płaszczyzna szara w zestawieniu z czerwoną zielenieje itp. Na tym polega gra barwna.”.
Skupiając się na kwestiach czysto malarskich, w zakresie tematyki kapiści odrzucali treści literackie i historyczno-anegdotyczne z jakąkolwiek symboliką czy odwołaniami do literatury. Negując wartość malarstwa historycznego i symbolicznego wykorzystującego artystyczną iluzję, nie zajmowali się przekazem w swych obrazach, które pozbawione aluzji i dwuznaczności, miały być bezpośrednie i czytelne. Dlatego sięgali do tematyki niezwykle prostej, jaką stanowiły pejzaże (często niezbyt malownicze), martwe natury (często bukiety kwiatów), portrety (częściej kobiece) oraz sceny figuralne we wnętrzach. Konkludując powyższe, J. Cybis stwierdzał w artystycznym credo, iż obraz ma być jedynie kreacją plastyczną, realizacją malarskiego piękna, bez uwzględniania treści ideowej, myślowej, gdyż chodzi tylko o „kwalitet”, a nie poszukiwanie treści.
Ugrupowanie.
Do Paryża we wrześniu 1924 wyjechali: Jan Cybis, Józef Czapski, Seweryn Boraczok, Artur Nacht-Samborski, Tadeusz Piotr Potworowski, Hanna Rudzka-Cybisowa, Janina Przecławska, Janusz Strzałecki, Marian Szczyrbuła, Zygmunt Waliszewski. Dołączyli do nich: rzeźbiarz Jacek Puget, Dorota Seydenmannowa i Stanisław Szczepański, później też Jerzy Wolff, Józef Krzyżański, Eugeniusz Geppert, Czesław Rzepiński.
Pierwsza ekspozycja ich prac odbyła się w roku 1930 w paryskiej Galerie Zak, w następnym wystawiali swe obrazy w Genewie (Galerie Moos). W tym samym roku zorganizowali wystawę w Warszawie. Ostatnia oficjalna prezentacja dorobku twórczego miała miejsce w 1934 w warszawskim Instytucie Propagandy Sztuki. Swe artystyczne założenia i poglądy przedstawiali na łamach czasopisma „Głos Plastyków”, gdzie m.in. stwierdzali:
Prowadzili też działalność publicystyczną (Czapski, Cybis, Jarema, Szczepański, Potworowski), wyrażającą się w żartobliwej opinii, że „co drugi kapista pisze, a co trzeci maluje”; podejmowali nawet eksperymenty teatralne (Jarema).
Do najważniejszych przedstawicieli tego kierunku należą:
Z kapizmem okresowo związani byli także członkowie powstałej później krakowskiej grupy Zwornik o orientacji kolorystycznej, tacy jak Zbigniew Pronaszko, Jerzy Fedkowicz, Jerzy Wolff czy Henryk Gotlib.
Wkład i znaczenie.
Do polskiej kultury artystycznej kapiści wnieśli silne wpływy francuskiego postimpresjonizmu, mimo iż ówczesna awangarda zajęła stanowisko krytyczne wobec ich twórczości. Przy biernym, nazbyt powierzchownym stosunku do natury zarzucano im kształtowanie nowego akademizmu. Niektórzy z twórców (Waliszewski, Czapski, Potworowski czy Wolff) z biegiem czasu wykształcili styl indywidualny, odstający od programowych założeń grupy. Najsilniejszą osobowością i głównym ideologiem polskiego koloryzmu był Jan Cybis, żartobliwie zwany Janem Kapistą, którego cechowało malarstwo o silnej fakturze, dającej efekt wielobarwnego reliefu. Po II wojnie światowej kapiści zajęli stanowiska wykładowców na uczelniach artystycznych. W malarstwie polskim przyczynili się do ugruntowania wysokiej kultury plastycznej, dzięki nim nastąpiła też w artyzmie dominacja koloru, rzutująca na inne kierunki (formizm, futuryzm, prymitywizm). Wywarli również istotny wpływ na odejście od tak mocno ugruntowanego w Polsce malarstwa historycznego i symbolicznego.

</doc>
<doc id="598111" url="https://pl.wikipedia.org/wiki?curid=598111" title="Teresin (powiat rawski)">
Teresin (powiat rawski)

Teresin – wieś w Polsce, położona w województwie łódzkim, w powiecie rawskim, w gminie Biała Rawska.
Wieś stanowi sołectwo.
Teresin wymieniany był już w 1892 r. 
Na terenie wsi działa OSP Teresin.
W latach 1975–1998 Teresin należał administracyjnie do województwa skierniewickiego.
Przed 2023 r. miejscowość była częścią wsi Orla Góra.

</doc>
<doc id="598113" url="https://pl.wikipedia.org/wiki?curid=598113" title="Planiglob">
Planiglob

Planiglob - mapa przedstawiająca półkulę ziemską w postaci koła, wykonana postaci odwzorowania azymutalnego równopowierzchniowego Lamberta.

</doc>
<doc id="598114" url="https://pl.wikipedia.org/wiki?curid=598114" title="Emergency (seria)">
Emergency (seria)

Emergency – seria komputerowych strategicznych gier czasu rzeczywistego produkowana przez niemiecką firmę Sixteen Tons Entertainment, w której zadaniem gracza jest ochrona ludzkiego życia. Pierwszą część wydało TopWare CD Service AG, a następne, do 2010 roku wydawało Take-Two Interactive. Wszystkie części serii po 2010 roku wydaje Deep Silver. Rozgrywka w serii polega na dowodzeniu służbami ratowniczymi i porządkowymi (straż pożarna, pogotowie ratunkowe, policja, służby techniczne) w trakcie akcji, bądź katastrofy.
Seria składa się z następujących tytułów:
Produkcja serii.
Za powstanie i rozwój "Emergency" odpowiedzialne było założone w 1993 roku przez Ralpha Stocka niemieckie studio Sixteen Tons Entertainment. Począwszy od 1998 producent dostarczył pięć części serii, kilka odsłon pobocznych oraz dodatków, oprócz "Emergency 2012", "Emergency 2013" i "Emergency 2014", za które odpowiadało Quadriga Games.

</doc>
<doc id="598115" url="https://pl.wikipedia.org/wiki?curid=598115" title="James Van Allen">
James Van Allen

James Alfred Van Allen (ur. 7 września 1914 w Mount Pleasant w stanie Iowa, zm. 9 sierpnia 2006 w Iowa City) – fizyk amerykański, badacz kosmosu. Jeden z twórców pierwszego amerykańskiego sztucznego satelity. Odkrył pasy radiacyjne wokół Ziemi (Pasy Van Allena).
Życiorys.
Szkoła i studia.
W 1931 roku ukończył Wyższą Szkołę Publiczną w Mount Pleasant. W 1935 roku otrzymał stopień Bachelor of Science (B.Sc. - licencjat) na Iowa Wesleyan College w Mount Pleasant. Podczas swoich studenckich lat śledził meteory, kierując magnetycznym przeglądem w Mount Pleasant oraz mierzył promieniowanie kosmiczne na poziomie ziemi. W 1936 roku otrzymał tytuł magistra fizyki na University of Iowa. W 1939 roku otrzymał stopień doktora fizyki jądrowej na tymże uniwersytecie. W swoich badaniach doktoranckich mierzył reakcję deuteron-deuteron.
Praca.
W 1940 roku pracował w Carnegie Institution w Waszyngtonie nad detonatorami zbliżeniowymi do rakiet i bomb lotniczych.
W kwietniu 1942 roku przeniósł się do Laboratorium Fizyki Stosowanej na Johns Hopkins University. Tam pracował nad rozwinięciem odporności próżniowej lampy elektronowej. Po ataku na Pearl Harbour wstąpił do marynarki wojennej. Służył na południowym Pacyfiku jako zastępca oficera broni.
W 1946 odszedł z US Navy. Wrócił do Laboratorium Fizyki Stosowanej. Zorganizował i prowadził zespół do badań na dużych wysokościach. Używał przechwyconych po II wojnie światowej rakiet V-2. Były one jednak za ciężkie i nie mogły osiągnąć odpowiedniej wysokości. W tej sytuacji Van Allen zaprojektował własną rakietę, złożoną z elementów wojskowych pocisków Aerojet WAC Corporal i stworzonych dla marynarki Bumblebee. Nazwano ją "Aerobee". Były odpalane z 53-metrowych wież. Mogły osiągnąć wysokość 130 km z ładunkiem 68 kg. W latach 1946-1951 pod kierownictwem Van Allena i jego współpracownika Ernsta Krause wystrzelono 48 rakiet V-2 i 30 Aerobee.
W 1949 roku ogłosił razem z kmdr. Lee Lewisem, kmdr. G. Halvorsonem i S. Fredem Singerem pomysł "Rockoon" – połączenia balonu meteorologicznego z rakietą. Rakieta miała być odpalana, gdy balon osiągnie odpowiednią wysokość. Dzięki temu rakiety docierały wyżej niż kiedy startowały z ziemi. Sama nazwa "rockoon" powstała z połączenia słów rakieta ("rocket") i balon ("baloon"). 
5 kwietnia 1950 roku Van Allen porzucił Laboratorium Fizyki Stosowanej na rzecz badań w Brookhaven National Laboratory. Wiosną 1950 roku rozpoczął dyskusję nad stworzeniem i koordynacją ogólnoświatowego programu naukowego nawiązującego do zbliżającego się maksimum w aktywności słonecznej. Program naukowy oparty był na dwóch poprzednich tzw. Polar Years (1882-1883, 1932-1933) i obliczony na zwiększenie świadomości istnienia ziemskiej atmosfery. W ten sposób narodził się Międzynarodowy Rok Geofizyczny (1957-1958), dzięki któremu rząd Stanów Zjednoczonych podjął się wystrzelenia satelitów służących obserwacjom geofizycznym.
W 1951 roku James Van Allen został rektorem wydziału fizyki University of Iowa w Iowa City. Zachęcał studentów do udziału w badaniach kosmosu.
W 1952 roku nie dostał zezwolenia na odpalanie swoich rockoons z racji zagrożenia jakie stwarzały dla ludności. W związku z tym poprosił marynarkę o możliwość kontynuowania badań na lodołamaczu „Eastwind” stacjonującym na Grenlandii. W 1953 badania przy użyciu rockoon przyniosły pierwsze ślady istnienia pasów radiacyjnych wokół Ziemi.
31 stycznia 1958 roku wystrzelono pierwszego amerykańskiego satelitę – Explorera I (w cztery miesiące po Sputniku 1). Na pokładzie znalazły się urządzenia do badania promieniowania kosmicznego zaprojektowane przez Van Allena i jego studentów. Dane z Explorerów I i III pozwoliły odkryć rejon, w którym promieniowanie cząsteczkowe jest utrzymywane przez ziemskie pole magnetyczne. 6 grudnia 1958 wystrzelono Pioneera 3. Dane otrzymane za jego pomocą pozwoliły Van Allenowi odkryć drugi pas radiacyjny.
Van Allen kierował badaniami naukowymi dwudziestu czterech ziemskich satelitów i misji planetarnych, począwszy od pierwszego amerykańskiego satelity Explorer 1, poprzez satelity Explorer III i Hawkeye 1, sondy Pioneer 10 i Pioneer 11, Mariner, Voyager, Galileo.
W 1985 roku odszedł na emeryturę. Zmarł 9 sierpnia 2006 roku w szpitalu uniwersyteckim w Iowa City z powodu niewydolności serca.
Wyróżnienia.
James Van Allen został uhonorowany m.in.:
Otrzymał również 13 doktoratów honorowych.

</doc>
<doc id="598116" url="https://pl.wikipedia.org/wiki?curid=598116" title="Kanton Vianden">
Kanton Vianden

Kanton Veianen – jeden z 12 kantonów w Luksemburgu, znajduje się we wschodniej części kraju. Przed 3 października 2015 należał do dystryktu Diekirch.
W skład kantonu wchodzą 3 gminy:

</doc>
<doc id="598119" url="https://pl.wikipedia.org/wiki?curid=598119" title="Jean Bottero">
Jean Bottero



</doc>
<doc id="598120" url="https://pl.wikipedia.org/wiki?curid=598120" title="Prefektura Yamanashi">
Prefektura Yamanashi

 – prefektura znajdująca się w regionie Chūbu w Japonii na wyspie Honsiu ("Honshū"). Jej stolicą jest miasto Kōfu.
Geografia.
Prefektura leży w centralnej części wyspy Honsiu. Graniczy z prefekturami: Kanagawa, Nagano, Shizuoka, Saitama oraz Tokio. Jest otoczona górami: na południu, na granicy z prefekturą Shizuoka leży wulkan Fudżi (3776 m), na północnym wschodzie – łańcuch gór Okuchichibu, na zachodzie – góry Akaishi (Alpy Południowe) i na północy – m.in. Kaya-ga-take i Yatsu-ga-take. Najdłuższa rzeka prefektury, Fuji, ma 122,4 km długości. 
Na północ od góry Fudżi, u jej podnóży, znajduje się Pięć Jezior Fudżi: Yamanaka (o powierzchni 6,78 km²), Kawaguchi (5,7), Motosu (4,7), Sai (2,12) i Shōji (0,51). Ich obszar jest objęty Parkiem Narodowym Fudżi-Hakone-Izu.
Historia.
Na obecnych terenach prefektury leżała w przeszłości prowincja Kai.
Transport.
Kolej.
Przez prefekturę przebiegają linie JR:
Drogowy.
Przez prefekturę przebiegają drogi:

</doc>
<doc id="598122" url="https://pl.wikipedia.org/wiki?curid=598122" title="Kanton Wiltz">
Kanton Wiltz

Kanton Wiltz – jeden z 12 kantonów w Luksemburgu, znajduje się w zachodniej części kraju. Przed 3 października 2015 należał do dystryktu Diekirch.
W skład kantonu wchodzi 10 gmin:

</doc>
<doc id="598125" url="https://pl.wikipedia.org/wiki?curid=598125" title="Kanton Echternach">
Kanton Echternach

Kanton Echternach – jeden z 12 kantonów w Luksemburgu, znajduje się we wschodniej części kraju. Przed 3 października 2015 należał do dystryktu Grevenmacher.
W skład kantono wchodzi 8 gmin:

</doc>
<doc id="598127" url="https://pl.wikipedia.org/wiki?curid=598127" title="Sarah Brightman">
Sarah Brightman

Sarah Brightman (ur. 14 sierpnia 1960 w Berkhamsted, Hertfordshire) – angielska sopranistka, aktorka, kompozytorka, autorka tekstów, dyrygentka, muzyk i tancerka.
Zadebiutowała jako dwunastolatka w sztuce teatralnej "I and Albert". Będąc nastolatką występowała w grupach tanecznych Hot Gossip oraz Pan's People. Z tym pierwszym zespołem nagrała hit disco „I lost my heart to a starship trooper”. Światowy rozgłos przyniosły jej występy w musicalach oraz współpraca z Andrew Lloydem Webberem. Brightman ponadto współpracowała z producentem Frankiem Petersonem, twórcą Gregorian oraz współtwórcą pierwszego albumu grupy Enigma.
Życiorys.
Urodziła się w Berkhamsted w hrabstwie Hertfordshire w rodzinie Paula i Granville Brightmanów, jako najstarsza z szóstki dzieci. Jedna z jej sióstr, Amelia, także jest piosenkarką.
Od najmłodszych lat pobierała m.in. lekcje tańca (balet). Jako nastolatka próbowała sił w eliminacjach do londyńskiego Royal Ballet, ale została odrzucona. W 1981 roku Brightman wzięła udział w przesłuchaniach do nowej realizacji musicalu "Koty", w którym otrzymała rolę Jemimy.
Podczas produkcji poznała twórcę spektaklu i swojego przyszłego męża, kompozytora Andrew Lloyda Webbera. Wcześniej jednak rozstała się ze swoim ówczesnym mężem, menedżerem muzycznym Andrew Grahamem Stewartem. Lloyd Webber również rozwiódł się ze swoją pierwszą żoną Sarah Hugill, by móc poślubić Brightman w 1984 roku. 
Artystka zyskała sławę dzięki udziałowi w kolejnych dziełach Lloyda Webbera takich jak musical "Song and Dance" czy msza żałobna "Requiem" skomponowana w 1986. Prawdziwy splendor nadszedł jednak dopiero wraz z rolą Christine Daaé w adaptacji "The Phantom of the Opera (Upiór w operze)". Była premierową wykonawczynią tej partii zarówno na West Endzie w 1986, jak również 2 lata później na Broadwayu.
W 1990 roku Brightman i Lloyd Webber rozstali się.
Wokalistka zdecydowała się rozpocząć karierę solową. W tym celu przeprowadziła się do Los Angeles. Tam usłyszała o niemieckiej grupie muzycznej Enigma. Zainspirowana sukcesem grupy, wyjechała do Niemiec, by podjąć współpracę z jej producentem, Frankiem Petersonem, później jej partnerem życiowym. Pierwszym albumem Brightman i Petersona był "Dive" z 1993 roku, którym rozpoczęła proces długiej i owocnej współpracy. Zaśpiewała również w duecie z Andreą Bocellim piosenkę "Time to say goodbye".
8 sierpnia 2008 zaśpiewała oficjalną piosenkę Igrzysk Olimpijskich w Pekinie, „You and Me” w duecie z chińskim śpiewakiem Liu Huanem.

</doc>
<doc id="598128" url="https://pl.wikipedia.org/wiki?curid=598128" title="Wykres (matematyka)">
Wykres (matematyka)

Wykres – sposób przedstawiania informacji, równań, formuł, relacji, funkcji i innych obiektów w matematyce i pokrewnych naukach jako podzbiorów pewnych iloczynów kartezjańskich.
Warto zauważyć, że z formalnego punktu widzenia wiele obiektów w matematyce jest identycznych (tożsamych) z ich wykresami (zob. izomorfizm). Często jednak obiekty te mają inne "intuicyjne" czy też "historyczne" definicje, wówczas rozważanie ich wykresów ma ważne znaczenie dydaktyczne (jest też krokiem wstępnym do formalizacji tychże pojęć). Sztandarowymi przykładami takich obiektów są wspomniane wcześniej relacje i funkcje.
Wykres równania.
Przypuśćmy, że formula_1 jest równaniem w liczbach rzeczywistych, którego zmienne są zawarte wśród formula_2 Zbiór rozwiązań tego równania, to zbiór wszystkich "entek" uporządkowanych liczb rzeczywistych formula_3 które spełniają to równanie (czyli takich, że formula_4). Zbiór wszystkich rozwiązań równania formula_1 jest więc podzbiorem produktu kartezjańskiego formula_6 Czasami zbiór ten jest nazywany wykresem równania.
Zatem wykresem równania formula_1 jest zbiór formula_8 W przypadku gdy mamy do czynienia tylko z dwiema lub trzema zmiennymi, to wykresy równań mogą reprezentować znajome obiekty geometryczne:
Wykres relacji.
Przypuśćmy, że ρ jest relacją "n"-członową na zbiorze formula_17 Wówczas wykresem relacji ρ nazywamy zbiór formula_18 są w relacji formula_19
Należy zauważyć, że formalna definicja relacji jest właśnie taka, że relacja i jej wykres są tym samym.
Wykres formuły.
Przedstawione powyżej przykłady wykresów mają wspólne uogólnienie w języku teorii modeli. Przypuśćmy, że τ jest alfabetem pewnego języka pierwszego rzędu formula_29 Przypuśćmy też, że M jest modelem dla formula_30 oraz formula_31 jest formułą w języku formula_30 której zmienne wolne są zawarte wśród formula_33 Wykresem formuły formula_34 w modelu M nazywamy zbiór
gdzie "M" jest oznacza uniwersum modelu M.
Oczywiście, powyższa procedura może być zastosowana do innych języków (niekoniecznie pierwszego rzędu).

</doc>
<doc id="598129" url="https://pl.wikipedia.org/wiki?curid=598129" title="Andrzej Smolik">
Andrzej Smolik

Andrzej Smolik (ur. 10 lutego 1970 w Świnoujściu) – polski muzyk, kompozytor, producent muzyczny, multiinstrumentalista, dziennikarz radiowy. Członek Akademii Fonograficznej ZPAV w sekcji muzyki rozrywkowej.
Życiorys.
Zaczynał karierę w Świnoujściu na początku lat 90., grając z miejscowymi muzykami, między innymi w miejscowym jazzowo-bluesowym zespole J.Pies. Po nawiązaniu współpracy z Robertem Gawlińskim grał jako klawiszowiec w zespole Wilki w 1993, z którym występował do 2014 roku. W latach 1995–2001, gdy zespół zawiesił działalność, nadal współpracował z wokalistą – Robertem Gawlińskim, między innymi przy produkcji jego solowej płyty pt. "Solo". W latach 1996–1997 współpracował ze szczecińskim zespołem Hey, a także z jego wokalistką Kasią Nosowską, z którą w 1998 roku nagrał solowy album "Milena".
W następnych latach współpracował z Nosowską, Gawlińskim i Rodowicz przy ich kolejnych solowych projektach. Współpracował także z Noviką, Kayah, zespołem Myslovitz i Arturem Rojkiem, Miką Urbaniak, Krzysztofem Krawczykiem, Maciejem Cieślakiem, Marią Peszek.
Wielokrotnie nominowany i dwukrotny laureat nagrody muzycznej „Fryderyk” w kategorii "Kompozytor roku" w 2003 i 2004. Uhonorowany Paszportem Polityki 2003.
Od grudnia 2008 prowadzi autorską audycję "25. Godzina" w Radiu Zet Chilli. W 2009, wraz z Tomaszem Stańko, zagrał serię koncertów prezentujących ich wspólny projekt "Peyotl", będący nową aranżacją albumu Stańki.
11 września 2010 na festiwalu Soundedit odebrał nagrodę „Człowiek ze Złotym Uchem”.
W latach 2011–2012 był członkiem Rady Akademii Fonograficznej ZPAV w sekcji muzyki rozrywkowej.
Jest twórcą oprawy muzycznej Faktów TVN, obowiązującej od października 2012 roku.
Jest autorem muzyki filmowej do następujących obrazów:

</doc>
<doc id="598131" url="https://pl.wikipedia.org/wiki?curid=598131" title="Smolik">
Smolik

Smolik:
Nazwisko.
Smolik, Smolík, Šmolík, są słowiańskie nazwiska:

</doc>
<doc id="598132" url="https://pl.wikipedia.org/wiki?curid=598132" title="Profil kauzalny">
Profil kauzalny

Profil kauzalny – profil topograficzny z naniesionymi nań dodatkowymi znakami lub wykresami, przedstawiającymi wzajemną zależność wybranych zjawisk w terenie.

</doc>
<doc id="598133" url="https://pl.wikipedia.org/wiki?curid=598133" title="Kanton Grevenmacher">
Kanton Grevenmacher

Kanton Grevenmacher – jeden z 12 kantonów w Luksemburgu, znajduje się we wschodniej części kraju. Przed 3 października 2015 należał do dystryktu Grevenmacher.
W skład kantonu wchodzi 8 gmin:

</doc>
<doc id="598136" url="https://pl.wikipedia.org/wiki?curid=598136" title="Synagoga w Cieszowej">
Synagoga w Cieszowej

Synagoga w Cieszowej – jedna z najstarszych synagog na Śląsku, zbudowana przed 1751 prawdopodobnie przez budowniczego istniejącego do dziś kościoła, który powstał właśnie w tym roku. Rozebrana w 1911.
Była to budowla wzniesiona na planie prostokąta konstrukcji zrębowej, długa na 19 łokci i szeroka na 11 łokci (ok. 11,5 m x 6,7 m) przykryta dachem czterospadowym pokrytym gontem. Sala modlitw zbliżona w planie do kwadratu, poprzedzona od zachodu w przyziemiu sienią z wejściem w południowej ścianie. Nad sienią na piętrze babiniec, dostępny schodami wbudowanymi w galerię dostawioną do ściany zachodniej. Do snycerskich detali, które jeszcze przy rozbiórce synagogi w 1911 były czytelne, należał hebrajski napis na belce umieszczonej nad wejściem do świątyni, który w języku polskim winien brzmieć: ""O, jak przejęte głęboką czcią jest to miejsce, tu nie ma niczego innego jak tylko Dom Boży i tu jest brama prowadząca do nieba".
Wnętrze było bogato zdobione i zawierało wiele przedmiotów kultu i ozdobnych, takich jak np.: mosiężne żyrandole z XVIII w. i odlewy mosiężne z inicjałami Fryderyka Wielkiego. Profesor Mark Brann, który badał synagogę i cmentarz żydowski w 1899 opisuje w "Die juedischen Altertuemer von Cieschowa" zarówno historię, jak i walory zabytkowe żydowskiej synagogi. Autor w szczególny sposób podkreśla, że synagoga w Cieszowej zaliczana jest do najstarszych i najpiękniejszych na Górnym Śląsku żydowskich domów modlitwy. Szczególnie bezcenne były siedemnastowieczne zawieszone na wschodniej ścianie świątyni płótna z ręcznie napisanymi modlitwami.
W 1907 została ona zakupiona przez sadowskiego księdza Karola Urbana za 1200 talarów. Istniały plany sygnowane nazwiskiem Grunwalda przeniesienia synagogi do Drezna, jednakże w cztery lata po zakupie przez ks. Karola Urbana, została ona rozebrana.
Dziś na jej miejscu znajduje się figura św. Urbana, postawiona tam w roku 2005 na pamiątkę 700 lecia Cieszowej.
Kilkaset metrów od tego miejsca znajduje się cmentarz żydowski z nagrobkami z XIX wieku.

</doc>
<doc id="598138" url="https://pl.wikipedia.org/wiki?curid=598138" title="Kanton Remich">
Kanton Remich

Kanton Remich – jeden z 12 kantonów w Luksemburgu, znajduje się w południowo-wschodniej części kraju. Przed 3 października 2015 należał do dystryktu Grevenmacher. 
W skład kantonu wchodzi 10 gmin:

</doc>
<doc id="598139" url="https://pl.wikipedia.org/wiki?curid=598139" title="Diamenty z Herkimer">
Diamenty z Herkimer

Diamenty z Herkimer – zwyczajowa nazwa bezbarwnej idealnie czystej odmiany kryształu górskiego o silnym połysku, przypominającej wyglądem diament. Lokalna odmiana diamentu marmaroskiego. 

</doc>
<doc id="598141" url="https://pl.wikipedia.org/wiki?curid=598141" title="Kanton Capellen">
Kanton Capellen

Kanton Capellen – jeden z 12 kantonów w Luksemburgu, znajduje się w zachodniej części kraju. Przed 3 października 2015 należał do dystryktu Luksemburg.
W skład kantonu wchodzi 11 gmin:

</doc>
<doc id="598142" url="https://pl.wikipedia.org/wiki?curid=598142" title="Jarosław Weszin">
Jarosław Weszin

Jarosław Weszin, bułg. "Ярослав Вешин" (ur. 23 maja 1860 we Vranach nad Vltavou k. Pragi, zm. 9 maja 1915 w Sofii) – malarz bułgarski pochodzenia czeskiego.
Studiował w akademii sztuk pięknych w Pradze i od 1880 w Monachium, m.in. u Karla Piloty'ego. W roku 1897 osiadł w stolicy Bułgarii, Sofii. Był współzałożycielem stowarzyszenia Sztuka Współczesna.
Malował realistyczne obrazy z życia wsi bułgarskiej ("Młocka w Radomirsku" 1879, "Oracz" 1899, "Koński targ w Sofii" 1899), pejzaże ("Zima"), polowania, w czasie wojen bałkańskich 1912 – 1913 – sceny walk ("Atak" 1913), "Pod Odrinem" (1913), stając się czołowym batalistą bułgarskim.

</doc>
<doc id="598144" url="https://pl.wikipedia.org/wiki?curid=598144" title="Cmentarz żydowski w Cieszowej">
Cmentarz żydowski w Cieszowej

Cmentarz żydowski w Cieszowej – cmentarz położony kilkaset metrów od miejscowości Cieszowa w gminie Koszęcin.
Historia.
Cmentarz, wraz z istniejącą do XX wieku synagogą założony został prawdopodobnie przed XVIII wiekiem, jednak data powstania cmentarza nie jest znana. Na terenie cmentarza znajduje się kilkadziesiąt nagrobków na obszarze 0,5 ha, porośniętym lasem. Od strony frontowej istnieją pozostałości po dawnej bramie cmentarnej. Napisy na nagrobkach wykonane są w języku niemieckim i hebrajskim. Większość z nich pochodzi z XIX wieku.
Cmentarz jest częściowo zdewastowany. Do lat 90. XX wieku macewy leżały połamane na ziemi, częściowo zarastając. Część z nich poddana została konserwacji przez lokalnego działacza społecznego Jana Myrcika z Koszęcina. W sierpniu 2008 roku cmentarz został poważnie uszkodzony po przejściu trąby powietrznej.

</doc>
<doc id="598145" url="https://pl.wikipedia.org/wiki?curid=598145" title="Kanton Esch-sur-Alzette">
Kanton Esch-sur-Alzette

Kanton Esch-sur-Alzette – jeden z 12 kantonów w Luksemburgu, znajduje się w południowej części kraju. Przed 3 października 2015 należał do dystryktu Luksemburg.
W skład kantonu wchodzi 14 gmin:

</doc>
<doc id="598148" url="https://pl.wikipedia.org/wiki?curid=598148" title="Kanton Mersch">
Kanton Mersch

Kanton Mersch – jeden z 12 kantonów w Luksemburgu, znajduje się w centralnej części kraju. Przed 3 października należał do dystryktu Luksemburg.
W skład kantonu wchodzi 11 gmin:

</doc>
<doc id="598149" url="https://pl.wikipedia.org/wiki?curid=598149" title="Diament Matara">
Diament Matara

Diament Matara (Matra, Matura) – zwyczajowa nazwa przezroczystej, bezbarwnej odmiany cyrkonu. Może być naturalnie lekko zabarwiony, ale odbarwia się go przez silne podgrzewanie. 
Odmiana ta pochodzi ze Sri Lanki (wyspa Cejlon), z okolic miasta Matara. 

</doc>
<doc id="598151" url="https://pl.wikipedia.org/wiki?curid=598151" title="Kanton Luksemburg">
Kanton Luksemburg

Kanton Luksemburg – jeden z 12 kantonów w Luksemburgu, znajduje się w południowej części kraju. Do 3 października 2015 należał do dystryktu Luksemburg.
W skład kantonu wchodzi 11 gmin:

</doc>
<doc id="598152" url="https://pl.wikipedia.org/wiki?curid=598152" title="Rezerwat przyrody Nietlickie Bagno">
Rezerwat przyrody Nietlickie Bagno

Rezerwat przyrody Nietlickie Bagno – faunistyczny rezerwat przyrody o powierzchni 1132,91 ha, położony w województwie warmińsko-mazurskim na terenie gmin Miłki (powiat giżycki) i Orzysz (powiat piski). Leży w obrębie Obszaru Chronionego Krajobrazu Krainy Wielkich Jezior Mazurskich oraz dwóch obszarów sieci Natura 2000 – ptasiego PLB280001 „Bagna Nietlickie” (4080,8 ha) oraz siedliskowego PLH280054 „Mazurskie Bagna”.
Informacje ogólne.
Rezerwat został ustanowiony w 2003 roku. Zajmuje powierzchnię 1132,91 ha, dodatkowe 1080,341 ha stanowi jego otulina. Większość powierzchni rezerwatu (1048,65 ha) leży na gruntach będących w zarządzie Nadleśnictwa Giżycko.
Celem ochrony jest zachowanie walorów krajobrazowych i przyrodniczych, rzadkich i chronionych gatunków roślin i zwierząt, przylegających do niego lasów i obszarów nieleśnych.
Bagna Nietlickie są jednym z nielicznych dużych obszarów bagiennych na Warmii i Mazurach, które przetrwały do naszych czasów. Jest to obecnie największe i najlepiej zachowane torfowisko niskie na tych terenach. Są położone na północnym krańcu ziemi piskiej między jeziorami Niegocin i Śniardwy, na terenie gmin Orzysz i Miłki.
W latach 2001–2003 udało się tam zbudować dwa progi piętrzące, co przywróciło właściwe stosunki wodne, a jego obszar stał się atrakcyjnym miejscem lęgu wielu gatunków ptaków oraz ważnym noclegowiskiem żurawia. Podczas gdy w 2003 roku notowano tu 2,5 tys. żurawi, to w roku 2005 stwierdzono co najmniej 4 tys. ptaków.
Rezerwat nie posiada planu ochrony, obowiązują w nim jednak zadania ochronne, na mocy których część obszaru rezerwatu (głównie grunty oznaczone w ewidencji gruntów jako łąki) podlega ochronie czynnej, a pozostała część ochronie ścisłej.
Historia.
W przeszłości obszar bagien był znacznie większy i rozciągał się między jeziorami Buwełno (na wschodzie) aż niemal po Jezioro Jagodne (na zachodzie). W części wschodniej bagien znajdowało się wówczas rozległe, zarastające jezioro "Wąż". W połowie XIX w. przeprowadzono tu duże prace melioracyjne w ramach powiększania terenów rolniczych. W latach 1865–69 poziom wód jeziora uległ obniżeniu o 2 m. Prace melioracyjne prowadzono jeszcze wielokrotnie przed 1945, jak i po wojnie. Mimo to do dziś w formie bardzo naturalnej i mało zmienionej przetrwało ok. 550 ha torfowisk niskich. 
Zarówno znaczna powierzchnia, jak i naturalność decydują o wyjątkowym bogactwie florystycznym i faunistycznym tego terenu.
Szata roślinna.
Obszar rezerwatu stanowi rozległe torfowisko pokryte turzycowiskami, trzcinowiskami i innymi szuwarami z oczkami otwartej wody, na obrzeżach głównie z gęstymi łozowiskami, olszynami i brzezinami. W centralnej części znajdują się pozostałości zarośniętego jeziora Wąż.
W rezerwacie znajdują się stanowiska m.in. takich rzadkich, chronionych i zagrożonych gatunków roślin jak: brzoza niska, goździk pyszny, pełnik europejski, wierzba czarniawa, kukułka krwista, grzybienie białe, jeżogłówka różnolistna, dziewięciornik błotny.
Zwierzęta.
Występuje tu wiele rzadkich gatunków zwierząt:
Teren ten szczególnie upodobały sobie ptaki. "Tylko ze względu na liczbę zatrzymujących się tu żurawi "Nietlickie Bagna" są terenem ważnym dla ptaków o znaczeniu międzynarodowym... Jest to największa w Polsce ostoja przelotnych i nielęgawych żurawi."
Pozostałe ptactwo:
podczas wędrówek, zwłaszcza jesienią zatrzymują się tu:
Nietlickie Bagno, wraz z przylegającą okolicą, stanowiło ostoję cietrzewia. Według obserwacji przeprowadzonych przez Nadleśnictwo Giżycko, od 2012 roku nie stwierdzono tu obecności tego gatunku.
Spośród żyjących tu ssaków na szczególną uwagę zasługują: wydra ("Lutra lutra"), bóbr europejski ("Castor fiber") i łoś ("Alces alces").

</doc>
<doc id="598153" url="https://pl.wikipedia.org/wiki?curid=598153" title="Dystrykt Diekirch">
Dystrykt Diekirch

Dystrykt Diekirch (fr. "District de Diekirch", luks. "Distrikt Dikrech", niem. "Distrikt Diekirch") - jeden z 3 dystryktów w Luksemburgu, znajdujący się w północnej części kraju. 
W skład dystryktu wchodzą:

</doc>
<doc id="598155" url="https://pl.wikipedia.org/wiki?curid=598155" title="Dystrykt Grevenmacher">
Dystrykt Grevenmacher

Dystrykt Grevenmacher (fr. "District de Grevenmacher", luks. "Distrikt Gréiwemaacher", niem. "Distrikt Grevenmacher") – jeden z 3 dystryktów w Luksemburgu, znajdujący się we wschodniej części kraju. 
W skład dystryktu wchodzą:

</doc>
<doc id="598158" url="https://pl.wikipedia.org/wiki?curid=598158" title="Pahrump (Nevada)">
Pahrump (Nevada)



</doc>
<doc id="598160" url="https://pl.wikipedia.org/wiki?curid=598160" title="Dystrykt Luksemburg">
Dystrykt Luksemburg

Dystrykt Luksemburg (fr. "District de Luxembourg", luks. "Distrikt Lëtzebuerg", niem. "Distrikt Luxemburg") - jeden z 3 dystryktów w Luksemburgu, znajdujący się w południowo-zachodniej części kraju. 
W skład dystryktu wchodzą:

</doc>
<doc id="598162" url="https://pl.wikipedia.org/wiki?curid=598162" title="Dudelange">
Dudelange

Dudelange – gmina ze statusem miejskim w południowym Luksemburgu, w dystrykcie Luksemburg, w kantonie Esch-sur-Alzette. Graniczy z Francją.
W 2014 roku, miasto Dudelange, które stanowi centrum gminy, zamieszkiwało 20 000 osób. Inne miejscowości w gminie: Budersberg oraz Mont St. Jean.
Dudelange jest też ważnym ośrodkiem przemysłowym Luksemburga (przemysł głównie metalowy). Na terenie miasta znajduje się nadajnik radiowo-telewizyjny.
Jednym z miast partnerskich Dudelange jest Lębork. Znajduje się tam też ulica, której patronuje polskie miasto.
W miejscowości ma siedzibę klub piłkarski F91 Dudelange.

</doc>
<doc id="598166" url="https://pl.wikipedia.org/wiki?curid=598166" title="Euro dance">
Euro dance



</doc>
<doc id="598168" url="https://pl.wikipedia.org/wiki?curid=598168" title="Ostatni smok (film 1996)">
Ostatni smok (film 1996)

Ostatni smok (ang. "Dragonheart") – amerykański film fantasy z 1996 roku w reżyserii Roba Cohena.
Fabuła.
Rok 984. Einon, syn zmarłego saskiego króla zostaje poważnie ranny podczas chłopskiego buntu. Na prośbę jego celtyckiej matki, smok oddaje chłopcowi połowę własnego serca. Mówi jednak, że Einon ma zostać wychowany na dobrego króla. Rycerz i mentor Einona – Anglik Bowen obiecuje dopilnować, by jego wychowanek nauczył się starego kodeksu rycerskiego. Niestety, chłopak staje się jeszcze bardziej zły niż zmarły ojciec. Wówczas Bowen uważając, że to wpływ smoka, przysięga zemstę na smokach i staje się ich zabójcą.
Dwanaście lat później, gdy Bowen zabija już prawie wszystkie i dociera do ostatniego smoka – Draco, ten zawiera z nim układ. Razem napadają na wsie i oszukują mieszkańców wyłudzając pieniądze. Kara, jedna z mieszkanek wsi chce zabić Einona, który zmusił chłopów do odbudowy rzymskiej fortecy jako swojego nowego zamku. Zostaje uwięziona, lecz uwalnia ją Aislinn. Kara oddana przez wieś w ofierze smokowi odkrywa przekręt Bowena i Draco, którzy ratują ją przed nadciągającym Einonem. Ten wyjawia, że nigdy nie traktował poważnie kodeksu rycerskiego i zawsze był okrutnikiem. Widząc, że Bowen jest jednym z niewielu honorowych ludzi Kara chce przekonać go, by stanął przeciw Einonowi. Bowen pozbawiony przez lata złudzeń odmawia.
W ruinach Avalonu Draco mówi, że smoki muszą zasłużyć na pójście do nieba, inaczej dusza grzesznego smoka zniknie, jakby nigdy nie istniała. Wyjawia też, iż to on oddał połowę serca Einonowi. W ten sposób chciał ratować go przed złem i go odmienić, a tym samym zasłużyć sobie na pójście do nieba. Wiedząc, że zgrzeszył smok boi się śmierci, ponieważ nie wie, czy jego dusza po prostu zniknie, czy może pójdzie do nieba. Wraz z Draco, Karą, mnichem Gilbertem i mieszkańcami Bowen napada na zamek. Okazuje się jednak, że Einona nie można zabić, dopóki przy życiu pozostaje Draco. Jednak by ratować królestwo, Draco prosi Bowena by go zabił, tak aby zginął także Einon. Jego przyjaciel z bólem serca czyni to, co smok nakazał. Draco i Einon giną. Dusza smoka idzie do nieba świecąc z innymi gwiazdami z gwiazdozbioru smoka.

</doc>
<doc id="598169" url="https://pl.wikipedia.org/wiki?curid=598169" title="Flaga Rhode Island">
Flaga Rhode Island



</doc>
<doc id="598170" url="https://pl.wikipedia.org/wiki?curid=598170" title="Flaga Tennessee">
Flaga Tennessee



</doc>
<doc id="598172" url="https://pl.wikipedia.org/wiki?curid=598172" title="Flaga Vermont">
Flaga Vermont



</doc>
<doc id="598174" url="https://pl.wikipedia.org/wiki?curid=598174" title="Copa Libertadores 1998">
Copa Libertadores 1998

W trzydziestej dziewiątej edycji Copa Libertadores udział wzięły 23 kluby reprezentujące wszystkie kraje zrzeszone w CONMEBOL oraz Meksyk, będący członkiem CONCACAF. Każde z 11 państw wystawiło po 2 kluby, nie licząc broniącego tytułu brazylijskiego klubu Cruzeiro EC, który awansował do 1/8 finału bez gry.
Cruzeiro nie obronił tytułu, odpadając już w 1/8 finału po przegranym jedną bramką dwumeczu krajowym rywalem – klubem CR Vasco da Gama. Pogromcy obrońcy tytułu okazali się później triumfatorami tej edycji turnieju.
Początkowo rozegrana została faza wstępna z udziałem dwóch drużyn meksykańskich oraz najniżej notowanych w Ameryce Południowej klubów z Wenezueli – do 1/16 finału awansowały dwa najlepsze kluby.
W 1/16 finału 20 klubów podzielono na 5 grup po 4 drużyny. Z każdej grupy do następnej rundy awansowały trzy najlepsze zespoły. Jako szesnasty klub do 1/8 awansował broniący tytułu Cruzeiro.
W 1/8 finału wylosowano osiem par, które wyłoniły ośmiu ćwierćfinalistów. W ćwierćfinale wylosowano cztery pary, które wyłoniły czterech półfinalistów. W półfinale dwie pary wyłoniły dwóch finalistów.
Wielką rewelacją turnieju był reprezentujący Ekwador klub Barcelona SC, który jako pierwszy w historii zespół z tego kraju awansował aż do finału Pucharu Wyzwolicieli. W finale drużyna z Ekwadoru nie sprostała ekipie Vasco da Gama, przegrywając oba mecze. Vasco da Gama w półfinale wyeliminował słynny argentyński klub River Plate, a starcie to uznane zostało za przedwczesny finał.
Bardzo dobrze spisał się paragwajski klub Cerro Porteño, który w walce o finał uległ Barcelonie dopiero po rzutach karnych.
Kluby meksykańskie pokazały się z dobrej strony, dowodząc, że Puchar Wyzwolicieli dla najsilniejszego reprezentanta strefy CONCACAF to nie są już zbyt wysokie progi.
Tradycyjnie najsłabiej prezentowały się drużyny z Boliwii i Wenezueli.
1/32 finału (wstępna runda) Meksyk Wenezuela.
Pierwszy raz zaproszono do udziału w Copa Libertadores reprezentantów najsilniejszej ligi ze strefy CONCACAF – ligi Meksyku. Pierwszymi klubami meksykańskimi, które wzięły udział w dotychczas wyłącznie południowoamerykańskim pucharze były Chivas de Guadalajara oraz Club América.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="598177" url="https://pl.wikipedia.org/wiki?curid=598177" title="Południowa Wielkopolska">
Południowa Wielkopolska

 
„Południowa Wielkopolska” – miesięcznik społeczno-polityczny wydawany w latach 1962–1977 w Ostrowie Wielkopolskim, następnie miesięcznik społeczno-kulturalny wydawany w latach 1977–1989 w Kaliszu. 
Miesięcznik wydawany najpierw od 1962 roku w Ostrowie Wielkopolskim pod nazwą „Południowa Wielkopolska”. Jako pismo regionalne o charakterze społeczno-politycznym obejmowało zdarzenia z powiatów: Jarocin, Kępno, Krotoszyn, Ostrów, Ostrzeszów, Pleszew. Pierwszym redaktorem został Jerzy Kwieciński, który pełnił tę funkcję do 1968 roku. W maju 1977 roku, był wydawany w Kaliszu. Redakcja tego 8-kolumnowego pisma pod redakcją Naczelną Haliny Kowalewskiej, później pozyskała solidny lokal przy ulicy Sukienniczej.
Po przeniesieniu redakcji , ale rozszerzono formy o dłuższy reportaż, dłuższy wywiad, prowokującą publicystykę. Sekretarzem redakcji była . Wcześniej dołączyli do redakcji młodzi poeci Wojciech Gawłowski, Witold Banach, Paweł Berkowski, Urszula Zybura, Kazimierz Henczel, Zbigniew Marciniak i grupa krotoszyńska „Poboki”, a do rysownika nestora Władysława Kościelniaka dołączył .
Z tytułem związało się okazjonalnie kilku znaczących zarówno w Kaliskiem, jak i z kraju publicystów i twórców np. fotografów i miejscowych felietonistów (Eratyk), także Wiesław Stradomski (Listy z Gdańska, Listy z Warszawy). W redakcji byli również Halina Molenda, Edward Polanowski, Marian Cezary Abramowicz, Halina Sutarzewicz. W siedzibie redakcji czasopisma w czasie tworzenia się tzw. struktur poziomych w partii w końcu roku 1980 zorganizowano spotkanie działaczy i pracowników kultury z ówczesnego województwa kaliskiego. Dyskusja dotyczyła kształtu kultury w nowej sytuacji polityczno-społecznej. Inicjatywa ta skończyła się na jednym spotkaniu. Po przejściu na emeryturę redaktor naczelnej Haliny Kowalewskiej (1988), pismo objął redaktor Krzysztof Pierzchlewski, który utrzymał pismo na rynku do 1989. 
Archiwalne roczniki miesięcznika społeczno-kulturalnego znajdują się w bibliotece Muzeum Okręgowego Ziemi Kaliskiej w Kaliszu.

</doc>
<doc id="598181" url="https://pl.wikipedia.org/wiki?curid=598181" title="Północny okręg wyborczy w Luksemburgu">
Północny okręg wyborczy w Luksemburgu

Północny okręg wyborczy w Luksemburgu – jeden z 4 okręgów wyborczych w Luksemburgu, obejmujący północną część kraju. Obejmuje kantony: Clervaux, Diekirch, Redange, Vianden oraz Wiltz.
Wybory parlamentarne 2004.
Deputowani z tego okręgu.
Chrześcijańsko-Społeczna Partia Ludowa
Partia Demokratyczna
Luksemburska Socjalistyczna Partia Robotnicza
Komitet Akcji na Rzecz Demokracji i Sprawiedliwości Płac
Zieloni
Wybory parlamentarne 1999.
Deputowani z tego okręgu.
Chrześcijańsko-Społeczna Partia Ludowa
Partia Demokratyczna
Komitet Akcji na Rzecz Demokracji i Sprawiedliwości Płac
Luksemburska Socjalistyczna Partia Robotnicza
Zieloni

</doc>
<doc id="598183" url="https://pl.wikipedia.org/wiki?curid=598183" title="Doktor Żywago (film)">
Doktor Żywago (film)

Doktor Żywago (ang. "Doctor Zhivago") – amerykański film melodramatyczny z 1965 roku w reżyserii Davida Leana, zrealizowany na podstawie scenariusza Roberta Bolta opartego na powieści Borisa Pasternaka o tym samym tytule; jeden z największych sukcesów w historii wytwórni Metro-Goldwyn-Mayer. Zalicza się go do trylogii wyreżyserowanych przez Davida Leana klasycznych filmów epickich, obok "Mostu na rzece Kwai" (1957) i "Lawrence’a z Arabii" (1962). W rolach głównych wystąpili: Omar Sharif jako poeta dr Jurij Żywago, Julie Christie jako jego kochanka Lara Antipowa i Geraldine Chaplin jako Tonia Gromieko, jego żona.
Film opowiada historię życia lekarza i poety Jurija Żywago na tle gwałtownych przemian zachodzących w Rosji i Związku Radzieckim na początku XX wieku. Dramat trójkąta uczuciowego, w którym uwikłani są bohaterowie filmu, jest osadzony w burzliwych losach wojen i rewolucji toczących się w tym niespokojnym okresie historii. Tematyka filmu i sprawa represji władz ZSRR wymierzonych w Pasternaka wywołały znaczny rozgłos na całym świecie.
"Doktor Żywago" odniósł wielki sukces kasowy, zarabiając na światowym rynku ponad 200 mln dolarów. Uwzględniając wpływ inflacji, zajmuje 8. miejsce na liście największych hitów w historii amerykańskiego box office’u. Sukces filmu uchronił MGM przed zapaścią finansową. Sporą popularność zyskała również ścieżka muzyczna filmu skomponowana przez Maurice’a Jarre’a.
Dzieło Leana spotkało się głównie z mieszanymi lub negatywnymi recenzjami. Amerykańscy krytycy zarzucali filmowi "zbyt wolne tempo, przesadną melodramatyczność i uproszczenie obrazu rewolucji". Rosyjscy recenzenci wytknęli "fałszywe stereotypy na temat Rosjan, nieścisłości historyczne i pewne kiczowate momenty". Mimo to film otrzymał liczne prestiżowe nagrody i nominacje, m.in. 5 Oscarów i 5 Złotych Globów.
Fabuła.
Akcja filmu rozpoczyna się około 1940 roku. Generał KGB Jewgraf Andriejewicz Żywago wizytuje elektrownię zaporową, gdzie pracuje Tonia Komarowa. Podejrzewa, że dziewczyna może być poszukiwaną przez niego zaginioną w dzieciństwie nieślubną córką Lary Antipowej i jego nieżyjącego przyrodniego brata, Jurija. Podczas spotkania z Tonią pokazuje tomik poezji jej domniemanego ojca, i rozpoczyna snuć opowieść o jego życiu, stanowiącą większość filmu.
Przedrewolucyjna Rosja, rok 1902. Po śmierci matki mały Jurij Andriejewicz Żywago trafia do Moskwy, pod opiekę i wychowanie zaprzyjaźnionej ze zmarłą arystokratycznej rodziny Gromieków: Anny, Aleksandra i ich córki Toni, rówieśniczki Jurija. W spadku po matce otrzymuje bałałajkę. Mijają lata, Jurij tworzy poezję i jednocześnie studiuje medycynę. Przekonany przez Annę, postanawia ożenić się z Tonią. Równocześnie 17-letnia Lara (Larysa), córka krawcowej Amelii, spotyka się z 26-letnim Paszą Antipowem, zaangażowanym w podziemną działalność rewolucyjną. Kochankiem Amelii jest majętny i wpływowy polityk Wiktor Hipolitowicz Komarowski, pragnący, mimo znacznej różnicy wieku, zbliżyć się do córki krawcowej. Komarowski udaje się z Larą na randkę i nawiązuje z nią romans. Dowiedziawszy się o zdradzie Komarowskiego, Amelia podejmuje próbę samobójczą, lecz zostaje w porę uratowana przez Jurija i jego wykładowcę, prof. Kurta, wezwanego przez Komarowskiego. W takich okolicznościach Jurij poznaje Larę. Niedługo później Pasza oznajmia Komarowskiemu zamiar poślubienia Lary. Komarowski odradza dziewczynie zamążpójście za ubogiego rewolucjonistę, a po odejściu Antipowa gwałci ją. Roztrzęsiona dziewczyna bierze rewolwer należący do jej narzeczonego i udaje się na przyjęcie wigilijne, gdzie w obecności Jurija i reszty moskiewskiej elity strzela do Komarowskiego, jedynie lekko go raniąc. Komarowski zabrania wezwania policji, a Larę z przyjęcia bezpiecznie wyprowadza Pasza. Lara wychodzi za mąż za Antipowa, wyjeżdża z nim na zauralską prowincję i rodzi mu córkę Katię. Jurij żeni się z Tonią i mają synka Saszę.
Mija rok, wybucha I wojna światowa. W Moskwie panuje patriotyczne uniesienie, żołnierze w paradach wyruszają na front. Jewgraf Żywago, działając na polecenie SDPRR, zaciąga się do armii carskiej, aby propagować w niej idee bolszewickie. Doktor Jurij Żywago zostaje skierowany do służby w szpitalach polowych. W miarę trwania wojny, podburzani przez antywojenną agitację żołnierze masowo dezerterują z wojska. Wybucha rewolucja lutowa. Po starciu dezerterów ze zmierzającymi na front posiłkami, Jurij spotyka przypadkowo Larę, która zaciągnęła się do wojska jako pielęgniarka, aby móc odszukać zaginionego w walce męża. Przez pół roku blisko współpracują ze sobą, na rozkaz rządu tymczasowego prowadząc szpital polowy. Między nimi rodzi się głębokie uczucie, lecz powstrzymują się od okazywania sobie miłości. Tymczasem w kraju wybucha rewolucja październikowa.
Zwolniony z wojska Jurij powraca do rodziny w ogarniętej rewolucją Moskwie. Podczas jego nieobecności zmarła Anna. Dom Gromieków zostaje przejęty przez bolszewików i podzielony na lokale, do których dokwaterowani zostają nowi mieszkańcy. Jurij wraca do pracy w szpitalu i próbuje publikować swoją poezję. Nadchodzi zima, a z nią głód, choroby i mróz. Jewgraf, teraz funkcjonariusz Czeki, poznaje Jurija, gdy ten nielegalnie rozbiera drewniany parkan, aby móc ogrzać mieszkanie. Jewgraf informuje przyrodniego brata, że jego twórczość nie podoba się komunistycznej cenzurze i może przez to zostać aresztowany. Pomaga bratu i jego rodzinie w ucieczce poprzez wydanie niezbędnych dokumentów. Jurij, Tonia, Aleksander i Sasza wyjeżdżają w zatłoczonym wagonie bydlęcym w długą i uciążliwą podróż do odległej posiadłości ziemskiej Warykino koło Juriatina u podnóża gór Ural. Przejeżdżają przez ziemie sporne, na których grasują oddziały komunistów dowodzone przez osławionego przez stosowanie terroru Strielnikowa.
Podczas postoju Jurij oddala się od pociągu, spacerując po lesie. Natyka się na stojący na ukrytej bocznicy pociąg pancerny, którym podróżuje Strielnikow. Wzięty za zamachowca, staje przed obliczem Strielnikowa, który okazuje się być dawnym Paszą Antipowem. Podczas przesłuchania Strielnikow informuje Jurija, że porzucona przez niego żona mieszka w kontrolowanym przez Białych mieście Juriatin. Po napiętej rozmowie puszcza Żywagę wolno.
Rodzina Jurija dociera do Warykina. Okazuje się, że dom został skonfiskowany i zapieczętowany przez władze rewolucyjne, więc wprowadzają się do stojącej obok szopy, którą następnie remontują. Wiodą spokojne życie, Jurij zaczyna uprawiać rolę, w wolnych chwilach pisze wiersze, a Tonia zachodzi w ciążę. Wiosną następnego roku Jurij udaje się do biblioteki w Juriatinie, w której pracuje Lara. Zostają kochankami. Po kilku miesiącach, dręczony wyrzutami sumienia, zrywa z Larą. W drodze powrotnej do Warykina zostaje uprowadzony przez czerwoną partyzantkę i wbrew swej woli wcielony do służby jako lekarz polowy.
Po dwóch latach służby dla partyzantów, bez żadnej wieści od rodziny, decyduje się zdezerterować i po samotnej, wycieńczającej tułaczce przez kilkaset kilometrów po pokrytej śniegiem Syberii, dociera do Warykina, gdzie nikogo jednak nie zastaje. Przybywa do mieszkania Lary w Juriatinie. Ta informuje go, że po zniknięciu Jurija Tonia dowiedziała się o ich romansie i wróciła z resztą rodziny do Moskwy. Jurij następnie odczytuje list od żony, wysłany pół roku wcześniej na adres Lary. Tonia informuje go o narodzinach córki i o tym, że zostaną lada chwila deportowani z Rosji do Paryża oraz że nie żywi do niego urazy za jego pozamałżeński związek. Jurij i Lara wznawiają swój romans.
Pewnej nocy wizytę składa im Komarowski. Informuje ich, że znajdują się pod obserwacją Czeki: Jurij ze względu na dezercję i uznawaną za „kontrrewolucyjną” poezję, a Lara za bycie żoną Strielnikowa. Odrzucają ofertę pomocy od Komarowskiego i uciekają do Warykina. Tam na pewien czas znajdują spokój i szczęście. Jurij tworzy wiersze miłosne o Larze. Ta spodziewa się ich dziecka. Ponownie odwiedza ich udający się na Daleki Wschód Komarowski. Donosi, że w pobliżu schwytano zmierzającego do żony Strielnikowa, który następnie popełnił samobójstwo w drodze na egzekucję. Po wypełnieniu funkcji przynęty na Antipowa, Lara staje się celem zemsty ze strony Czeki i grozi jej bezpośrednie niebezpieczeństwo. Komarowski oferuje im pomoc w ucieczce za granicę. Jurij zgadza się, lecz sam w ostatniej chwili zostaje w Warykinie, gdyż nie chce opuszczać ojczyzny. Ciężarna Lara i Katia odjeżdżają z Komarowskim na wschód w jednym przedziale wagonu.
8 lat później, czasy rządów Stalina. Jewgraf znajduje bezdomnego i chorego na serce Jurija na moskiewskiej ulicy. Załatwia mu odzież i pracę w szpitalu. Jadąc tramwajem do pracy, Jurij dostrzega przez okno idącą chodnikiem kobietę, którą bierze za Larę. Pośpiesznie wychodzi z pojazdu, zaczyna nawoływać i gonić kobietę, lecz wkrótce doznaje gwałtownego ataku serca i umiera na ulicy. Na pogrzebie Jurija gromadzą się tłumy jego czytelników. Jest wśród nich Lara. Poznaje Jewgrafa i prosi go o pomoc w poszukiwaniach swojej i Jurija córki, która zgubiła się podczas rewolucji w Mongolii. Mimo jego wsparcia, Larze nie udaje się odnaleźć dziecka w stołecznych sierocińcach. Jewgraf traci później kontakt z Larą; domyśla się, że prawdopodobnie zginęła w jakimś obozie pracy w trakcie wielkiej czystki.
Opowieść wraca do teraźniejszości. Jewgraf wierzy, że Tonia Komarowa jest jego bratanicą, lecz dziewczyna nie jest przekonana, bo nie pamięta swoich rodziców. Gdy dziewczyna odchodzi, Jewgraf zauważa, że ta nosi ze sobą bałałajkę. Matka Jurija słynęła z gry na tym instrumencie. Okazuje się, że Tonia ma wrodzony talent do gry na bałałajce. Uśmiechnięty Jewgraf stwierdza, że „to dar”, sugerując, że Tonia musi być istotnie poszukiwaną córką Jurija i Lary.
Produkcja.
Tło historyczne.
"Doktor Żywago" jest oparty na jedynej, zawierającej wątki autobiograficzne powieści rosyjskiego pisarza i poety Borisa Pasternaka pod tym samym tytułem. Mimo prowadzonej przez Chruszczowa polityki odwilży, cenzura nie pozwoliła na legalną publikację tego dzieła w Związku Radzieckim. Jednakże powieść krążyła w „samizdacie”, czyli w drugim obiegu. W 1956 roku Pasternak przekazał przez pośrednika manuskrypt "Doktora Żywagi" włoskiemu wydawcy o poglądach komunistycznych Giangiacomo Feltrinellemu, a ten w następnym roku opublikował ją we włoskim przekładzie nakładem swojej mediolańskiej oficyny. Samowolne wydanie powieści ściągnęło prześladowania na autora, już i tak znajdującego się w niełasce u władz. Pasternaka wydalono ze Związku Pisarzy ZSRR. Jego sytuacji nie polepszyło podpisanie wymuszonego oświadczenia zakazującego dalszej publikacji jego utworu za granicą. W międzyczasie książka szybko stała się sławna; przetłumaczono ją na wiele języków i stała się międzynarodowym bestsellerem. W 1958 roku Borysowi Pasternakowi przyznano literacką Nagrodę Nobla za twórczość poetycką oraz za "Doktora Żywagę", jednak reżim dał mu do zrozumienia, że odebranie tego wyróżnienia będzie oznaczać dla niego emigrację. Nie chcąc opuszczać ojczyzny, odrzucił nagrodę. Zmarł dwa lata później, 30 maja 1960 roku.
W 1963 roku włoski producent filmowy Carlo Ponti nabył od Feltrinellego prawa do ekranizacji powieści. Ponti zasłynął w przemyśle filmowym realizacją "La strady" (1954) Frederico Felliniego i wysokobudżetowej adaptacji (1956) rosyjskiej epopei "Wojna i pokój" Lwa Tołstoja w reżyserii Kinga Vidora. Producent zainteresował tym projektem Roberta O’Briena, prezesa amerykańskiej wytwórni Metro-Goldwyn-Mayer. Ponti obiecał mu angaż brytyjskiego reżysera Davida Leana, specjalisty od epickich widowisk, twórcę "Mostu na rzece Kwai" (1957) i "Lawrence’a z Arabii" (1962). Lean właśnie ukończył pracę drugiego reżysera w "Opowieści wszech czasów" (1965) i wstępnie planował realizację filmu biograficznego o Leonardo da Vincim. Ponti wysłał mu egzemplarz powieści, a ten po pierwszej lekturze był nią oczarowany. Lean zgodził się zostać reżyserem "Doktora Żywagi" z następującymi zastrzeżeniami: z góry otrzyma część honorarium, a później kilka procentów dochodów filmu, scenarzystą zostanie Robert Bolt, a Ponti nie będzie ingerować w proces twórczy. Zgodnie z umową wstępną budżet filmu oszacowano na 11 mln dolarów. W sierpniu 1963 roku oficjalnie poinformowano o przejęciu przez MGM praw do ekranizacji za kwotę 450 tys. dolarów.
Scenariusz.
Bolt bez zbytniego respektu podszedł do materiału źródłowego. W swoim dzienniku napisał: „Opowieść jest drugorzędna, ale styl autora jest dobry [...]. Fabuła jest prosta: mężczyzna kocha kobietę, lecz żeni się z inną. Sęk polega na tym, że czytelnicy wcale nie winią go za to”. Sam Lean
kochał jedną kobietę (Barbarę Colę, członkinię ekipy filmowej), lecz był żonaty z inną (Leilą Lean), więc dylematy Jurija Żywagi były mu bliskie. Prace nad scenariuszem rozpoczęły się latem 1963 roku w Wenecji, gdzie mieszkał reżyser. Bolt i reżyser blisko współpracowali ze sobą. Prace opóźniły się znacząco z powodu rozwodu Bolta. Dodatnim utrudnieniem był epicki rozmach powieści, który należało ująć w rozsądne ramy czasowe filmu. Bolt ocenił, że gdyby zekranizowano całą książkę, od pierwszej do ostatniej strony, taki seans zająłby 52 godziny.
W kwietniu 1964 roku Bolt przekazał 50-stronicowy szkic scenariusza wydziałowi scenariuszy MGM, który wydał wstępną zgodę. Potem nastąpiła kolejna przerwa, spowodowana przez ślub Bolta i pracę nad innymi projektami. Prace nad scenariuszem wznowiono w Madrycie w listopadzie 1964 roku. Pojawiła się dodatkowa trudność związana z zakończeniem, ponieważ w zwieńczeniu powieści występuje luka czasowa: po śmierci Lary następuje przeskok do wydarzeń rozgrywających się w czasie II wojny światowej. Dla zachowania spójności fabuły postanowiono wprowadzić postać narratora, na którego wybrano Jewgrafa Żywagę, który stał się życzliwym oficerem KGB. W związku z tym gruntownie zmieniono część wydarzeń, a większość opowieści przedstawiono w formie retrospekcji komentowanej przez Jewgrafa. Dodatkowo Lean z góry uznał, że film nie będzie skupiał się na obecnych na kartach powieści wątkach politycznych i historycznych, a rewolucja i inne dziejowe kataklizmy będą służyć jedynie za tło historii miłosnej. Lean stwierdził: „nie jestem filozofem. Moim zadaniem jest dawać ludziom rozrywkę”. Dodano lub zmieniono niektóre sceny względem powieści, np. zupełnie inaczej przedstawiono pierwsze spotkanie Lary i Jurija. Ze względu na nałożony nacisk na wątek romantyczny, zmiany te wydały się reżyserowi uzasadnione. Prace nad scenariuszem dobiegły końca w lutym 1965 roku, gdy prace na planie zdjęciowym szły już pełną parą. Ostatecznie ponad 500-stronicową powieść zredukowano do 284-stronicowego scenariusza.
Dobór obsady i ekipy.
Proces doboru obsady zaczął się jesienią 1964 roku, gdy scenariusz nie był jeszcze ukończony. Od samego początku Ponti pragnął, aby rola Lary przypadła jego żonie – Sophii Loren. Aktorka nie zaliczyła jednak przesłuchania; Lean uznał, że 30-letnia Loren wygląda zbyt dojrzale i zmysłowo jak na postać, która na początku opowieści jest niewinną, 17-letnią dziewicą. MGM zaproponowało kilka kandydatek, m.in. Yvette Mimieux i Jane Fondę. W trakcie seansu komedii "Billy kłamca" (1963) Johna Schlesingera wzrok Leana przykuła występująca w tym obrazie młoda aktorka Julie Christie i od razu wiedział, że będzie pasować do postaci Lary. W tym samym filmie główną rolę zagrał Tom Courtenay, który również zwrócił na siebie uwagę Leana. Początkowo w młodego rewolucjonistę Paszę Antipowa miał wcielić się Terence Stamp, lecz ostatecznie reżyser wybrał Courtenaya. Do zagrania ról drugoplanowych zaprosił uznanych brytyjskich aktorów, z którymi miał już okazję pracować w przeszłości: Aleka Guinnessa i Ralpha Richardsona. „Nie jestem godzien stać obok nich”, stwierdził Lean. Guinness nie od razu przyjął ofertę zagrania w filmie, ponieważ podczas nagrywania "Lawrence’a z Arabii" dochodziło do nieporozumień między nim a reżyserem. Na dodatek rola Jewgrafa, będącego jednocześnie narratorem, nie przypadła mu do gustu. Wolał bowiem wcielić się w postać Aleksandra Gromieki, którą uważał za bliższą swojemu stylowi, lecz Leanowi udało się go przekonać do swojego stanowiska. Do roli Wiktora Komarowskiego reżyser wybrał Roda Steigera, który miał okazać się jedynym amerykańskim aktorem w obsadzie. Na okładce magazynu o modzie Lean zauważył zdjęcie młodej tancerki Geraldine Chaplin i zaprosił ją do zagrania roli Toni Gromieki, będącej zarazem jej debiutem w filmie anglojęzycznym. Z tej okazji wysłał nawet list gratulacyjny do jej rodziców: Charlesa Chaplina i Oony O’Neill.
Obsadzenie tytułowej roli nastręczyło pewnych problemów. Peter O’Toole, któremu wysłano scenariusz, grzecznie odmówił, sugerując, że po roli T.E. Lawrence’a nie ma zamiaru ponownie spędzić dwóch lat w dziczy wspólnie z Davidem Leanem. Zresztą aktor i tak nie był dostępny, gdyż rozpoczynał zdjęcia do "Nocy generałów" (1967). Rozważano kandydatury Paula Newmana i Maksa von Sydowa. Barbara Cole podsunęła Leanowi opcję zaangażowania Omara Sharifa, który zagrał drugoplanową rolę w "Lawrensie z Arabii". Gdy Sharif otrzymał ofertę, zaskoczony długo nie mógł uwierzyć w jej powagę. Był Egipcjaninem o ciemnej karnacji, zupełnie niepasującej do urody typowego Rosjanina. Lean przekonał go, że dzięki odpowiedniej charakteryzacji i makijażowi będzie wyglądał wiarygodnie w tej roli. Aktor wspominał później, jak wiele wysiłku kosztowało makijażystkom nadanie jego twarzy słowiańskich rysów podczas okresu zdjęciowego, aczkolwiek wschodnia twarz nadawała Jurijowi Żywadze w jego wykonaniu osobliwego kolorytu.
W ten sposób wykrystalizował się zespół składający się z młodych (Christie, Chaplin, Tushingham) i uznanych (Guinness, Richardson) aktorów, co było po myśli reżysera. Kierownictwo wytwórni nie popierało takiego wyboru, optując za zaangażowaniem popularnych gwiazd filmowych, ale zdaniem Leana ryzyko zatrudnienia początkujących aktorów do wysokobudżetowego widowiska było warte podjęcia, gdyż – jak sądził – współpraca z doświadczonymi artystami sprawia, że rodzi lub rozwija się nowy talent.
Trzon ekipy filmowej stanowi specjaliści, z którymi Lean miał okazję pracować nad "Mostem na rzece Kwai" i przy "Lawrensie". Stanowili go: scenograf John Box, bez którego Lean nie mógł się obyć, kostiumograf Phyllis Dalton i kompozytor Maurice Jarre. Mimo to kluczowe stanowiska operatora i montażysty musiały zostać obsadzone nowymi ludźmi, gdyż dotychczasowi współpracownicy byli zajęci pracą nad innymi produkcjami. Norman Savage był asystentem Anne V. Coates przy "Lawrensie", a teraz został samodzielnym montażystą, gdyż Coates zobligowała się do pracy przy "Młodym Cassidym" (1965). Lean liczył, że autorem zdjęć zostanie Freddie Young, ale ten z kolei zobowiązał się do pracy nad "Chartumem" (1966). Zamiast niego wybrał na to stanowisko Nicolasa Roega, który był operatorem w drugiej ekipie przy "Lawrensie".
Zaangażowano ponad 10 tysięcy hiszpańskich statystów. Film zrealizowano z rozmachem; do nakręcenia sekwencji batalistycznych lub pochodów zatrudniano tłumy statystów. W niektórych scenach ich liczba przekraczała 3 tysiące.
Szukanie plenerów.
Carlo Ponti od początku zdawał sobie sprawę, że istnieją nikłe szanse na to, że komunistyczne władze zgodzą się na powstanie filmu na terenie Rosji, gdzie toczy się akcja powieści. Pomimo tego postanowił spróbować i drogą dyplomatyczną wysłał oficjalną prośbę do władz Związku Radzieckiego. Stanowcza odmowa z ich strony rozwiała wszelkie nadzieje producenta. Lean i Box przemierzyli wspólnie ponad 10 tys. mil w poszukiwaniu odpowiednich plenerów. Myśleli o nakręceniu filmu w Jugosławii, lecz ze względu na rozbudowaną biurokrację w tym kraju zrezygnowano z tego pomysłu . Rozpatrywano opcję Finlandii, lecz na jej niekorzyść przemawiał fakt, iż w pobliżu nie znajdowało się dość duże studio zdolne do pomieszczenia produkcji na tak wielką skalę. Ostatecznie zdecydowano się na kompromis. Główna ekipa miała kręcić zdjęcia w popularnym wśród filmowców w latach 60. XX wieku podmadryckim kompleksie CEA, a w Finlandii (na zamarzniętym jeziorze Pyhäselkä koło Joensuu w pobliżu granicy z ZSRR) nagrane zostać miały zimowe zdjęcia plenerowe. W sierpniu 1964 roku w leżących na obrzeżach stolicy Hiszpanii Canillejas na 4 ha terenu rozpoczęto wznosić konstrukcję udającą Moskwę z początków XX wieku. Około 800 robotników zbudowało od podstaw dwie równolegle położone wobec siebie ulice. Jedna z nich reprezentowała dzielnicę elit, położono na niej zdatne do użytku tory tramwajowe i kończyła się na pełnowymiarowych replikach Placu Czerwonego, Kremla i Soboru Wasyla Błogosławionego. Natomiast druga przedstawiała ulicę ubogich prowadzącą do fabryki z kominem. Każda z nich liczyła ok. 600 metrów długości. Trzy konstrukcje nie były samymi fasadami, lecz prawdziwymi budynkami z urządzonymi wnętrzami, gdyż nagrywano w nich sceny rozgrywające się w mieszkaniach bohaterów. Specjaliści od reklamy podkreślali, że plan "Doktora Żywago" to największy plan w historii kinematografii.
Okres zdjęciowy.
Pierwszy klaps na planie padł 28 grudnia 1964 roku. Pierwsza nakręcona scena przedstawiała pogrzeb matki Jurija Żywagi. Nieoczekiwanie dla twórców, finansująca całość produkcji wytwórnia MGM postanowiła zaoszczędzić i zadecydowała, że film nie zostanie zrealizowany na drogiej taśmie 70 mm (jak poprzednie dzieła Leana), lecz w tańszym systemie Panavision 70. Obraz nakręcono zatem na błonie 35 mm w formacie anamorfotycznym o proporcjach 2,20:1, który następnie w procesie postprodukcji optycznie powiększono, przenosząc na taśmy 70 mm, aby móc pokazywać film w bardziej ekskluzywnych kinach.
Jednym z najistotniejszych problemów podczas początkowej fazy realizacji filmu były nieustanne spory między reżyserem a operatorem Nicolasem Roegiem. Lean chciał, aby ujęcia były utrzymane w chłodnych i ponurych tonacjach. Nawet sceny miłosne miały być ujęte bez typowego ciepła, lecz z aurą rozpaczy. Wizja filmu według Roega była zupełnie odmienna – chciał, aby barwy filmu były bardziej optymistyczne. Konflikt ten doprowadził do poważnej kłótni. Lean poczekał, aż Ponti wykupi usługi Freddiego Younga od producentów "Chartumu" i zaprosił go na plan "Doktora Żywagi", zwalniając przedtem Roega.
Ogólnie rzecz biorąc, na planie filmowym między Leanem a młodymi aktorami panowało obopólne zrozumienie, choć początkowo Lean wymagał od nich postępowania ściśle według jego instrukcji. Christie mówiła o Leanie jak o wspaniałym nauczycielu, dzięki któremu była w stanie wykorzystać pełnię swojego talentu, tym bardziej, iż młodzi aktorzy obawiają się współpracy z artystą o reputacji mistrza. Styl reżyserski Leana opierał się na tworzeniu w swoim umyśle pewnej wizji filmu, przenoszeniu go na scenariusz, a następnie jego ścisłej realizacji, bez miejsca na improwizację. Jak mówił aktorom: „wątpię, abyście mogli w ciągu ułamku sekundy wymyślić coś lepszego niż to, co przygotowaliśmy z dużym wyprzedzeniem”. Stąd dużą uwagę przykładał do wcześniejszego, skrupulatnego przygotowania planu zdjęciowego, włącznie z ustawieniem oświetlenia i rozkładem wszystkich elementów tworzących mise-en-scène. Bardzo cenił wagę prób i nigdy nie żałował na nie czasu. Aczkolwiek czasami przychylał się do opinii aktorów. Podczas nagrywania sceny, gdy Komarowski całuje Larę podczas podróży saniami, Steiger zauważył, że brakuje w niej wymaganego efektu zaskoczenia, gdyż Christie jest przygotowana na gest Steigera. Aktor w tajemnicy przed partnerką ekranową namówił reżysera, aby ten pozwolił mu na dodatkowy, niewynikający ze scenariusza pocałunek francuski. W kolejnym ujęciu nieświadoma Christie była wstrząśnięta tupetem Steigera, więc zabieg ten odniósł zakładany skutek. Analogiczny zabieg Steiger zastosował w scenie, w której Lara policzkuje obrażającego ją Komarowskiego. Steiger zaimprowizował reakcję Komarowskiego na ten gest polegającą na uderzeniu twarzy Lary rękawiczkami. Zaskoczenie i przerażenie na twarzy Christie były autentyczne, więc reżyser zachował to ujęcie w ostatecznej wersji filmu.
Natomiast z bardziej doświadczonymi aktorami powstawały pewne tarcia, zwłaszcza z Alekiem Guinnessem, znanym z twardego charakteru. W niektórych scenach Lean wymagał od niego bardziej emocjonalnej gry. Guinness obstawał jednak przy swoim, powtarzając swój ulubiony aforyzm: „mniej znaczy więcej”. Aktor był później niezadowolony ze swojego występu w "Doktorze Żywago" i umniejszał umiejętności Davida Leana jako reżysera. Z niespodziewanym problemem do reżysera zwrócił się z kolei Omar Sharif. Jego zdaniem nikt z ekipy nie oceniał jego gry, nikt nie komentował jej pozytywnie ani negatywnie. Twierdził, że mimo grania roli pierwszoplanowej, w samym filmie jest raczej statystą i nikt nie zwraca na niego uwagi. Lean zapewnił go, że „Jurij Żywago jest obserwatorem opowieści; powieść i scenariusz są skonstruowane w ten sposób, że wszystkie wydarzenia w nich zawarte są widziane jego oczyma. Kiedy film pojawi się na ekranach, bez wątpienia uwaga wszystkich widzów będzie skupiona na tobie”. Gorące uczucia między Larą i Jurijem nie przekładały się na stosunki odtwórców tych ról poza planem zdjęciowym. Christie i Sharif nie przepadali za sobą i po zakończeniu prac nad filmem już się ponownie nie spotkali.
Najtrudniejsza scena podczas okresu zdjęciowego przydarzyła się podczas realizacji sceny przejazdu rodziny Jurija przez spaloną przez ludzi Strielnikowa wieś na drodze do Warykina. W wagonie towarowym, w którym znajdował się Omar Sharif, zamontowano kamerę rejestrującą wydarzenia niejako z punktu widzenia Żywagi. Chłopka (grana przez Lili Muráti) musiała dobiec do pociągu, podać Jurijowi niemowlę (tj. lalkę) i bez zatrzymywania się wskoczyć do środka. Trzymający ją za rękę Sharif miał jej w tym pomóc. W pewnym momencie aktor nie zdołał jej utrzymać i Muráti spadła pod pociąg. Natychmiast zatrzymano kamerę i pojazd. Na szczęście aktorka nie wpadła pod koła, mimo to złamała 2 kości w nodze. Lean nakazał odwieźć ją do szpitala, a także niezwłocznie ubrać i ucharakteryzować dublerkę, aby nie opóźniać realizacji tej trudnej technicznie sceny. Lean później skomentował swoją bezwzględność w tej sytuacji słowami: „operacja wojskowa nie powinna się opóźniać z powodu straty pojedynczego żołnierza”. Ujęcie z wpadającą pod pociąg Muráti znalazło się w ostatecznej wersji filmu. Podczas powstawania zdjęć zdarzały się też i inne incydenty. Podczas realizacji pokojowej demonstracji przeciwko polityce cara, tłum miał śpiewać jakąś pieśń rewolucyjną. Konsultant ds. rosyjskich Andrew Mollo wybrał „Międzynarodówkę”, sądząc, że została ona zapomniana w rządzonym od 1936 roku przez Franco kraju, gdzie partia komunistyczna była zdelegalizowana. Patrol policji ze zdumnieniem obserwował jak 2 tys. statystów maszerujących z czerwonymi flagami śpiewa „Międzynarodówkę”. Funkcjonariusze zostali uspokojeni, dopiero gdy wytłumaczono im, że dzieje się to wyłącznie na potrzeby filmu historycznego.
Film kręcono w trudnych, skrajnych warunkach. Okres zdjęciowy trwał w sumie niespełna 10 miesięcy i niektóre sceny zimowe trzeba było nagrać latem. Temperatura w Hiszpanii o tej porze roku sięgała 47 °C w cieniu, a przyczepy ekipy nie były wyposażone w klimatyzację. Szczególnie nieprzyjemne dla aktorów były sceny, w których byli odziani w skórzane futra. Bolt usprawiedliwiał się później, że gdy pisał scenariusz, nie brał pod uwagę pory roku ani miejsca, w których miałyby powstawać zdjęcia. Kostiumograf Phyllis Dalton musiała nieustannie kontrolować aktorów i statystów występujących w scenach zimowych, aby nie „zapominali” wkładać ciepłych ubrań w kolejnych ujęciach. Na potrzeby sceny przedstawiającej rozkwitającą łąkę zakupiono, a następnie zasadzono ponad 7 tys. żonkili sprowadzonych z Holandii. Ze względu na wyjątkowo ciepłą zimę w Hiszpanii zaczęły kiełkować już w styczniu, szybciej niż było planowane. Ogrodnicy musieli pośpiesznie je wykopać i w doniczkach przenieść w chłodniejsze miejsce.
Sceny rozgrywające się w posiadłości Warykino nagrano w prowincji Soria, leżącej ok. 150 km na północ od Madrytu. To tam wzniesiono szopę, w której Żywago z rodziną spędzili zimę oraz słynny „pałac lodowy”. Zazwyczaj w tym rejonie Hiszpanii w grudniu spada śnieg, który w dużych ilościach utrzymuje się do marca, lecz zima przełomu 1964 i 1965 roku była tam niemal bezśnieżna. Filmowcy musieli wpaść na inne rozwiązanie. Śnieg zastąpiono mlekiem wapiennym, białą farbą i kilkaset tonami pyłu marmurowego z pobliskiego kamieniołomu, który wysypano na ziemię. Wnętrza pałacu skonstruowano w madryckim studiu. Dla Johna Boksa inspiracją do jego stworzenia było zdjęcie przedstawiające Roberta F. Scotta drżącego z zimna w nieszczelnej chacie podczas wyprawy na Antarktydę. Lodowe kształty uzyskano dzięki natychmiastowemu polaniu lodowatą wodą rozgrzanej parafiny rozlanej na znajdujące się wewnątrz meble i wyposażenie oraz dodatkowym pomalowaniu białą farbą i posypaniu warstwą rozdrobnionej miki.
Starannego przygotowania wymagało nakręcenie zbliżenia, w którym położona obok okna zapalona świeca, roztapia okręg w skutej lodem szybie, przez który widać postać Lary. Naturalny lód zastąpiono warstwą zestalonego dwutlenku węgla, który roztopiono za pomocą niewidocznej w kadrze suszarki do włosów. Natomiast kawałki miki udawały bryłki lodu. Nakręcenie sekwencji szarży czerwonoarmijnej kawalerii po zamarzniętym jeziorze w środku hiszpańskiego lata wymagało sporej pomysłowości i wysiłku. W tym celu wysypano cement na rozległą płaską przestrzeń, na który potem wyłożono (w niektórych miejscach) arkusze żelaza oraz tysiące ton pyłu marmurowego. Niczym na prawdziwym zamarzniętym jeziorze powierzchnia pękała pod ciężarem pędzącej kawalerii. Reżyserowi zależało również na uzyskaniu efektu naturalnego poślizgu koni na tafli lodu, zaczerpniętego z sekwencji „bitwy na lodzie” z "Aleksandra Newskiego" (1938) w reżyserii Siergieja Eisensteina. Uzyskano go dzięki sprasowaniu pyłu marmurowego przez walec parowy.
Wszystkie wymienione wyżej czynniki przełożyły się na przekroczenie zakładanego budżetu i zwłokę w harmonogramie prac. Na początku marca 1965 roku plan w Madrycie skontrolował Robert O’Brien z ramienia wytwórni MGM. Pomimo wszystkich problemów był zadowolony z dotychczas zrealizowanego materiału i zaakceptował powiększenie budżetu. Stwierdził: „aby film otrzymał Oscara, wystarczą tak naprawdę tylko 3 wspaniałe ujęcia” i generalnie uspokoił reżysera. Ostatecznie budżet filmu sięgnął kwoty 15 milionów dolarów.
W połowie marca 1965 roku obsada i ekipa filmowa przeniosły się do Finlandii, do miasteczka Joensuu, leżącego około 370 km na północny wschód od Helsinek i ok. 60 km od granicy ze Związkiem Sowieckim. „Byliśmy najbliżej Rosji, jak było to możliwe”, wspominał Lean. Powstały tam panoramiczne ujęcia ukazujące rosyjską zimę, sekwencję dezercji Jurija Żywagi z czerwonej partyzantki i jego drogi powrotnej do domu. Fińskie koleje państwowe użyczyły filmowcom 32 wagony i 2 lokomotywy, które udekorowano na rosyjskie parowozy z początku XX wieku. Tory kolejowe, na których poruszały się te pojazdy, zostały położone w 1940 roku podczas wojny zimowej. Zdjęcia nagrywano na zamarzniętym jeziorze Pyhäselkä, w temperaturze sięgającej około -40 °C. Z tego powodu, a także ze względu na krótką w zimie widoczność Słońca na nieboskłonie, można było tam pracować jedynie od 4 do 6 godzin dziennie, co spowalniało postęp prac. 28 marca ekipa filmowa powróciła do Hiszpanii, do studia CEA, aby kontynuować zdjęcia. Równocześnie Lean wysłał drugi zespół do Kanady, aby nakręcił tam pewne ujęcia plenerowe, bez udziału członków głównej obsady. Sceny z prologu i epilogu filmu zrealizowano w pobliżu elektrowni zaporowej Aldeadávila koło Salamanki.
Montaż, premiera i dystrybucja.
Ostatni klaps na planie padł 7 października 1965 roku, po 232 dniach nagrywania filmu. Nawet jak na hollywoodzkie standardy był to stosunkowo długi okres. Pierwotnie premierę "Doktora Żywagi" zaplanowano na marzec 1966 roku, jednakże kierownictwo MGM naciskało na Leana, aby ten zdążył z montażem na grudzień 1965 roku, pod względem ekonomicznym tradycyjnie najlepszy okres w roku dla branży filmowej. O’Brien przekonywał go, że zarezerwował już kina w Nowym Jorku i Los Angeles, aby film mógł być brany pod uwagę w kontekście Oscarów. Prezes wytwórni był przekonany, że "Doktor Żywago" bez problemu otrzyma kilka tych nagród, co będzie atutem w kontekście promocji i pozytywnie przełoży się na wynik finansowy. Metro-Goldwyn-Mayer po kosztownych klapach "Buntu na Bounty" (1962) i kilku innych filmów niezmiernie potrzebowało sukcesu. Reżyser w pierwszym odruchu odrzucił tę propozycję, lecz po dłuższym zastanowieniu, zgodził się. MGM stworzyło Leanowi i pomagającemu mu montażyście Normanowi Savage'owi dogodne warunki pracy na terenie siedziby wytwórni w kalifornijskim Culver City. Po 10 tygodniach niezwykle wytężonej pracy pod presją czasu, w dzień i noc, przez 7 dni w tygodniu, udało im się z liczącego 31 godzin materiału roboczego zmontować 197-minutowy film. Równolegle realizowano prace nad nagrywaniem ścieżki muzycznej. Ukończono ją 14 grudnia, na 8 dni przed światową premierą filmu. Do ostatniej chwili Lean poprawiał premierową wersję "Doktora Żywagi"; szpula z filmem dotarła do Nowego Jorku dopiero na dzień przed premierą.
Po pierwszym pokazie filmu reakcja widowni była powściągliwa. Niektórzy widzowie na pokazie prasowym z trudem wytrzymali do końca długiego seansu. Zaraz po premierze filmu MGM zorganizowało wystawne przyjęcie. Gdy około północy pojawiły się pierwsze gazety z recenzjami filmu, ku rozgoryczeniu Leana wielu gości pośpiesznie opuściło zabawę. Pierwotne reakcje krytyków były bowiem mieszane albo negatywne. MGM również miało pewne zastrzeżenia do montażu, ale ogólnie było zadowolone z samego filmu. O’Brien postanowił powiększyć budżet kampanii reklamowej o dodatkowy milion dolarów. Po Nowym Roku Lean i Savage wrócili do pracy nad montażem. Wersja filmu, która pojawiła się na ekranach kin trwała 180 minut, czyli o 17 mniej niż wersja premierowa. Lean nie wyrzucił całkowicie jakiejkolwiek sekwencji, lecz jedynie skracał lub przyspieszał mniej istotne ujęcia o kilka bądź kilkanaście sekund. Przez pierwsze 2 tygodnie sale kinowe świeciły pustkami, jednakże gdy nowa wersja filmu zastąpiła starą, sytuacja zmieniła się diametralnie. Również efekty nowej kampanii reklamowej i równoczesny sukces albumu ze ścieżką dźwiękową, który stał się bestsellerem, przyczyniły się do znacznego wzrostu popularności filmu. Film zaczął przyciągać rzesze ludzi. W dalszej perspektywie dużą, korzystną rolę odegrały również pozytywna reakcja ze strony widzów i związane z nią działanie poczty pantoflowej.
W ZSRR zarówno powieść, jak i film były objęte cenzurą. Dzieło Pasternaka po raz pierwszy legalnie pojawiło się na radzieckim rynku wydawniczym dopiero w 1988 roku, na fali pieriestrojki i głasnosti. Natomiast film po raz pierwszy na ekranach rosyjskich kin pojawił się jeszcze później, bo w 1994 roku. Kolejne wydania "Doktora Żywagi" na nośnikach optycznych i cyfrowych oraz powstawanie różnych materiałów dokumentalnych na temat filmu i procesu jego powstawania, przyczyniły się do wzrostu zainteresowania nim ze strony krytyków i historyków kina.
Odbiór.
Oscary.
Pomimo niezbyt pochlebnych recenzji, "Doktora Żywagę" nagrodzono licznymi nagrodami. W lutym 1966 roku podczas 23. ceremonii wręczenia Złotych Globów film otrzymał 5 statuetek za zwycięstwa w kluczowych kategoriach. Lean z optymizmem podchodził do gali oscarowej, ponieważ cieszył się poważaniem wśród członków akademii, gdyż zdążył już zostać laureatem dwóch nagród za swe poprzednie obrazy.
Film przystępował z 10 nominacjami do 38. ceremonii wręczenia Oscarów, która odbyła się 18 kwietnia 1966 roku. Historycy kina ocenili ówczesną rywalizację jako stosunkowo słabą. Za najpoważniejszych konkurentów uważano "Dźwięki muzyki" (1965) Roberta Wise’a i "Statek szaleńców" (1965) Stanleya Kramera. Osobiście Lean miał nadzieję na wygraną w kategorii najlepszy reżyser, lecz stało się inaczej. Statuetki w najbardziej prestiżowych kategoriach powędrowały do innych filmów, przede wszystkim do "Dźwięków muzyki". Mimo że film Wise’a w całości nakręcono na taśmie 70 mm, Oscara za najlepsze zdjęcia kolorowe przyznano Freddiemu Youngowi. Statuetkę w zastępstwie za nieobecnego operatora odebrała Inger Stevens. Z kolei nagrodę w imieniu Roberta Bolta odebrał Lean, gdyż scenarzyście odmówiono prawa wjazdu na terytorium Stanów Zjednoczonych ze względu na jego kryminalną przeszłość. Julie Christie otrzymała Oscara dla najlepszej aktorki pierwszoplanowej nie za "Doktora Żywagę", lecz za film "Darling" (1965). Rola Lary stała się kamieniem milowym w jej karierze, choć później już nie powtórzyła sukcesów osiąganych w tamtym okresie. Do rąk twórców "Doktora Żywagi" trafiło ostatecznie 5 statuetek, co obok "Dźwięków muzyki" stanowiło największą liczbę nagród przyznanych pojedynczemu filmowi w tamtym roku.
Recenzje.
Już przed premierą "Doktora Żywagi" porównywano go do "Przeminęło z wiatrem (1939) na lodzie". Recenzje jednak w zdecydowanej większości były mieszane bądź negatywne. Ostrze krytyki skupiło się na długości filmu oraz, zdaniem krytyków, jego „zbytniej melodramatyczności”. Roger Ebert przytoczył opinię ówczesnych recenzentów: "to pocztówkowy obraz rewolucji" i zgodził się z zarzutem, że "fabuła filmu wlecze się znikąd donikąd, pomimo niezwykłych wysiłków w celu oddania na ekranie krajobrazu i ducha Rosji". Pauline Kael skrytykowała zamiłowanie Leana do wznoszenia imponujących scenografii jako "prymitywną".
Scott Rosenberg określił "Doktora Żywagę" mianem "olśniewająco wydłużonej opery mydlanej i najsłabszej" w gronie trylogii filmów epickich Leana. Zauważył również, że "tragedie narodu rosyjskiego z początków XX wieku czasami wydają się służyć ledwie jako tło dla zawiłego, pulsującego romansu oraz pokazu futrzanych czapek i mufek".
Bosley Crowther z „The New York Timesa”, jeden z najbardziej opiniotwórczych krytyków filmowy swoich czasów, w swej ogólnie powściągliwej recenzji zganił Bolta za to, że "zredukował wielkie wstrząsy rewolucji październikowej do rangi banalnego melodramatu". Krytycznie ocenił także grę aktorską, jako "zaskakująco bierną [...] Lara i Jurij z niewytłumaczalną obojętnością i rezygnacją podchodzą do przeciwności losu, co negatywnie wpływa na tempo filmu".
Dave Kehr w swojej recenzji napisał o swoim wrażeniu z filmu, że "mimo swej długości nie zdołał wywrzeć głębszego efektu emocjonalnego". Zdaniem Kehra "Sharif na skutek swoich ograniczonych zdolności nie podołał wyzwaniu zagrania wielowymiarowej postaci Jurija Żywagi".
Jedną ze stosunkowo nielicznych pozytywnych recenzji napisał Richard Schickel z „Life’a”. Stwierdził on, że Lean posługiwał się „starannym, świadomym artyzmem”, tworząc „wizualny ekwiwalent powieści Pasternaka”. W „Time” film określono jako „triumf”, wynikający „przede wszystkim ze wspaniale zainscenizowanych momentów”. Niektóre recenzje chwaliły grę aktorów. A.D. Murphy z „Variety” uznał, że Sharifowi i Christe udało się stworzyć wiarygodne i wyraziste kreacje. Większość recenzentów zgodnie chwaliła kostiumy, scenografię i zdjęcia, składające się na wizualną warstwę filmu, istotną dla wywieranego efektu dramatycznego.
Również rosyjscy krytycy przyjęli film z mieszanymi uczuciami. Rosyjskim widzom szczególnie rzucały się w oczy liczne zachodnie, fałszywe stereotypy na temat życia i zwyczajów panujących w Rosji, a także wiele nieścisłości historycznych. Michaił Trofimienkow z „Kommiersanta” ironicznie zauważył, iż "film wcale nie musiał zostać zakazany, gdyż takie „historyjki” można było bez obaw opowiadać w ZSRR, nawet podczas zimnej wojny".
Aleksandr Żurawlow z BBC Russian Service ujął to tak: „jest to film o Rosji, lecz nie dla Rosjan”. Andriej Płachow zdefiniował "Doktora Żywagę" jako „egzotyczny” melodramat. Dmitrij Bykow generalnie przychylnie ocenił dzieło Leana, pisząc, "że widoczne niespójności filmu dobrze współgrają z baśniową fabułą powieści". Stwierdził ponadto, iż "powieść Pasternaka była jakby wprost stworzona na potrzeby kina". Aleksandr Proszkin nazwał film „chałą”, choć z drugiej strony oddał Leanowi to, że potrafił zręcznie przenieść zachodniego widza w pewną wizję kraju przechodzącego dramatyczne zmiany w swej historii. Pisarz Władimir Sorokin po obejrzeniu filmu pozostał ze "wspaniałym, przejmującym i niezrównanym posmakiem... jakby zobaczyło się przez przekrzywioną lornetkę Rosję, która przeminęła i już nigdy nie powróci".
"Doktor Żywago" zawiera sporo wątpliwych stereotypów o Rosjanach. Już w prologu szare masy pracowników wychodzą z ciemnego tunelu – nad którym wisi olbrzymia czerwona gwiazda – z jakiegoś powodu trzymając się za ręce. Tytułowy bohater często nosi białą kosoworotkę (tradycyjną rosyjską koszulę męską), a na dachu wiejskiego dworku Warykino znajduje się aż 7 kopuł. Powracający motyw bałałajki – zarówno pod postacią instrumentu, jak i jej melodii – stosowany, aby nadać filmowi „rosyjski” nastrój nostalgii i sentymentalizmu, zamiast tego - irytował niektórych krytyków "swoim natarczywym nadużywaniem oraz zbytnią melodramatycznością". Bosley Crowther stwierdził również, że "w filmie zatracono liryczną aurę powieściowego pierwowzoru, do którego Pasternak często wtrącał poematy własnego autorstwa". Natomiast w filmie nikt nie deklamuje żadnego wiersza Żywagi; jedynie z opinii innych bohaterów widz dowiaduje się o ich charakterze, może jedynie domyślać się ich treści, przez co tytułowy bohater wypadł niewiarygodnie jako poeta.
Leana głęboko dotknęła zjadliwa krytyka po premierze filmu. Uważał, że przyczyną takiej reakcji recenzentów była zbyt pośpiesznie zmontowana pierwotna wersja filmu, a także całkowite niezrozumienie jego intencji. W trakcie kampanii promocyjnej po Wielkiej Brytanii wdał się w ostrą polemikę z jednym z krytyków. Reżyser Luchino Visconti tuż po seansie filmu zapragnął obejrzeć go po raz kolejny, ale, jak stwierdził, musiałby w tym celu ukryć się w tylnych rzędach, gdyż inaczej krytycy by go „zlinczowali”. Po "Doktorze Żywago" Lean zdecydował się odejść na emeryturę, jednakże powrócił do reżyserii w "Córce Ryana" (1970).
Wynik finansowy oraz wpływ na kulturę i społeczeństwo.
"Doktor Żywago" okazał się spektakularnym przebojem kasowym, zarabiając na całym świecie ponad 200 milinów dolarów, z czego 111 mln w samych Stanów Zjednoczonych. Uwzględniając skutki inflacji, jest to równorzędność 1 041 496 500 dolarów z 2015 roku, co oznacza, że jest 8. najbardziej dochodowym filmem w historii amerykańskiego kina. Na dodatek stał się drugim najbardziej dochodowym dziełem w historii wytwórni Metro-Goldwyn-Mayer, tuż za "Przeminęło z wiatrem". Sukces kasowy filmu uchronił wytwórnię przed zapaścią finansową. Dzięki klauzuli umownej przewidujących podział zysków filmu, szczególnie korzystnie pod względem finansowym wyszedł reżyser David Lean. Zarobił w ten sposób ponad 10 mln dolarów.
Dzieło Leana było pierwszą od czasów II wojny światowej nakręconą w kolorze filmową superprodukcją, której całość akcji rozgrywa się na terytorium Rosji i ZSRR. W latach 60. XX wieku ze względu na m.in. kryzys kubański i lot pierwszego kosmonauty powiązane z Rosją tematy cieszyły się sporą popularnością na świecie. Wejście "Doktora Żywagi" na ekrany kin przyczyniło się do wzrostu zainteresowania w świecie zachodnim rosyjską i radziecką historią oraz literaturą. Film niósł ze sobą także istotne przesłanie ideologiczne. Bogata duchowo i wyjątkowa postać Jurija Żywagi i innych bohaterów filmu burzyły pewne utrwalone stereotypy o Rosjanach. Międzynarodowa opinia publiczna na nowo zainteresowała się dziejami Borisa Pasternaka i sprawą ochrony praw człowieka w ZSRR. Zapoczątkowane w "Doktorze Żywago" tradycje przedstawiania Rosji i Rosjan były kontynuowane w takich hollywoodzkich filmach, jak m.in. "Mikołaj i Aleksandra" (1971), "Czerwoni" (1981), czy "Moskwa nad rzeką Hudson" (1984). Był to również pierwszy melodramatyczny film epicki. Późniejsze dzieła tego gatunku to m.in. "Maria, królowa Szkotów" (1971), "Lady Jane" (1986) i "Titanic" (1997)
Dzięki popularności filmu, w Wielkiej Brytanii opisując okrągłe futrzane czapki lub męskie papachy wciąż używa się nazwy „Żywago”. W 1966 roku domy mody Yves Saint Laurent i Dior wypuściły zimowe kolekcje inspirowane strojem "Doktora Żywagi" i strojami noszonymi przez postacie w nim występujące. Natomiast wśród mężczyzn modne stały się wąsy i brody noszone przez bohaterów filmu. W październiku 1966 roku magazyn „Esquire” pod wrażeniem szumu wokół "Doktora Żywagi" napisał: „w tym roku sprzedaż wódki przebije wynik ginu”.
Styl.
Izaak Deutscher określił powieść "Doktor Żywago" mianem „paraboli zapomnianego pokolenia”. W przeciwieństwie do "Wojny i pokoju" nie skupia uwagi czytelnika na historycznym kontekście wydarzeń. Wojny i rewolucje są raczej tłem dla dramatów osobistych przeżywanych przez postaci. Autor powieści rozmyślnie unika oceny systemu i ideologii komunistycznej. To samo podejście przyświecało reżyserowi i scenarzyście. Paradoksalnie powieść została napisana jak epopeja, ale jej przekaz nie odpowiada duchowi tego gatunku. „Akcja w filmie nie powinna zdominować przekazu duchowości i zasad moralnych Jurija”, napisał Lean w jednej z wytycznych do scenariusza.
Tragiczna postać tytułowego bohatera unika udziału w epokowych zmianach, które zachodzą się wokół niego. Jednym z głównych punktów krytycznych recenzji była zadziwiająca bezsilność i obojętność postaci w obliczu wszechogarniających historycznych wstrząsów. Lean przystępując do prac nad filmem, założył, że nie będzie się koncentrował na przekazie historycznym ani politycznym. Takie nastawienie jest zauważalne w filmie i przejawia się m.in. na zbytnim niepokazywaniu na ekranie scen przemocy ani rozlewu krwi. Przykładem tego jest ukazana na planie ogólnym sekwencja szarży Kozaków na pokojową demonstrację ubogiej ludności Moskwy, po której następuje cięcie i długie ujęcie na twarz Jurija Żywagi, który z bezpiecznej odległości obserwuje całą sytuację. Na jego obliczu maluje się szok i cierpienie, natomiast brutalna pacyfikacja rozgrywa się poza kadrem. Dopiero pod koniec sekwencji następuje zbliżenie na kałuże krwi, rannych i leżące zwłoki ofiar. Takie podejście zostało zainspirowane sekwencją masakry ludności na schodach odeskich w filmie "Pancernik Potiomkin" (1925) Eisensteina. W powieści Pasternaka czytelnik może łatwo zatracić związek przyczynowo-skutkowy w wydarzeniach lub działaniach postaci. Aby zapobiec temu w filmie, Bolt wprowadził narratora w osobie Jewgrafa Żywagi, który swoim komentarzami łączył ze sobą pewne wątki fabuły.
Film zawiera bogatą symbolikę zbudowaną na zasadzie kontrastu. Morze żonkili otaczające bohatera, roztapiający się szron przechodzący w płatki kwiatów, zapalona świeca (ulubiony motyw Pasternaka) podkreślają poetyckie i twórcze aspekty postaci. Natomiast olbrzymia zapora, elektrownia wodna i portret Stalina sprowadzają widza na ziemię i przypominają o tragicznej rzeczywistości, jaka spotkała bohaterów filmu. Istotną dla fabuły jest postawa Jewgrafa Żywagi – zatwardziałego komunisty, wykonawcy wyroków śmierci dla Czeki i KBG, a jednocześnie swoistego anioła stróża dla swego przyrodniego brata, który działa na rzecz zachowania pamięci o poecie dla przyszłych pokoleń.
Topos mężczyzny zakochanego jednocześnie w dwóch różnych kobietach na tle historycznych kataklizmów jest jedynym z najczęściej powracających tematów w historii światowej kultury. Po raz pierwszy pojawił się w homerowskiej "Odysei" i był także obecny w literaturze rosyjskiej, np. w "Wojnie i pokoju" i "Cichym Donie". Obecny jest także motyw uczuciowego trójkąta między bohaterami, którzy ukrywają swoje uczucia. Również relacje między postaciami są wyrażane symbolicznie. Szkarłatna suknia, którą ma na sobie Lara w scenie uwodzenia, reprezentuje jej grzeszność w tej sytuacji. Kwitnące żonkile symbolizują spotkania kochanków, a opadające słoneczniki ich rozstanie. „Pałac lodowy” jest metaforą ostatecznego pożegnania Lary i Żywagi. Warstwa wizualna filmu była jedynym elementem, który oparł się krytyce recenzentów. Richard Schickel dowodził, że pozorna pustka i bierność postaci jest w istocie wierna przesłaniu Pasternaka. Lean próbował przekazać to, czego zazwyczaj nie robi się przy filmowych adaptacjach literatury – oddać poetyckiego ducha autora powieści.
Lista nagród i nominacji.
"Doktor Żywago" w rankingach Amerykańskiego Instytutu Filmowego:
Muzyka.
Wytwórnia zgodziła się, aby Maurice Jarre skomponował i nagrał muzykę do filmu dopiero pod koniec okresu zdjęciowego, stąd miał on zaledwie kilka tygodni na wykonanie swojego zadania. Lean początkowo planował wykorzystać tradycyjne rosyjskie melodie lub pieśni ludowe i we współczesnej aranżacji umieścić je w filmie. Gdy reżyser pokazał Jarre'owi wstępną wersję filmu, kompozytor przystąpił do pracy nad stworzeniem zupełnie nowej, własnej ścieżki muzycznej. Kompozytor ułożył 4 wersje kluczowego tematu poświęconego Larze Antipowej, z których żadna nie zadowoliła reżysera. Dopiero „Temat Lary” (ang. „Lara's Theme”) przypadł Leanowi do gustu. Później Jarre stosunkowo łatwo i szybko skomponował pozostałe utwory. Podczas pracy inspirował się twórczością Piotra Czajkowskiego i Nikołaja Rimskiego-Korsakowa. Aby dodać rosyjskiego kolorytu, chciał skorzystać z bałałajki. Jednakże nikt z muzyków Orkiestry Symfonicznej MGM nie potrafił grać na tym instrumencie. Jarre udał się zatem do cerkwi prawosławnej w Los Angeles, gdzie znalazł 22 bałałajkarzy. Żaden z nich nie potrafił jednak czytać zapisu nutowego, więc kompozytor musiał każdemu z osobna zanucić tę melodię, żeby nauczyli się jej ze słuchu. W filmie wykorzystano znane rosyjskie utwory: „Preludium g-moll nr 5 (opus 23)”, formułę „Wieczna pamięć” i hymn przedrewolucyjnej Rosji „Boże, zachowaj Cara!”.
Podczas nagrywania ścieżki muzycznej Jarre korzystał z nietypowych instrumentów: m.in. klawesynu, pianina elektronicznego i niedawno wynalezionemu minimooga. Dla urozmaicenia używał nawet shamisenu, koto i gongu. W nagrywaniu ścieżki muzycznej udział wzięło łącznie 110 muzyków i 40-osobowy chór – największy tego typu zespół muzyczny w historii muzyki filmowej.
Muzyka Jarre’a w "Doktorze Żywago" zyskała uznanie krytyki i słuchaczy. Szczególnie popularny stał się „Temat Lary”, motyw przewodni filmu, który zyskał światową sławę i dodatkowo pomógł wypromować obraz Leana. W styczniu 1966 roku na rynku ukazała się płyta długogrająca ze ścieżką dźwiękową. Do końca 1967 roku sprzedano ponad 2 miliony jej egzemplarzy. W Stanach Zjednoczonych przez 157 tygodni znajdowała się na listach najlepiej sprzedających się albumów. Do melodii „Tematu Lary” słowa ułożył Paul Francis Webster i tak powstała piosenka pod tytułem „Somewhere, My Love”, która również zdobyła dużą popularność, z czasem zyskując status międzynarodowego evergreenu. W 1966 roku Ray Conniff z chórem nagrał swoją aranżację, za co otrzymał nagrodę Grammy w kategorii "Best Performance by a Chorus". Swoje covery nagrali m.in. czechosłowaccy piosenkarze Milan Chladil i Karel Gott, który koncertował z nią po Związku Radzieckim. W 1988 roku „Somewhere, My Love (Lara's Theme)” uhonorowano przyznawaną przez widzów "People’s Choice Award" w specjalnej kategorii „ulubiona piosenka wszech czasów”.
Maurice'owi Jarre'owi nie spodobał się sposób użycia jego muzyki w "Doktorze Żywago". Z ostatecznej wersji wycięto kilka utworów skomponowanych specjalnie dla filmu. Zamiast nich powtarzano motyw przewodni, co jego zdaniem osłabiło wartość artystyczną całej kompozycji. Uważał, że usunięty materiał był wysokiej jakości. W 1995 roku wytwórnia Rhino Records wydała 69-minutowy album ze ścieżką dźwiękową "Doktora Żywagi", zawierającą wszystkie utwory skomponowane przez Jarre’a, w tym te usunięte z filmu.

</doc>
<doc id="598188" url="https://pl.wikipedia.org/wiki?curid=598188" title="Czysta inflacja">
Czysta inflacja

Czysta inflacja – wzrost cen wszystkich dóbr i czynników produkcji w jednakowym tempie. Przypadek czystej inflacji nie jest tylko możliwością teoretyczną, lecz ma także znaczenie praktyczne (np. w analizie finansowej i ocenie przedsięwzięć inwestycyjnych).

</doc>
<doc id="598192" url="https://pl.wikipedia.org/wiki?curid=598192" title="Flaga Virginii">
Flaga Virginii



</doc>
<doc id="598193" url="https://pl.wikipedia.org/wiki?curid=598193" title="Flaga Wirginii">
Flaga Wirginii



</doc>
<doc id="598194" url="https://pl.wikipedia.org/wiki?curid=598194" title="Flaga Wirginii Zachodniej">
Flaga Wirginii Zachodniej



</doc>
<doc id="598196" url="https://pl.wikipedia.org/wiki?curid=598196" title="Flaga Virginii Zachodniej">
Flaga Virginii Zachodniej



</doc>
<doc id="598198" url="https://pl.wikipedia.org/wiki?curid=598198" title="Flaga Wisconsin">
Flaga Wisconsin



</doc>
<doc id="598199" url="https://pl.wikipedia.org/wiki?curid=598199" title="Flaga Wyoming">
Flaga Wyoming



</doc>
<doc id="598200" url="https://pl.wikipedia.org/wiki?curid=598200" title="Bitwa pod Konstantynowem">
Bitwa pod Konstantynowem

Bitwa pod Konstantynowem została stoczona w dniach 26 lipca-28 lipca 1648 podczas powstania Chmielnickiego 1648-1654.
Pole bitwy.
Miasto Konstantynów położone było przy ujściu rzeki Ikopot do Słuczy. Słucz natomiast opływała miasto od południa. Na północy była jeszcze mniejsza rzeka - Szychówka. Płaski teren przed miastem dowództwo polskie uznało za szczególnie dogodne dla jazdy. Na obu brzegach rzeki Słucz znajdowały się wzniesienia, które mogły ukryć obóz kozacki przed wojskami polskimi znajdującymi się na lewym brzegu rzeki. W pobliżu na rzece był bród.
Wstęp.
Cofający się z Zadnieprza wojewoda ruski Jeremi Wiśniowiecki wraz z towarzyszącym mu ze swymi oddziałami wojewodą kijowskim Januszem Tyszkiewiczem, otrzymał wiadomość o tym, że 23 lipca armia Maksyma Krzywonosa zdobyła Połonne. Pod Konstantynowem połączyły się zagrożone wojska oboźnego litewskiego Samuela Osińskiego (1200 żołnierzy z gwardii królewskiej - 800 piechoty i 400 dragonii) i Krzysztofa Koryckiego (1200 ordynackiej jazdy i dragonii Zasławskiego).
Dnia 24 lipca stojące pod Konstantynowem wojska polskie odeszły nieco na zachód od miasta. W sobotę dnia 25 lipca Krzysztof Korycki i Samuel Osiński wysłali podjazd w kierunku Połonnego, skąd dowiedzieli się o armii kozackiej oddalonej o półtorej mili. Pojmany jeniec zeznał, że Kozacy zamierzają zaatakować Konstantynów jeszcze tej nocy. Osiński natychmiast powiadomił o tym Wiśniowieckiego, który w tym czasie był w Rosołowcach. Siły polskie zaczęły nocą cofać się pod sam Konstantynów. Miasto obsadzono piechotą, a jazda miała czekać przez noc w polu na ruchy przeciwnika. Nad ranem stanęły pod Konstantynowem wszystkie polskie wojska. Wiśniowiecki przybył pod Konstantynów 26 lipca. Wkrótce dotarł tu pułkownik Suchodolski (2300 żołnierzy, w tym 500 piechoty). Połączone siły polskie osiągnęły stan ok. 8000 żołnierzy.
Pierwsza bitwa.
Spodziewając się uderzenia Krzywonosa (ok. 60000 ludzi, w tym 20000 zaprawionych w boju weteranów i 40000 czerni) Jeremi Wiśniowiecki zajął Konstantynów i założył obóz nad rzeczką Szychówką. Wojsko polskie rozwinięte zostało wzdłuż rzeki Słuczy. Wysłany podjazd doniósł o zbliżającym się nieprzyjacielu. Wkrótce na prawym brzegu rzeki Słucz pokazała się potężna armia kozacka. Armia polska była ustawiona w tradycyjny dla siebie sposób: na prawym skrzydle ustawiona była jazda Krzysztofa Koryckiego i Janusza Tyszkiewicza, na lewym skrzydle stał z jazdą Wiśniowiecki, a w centrum piechota z artylerią. Nieprzyjaciel stanął za rzeką, pozwalając przeprawić się polskim harcownikom. Po krótkich utarczkach harcownicy polscy wycofali się. Krzywonos ufny w swoją przewagę liczebną ruszył do frontalnego natarcia. Na przedzie uderzył na Polaków Iwan Hira wraz z białocerkiewskim pułkiem jazdy, wypierając Polaków za rzekę. Przeprawy bronił oberszter Samuel Osiński wraz z kompanią muszkieterów i kilkoma działkami regimentowymi, przy wsparciu baterii kilku dział Wiśniowieckiego. Ogień był tak duży, że Kozacy wycofali się zmieszani. Teraz na Kozaków uderzyło kilka chorągwi jazdy, ścigając uciekających aż do oddalonego o półtorej mili taboru kozackiego. Następnie jazda opanowała okoliczne wzgórza, czekając na nadejście piechoty i artylerii, niezbędnych do szturmu na tabor. Wobec zapadającego zmierzchu i znacznej przewagi liczebnej armii kozackiej zrezygnowano ze zdobywania taboru i wycofano jazdę z powrotem na polski brzeg rzeki. Tego dnia wojska kozackie straciły 2-3 tys. ludzi, nie licząc jeńców (m.in. Połujana).
Przerwa w działaniach.
W nocy spostrzeżono mieszczan konstantynowskich potajemnie zaopatrujących obóz kozacki. W odpowiedzi na to książę Wiśniowiecki zastosował zasadę odpowiedzialności zbiorowej i kazał ściąć czterdziestu mieszczan.
Następnego dnia w poniedziałek 27 lipca nastąpiła przerwa w działaniach. Wobec wieści o zbliżających się posiłkach, a szczególnie o nadchodzącej armii Chmielnickiego, obradujący sztab postanowił się wycofać. Wieczorem Krzywonos otrzymał znaczne posiłki i przeprawił przez rzekę, powyżej Konstantynowa, część swej jazdy z zamiarem uderzenia na Polaków z tyłu.
Polacy natomiast nocą 28 lipca wyprawili na zachód do Kolczyna (Kulczyna) najwolniejsze jednostki: tabory, regiment gwardyjski i piechotę Suchodolskiego. Jazda i dragoni miała osłaniać odwrót i bronić przepraw. W tym samym czasie tabor kozacki ruszył w kierunku obozu polskiego i nad ranem pojawił się nad rzeką.
Druga bitwa.
Po odejściu polskiego taboru i piechoty na odległość dwóch mil od Konstantynowa, Kozacy ruszyli do natarcia. Brodu początkowo broniła kompania piechoty (120 żołnierzy) pod wodzą Osińskiego, ale wkrótce została wycofana i w czasie głównego ataku broniła go dragonia Dominika Zasławskiego. Jazda była odsunięta od rzeki.
Krzysztof Korycki i Janusz Tyszkiewicz zajmowali prawe skrzydło, książę Wiśniowiecki lewe. W środku stanął Suchodolski, piechota Osińskiego i artyleria. W myśl planu Wiśniowieckiego postanowiono wykorzystać sprzyjające warunki terenowe i zastosować szarżę kawalerii na świeżo przeprawione siły wroga.
Krzywonos ustawił tabor wraz z piechotą zaporoską na prawym skrzydle naprzeciw Koryckiego, lewe skrzydło zajęła reszta wojsk (głównie czerń). W centrum stanęła większość jazdy, część piechoty i artyleria.
Pod ogniem artylerii kozackiej załamała się obrona dragonów strzegących przeprawy. Nieprzyjaciel przystąpił do generalnej przeprawy. Pod ogniem polskich dział Krzywonos rozpoczął forsowanie Słuczy na swoim lewym skrzydle. Wiśniowiecki wstrzymał ogień artylerii i cofnął swe wojska pozorując odwrót, pozwalając w ten sposób Kozakom na przeprawę. Gdy przeprawiło się kilkanaście tysięcy Kozaków, jazda ruszyła do szarży z całą siłą. Nieprzyjaciel z ciężkimi stratami został w całości wyparty za rzekę, a jazda zanim wróciła na poprzednie pozycje, zdołała z rozpędu zdobyć za rzeką 4 działa i 2 hakownice. Podobny manewr powtórzony został jeszcze trzykrotnie.
Za trzecim razem jazda polska sforsowała Słucz i uderzyła na artylerię kozacką, zdobywając 9 dział. Przeprawiona uprzednio jazda kozacka nie odważyła się uderzyć na tyły polskie. Wojska polskie z powodu zbyt dużej przewagi liczebnej przeciwnika oraz z powodu braku piechoty, którą wcześniej odesłano, nie próbowały zdobyć kozackiego taboru. Wiśniowiecki postanowił wycofać się na Kolczyn. Krzywonos wkrótce przeszedł na drugi brzeg Słuczy i zajął Konstantynów.
Po bitwie.
Kozacy stracili 10-15 tys. ludzi, Polacy - tylko 200-300 ludzi. Bitwa ze strategicznego punktu widzenia, choć zaangażowane były w niej znaczne siły, nie miała wielkiego znaczenia i nie wpłynęła na tempo rozprzestrzeniania się powstania. Marsz Kozaków nie został powstrzymany - zajęli wkrótce Wołyń i Podole oraz oblegli Kamieniec Podolski.
Natomiast z taktycznego punktu widzenia wygrali Polacy - na tle Maksyma Krzywonosa mógł zabłysnąć tutaj talent dowódczy Jeremiego Wiśniowieckiego.
Kozacy wprawdzie przedostali się na drugi brzeg, ale ponieśli ogromne straty i co istotniejsze nie zdołali związać sił polskich do momentu nadejścia Chmielnickiego, który 30 lipca był jeszcze w Pawołoczy.

</doc>
<doc id="598201" url="https://pl.wikipedia.org/wiki?curid=598201" title="Drambuie">
Drambuie

Drambuie (wym. [dræmˈbuːi], [dræmˈbʲuːi]) – likier na bazie mieszanki szkockich whisky z dodatkiem miodu wrzosowego i wyciągów ziołowych. Receptura jest tajemnicą producenta.
Nazwa "Drambuie" pochodzi od szkocko gaelickiego zwrotu "an dram buidheach", oznaczającego "napój, który zadowala" i została zastrzeżona w 1892.
Historia.
Po przegranej bitwie pod Culloden, która zakończyła II powstanie jakobickie książę Karol Edward Stuart uciekł na wyspę Skye, gdzie schronienia udzielił mu Charles McKinnon. Książę nagrodził jego pomoc sekretną recepturą trunku, a rodzina zaadaptowała przepis do produkowanej na własne potrzeby whisky. Drambuie jest nadal produkowany przez rodzinę McKinnon, lecz w okolicach Edynburga. Do sprzedaży trafił w 1906 i szybko uzyskał popularność.
Koktajle.
Drambuie pije się bez dodatków, z lodem albo w koktajlach (na przykład Rusty Nail – pół na pół ze szkocką whisky).

</doc>
<doc id="598202" url="https://pl.wikipedia.org/wiki?curid=598202" title="Nizina Penżyńska">
Nizina Penżyńska

Nizina Penżyńska (ros. "Пенжинская низменность") - nizina w azjatyckiej części Rosji, w Kraju Kamczackim.
Obejmuje obniżenie śródgórskie, otoczone od zachodu Górami Kołymskimi, od wschodu Górami Penżyńskimi; długość ok. 300 km, szerokość do 100 km; zbudowana z piaszczysto-gliniastych aluwiów rzecznych i morskich; klimat umiarkowany chłodny, kontynentalny; silnie zabagniona; roślinność bagienna i tajga modrzewiowa.
Przez Nizinę Penżyńską płynie Penżyna i jej dopływy.

</doc>
<doc id="598206" url="https://pl.wikipedia.org/wiki?curid=598206" title="Wełniak brunatny">
Wełniak brunatny

Wełniak brunatny, wełniak długoogonowy, wełniak ciemnogłowy ("Lagothrix lagothricha") – gatunek ssaka naczelnego z podrodziny czepiaków (Atelinae) w obrębie rodziny czepiakowatych (Atelidae).
Zasięg występowania.
Wełniak brunatny występuje w zależności od podgatunku:
Taksonomia.
Gatunek po raz pierwszy naukowo opisał w 1812 roku Alexander von Humboldt nadając mu nazwę "Simia lagotricha". Jako miejsce typowe odłowu holotypu Humboldt wskazał Guainíę, powyżej ujścia rzeki Amanaveni, na obszarze rzeki Guaviare, w Kolumbii. 
"L. lagothricha" w tradycyjnym ujęciu systematycznym traktowany był jako cztery odrębne gatunki ("L. lagothricha", "L. lugens", "L. poeppiggii" i "L. cana"), ale badania oparte dane molekularne wykazują, że istnieje tylko jeden gatunek z kilkoma podgatunkami. Podgatunek "lagothricha" wydaje się krzyżowaĆ z podgatunkiem "lugens" w zachiodniej części biegu rzeki Caguán w departamencie Caquetá w Kolumbii. Autorzy "Illustrated Checklist of the Mammals of the World" rozpoznają pięć podgatunków.
Morfologia.
Długość ciała (bez ogona) samic 46–58 cm, samców 46–65 cm, długość ogona samic 62–72 cm, samców 53–77 cm; masa ciała samic 5–7 kg, samców około 7 kg (dominujące samce do 10 kg) dla podgatunku "lagothricha"; długość ciała (bez ogona) samic 45–58 cm, samców 50–63 cm, długość ogona samic 53–72 cm, samców 62–80 cm; masa ciała samic 5–7 kg, samców około 7 kg (dominujące samce do 10 kg) dla podgatunku "cana"; długość ciała (bez ogona) samic 46–58 cm, samców 46–65 cm, długość ogona samic 53–72 cm, samców 62–80 cm; masa ciała samic 5–7 kg, samców około 7 kg (dominujące samce do 10 kg) dla podgatunku "poeppigii". 
Tryb życia.
Prowadzi dzienny i głównie nadrzewny tryb życia, choć często schodzi na ziemię. Żyje w grupach liczących do 70 osobników. Żywi się owocami, orzechami, liśćmi i owadami. ciąża trwa 207–211 dni, po tym okresie rodzi się 1 młode.

</doc>
<doc id="598207" url="https://pl.wikipedia.org/wiki?curid=598207" title="Janów (Litwa)">
Janów (Litwa)

Janów ("lit. Jonava" ) – miasto na Litwie, położone w pobliżu Kowna, siedziba rejonu janowskiego w okręgu kowieńskim; 34,7 tys. mieszkańców (2005).
Historia.
Biskup inflancki Józef Kazimierz Kossakowski ufundował klasztor trynitarzy wraz z kościołem pod wezwaniem św. Jakuba i plebanią, które zbudowano w latach 1791-1793. Klasztor został zamknięty w 1831 r, a jego budynki służyły jako koszary. W kościele cenne wyposażenie wnętrza.
Obecnie w granicach Janowa znajduje się dawna miejscowość Skorule w której znajdował się gotycki kościół katolicki pod wezwaniem św. Anny ufundowany przez Andrzeja Skorulskiego w latach 1620-1622. Budynek kościoła bezwieżowy. Obok neogotycka dzwonnica z dzwonem z roku 1670 fundowanym przez Rafała Zygmunta Skorulskiego – marszałka kowieńskiego. Na cmentarzu kościelnym groby 3 księży zamordowanych w 1941 roku przez Armię Czerwoną. Przed uzyskaniem niepodległości przez Litwę w 1918r. mieszkała tu dość znaczna liczba Polaków. Znalazło to nawet odzwierciedlenie w aktualnym wówczas powiedzeniu "od Janowa do Datnowa wszędzie słychać polska mowa".

</doc>
<doc id="598209" url="https://pl.wikipedia.org/wiki?curid=598209" title="Dalyan">
Dalyan

Dalyan – mała wioska rybacka położona na wschodnim brzegu rzeki Dalyan w Turcji, ok. 67 km od Fethiye, ok. 90 km od Marmaris, ok. 30 km od międzynarodowego portu lotniczego w Dalamanie. Miejscowość Dalyan to zaledwie 4000 mieszkańców, lecz w sezonie turystycznym liczba ta zwiększa się kilkunastokrotnie dzięki przybywającym tu turystom.
W okolicach Dalyanu można natknąć się na wiele starożytnych pamiątek, jak np. grobowce likilijskie w Kaunos wkomponowane w urwiste skały, mury akropolu, rzymska fontanna, dobrze zachowany teatr z II w. p.n.e. dla 1500 widzów, ruiny czterech świątyń z czasów greckich i rzymskich, rzymskie łaźnie czy bazylika bizantyjska z V-VIII w. Największą atrakcją tego regionu jest jednak to, że jest to strefa ekologiczna, idealna dla osób chcących zaznać prawdziwego spokoju na łonie przyrody, w najbardziej "zielonym" miejscu Turcji. Rejon otoczony granicami Parku Krajobrazowego, chroniony od 1988 r., obejmuje swoim zasięgiem jezioro Köyceğiz, łączącą go z Morzem Śródziemnym rzekę Dalyan, oraz plażę İztuzu, na której składają jaja żółwie morskie karetta. Całość otoczona jest pasmem górskim, porośniętym lasami piniowymi. Prócz robiących olbrzymie wrażenie żółwi, w okolicy mona podziwiać ponad 150 gatunków ptaków i motyli. Niezwykła dbałość o zachowanie ekosystemu, sprawia, że zabroniono tutaj budowania wszelkich obiektów przy samej plaży, wszystkie hotele znajdują się w okolicy miasta, ok. 10–12 km od morza, a transfer na plażę odbywa się najczęściej łodziami.
Z Dalyanu do plaży İztuzu można dopłynąć rzeką, która wije się wśród labiryntu setek wysepek, otoczona bujną roślinnością, a delta rzeki widziana z góry tworzy niesamowity, zapierający dech w piersiach krajobraz. Plaża İztuzu ma ok. 6 km długości i z jednej strony oblana jest ciepłymi wodami Morza Śródziemnego, z drugiej strony dużo chłodniejszymi wodami rzeki Dalyan. Jednym z ważniejszych punktów programu każdej wycieczki do Dalyanu są kąpiele błotne w pobliżu jeziora Köyceğiz. Kąpiele te oczyszczają skórę, upiększają oraz leczą niektóre choroby. Polecane są również kąpiele termalne w tutejszych wodach, które osiągają temperaturę 40 stopni Celsjusza i zawierają wiele składników mineralnych, które pomagają w leczeniach takich chorób jak reumatyzm, choroby skóry, choroby układu nerwowego i trawiennego, chorób wątroby, śledziony i jelit. Miejsce to znane jest na całym świecie i gośćmi tu byli sławni ludzie, jak choćby aktor Dustin Hoffman, czy piosenkarz Sting.

</doc>
<doc id="598210" url="https://pl.wikipedia.org/wiki?curid=598210" title="Wschodni okręg wyborczy w Luksemburgu">
Wschodni okręg wyborczy w Luksemburgu

Wschodni okręg wyborczy w Luksemburgu - jeden z 4 okręgów wyborczych w Luksemburgu, obejmujący wschodnią część kraju. Obejmuje kantony: Echternach, Grevenmacher oraz Remich.
Wybory parlamentarne 2004.
Deputowani z tego okręgu.
Chrześcijańsko-Społeczna Partia Ludowa
Partia Demokratyczna
Luksemburska Socjalistyczna Partia Robotnicza
Komitet Akcji na Rzecz Demokracji i Sprawiedliwości Płac
Zieloni
Wybory parlamentarne 1999.
Deputowani z tego okręgu.
Chrześcijańsko-Społeczna Partia Ludowa
Partia Demokratyczna
Komitet Akcji na Rzecz Demokracji i Sprawiedliwości Płac
Luksemburska Socjalistyczna Partia Robotnicza

</doc>
<doc id="598213" url="https://pl.wikipedia.org/wiki?curid=598213" title="Radziwiliszki">
Radziwiliszki

Radziwiliszki (lit. "Radviliškis" ) – miasto (19 883 mieszk.) na Litwie, siedziba gminy w okręgu szawelskim.
Miasto położone w powiecie upickim województwa trockiego założył wojewoda wileński Krzysztof Radziwiłł w 1584 roku. Do 1795 w granicach województwa trockiego Rzeczypospolitej. Od 1918 w granicach niepodległej Litwy.
Miasto ekonomii szawelskiej w 1682 roku.
Aż do połowy XX wieku siedziba parafii ewangelicko-reformowanej w ramach Jednoty wileńskiej.
W Radziwiliszkach urodził się polski działacz narodowy w międzywojennej Litwie, dyrektor Gimnazjum Polskiego w Kownie, burmistrz Telsz na Żmudzi – Ludwik Abramowicz.

</doc>
<doc id="598215" url="https://pl.wikipedia.org/wiki?curid=598215" title="Odwzorowanie Mollweidego">
Odwzorowanie Mollweidego

Odwzorowanie Mollweidego – odwzorowanie kartograficzne zaliczane do pseudowalcowych odwzorowań równopolowych. Autorem odwzorowania jest niemiecki matematyk Carl Mollweide (1774–1825).
Jest to odwzorowanie umowne, skonstruowane na następujących zasadach:
Z ostatniego założenia wynika, że odstępy między południkami muszą maleć w miarę oddalania od równika. Miejsce bez odkształceń znajduje się na środkowym południku na szerokości geograficznej ok. ±45о
Wzory transformacyjne na przejście od długości geograficznej "λ" i szerokości geograficznej "φ" do umownych współrzędnych "x" i "y" są następujące:
gdzie formula_3 to dodatkowy parametr, będący rozwiązaniem równania nieliniowego:
(dającego się rozwiązać tylko numerycznie).

</doc>
<doc id="598216" url="https://pl.wikipedia.org/wiki?curid=598216" title="Óscar Diego Gestido">
Óscar Diego Gestido

Óscar Diego Gestido (ur. 28 listopada 1901 w Montevideo, zm. 6 grudnia 1967 tamże) – urugwajski wojskowy i polityk partii Colorado. Pełnił urząd prezydenta Urugwaju od 1 marca do 6 grudnia 1967, kiedy to jego kadencję przerwała śmierć. Zastąpił go dotychczasowy wiceprezydent – Jorge Pacheco Areco.
Jego bratem był Álvaro Gestido, piłkarz, mistrz świata z 1930.

</doc>
<doc id="598218" url="https://pl.wikipedia.org/wiki?curid=598218" title="Centralny okręg wyborczy w Luksemburgu">
Centralny okręg wyborczy w Luksemburgu

Centralny okręg wyborczy w Luksemburgu - jeden z 4 okręgów wyborczych w Luksemburgu, obejmujący centralną część kraju. Obejmuje kantony: Luksemburg i Mersch.
Wybory parlamentarne 2004.
Deputowani z tego okręgu.
Chrześcijańsko-Społeczna Partia Ludowa
Partia Demokratyczna
Luksemburska Socjalistyczna Partia Robotnicza
Zieloni
Komitet Akcji na Rzecz Demokracji i Sprawiedliwości Płac
Wybory parlamentarne 1999.
Deputowani z tego okręgu.
Partia Demokratyczna
Chrześcijańsko-Społeczna Partia Ludowa
Luksemburska Socjalistyczna Partia Robotnicza
Zieloni
Komitet Akcji na Rzecz Demokracji i Sprawiedliwości Płac

</doc>
<doc id="598219" url="https://pl.wikipedia.org/wiki?curid=598219" title="Alberto Héber Usher">
Alberto Héber Usher

Alberto Héber Usher (ur. 1 maja 1918 w Montevideo, zm. 19 stycznia 1981 tamże) – urugwajski polityk, członek Partii Narodowej. W latach 1966–1967 był prezydentem Urugwaju.
Jego syn Luis Alberto Heber był politykem.

</doc>
<doc id="598220" url="https://pl.wikipedia.org/wiki?curid=598220" title="Kurszany">
Kurszany

Kurszany (lit. "Kuršėnai") – miasto (13 854 mieszk.) na Litwie położone 23 km od Szawli, w okręgu szawelskim.
W XIV wieku był tu dwór Wielkich Książąt Litewskich. W 1564 r. król Zygmunt II August nadał dobra Despot-Zenowiczowi, potem były w rękach Paców, którzy sprzedali je Grużewskim. W ich władaniu były do II wojny światowej. Ostatni właściciel Jerzy Grużewski zamordowany na Majdanku.
Zachował się dwór Grużewskich i niewielki park ze stawem.

</doc>
<doc id="598221" url="https://pl.wikipedia.org/wiki?curid=598221" title="Carl Mollweide">
Carl Mollweide

Carl Brandan Mollweide (ur. 3 lutego 1774 w Wolfenbüttel, zm. 10 marca 1825 w Lipsku) – niemiecki matematyk i kartograf.
W 1805 r. opracował odwzorowanie wiernopowierzchniowe, w którym Ziemia przedstawiona jest w postaci elipsy. Dziś nazywane jest odwzorowaniem Mollweidego.

</doc>
<doc id="598222" url="https://pl.wikipedia.org/wiki?curid=598222" title="Luis Batlle Berres">
Luis Batlle Berres

Luis Conrado Batlle Berres (ur. 26 listopada 1897 w Montevideo, zm. 15 lipca 1964 tamże) – urugwajski polityk z partii Colorado. Był dwukrotnie prezydentem Urugwaju w latach 1947-1951 oraz 1955-1956.
Życiorys.
W 1926 roku ożenił się z Matilde Ibáñez Tálice. Mieli troje dzieci: Jorge - prezydenta Urugwaju w latach 2000-2005, Luisa i Matilde. 

</doc>
<doc id="598224" url="https://pl.wikipedia.org/wiki?curid=598224" title="Tomás Berreta">
Tomás Berreta

Tomás Berreta (1875 – 2 sierpnia 1947), urugwajski polityk z partii Colorado, a także prezydent Urugwaju od 1 marca do 2 sierpnia 1947. Jego następcą był Luis Batlle Berres.

</doc>
<doc id="598226" url="https://pl.wikipedia.org/wiki?curid=598226" title="Prosper Mérimée">
Prosper Mérimée

Prosper Mérimée (ur. 28 września 1803 w Paryżu, zm. 23 września 1870 w Cannes) – francuski dramaturg, historyk, archeolog i pisarz.
Życiorys.
Pochodził z zamożnej rodziny. Studiował prawo, języki obce i literaturę. Był członkiem Akademii Francuskiej, a także senatorem i inspektorem generalnym zabytków historycznych.
Twórczość.
Prosper Mérimée w młodości był związany z czasopismem literackim "Globe". Debiutował w 1822 roku dramatem "Cromwell" (1822), następnie opublikował zbiór dramatów pt. "Teatr Klary Gazul" (1825), prezentując swoje dzieła jako odkryte przez siebie utwory nieznanych osób. Przedstawił w nim krytykę arystokracji i kleru. W 1828 roku opublikował dramat "Żakeria", w którym przedstawił dzieje buntu chłopskiego z 1358 roku. W 1829 roku opublikował swoją jedyną powieść "Kronika z czasów Karola IX", wyrażającą protest przeciwko fanatyzmowi. Sławę jednak przyniosły mu nowele i opowiadania. Początkowo były publikowane na łamach czasopism literackich, następnie zebrane m.in. w tomach "Mozaika" (1833) i "Kolomba" (1840). Do najgłośniejszych należą "Wenus z Ille" (1837), "Mateo Falcone" (1829), "Colomba" (1840), "Lokis" (1869) oraz "Carmen" (1845), na podstawie której Georges Bizet stworzył słynną operę o tym samym tytule.
Mérimée był też tłumaczem literatury rosyjskiej, zwłaszcza dzieł Aleksandra Puszkina, a także utworów hiszpańskich i angielskich.
Po śmierci opublikowano również jego obfitą korespondencję: "Listy do nieznajomej" (1874) i "Dzieje drugiego cesarstwa" (1881).

</doc>
<doc id="598227" url="https://pl.wikipedia.org/wiki?curid=598227" title="Juan José de Amézaga">
Juan José de Amézaga

Juan José de Amézaga (28 stycznia 1881 w Montevideo, zm. 21 sierpnia 1956 tamże) – urugwajski prawnik i polityk.
Profesor prawa na Uniwersytecie Republiki w Montevideo, minister przemysłu (1915–1916), ambasador w Buenos Aires (1916–1932), prezydent Urugwaju (1943–1947) z ramienia partii Colorado.

</doc>
<doc id="598228" url="https://pl.wikipedia.org/wiki?curid=598228" title="Tomas Berreta">
Tomas Berreta



</doc>
<doc id="598232" url="https://pl.wikipedia.org/wiki?curid=598232" title="Feliciano Viera">
Feliciano Viera

Feliciano Viera (ur. 1872, zm. 1927) – urugwajski polityk, członek partii Colorado.
Prezydent Urugwaju w latach 1915–1917. Viera był blisko związany politycznie ze swym poprzednikiem José Batlle y Ordóñezem, który długo był wiodącą postacią na politycznej scenie Urugwaju i w którego rządzie pełnił urząd ministra administracji, zanim sam został prezydentem.

</doc>
<doc id="598233" url="https://pl.wikipedia.org/wiki?curid=598233" title="Juan Lindolfo Cuestas">
Juan Lindolfo Cuestas

Juan Lindolfo Cuestas (ur. 6 stycznia 1837, zm. 21 czerwca 1905) – urugwajski polityk z partii Colorado. W latach 1897-1899 oraz 1899-1903 był prezydentem Urugwaju.

</doc>
<doc id="598236" url="https://pl.wikipedia.org/wiki?curid=598236" title="Richard Russo">
Richard Russo

Richard Russo (ur. 15 lipca 1949 w Johnstown, Nowy Jork) – amerykański powieściopisarz, zdobywca Nagrody Pulitzera. 
Uzyskał tytuły B.A., M.A. (magister sztuk pięknych) i Ph.D. (doktor nauk) na Uniwersytecie Arizony. W Polsce jego utwory wydaje Prószyński i S-ka.
Jego powieść "Empire Falls" (polski tyt. "Koniec Empire Falls"; tłum. Katarzyna Bogucka-Krenz), opublikowana w 2001 r., zdobyła prestiżową Nagrodę Pulitzera 2002. Napisał także 4 inne powieści: "Mohawk" (polski tyt. "Po złej stronie drogi"), "The Risk Pool", "Nobody's Fool" ("Naiwniak"), and "Straight Man" ("Prawy człowiek"). Wydał także kolekcję krótkich opowiadań "The Whore's Child" ("Córka ladacznicy"). Russo współpracował przy filmie "Twilight" z Robertem Bentonem, który zaadaptował i wyreżyserował w 1994 "Nobody's Fool". Zdobywca Pulitzera napisał scenariusz do adaptacji "Empire Falls" dokonanej przez telewizję HBO (dwuodcinkowy miniserial odniósł wielki sukces, zdobyła m.in. dwa Złote Globy). Jest również autorem scenariusza do filmu zrealizowanego w 2005 r. przez Harolda Ramisa pt. "Zimne dranie".
Aktualnie pracuje nad nową powieścią.

</doc>
<doc id="598237" url="https://pl.wikipedia.org/wiki?curid=598237" title="Kudu wielkie">
Kudu wielkie

Kudu wielkie ("Strepsiceros strepsiceros") – gatunek ssaka parzystokopytnego z rodziny wołowatych (Bovidae).
Występowanie.
Afryka Południowa i Wschodnia. Występuje na kamienistych równinach, terenach pagórkowatych i w górach, na obszarach o różnym stopniu zakrzewienia lub zadrzewienia. Dawniej był gatunkiem licznym w całym zasięgu występowania. Obecnie jest zagrożony z powodu masowych polowań. Najliczniejsze populacje zachowały się w Namibii i RPA. Populacje wschodnioafrykańskie są rozproszone na obszarach górskich.
Tryb życia.
Samice z młodymi żyją w małych stadach (od 6 do 20 osobników), samce to samotniki, chociaż czasem młodsze łączą się w stada liczące od 4 do 8 młodych samców (czasem z dorosłym). Rzadko stada osiągają wielkość 40 osobników, głównie za względu na dietę, w takim wypadku szybko skończyłoby się ich pożywienie. Roślinożercy. Żywią się głównie trawą porastającą sawanny.
Gatunek zawsze przebywa w pobliżu wody – jest wrażliwy na jej brak. Prowadzi raczej osiadły tryb życia, a na wędrówki wyrusza jedynie w czasie suszy. Aktywny głównie nocą, w ciągu dnia odpoczywa przeważnie ukryty w głębokich zaroślach. Zajmują obszar o powierzchni około 6,1 km² i 54% swojego czasu spędzają na jedzeniu.
W pełni dojrzałe samce często biją się z innymi, uderzając o siebie rogami, dopóki jeden z nich się nie podda. Czasem zdarza się tak, że nie zdołają się "wyplątać" z rogów przeciwnika, co na ogół kończy się śmiercią obydwu zwierząt.
Wrogowie.
Wrogami wielkiego kudu są przede wszystkim lwy, leopardy i likaony. Również gepardy czasem polują na kudu, jednak nie są w stanie powalić dorosłego samca, dlatego na ogół polują na samice i młode. Kiedy stado jest otoczone przez wrogów, przewodnik (na ogół samica) ostrzega pozostałych członków stada. Często kudu nie są wystarczająco szybkie lub też mało wytrzymałe, aby uciec przed drapieżnikiem.
Rozród i wychowywanie młodych.
Samice kudu wielkiego osiągają dojrzałość płciową około 1,5 roku życia. Okres godowy przypada na początek pory deszczowej. Rytuał godowy rozpoczyna się od prezentowania się samców przed samicą. Samiec czeka na pozwolenie od samicy, wydając różne dźwięki. Ciąża trwa od 7 do blisko 9 miesięcy.
Na ogół rodzi się jedno, czasami 2 młodych. Większość porodów następuje od stycznia do marca. Młode jest początkowo karmione przez matkę. Przez pierwsze 2 tygodnie matka pozostawia je w ukryciu przed drapieżnikami. Gdy młode staje się wystarczająco samodzielne, wraz z matką dołączają do stada.
Kudu a człowiek.
Kudu wielkie odnoszą zarówno korzyści, jak i szkody z ingerencji człowieka. Są zwierzętami łownymi. Być może nawyk kudu do zatrzymywania się i sprawdzania, czy są gonione sprawia, że stają się łatwą zdobyczą. Ludzie również niszczą ich naturalne środowiska. Jednak tworzone przez ludzi sztuczne zbiorniki wody pozwalają im zamieszkiwać tereny, których normalnie nie mogłyby zamieszkiwać.
Mięso kudu jest sprzedawane surowe i suszone. Podaje się je w wielu restauracjach. Ich rogi wykorzystywane są do tworzenia rogów szofar na żydowskie święto Rosz ha-Szana (Święto Trąbek).

</doc>
<doc id="598242" url="https://pl.wikipedia.org/wiki?curid=598242" title="Mark Anthony Chavez">
Mark Anthony Chavez



</doc>
<doc id="598244" url="https://pl.wikipedia.org/wiki?curid=598244" title="Państwo federacyjne">
Państwo federacyjne



</doc>
<doc id="598245" url="https://pl.wikipedia.org/wiki?curid=598245" title="Petaflop">
Petaflop



</doc>
<doc id="598249" url="https://pl.wikipedia.org/wiki?curid=598249" title="Skíðaríma">
Skíðaríma

Skíðaríma – islandzki humorystyczny poemat epicki (rímur) z przełomu XIV i XV wieku, prawdopodobnie autorstwa Sidgurda Fostre.
Przegląd treści.
Jego bohaterem jest śmiały i przedsiębiorczy człowiek, Skíði, prawdopodobnie autentyczna postać z XII w. Poemat opisuje jego sen, który przyśnił mu się w 1195 roku. Skíðiemu śniło się, że Odyn przysłał Thora by ustanowić go rozjemcą między Hedin i Högni w ich nieustającej walce o Hildra, która grozi zniszczeniem Walhalli. Skíði zaprowadza pokój, prosząc Hildr o rękę i zyskując jej aprobatę.
Jednakże, ponieważ Skíði nie przestaje wymawiać słowa "Bóg" stojąc przed Æsirem, a w końcu żegna się znakiem krzyża, Heimdall wrzuca go w paszczę Gjallarhorn. Niektóre einhherjer stają po jego stronie, podczas gdy inne są mu przeciwne. Wynikła z tego ogromna bitwa, dopóki w końcu Sigurd, zabójca smoków, nie wyrzucił ich wszystkich za drzwi. Skíði zbudził się wówczas przerażony na swej farmie na Islandii.
Przedstawienia płaszczących się, chciwych lub zuchwałych nędzarzy postrzegane są jako bardzo zabawne, a poemat jest pełen czarnego, drastycznego humoru.
Linki zewnętrzne.
Skiðarima

</doc>
<doc id="598250" url="https://pl.wikipedia.org/wiki?curid=598250" title="Nic nie widziałem, nic nie słyszałem">
Nic nie widziałem, nic nie słyszałem

Nic nie widziałem, nic nie słyszałem (ang. "See No Evil, Hear No Evil") – amerykańska komedia filmowa z 1989 roku, w reżyserii Arthura Hillera.
Opis fabuły.
Bohaterami filmu są niewidomy Wally Karew i niesłyszący, jednak umiejący czytać z ruchu warg, Dave Lyons. Parę dni po zatrudnieniu Wally'ego w sklepie Dave'a przychodzi klient. W czasie, gdy Dave odwrócony do niego tyłem czyta mu ulotkę leku, zostaje on zastrzelony. Wkrótce na miejscu zjawia się policja i aresztuje Wally'ego i Dave'a. Na komisariacie Wally zeznaje, że nic nie widział, ale za to słyszał strzał i poczuł zapach perfum, a Dave, że nic nie słyszał, a jedyne co widział to nogi kobiety (morderczyni). Policja nie wierząc w ich zeznania postanawia ich aresztować. Uciekają oni jednak, wtopieni w tłum protestujących. Od tej pory poszukuje ich nie tylko policja lecz także mordercy szukający drogocennej złotej monety.

</doc>
<doc id="598252" url="https://pl.wikipedia.org/wiki?curid=598252" title="Kemlada (herb szlachecki)">
Kemlada (herb szlachecki)



</doc>
<doc id="598253" url="https://pl.wikipedia.org/wiki?curid=598253" title="Kemlada">
Kemlada

Kemlada (Kiemlada, Kimlada) – polski herb szlachecki. Używany przez jedną rodzinę pochodzenia kaszubskiego (herb własny), która osiadła na Mazowszu.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym z bordiurą złotą, takież serce. Klejnot: nad hełmem w koronie trzy wieże blankowane, srebrne w wachlarz. Labry błękitne, podbite złotem."
Najwcześniejsze wzmianki.
Herb przytaczany przez Ostrowskiego ("Księga herbowa rodów polskich") i Chrząńskiego ("Tablice odmian herbowych") oraz Bonieckiego ("Herbarz polski").
Rodzina Grabowskich.
Rodzina osiadła na Mazowszu w XVIII wieku, wylegitymowana ze szlachectwa w Królestwie Polskim w latach 1837, 1852, 1854, 1855. Rodzina używała przydomka Kemlada, co może wskazywać na pokrewieństwo z kaszubskimi Kiemlada-Grabowskimi. Istotnie, Przemysław Pragert pisze, że rodzina ta przywędrowała na Mazowsze z Pomorza. Podaje też, że Ostrowski błędnie stwierdził migrację rodziny w odwrotnym kierunku, tzn. z Mazowsza na Pomorze. Z rodu tego wywodził się Maciej Grabowski, podskarbi wielki koronny. Potomkowie jego bratanka i spadkobiercy, Wojciecha wylegitymowali się ze szlachectwa w Królestwie Polskim. Byli to Stanisław Józef Bonifacy Kemlada na Grabowie (wnuk), Alfons Marian (prawnuk), Bronisław Paweł (prawnuk), Wilhelm Feliks (prawnuk). Z rodziny tej wywodził się Sylwester Grabowski-Ciemlada, ksiądz, kapelan WP w latach 1919-1922, zamordowany przez hitlerowców w 1939.
Herbowni.
Grabowscy z przydomkiem Kemlada. Mazowieccy Grabowscy, jeśli przyjąć ich teorię o pochodzeniu od kaszubskich Grabowskich, powinni pierwotnie używać ich herbu, Grabowski IV.
Istnieli Grabowscy używający szeregu innych herbów. Część z nich to rodziny kaszubskie. Mazowieccy Grabowscy używali herbu Jastrzębiec i herb ten przypisywano też kaszubskim Grabowskim. Grabowscy z przydomkiem Goetzendorf używali herbu Zbiświcz w kilku wersjach, również hrabiowskich (Grabowski VIII Hrabia, Grabowski IX Hrabia). Grabowscy osiedli na Warmii i Mazurach, a potem na Litwie, używali herbu Grabowski VI z odmianami.
Istnieli też liczni inni Grabowscy poza Kaszubami. Pieczętowali się kilkudziesięcioma innymi herbami.

</doc>
<doc id="598256" url="https://pl.wikipedia.org/wiki?curid=598256" title="Nigrinian">
Nigrinian

Marcus Aurelius Nigrinianus (zm. 284) – syn cesarza rzymskiego Karynusa i Magni Urbiki, wnuk cesarza Karusa.
Zmarł wkrótce po urodzeniu, najpewniej w wieku niemowlęcym; był ostatnim ubóstwionym po śmierci członkiem rodziny cesarskiej. Choć nie obdarzony nawet tytułem cezara, zaliczony w poczet oficjalnie ubóstwionych ("divus"). 
Znany jedynie z materiału epigraficznego i z emitowanych w jego imieniu pośmiertnych (konsekracyjnych) antoninianów oraz aureusa z okolicznościowymi legendami "CONSECRATIO" i "DIVO NIGRINIANO". 

</doc>
<doc id="598257" url="https://pl.wikipedia.org/wiki?curid=598257" title="Hu die dao">
Hu die dao

Hu die dao ( dosł. "podwójna szabla/nóż motylkowy") – rodzaj chińskiej broni białej przeznaczonej do starć na krótkim dystansie. W zależności od rodzaju przybierającej formę krótkiej szabli, tasaka lub noża/sztyletu. Określenie "motylkowy" broń ta zawdzięcza kształtowi głowni w niektórych przypadkach przypominającej skrzydła motyla. Hu die dao zazwyczaj wytwarzane są w kompletach dwóch egzemplarzy.
W Wing Chun jest bronią, którą traktuje się jako przedłużenie ramion (forma ośmiu tnących dróg noży motylkowych). W Wing Chun używa się w walce jednocześnie dwóch egzemplarzy tej broni, znanych w tym stylu bardziej pod nazwą "bart cham dao".
Inny typ broni o podobnej nazwie to nóż motylkowy (balisong).

</doc>
<doc id="598260" url="https://pl.wikipedia.org/wiki?curid=598260" title="Bachotek (jezioro)">
Bachotek (jezioro)

Bachotek – jezioro w woj. kujawsko-pomorskim, w powiecie brodnickim, w gminie Brodnica, leżące na terenie Pojezierza Brodnickiego. Jezioro położone jest w odległości 6 km od Brodnicy w Brodnickim Parku Krajobrazowym. Jezioro polodowcowe, rynnowe, o wydłużonym z północy na południe kształcie, na środku jeziora znajduje się wyspa zwana "Wyspą Skarbów". Znajduje się pod wpływem jazu piętrzącego w Tamie Brodzkiej, który powoduje podniesienie średniego poziomu wody w jez. Bachotek o 43 cm. Położone jest w dolnym biegu rzeki Skarlanki i otoczone lasami sosnowymi i mieszanymi. Na wschodnim brzegu znajdują się ośrodki wypoczynkowe z możliwością wynajmu sprzętu wodnego: Ośrodek Szkoleniowo-Wypoczynkowy UMK (stacja limnologiczna), Stanica Wodna PTTK.
Dane morfometryczne.
Powierzchnia zwierciadła wody według różnych źródeł wynosi od 211,0 ha przez 215,0 ha do 215,1 ha.
Zwierciadło wody położone jest na wysokości 70,8 m n.p.m. lub 70,9 m n.p.m. Średnia głębokość jeziora wynosi 7,2 m, natomiast głębokość maksymalna 24,3 m lub 26,7 m.
W oparciu o badania przeprowadzone w 2004 roku wody jeziora zaliczono do II klasy czystości i III kategorii podatności na degradację.
Do II klasy czystości zaliczono wody jeziora także podczas badań w 1998.

</doc>
<doc id="598261" url="https://pl.wikipedia.org/wiki?curid=598261" title="Tsuka">
Tsuka

 – rękojeść japońskich mieczy, wykonana zwykle z wydrążonego drewna lub miedzi z bawełnianym, skórzanym lub jedwabnym oplotem tsuka-ito lub tsuka-maki i elementami dekoracyjnymi. 
Tsuka zakończona jest z jednej strony (na końcu miecza) zaślepką kashira, a z drugiej, w miejscu połączenia z gardą - obejmą . Na tsuka zgodnie z odpowiednim stylem znajduje się stosowny oplot tsuka-maki, a pod nim zwyczajowo skóra rekina lub płaszczki.

</doc>
<doc id="598262" url="https://pl.wikipedia.org/wiki?curid=598262" title="Rezerwat przyrody Zabrzeźnia">
Rezerwat przyrody Zabrzeźnia

Rezerwat przyrody Zabrzeźnia – leśny rezerwat przyrody utworzony 1 sierpnia 1984 r. decyzją ówczesnego wojewody łódzkiego (Zarządzenie Ministra Leśnictwa i Przemysłu Drzewnego z dnia 4 lipca 1984). Obejmuje on powierzchnię 27,62 ha i położony jest ok. 2 km na północny zachód od centrum Głowna (w granicach miasta), w powiecie zgierskim, w województwie łódzkim.
Głównym celem ochrony jest zachowanie i ochrona jodły pospolitej ("Abies alba"), występującej w tym rezerwacie na północnej granicy jej naturalnego zasięgu oraz naturalizacja występujących w rezerwacie zespołów grądowych. W 1994 r. w rezerwacie spisano występujące w nim jodły: 78 sztuk, w tym 4 zamierające i 3 suche. Najwyższe przekraczały 30 m wysokości i miały po 110–165 cm obwodu w pierśnicy.
Obszar rezerwatu objęty jest ochroną czynną.

</doc>
<doc id="598270" url="https://pl.wikipedia.org/wiki?curid=598270" title="Honoria">
Honoria

Honoria ("Iusta Grata Honoria", ur. 418) - córka cesarza rzymskiego Konstancjusza III oraz Galli Placydii. Siostra cesarza Walentyniana III, w 426 r. ogłoszona augustą, czyli koregentką. 
Życiorys.
Wraz z rodziną cesarską dzieciństwo spędzała w Rawennie. We wczesnym wieku została zmuszona do złożenia ślubów czystości, gdyż chciano zapobiec pojawieniu się rywala do tronu, który mógłby rywalizować z jej bratem. W wieku 16 lat, w 434 r. została zhańbiona ("stuprata"), przez intendenta jej dóbr, zarządcę Eugeniusza, zaczęła też spiskować przeciwko bratu (od tego czasu przestawiana jest w źródłach jako osoba wyuzdana i zepsuta). Skandal wokół tego skrywanego zdarzenia wybuchł w 449 r., Eugeniusza skazano na śmierć, a ciężarną Honorię zmuszono do poślubienia leciwego senatora Flawiusza Bassusa Herkulana, jednocześnie wysłano ją do Konstantynopola, by wyciszyć skandal i odsunąć ją od bieżących wydarzeń. 
Prawdopodobnie w ramach zemsty wiosną 450 r. wysłała za pośrednictwem kastrata Hiacynta do Attyli list z propozycją małżeństwa oraz swój pierścień, będący tego potwierdzeniem (pieczęć sygnowana pierścieniem służyła do poświadczania autentyczności wszelkich dokumentów wystawianych przez jej właściciela). Attyla, który szykował zbrojne uderzenie na Galię i Italię uznał to za świetny pretekst. Jak podaje Priskos: 
"Attyla [...] ponownie wysłał posłów na dwór w Italii z żądaniem wydania mu Honorii. Twierdził, że się z nią zaręczył, a na dowód tego przesłał pierścień, który od niej otrzymał. Twierdził również, że Walentynian powinien mu oddać połowę cesarstwa, ponieważ tę część Honoria otrzymała od ojca, a została jej pozbawiona przez chciwość brata." ("Historia", fr. 20, 3 8-15)
Teodozjusz II, który jednocześnie odesłał Honorię do Rzymu naciskał na Walentyniana III, by ten przystał na żądania Hunów, dlatego część autorów przyjmuje, że cała sprawa była spiskiem Bizantyjczyków, którzy chcieli odciągnąć Attylę od Tracji, choć włoski historyk Giuseppe Zecchini uważa, że za sprawą propozycji małżeństwa stała Galla Placydia, gdyż dzięki ślubowi nadany Attyli tytuł "magister militum prasentalis" nabrałby mocy, prowadząc do wykluczenia znienawidzonego przez nią od 423 r. Aecjusza. Wkrótce zmarł Teodozjusz i Galla, zaś Walentynian odpowiedział Attyli: 
"Honoria nie może poślubić Attyli, ponieważ została oddana innemu mężczyźnie oraz [...] nie ma żadnych praw do cesarskiego tronu, ponieważ w Rzymie władzę dziedziczą mężczyźni, a nie kobiety." ("Historia", fr. 20, 1 9-12)
Sprawa dała asumpt Attyli do szeroko zakrojonej akcji dyplomatycznej (poselstwa do Rzymu i Konstantynopola) a następnie zbrojnemu uderzeniu na cesarstwo zachodniorzymskie. 
Wywód przodków:

</doc>
<doc id="598271" url="https://pl.wikipedia.org/wiki?curid=598271" title="Mrożyczka">
Mrożyczka

Mrożyczka – zalew w Głownie (miasto w województwie łódzkim), utworzony w 1975 na rozlewiskach rzeki Mrogi, o powierzchni około 38 ha.
Charakterystyka.
Zalew składa się z dwóch akwenów oddzielonych groblą, na której biegnie droga krajowa nr 14. Na środku grobli znajduje się most nad Mrogą łączącą oba akweny. Jaz znajduje się pod pieszo-rowerowym mostem, łączącym ulicę Młynarską, przy której znajduje się siedziba Urzędu Miasta i Bank Spółdzielczy z parkingiem przy ulicy Zgierskiej, na którym odbywają się miejskie imprezy i placem zabaw. 
Mroga zasila zbiornik w różnorodne gatunki ryb. Występują tu m.in. karasie, liny i płocie. 
Turystyka.
Zalew posiada przystań wodną z wypożyczalnią sprzętu pływającego oraz plażę z małą gastronomią. W okresie letnim Mrożyczka jest miejscem wypoczynku dla mieszkańców Łodzi.

</doc>
<doc id="598278" url="https://pl.wikipedia.org/wiki?curid=598278" title="Republika Malgaska">
Republika Malgaska



</doc>
<doc id="598282" url="https://pl.wikipedia.org/wiki?curid=598282" title="Aelia Eufemia">
Aelia Eufemia

Aelia Marcia Euphemia – jedyna córka cesarza rzymskiego Marcjana, żona cesarza Antemiusza.
Marcja Eufemia była jedyną znaną córką cesarza Marcjana. Tożsamość jej matki pozostaje nieznana, ale jej macochą była Aelia Pulcheria, starsza siostra cesarza Teodozjusza II. Małżeństwo Marcjana i Pulcherii było czysto polityczne i Marcja Eufemia nie doczekała się przyrodniego rodzeństwa. Około 453 Marcja Eufemia poślubiła Antemiusza, syna Prokopiusza i dowódcę rzymskiego. Doczekała się z mężem pięciorga dzieci:
W styczniu 457 zmarł ojciec Marcji Eufemii. Marcjan został cesarzem dzięki małżeństwu z Pulcherią, a Eufemia, która była jego córką z pierwszego małżeństwa nie mogła być brana pod uwagę jako jego następczyni. Razem ze śmiercią Marcjana wygasła dynastia teodozjańska, a Eufemia przestała należeć do rodziny cesarskiej. 7 lutego 457 na cesarza koronowano Leona I (po raz pierwszy koronacji dokonał patriarcha Konstantynopola, Anatolij). Antemiusz w dalszym ciągu pozostał "magister militum" armii rzymskiej. W 465 zmarł cesarz rzymski – Libiusz Sewer i od tego czasu tron Rzymu pozostał wolny. Leon I wybrał Antemiusza, aby objął władzę w zachodniej części cesarstwa. Antemiusz pojechał do Rzymu z armią pod dowództwem Marcellinusa, "magister militum" Dalmacji. Został koronowany na cesarza 12 kwietnia 467. 
W latach 471–472 Rzym był oblegany przez Rycymera, zięcia Marcji Eufemii i Antemiusza. Miasto ostatecznie upadło, a Antemiusz, który był wśród obrońców został rozpoznany i zabity przez Gundobada. Nie wiadomo, czy Marcja Eufemia przeżyła męża, czy również zginęła – jej losy pozostają nieznane. W latach 478–479 Marcjan i Leoncja poprowadzili rewoltę przeciwko Zenonowi, ale ponieśli klęskę i zostali wygnani na Izaurię.

</doc>
<doc id="598285" url="https://pl.wikipedia.org/wiki?curid=598285" title="Justyna (cesarzowa rzymska)">
Justyna (cesarzowa rzymska)

Justyna (Iustina) - cesarzowa rzymska.
Zapewne wnuczka konsula roku 328 - Wetiusza Justusa. Jej ojciec był namiestnikiem Picenum, w Italii. Była żoną dwóch cesarzy rzymskich; najpierw samozwańczego Magnencjusza, a następnie Walentyniana I. Była matką Walentyniana II i macochą Gracjana. 
Poślubiła Walentyniana tuż przed 370 rokiem - miała z nim wspomnianego syna i trzy córki; Justę, Gratę i Gallę. Była jedną z głównych stronników arian w sporze z katolikami. Zmarła po ucieczce do Salonik przed najazdem uzurpatora Maximusa na Italię w 388 lub nieco później.

</doc>
<doc id="598287" url="https://pl.wikipedia.org/wiki?curid=598287" title="Bagnistość">
Bagnistość

Bagnistość – stopień zabagnienia danego obszaru, określa stosunek powierzchni zajętej przez bagna formula_1 do powierzchni pola odniesienia formula_2 obliczany według wzoru:
W Polsce bagnistość wynosi 8,3%.

</doc>
<doc id="598288" url="https://pl.wikipedia.org/wiki?curid=598288" title="Altona (Hamburg)">
Altona (Hamburg)

Altona, Bezirk Altona – okręg administracyjny w zachodniej części Hamburga. Liczy 261 213 mieszkańców (31 grudnia 2011) i ma powierzchnię 77,4 km². Przez wiele stuleci była odrębnym miastem obok Hamburga, a przez pewien okres należała nawet do państwa duńskiego, w XVII wieku krótko do Szwecji.
Etymologia nazwy.
Nazwa Altona według legendy wywodzi się stąd, że tutaj wokół pewnej gospody osiedlali się rzemieślnicy i rybacy, co dla Rady Miejskiej Hamburga było "all to nah" (niem. "allzu nah" – za blisko) granic miasta Hamburga.
Innym wyjaśnieniem nazwy miasta mogła być nazwa strumienia "Altenau".
Podział administracyjny.
W skład okręgu wchodzi 14 części miasta ("Stadtteil"):
Historia.
Od 1713 roku zarządcą ("Oberpräsidentem") wówczas jeszcze oddzielnego miasta był Christian Ditlev Reventlow (1671–1738). Uczynił on z Altony kwitnący ośrodek handlu.
17 lipca 1932 r. doszło w Altonie do zamieszek między SA, a w większości komunistycznymi mieszkańcami Altony, w których zginęło 18 osób. Wydarzenia te które nazwano "Altonaer Blutsonntag" (Krwawa niedziela Altońska) przyczyniły się do zniesienia ostatniego demokratycznego rządu Prus i osłabienia przez to Republiki Weimarskiej.
1 kwietnia 1938 Altona została przyłączona przez władze nazistowskie do Hamburga na podstawie tzw. ustawy o Wielkim Hamburgu z 26 stycznia 1937. Na Altonie znajduje się stacja Hamburg-Altona, druga co do wielkości po Hamburg Hauptbahnhof stacja kolejowa w mieście.

</doc>
<doc id="598289" url="https://pl.wikipedia.org/wiki?curid=598289" title="Lista planetoid 4001–5000">
Lista planetoid 4001–5000

Lista obejmuje 1000 kolejnych planetoid posiadających numery, zaczynając od 4001. takiego obiektu. Planetoidy te zostały odkryte w okresie od 5 października 1909 do 15 sierpnia 1991. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598292" url="https://pl.wikipedia.org/wiki?curid=598292" title="Lista planetoid 3001–4000">
Lista planetoid 3001–4000

Lista obejmuje 1000 kolejnych planetoid posiadających numery, zaczynając od 3001. takiego obiektu. Planetoidy te zostały odkryte w okresie od 14 sierpnia 1904 do 5 stycznia 1989. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598293" url="https://pl.wikipedia.org/wiki?curid=598293" title="Lista planetoid 5001–6000">
Lista planetoid 5001–6000

Lista obejmuje 1000 kolejnych planetoid posiadających numery, zaczynając od 5001. takiego obiektu. Planetoidy te zostały odkryte w okresie od 8 października 1920 do 7 lutego 1994. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598297" url="https://pl.wikipedia.org/wiki?curid=598297" title="Lista planetoid 1–1000">
Lista planetoid 1–1000

Lista obejmuje 1000 kolejnych posiadających numery, zaczynając od 1. takiego obiektu. Planetoidy te zostały odkryte w okresie od 1 stycznia 1801 do 10 lutego 1927. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598298" url="https://pl.wikipedia.org/wiki?curid=598298" title="Lista planetoid 1001–2000">
Lista planetoid 1001–2000

Lista obejmuje 1000 kolejnych planetoid posiadających numery, zaczynając od 1001. takiego obiektu. Planetoidy te zostały odkryte w okresie od 22 września 1903 do 4 listopada 1975. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598299" url="https://pl.wikipedia.org/wiki?curid=598299" title="Klíma Ivan">
Klíma Ivan



</doc>
<doc id="598302" url="https://pl.wikipedia.org/wiki?curid=598302" title="Lista planetoid 2001–3000">
Lista planetoid 2001–3000

Lista obejmuje 1000 kolejnych planetoid posiadających numery, zaczynając od 2001. takiego obiektu. Planetoidy te zostały odkryte w okresie od 20 września 1903 do 12 października 1983. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598303" url="https://pl.wikipedia.org/wiki?curid=598303" title="Otokar Mokry">
Otokar Mokry



</doc>
<doc id="598304" url="https://pl.wikipedia.org/wiki?curid=598304" title="Bohuslav Chnoupek">
Bohuslav Chnoupek



</doc>
<doc id="598305" url="https://pl.wikipedia.org/wiki?curid=598305" title="Petr Klima">
Petr Klima



</doc>
<doc id="598306" url="https://pl.wikipedia.org/wiki?curid=598306" title="Michal Sykora">
Michal Sykora



</doc>
<doc id="598307" url="https://pl.wikipedia.org/wiki?curid=598307" title="Radek Dvorak">
Radek Dvorak



</doc>
<doc id="598308" url="https://pl.wikipedia.org/wiki?curid=598308" title="Josef Beranek">
Josef Beranek



</doc>
<doc id="598309" url="https://pl.wikipedia.org/wiki?curid=598309" title="Roman Cechmanek">
Roman Cechmanek



</doc>
<doc id="598310" url="https://pl.wikipedia.org/wiki?curid=598310" title="Miroslav Frycer">
Miroslav Frycer



</doc>
<doc id="598311" url="https://pl.wikipedia.org/wiki?curid=598311" title="Lista planetoid 6001–7000">
Lista planetoid 6001–7000

Lista obejmuje 1000 kolejnych planetoid posiadających numery, zaczynając od 6001. takiego obiektu. Planetoidy te zostały odkryte w okresie od 5 lutego 1932 do 24 stycznia 1996. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598312" url="https://pl.wikipedia.org/wiki?curid=598312" title="Frantisek Kucera">
Frantisek Kucera



</doc>
<doc id="598315" url="https://pl.wikipedia.org/wiki?curid=598315" title="Lista planetoid 7001–8000">
Lista planetoid 7001–8000

Lista obejmuje 1000 kolejnych planetoid posiadających numery, zaczynając od 7001. takiego obiektu. Planetoidy te zostały odkryte w okresie od 11 października 1929 do 5 września 1997. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598317" url="https://pl.wikipedia.org/wiki?curid=598317" title="Lista planetoid 8001–9000">
Lista planetoid 8001–9000

Lista obejmuje 1000 kolejnych planetoid posiadających numery, zaczynając od 8001. takiego obiektu. Planetoidy te zostały odkryte w okresie od 12 sierpnia 1929 do 3 kwietnia 1998. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598319" url="https://pl.wikipedia.org/wiki?curid=598319" title="Lista planetoid 9001–10000">
Lista planetoid 9001–10000

Lista obejmuje 1000 kolejnych planetoid posiadających numery, zaczynając od 9001. takiego obiektu. Planetoidy te zostały odkryte w okresie od 30 września 1951 do 23 października 1998. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598320" url="https://pl.wikipedia.org/wiki?curid=598320" title="Radoslav Latal">
Radoslav Latal



</doc>
<doc id="598322" url="https://pl.wikipedia.org/wiki?curid=598322" title="Lista planetoid 10001–11000">
Lista planetoid 10001–11000

Lista obejmuje 1000 kolejnych planetoid posiadających numery, zaczynając od 10001. takiego obiektu. Planetoidy te zostały odkryte w okresie od 16 października 1936 do 16 kwietnia 1999. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598324" url="https://pl.wikipedia.org/wiki?curid=598324" title="Lista planetoid 11001–12000">
Lista planetoid 11001–12000

Lista obejmuje 1000 kolejnych planetoid posiadających numery, zaczynając od 11001. takiego obiektu. Planetoidy te zostały odkryte w okresie od 10 października 1931 do 23 lipca 1999. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598325" url="https://pl.wikipedia.org/wiki?curid=598325" title="Lista planetoid 12001–13000">
Lista planetoid 12001–13000

Lista obejmuje 1000 kolejnych planetoid posiadających numery, zaczynając od 12001. takiego obiektu. Planetoidy te zostały odkryte w okresie od 24 września 1960 do 14 października 1999. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598328" url="https://pl.wikipedia.org/wiki?curid=598328" title="Lista planetoid 13001–14000">
Lista planetoid 13001–14000

Lista obejmuje 1000 kolejnych planetoid posiadających numery, zaczynając od 13001. takiego obiektu. Planetoidy te zostały odkryte w okresie od 7 kwietnia 1953 do 8 stycznia 2000. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598329" url="https://pl.wikipedia.org/wiki?curid=598329" title="Lista planetoid 14001–15000">
Lista planetoid 14001–15000

Lista obejmuje 1000 kolejnych planetoid posiadających numery, zaczynając od 14001. takiego obiektu. Planetoidy te zostały odkryte w okresie od 22 września 1908 do 9 marca 2000. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="598336" url="https://pl.wikipedia.org/wiki?curid=598336" title="Szrapnel">
Szrapnel

Szrapnel – pocisk artyleryjski używany do rażenia ludzi; także potoczna nazwa odłamka. Nazwa pochodzi od nazwiska wynalazcy, angielskiego generała-majora Henry'ego Shrapnela. Pocisk zawiera lotki (np. w postaci ołowianych kulek lub strzałek), wyrzucane z pocisku za pomocą ładunku prochowego, przy wykorzystaniu zapalnika czasowego. Po wyrzuceniu z korpusu lotki rozlatują się stożkowo na odległość 150–200 m. 
Wynaleziony został w 1803, po raz pierwszy użyto go w 1804 podczas walk w Surinamie. Był w użyciu do czasów I wojny światowej, później został zastąpiony pociskami odłamkowymi o działaniu rozpryskowym.

</doc>
<doc id="598337" url="https://pl.wikipedia.org/wiki?curid=598337" title="Henry Shrapnel">
Henry Shrapnel

Henry Shrapnel (ur. 3 czerwca 1761, zm. 13 marca 1842) – oficer armii brytyjskiej i wynalazca, znany przede wszystkim jako wynalazca amunicji typu „szrapnel”.
Za zasługi dla armii brytyjskiej w 1814 otrzymał dożywotnią pensję w wysokości 1200 funtów.

</doc>
<doc id="598339" url="https://pl.wikipedia.org/wiki?curid=598339" title="Figura św. Floriana w Brzesku">
Figura św. Floriana w Brzesku

Figura św. Floriana w Brzesku – posąg z 1731 roku, znajdujący się w centralnej części brzeskiego Rynku. Rzeźba przedstawia postać św. Floriana, orędownika w walce z żywiołem ognia. Późnobarokowy posąg jest najstarszym zabytkiem tego typu w regionie. 
Św. Florian.
Św. Florian był żołnierzem i urzędnikiem cesarza rzymskiego w naddunajskiej prowincji Noricum. Żył w czasach prześladowania chrześcijan, według tradycji stanął w ich obronie, za co został skazany na śmierć. Zginął śmiercią męczeńską w 304 roku. Od 1436 roku św. Florian był zaliczany do głównych patronów Królestwa Polskiego. Uważano go za orędownika w walce z żywiołem ognia, patrona strażaków, kominiarzy, hutników i innych zawodów związanych z ogniem. Przydrożne kapliczki i figury miały chronić osady i miasta przed pożarem. W ikonografii św. Floriana najczęściej ukazuje się w rynsztunku rzymskiego żołnierza z proporcem lub lancą. Wodą z trzymanego w ręce naczynia gasi pożar płonącego domu.
Historia.
Figura św. Floriana została ufundowana przez brzeskich mieszczan, po pożarze miasta, który miał miejsce w 1723 roku. Posąg świętego wzniesiono 26 listopada 1731 roku, nie wiadomo kto jest twórcą rzeźby. W 1906 roku, po wielkim pożarze miasta w 1904 roku, figura została odrestaurowana i przestawiona w obecne miejsce na Rynku. Kolejne renowacje pomnika miały miejsce w 1941, 1967 oraz 2003 roku. Przed II wojną światową pieczę nad pomnikiem sprawowała Ochotnicza Straż Pożarna, a po wojnie Cech Rzemiosł Różnych. 
Opis.
Późnobarokowa rzeźba przedstawia stojącą postać św. Floriana z jego nieodłącznymi atrybutami. Święty ukazany jest jako żołnierz rzymski, w hełmie na głowie, dzierżący w lewej ręce zwinięty proporzec. W prawej dłoni trzyma naczynie z wodą, którą gasi pożar budynku u jego stóp. Posąg wykonano z białego piaskowca. Zwróconą na północną pierzeje Rynku figurę ustawiono na postumencie łączącym się z kamiennymi schodami. Na przedniej ścianie postumentu wykuto napis w języku łacińskim: "S. Floriano regni Poloniae Patrono In honorem conflagrato tot vicibus oppido In Patrocinium. Anno Domini 1731 die 26 novembris Positum est."W tłumaczeniu na język polski pierwsze zdanie brzmi: "„Św. Florianowi, miasto tyle razy spalone oddaje się w opiekę"""." Następne zdanie informuje o dacie ustawienia. Niżej znajduje się napis w języku polskim: "„Przestawiono i odnowiono r. 1906"." Daty odnawiania posągu w późniejszych latach wykuto na bocznych i tylnej ściance podstawy. 

</doc>
<doc id="598342" url="https://pl.wikipedia.org/wiki?curid=598342" title="Piłka nożna w Anglii (1919/1920)">
Piłka nożna w Anglii (1919/1920)

Sezon 1919/1920 był 45. w historii angielskiej piłki nożnej.

</doc>
<doc id="598343" url="https://pl.wikipedia.org/wiki?curid=598343" title="Newcastle United">
Newcastle United



</doc>
<doc id="598344" url="https://pl.wikipedia.org/wiki?curid=598344" title="Centrum Biblijne „Jezus Jest Panem”">
Centrum Biblijne „Jezus Jest Panem”

Centrum Biblijne „Jezus Jest Panem” – Kościół neopentekostalny prawnie działający w Polsce od 7 maja 1990 r. Inspiracją dla jego utworzenia był Ulf Ekman. Pierwszym liderem i zarazem założycielem był Tomasz Zadurowicz. Po nim funkcję tę sprawował Marek Ciesiółka, następnie Andrzej Wojciechowski. W 2010 roku liczył 29 wiernych.
Historia.
W roku 1988 około 20 osób wystąpiło z warszawskiego zboru Kościoła Bożego w Chrystusie i utworzyli własny związek religijny pod nazwą Centrum Biblijne „Jezus Jest Panem”. Związek zarejestrowany został w 1990 roku. Na czele wspólnoty stanął Tomasz Zadurowicz. Jednym z powodów rozłamu była akceptacja wszystkich tez „teologii sukcesu”, w sytuacji gdy pozostała część zboru reprezentowała tradycyjne podejście w tej kwestii. Grupa zaleca modlitwy o powodzenie materialne i to wyróżniało ją od dotychczas istniejących pentekostalnych ugrupowań w Polsce. Bliskim ideowo był wtedy zbór Franka Olszewskiego we Wrocławiu (należący do KBWCh). Ruch ten od samego początku był marginalnym zjawiskiem w polskim ruchu zielonoświątkowym.
W 1995 roku nastąpił rozłam we wspólnocie, w jego wyniku powstał Kościół Chrześcijański w Warszawie.
W 2003 roku miał miejsce kolejny rozłam, w którego wyniku wyłonił się Chrześcijański Kościół Reformacyjny (od 2013 Kościół Chwały). W 1995 roku kościół liczył około 200 wyznawców, obecnie liczy około 30 osób.
Wiosną 2011 roku pastorem Centrum został Zbigniew Łapiński.

</doc>
<doc id="598345" url="https://pl.wikipedia.org/wiki?curid=598345" title="Piłka nożna w Anglii (1920/1921)">
Piłka nożna w Anglii (1920/1921)

Sezon 1920/1921 był 46. w historii angielskiej piłki nożnej.

</doc>
<doc id="598346" url="https://pl.wikipedia.org/wiki?curid=598346" title="Crystal Palace">
Crystal Palace



</doc>
<doc id="598349" url="https://pl.wikipedia.org/wiki?curid=598349" title="Zbór w Wodzisławiu Śląskim">
Zbór w Wodzisławiu Śląskim

Zbór w Wodzisławiu Śląskim – protestancka wspólnota wyznaniowa działająca prawnie na terenie Polski od 14 maja 1990.
W 2016 roku liczył 105 wiernych.

</doc>
<doc id="598351" url="https://pl.wikipedia.org/wiki?curid=598351" title="Manchester City">
Manchester City



</doc>
<doc id="598352" url="https://pl.wikipedia.org/wiki?curid=598352" title="Wolverhampton Wanderers">
Wolverhampton Wanderers



</doc>
<doc id="598355" url="https://pl.wikipedia.org/wiki?curid=598355" title="Pawko Morozow">
Pawko Morozow



</doc>
<doc id="598358" url="https://pl.wikipedia.org/wiki?curid=598358" title="Lucas Black">
Lucas Black

Lucas York Black (ur. 29 listopada 1982 w Decatur) – amerykański aktor filmowy i telewizyjny. Laureat Nagrody Młodych Artystów (1997), także trzykrotnie nominowany do tego lauru (1998, 2000, 2001).
Życiorys.
Wczesne lata.
Urodził się w Decatur w stanie Alabama jako syn Larry’ego i Jan Blacków. Wychowywał się ze starszym rodzeństwem: siostrą Lori (ur. 1976) i bratem Lee (ur. 1978). Jako nastolatek pracował w charakterze modela dla Calvina Kleina. W 2001 roku ukończył Speake High School, gdzie uzyskał bardzo dobre wyniki w nauce.
Kariera.
Jako aktor zadebiutował w wieku jedenastu lat w "Wojnie" ("The War", 1994) u boku Kevina Costnera. Dzięki temu występowi otrzymał rolę w serialu CBS "Amerykański horror" ("American Gothic"), gdzie w latach 1995-96 grał postać Caleba Temple’a. Mając czternaście lat wystąpił w dramacie Billy’ego Boba Thorntona "Blizny przeszłości" ("Sling Blade", 1996) i filmie Roba Reinera "Duchy Mississippi" ("Ghosts of Mississippi", 1996).
Przełomową w jego karierze okazała się rola w filmie ' ("The X-Files", 1998), powstałym na fali popularności serialu "Z Archiwum X" ("The X-Files"). W Polsce Black najbardziej znany jest z postaci wykreowanych przez siebie w dramacie "Jarhead. Żołnierz piechoty morskiej" ("Jarhead", 2005) i trzeciej części ' ("The Fast and the Furious: Tokyo Drift", 2006).
W 2006 roku związał się z Maggie O’Brien, z którą się ożenił 3 lipca 2010. Mają córkę Sophie Jo (ur. w czerwcu 2011).

</doc>
<doc id="598359" url="https://pl.wikipedia.org/wiki?curid=598359" title="Tlaxcala">
Tlaxcala



</doc>
<doc id="598362" url="https://pl.wikipedia.org/wiki?curid=598362" title="Crusader">
Crusader

Crusader – ang. krzyżowiec:

</doc>
<doc id="598364" url="https://pl.wikipedia.org/wiki?curid=598364" title="Południowy okręg wyborczy w Luksemburgu">
Południowy okręg wyborczy w Luksemburgu

Południowy okręg wyborczy w Luksemburgu – jeden z 4 okręgów wyborczych w Luksemburgu, obejmujący kantony Capellen i Esch-sur-Alzette w południowo-zachodniej część kraju.
Wybory parlamentarne 2004.
Deputowani z tego okręgu.
Chrześcijańsko-Społeczna Partia Ludowa
Luksemburska Socjalistyczna Partia Robotnicza
Zieloni
Partia Demokratyczna
Komitet Akcji na Rzecz Demokracji i Sprawiedliwości Płac
Wybory parlamentarne 1999.
Deputowani z tego okręgu.
Chrześcijańsko-Społeczna Partia Ludowa
Luksemburska Socjalistyczna Partia Robotnicza
Partia Demokratyczna
Komitet Akcji na Rzecz Demokracji i Sprawiedliwości Płac
Zieloni
Lewica

</doc>
<doc id="598365" url="https://pl.wikipedia.org/wiki?curid=598365" title="Hermann von Fehling">
Hermann von Fehling

Hermann von Fehling (ur. 9 czerwca 1811 lub 1812 w Lubece – zm. 1 lipca 1885 w Stuttgarcie) – chemik niemiecki.
Od 1839 roku profesor chemii Politechniki w Stuttgarcie. Prowadził badania z chemii organicznej preparatywnej i chemii środków spożywczych. Badał m.in. wody mineralne. Dokonał analizy moczu. Zsyntezował paraldehyd, metaldehyd oraz cyjanek fenylu.
Opracował odczynnik zwany później roztworem (odczynnikiem) Fehlinga (niebieski roztwór kompleksowego siarczanu miedzi, winianu miedziowego i innych soli), stosowany w analizie chemicznej do wykrywania aldehydów, cukrów prostych (aldoz) i niektórych wielocukrów (w reakcji powstaje czerwony osad tlenku miedziowego). Metoda ta nosi obecnie nazwę próby Fehlinga.

</doc>
<doc id="598367" url="https://pl.wikipedia.org/wiki?curid=598367" title="Muszlowiec wielkooki">
Muszlowiec wielkooki

 ("Lamprologus ocellatus") – gatunek słodkowodnej ryby z rodziny pielęgnicowatych (Cichlidae). Bywa hodowana w akwariach. 
Zasięg występowania.
Litoral piaszczysty Jeziora Tanganika w Afryce, na głębokości do 30 m. Gatunek endemiczny.
Opis.
Ciało lekko bocznie spłaszczone, jasnobrązowe. Duże oczy wystające ponad czoło. Ciemna plama na pokrywach skrzelowych.
Ryby terytorialne, agresywne nawet w stosunku do większych od siebie współmieszkańców. Dobierają się w pary. Za swoją kryjówkę i miejsce rozrodu obierają pustą muszlę ślimaka. Samica składa w muszli do kilkunastu ziaren ikry. Larwy wykluwają się po ok. 3 dniach, a po kolejnych 7 dniach narybek rozpoczyna samodzielne żerowanie. Ikrą i narybkiem opiekują się obydwoje rodzice. Młode mogą pozostawać z rodzicami nawet w czasie kolejnego tarła.
Dymorfizm płciowy: samce - osiągające ok. 6 cm długości - są większe od samic, które dorastają do 3,5 cm. 

</doc>
<doc id="598369" url="https://pl.wikipedia.org/wiki?curid=598369" title="Lamprologus ocellatus">
Lamprologus ocellatus



</doc>
<doc id="598373" url="https://pl.wikipedia.org/wiki?curid=598373" title="Leon Bazyli Sapieha">
Leon Bazyli Sapieha

Leon Bazyli Sapieha herbu Lis (ur. 20 marca 1652, zm. 9 listopada 1686 w Warszawie) – podskarbi nadworny litewski, generał Armii Wielkiego Księstwa Litewskiego.
Był synem Pawła Jana i bratem Kazimierza Jana, Benedykta Pawła i Franciszka Stefana.
W latach 1663–1668 studiował na Akademii Wileńskiej, następnie odbył kilkuletnią podróż po Europie, przebywał m.in. w Paryżu. Powrócił do kraju około 1673 roku.
Posłował na sejm grodzieński w 1678. Bardziej ze względu na zasługi braci, niż własne, mianowany w styczniu 1679 stolnikiem wielkim litewskim. Posłował na sejm 1681, gdzie został mianowany podskarbim nadwornym, a także na sejm 1683 roku.
Brał udział w wyprawie wspomagającej odsiecz wiedeńską, wystawiając własnym sumptem dwie chorągwie jazdy. W 1684 roku został mianowany generałem armii litewskiej. Brał udział kampanii 1686 r.
Zmarł w Warszawie 9 listopada 1686 roku na skutek przypadkowego wystrzału z pistoletu.

</doc>
<doc id="598374" url="https://pl.wikipedia.org/wiki?curid=598374" title="Turnicki Park Narodowy">
Turnicki Park Narodowy



</doc>
<doc id="598379" url="https://pl.wikipedia.org/wiki?curid=598379" title="Franciszek Stefan Sapieha">
Franciszek Stefan Sapieha

Franciszek Stefan Sapieha herbu Lis (zm. 25 czerwca 1686 w Lublinie) – koniuszy wielki litewski, marszałek sejmu grodzieńskiego 1678-1679, starosta olkienicki w 1664/1665 roku.
Był synem Pawła Jana i bratem Kazimierza Jana, Benedykta Pawła i Leona Bazylego.
W latach 1661–1663 studiował na uniwersytecie w Lowanium, następnie odbył z braćmi Kazimierzem Janem i Benedyktem Pawłem podróż po Europie, z której wrócił w kwietniu 1664. Poseł powiatu lidzkiego na sejmy 1664/1665, 1666 (I) i 1667. Był też posłem na sejm nadzwyczajny abdykacyjny 1668 roku, sejm elekcyjny 1669 roku, sejm 1670 roku oraz na zjazd warszawski i sejm pacyfikacyjny 1673 roku. W 1666 został cześnikiem wielkim litewskim. 
W 1668 był zwolennikiem kandydatury cara Aleksego na tron polski. Podczas elekcji 1669 popierał Filipa Wilhelma. 
Był elektorem Michała Korybuta Wiśniowieckiego z województwa nowogródzkiego w 1669 roku.
W 1670 został mianowany koniuszym litewskim. Był członkiem konfederacji malkontentów w 1672 roku.
W bitwie pod Chocimiem w 1673 dowodził artylerią mimo obecności jej generała. Elektor Jana III Sobieskiego z powiatu lidzkiego w 1674 roku, podpisał jego "pacta conventa". Był posłem na sejm koronacyjny 1676, poseł sejmiku brzeskiego na sejm zwyczajny 1677 roku, poseł na sejm 1678/1679 (którego został obrany Marszałkiem) i 1683. Poseł na sejm 1685 roku z nieznanego sejmiku.. 
Brał udział w wyprawie wspomagającej odsiecz wiedeńską na Słowację i Węgry, zdobywając m.in. Zamek Orawski. W 1684 bracia Franciszka Stefana, Kazimierz Jan i Benedykt Paweł, przeszli do opozycji względem Jana III, co spowodowało brak dalszych możliwości rozwoju jego kariery politycznej.
Żonaty z Anna Krystyną Lubomirską córką Jerzego Sebastiana. Był ojcem Jana Kazimierza, Józefa Franciszka i Jerzego Felicjana.

</doc>
<doc id="598380" url="https://pl.wikipedia.org/wiki?curid=598380" title="Elbląg Zdrój">
Elbląg Zdrój

Elbląg-Zdrój – stacja kolejowa w Elblągu, w województwie warmińsko-mazurskim, w Polsce.
Stacja stanowi część Kolei Nadzalewowej. Pociągi z Braniewa kończyły na tej stacji bieg do Elbląga, do czasu wybudowania obwodnicy kolejowej przez Tropy do dworca Elbląg w latach 80. XX wieku. 
Obecnie przez stację przejeżdżają tylko pociągi towarowe. W 2006 roku Polskie Koleje Państwowe zawiesiły istniejące połączenie pasażerskie z Braniewem. Na linii aktualnie planuje się wykorzystanie autobusu szynowego. Od 2007 r. trwają rozmowy między przedstawicielami władz Polskich Kolei Państwowych, miasta Elbląga, samorządu województwa warmińsko-mazurskiego i gmin nadzalewowych odnośnie reaktywacji tej atrakcyjnej pod względem turystycznym linii.
W roku 2010 w sezonie letnim (lipiec, sierpień) uruchomiono w weekendy przewozy pasażerskie na trasie Kolei Nadzalewowej. Linię obsługiwały szynobusy. Planuje się uruchamianie tych pociągów również w kolejnych sezonach letnich. W lipcu 2011, 2012, 2013 Kolej Nadzalewowa została ponownie uruchomiona przez firmę Arriva.

</doc>
<doc id="598381" url="https://pl.wikipedia.org/wiki?curid=598381" title="Świat Techniki">
Świat Techniki

Świat Techniki – miesięcznik popularnonaukowy wydawany od lipca 2004 do grudnia 2005. W założeniu pismo miało pisać o sprawach naukowych przystępnym językiem. W "Świecie Techniki" można było znaleźć informacje z dziedzin takich jak: militaria, kosmos, informatyka, motoryzacja, biotechnologia, sport. Pismo było wydawane przez WSiP. Z powodu małej sprzedaży przerwano wydawanie.

</doc>
<doc id="598382" url="https://pl.wikipedia.org/wiki?curid=598382" title="August Kopff">
August Kopff

August Kopff (ur. 5 lutego 1882, zm. 25 kwietnia 1960) – niemiecki astronom, odkrywca komet 22P/Kopff i C/1906 E1 (Kopff) oraz 68 planetoid. W 1924 roku został dyrektorem Astronomisches Rechen-Institut w Berlinie, a później, gdy zachodnia sekcja instytutu przeniosła się do Heidelbergu, został także dyrektorem obserwatorium Landessternwarte Heidelberg-Königstuhl. Był twórcą fundamentalnego katalogu gwiazd FK3, zainicjował także prace nad katalogiem FK4.
Jego nazwiskiem nazwano krater Kopff na Księżycu oraz planetoidę (1631) Kopff.

</doc>
<doc id="598383" url="https://pl.wikipedia.org/wiki?curid=598383" title="Podłoże historyczne prostytucji">
Podłoże historyczne prostytucji

Występowanie zjawiska prostytucji potwierdzają zapisy historyczne pochodzące z czasów starożytnych (np. Babilonia, Mezopotamia, starożytny Egipt, starożytna Grecja, starożytny Rzym) oraz Chin, Indii, Japonii. Również teksty biblijne mówią o prostytucji. W Europie okresu średniowiecza prostytucję tolerowano i nierzadko traktowano jako tzw. mniejsze zło – jednak począwszy od XVII wieku nasilono działania zmierzające do ograniczenia tego zjawiska społecznego.
Kultura chińska.
Mimo powszechności poligamii w Chinach prostytucja była tam szeroko rozpowszechniona. Świadomy swego stanu i obowiązków Chińczyk regularnie odwiedzał tamtejsze domy publiczne, choć niekoniecznie w celach seksualnych – bywało, że przeciwnie: aby odpocząć. Niektórzy mężczyźni mogli zaspokajać swe potrzeby seksualne w domu z kilkoma żonami. Poza domem szukali więc tego, czego im często brakowało: konwersacji, muzyki, śpiewu. Mężczyźni udawali się do domów publicznych i mieszkań prostytutek przede wszystkim po to, by spędzić czas w towarzystwie wykwintnych, urodziwych kobiet, umiejących śpiewać, tańczyć, grać na jakimś instrumencie muzycznym, recytować wiersze i prowadzić interesującą rozmowę. Odwiedziny u prostytutki kończyły się zwykle odbyciem stosunku płciowego.
Domy publiczne zwano "zielonymi altanami", ze względu na barwę, jaką pokrywano drewniane ściany na wzór i podobieństwo bogatych rezydencji. Stanowiły one rodzaj azylu, dawały mężczyźnie wytchnienie od domu ze wszystkimi jego problemami. W "zielonej altanie" można było zjeść i wypić, posłuchać muzyki i śpiewu, zabawić się, a nawet zostać na noc. Do XIX wieku domy publiczne oferujące wyłącznie nierząd należały do rzadkości i funkcjonowały wyłącznie w ubogich dzielnicach, których mieszkańców nie było stać na więcej niż jedną żonę. Do początków II stulecia p.n.e. feudałowie i wysocy urzędnicy państwowi utrzymywali zespoły tancerek i muzykantek, które świadczyły również usługi seksualne właścicielowi, członkom dworu oraz gościom. W czasach dynastii Han pojawiły się pierwsze domy nierządu. Otwierano je z myślą o powstającej warstwie kupieckiej, która albo jeszcze nie miała środków, albo nie śmiała fundować sobie prywatnych zespołów baletowych. Cesarz Wu z dynastii Han ustanowił także instytucję markietanek towarzyszących wojsku.
Prostytutki dzieliły się na kilka klas. Najtańsze miały do zaoferowania tylko własne ciało, natomiast najwyżej wykwalifikowane umiały tańczyć, śpiewać, były oczytane, inteligentne, same dobierały sobie klientów, dysponowały własnymi rezydencjami, a przynajmniej własną sypialnią. W dawnych Chinach kreślić i czytać pismo chińskie potrafiły wyłącznie te kobiety, co miały na tyle silną wolę i sposobność, żeby samej się nauczyć, oraz wytworne prostytutki, które tego typu wiedzę traktowały jak nieodłączną część swojego zawodu. Chińskie prostytutki chętnie i szybko nabierały umiejętności i obycia, jakie nie dane były żonom. Z wykształconą prostytutką mężczyzna rozmawiał inaczej niż z własną żoną, nie pomijając polityki, biznesu, filozofii i literatury. Edukacja w tych dziedzinach dla dobrze urodzonych panien stała się dostępna dopiero niedługo przed rokiem 1000.
Jedynie wybrańcy, i to nieżałujący szczodrych prezentów, mogli skorzystać po towarzyskim wieczorze z intymnych usług najdroższych prostytutek. Pozostali mężczyźni musieli się zadowolić prostytutkami niższej klasy, które może nie miały nadzwyczajnych zdolności artystycznych, ale były nie mniej biegłe w sprawach zasadniczych. Żołnierzom przysługiwał bezpłatny wstęp do domów publicznych opłacanych przez państwo.
Przyszłe prostytutki zawodu zawierały zwykle umowę z właścicielem "altany". Właściciele "altan" zrzeszali się w organizacjach zawodowych, płacili podatki i korzystali z takich samych praw i obowiązków jak inni przedsiębiorcy, a więc mogli skarżyć pracownice niewywiązujące się należycie z zawartej umowy. Z drugiej strony prostytutki miały prawo odwołać się do sądu, gdy właściciel traktował je nieodpowiednio – również się zrzeszały i wspólnie z właścicielami "altan" zwalczały niezrzeszoną konkurencję. Dziewczęta uczyły się chętnie, każda bowiem marzyła, że podbije serce jakiegoś możnego klienta, który wykupi ją z "altany" i uczyni swoją żoną, albo przynajmniej nałożnicą.
W stołecznym mieście Hangzhou, które w 1276 zdobył wnuk Czyngis-chana Kubilaj, kładąc kres dynastii Song, istniały trzy rodzaje domów publicznych. Do najniższej kategorii należały "washe" (瓦舍), tanie placówki pod zarządem państwowym, służące prostym żołnierzom i żeglarzom, jak również ubogiej ludności cywilnej. Personel składał się z dziewcząt wziętych w jasyr w czasie wypraw wojennych oraz żon skazańców, które – jak w wielu innych społeczeństwach – ponosiły karę za winy mężów.
Średnią kategorię stanowiły "winiarnie". Niektóre znajdowały się pod ścisłą kontrolą poborców podatkowych i służyły niemal wyłącznie urzędnikom administracji państwowej, inne podlegały prywatnym firmom. Lokale były otwarte do świtu. W niektórych obowiązki dziewcząt ograniczały się do dotrzymania towarzystwa gościom w czasie posiłku, w innych klienci mieli do dyspozycji dyskretne pomieszczenia na piętrze. Informowały o tym bambusowe latarnie, kryte czerwonym jedwabiem, zawieszone na drzwiami pod daszkiem z bambusowych liści, aby świeciły również podczas deszczu. Dzięki nim można było rozpoznać owe miejsca.
Placówki najwyższej kategorii obsługiwały wysokich urzędników, bogatych kupców, pisarzy, artystów. Nazywano je różnie: „domami śpiewających dziewcząt”, „domami pieśni” i zwyczajnie – „herbaciarniami”. Były to drogie lokale. Gościowi podawano najpierw herbatę, potem prowadzono na górę. Przedstawiano prostytutki, z których wybierał sobie towarzyszkę na resztę dnia. Rozpoczynał się posiłek, następnie część artystyczna. Wszystko zgodnie z obyczajem i protokołem i za osobną opłatą, ale też i na najwyższym poziomie, począwszy od personelu, na meblach i „klimatyzacji” skończywszy – spełniano każde życzenie klienta i w efekcie tylko pewna część przychodów takich przybytków pochodziła wprost z uprawiania prostytucji.
Marco Polo, który w czasie siedemnastoletniego pobytu w państwie środka za panowania Kubilaj-chana doskonale poznał chińskie obyczaje, podaje, że w stolicy cesarstwa była wówczas niewiarygodna liczba prostytutek. Mieszkały one oddzielnie, płaciły podatki i miały ściśle uregulowany status. Najatrakcyjniejsze z nich rząd chiński udostępniał bezpłatnie cudzoziemskim dyplomatom.
W XVI wieku w Pekinie do celów uprawiania prostytucji przeznaczona była jedna z ulic, przy której znajdowały się domy publiczne. Ich znakiem rozpoznawczym były niebieskie żaluzje, dlatego nazywano je "niebieskimi domami" – wyróżnia to chińską tradycję również współcześnie.
W miastach położonych nad rzekami i zatokami morskimi urządzano domy publiczne na ozdobionych kwiatami łodziach, były to sławne tzw. "łodzie kwiaciaste" (lub "łodzie kwiatowe"; które istnieją jeszcze do dziś w Hongkongu).
Po przejęciu władzy przez komunistów prostytucję, która wcześniej rozwijała się szczególnie w miastach portowych, wykorzeniono poprzez rozstrzeliwanie prostytutek i ich opiekunów lub odsyłanie niektórych prostytutek do odpowiednich szkół w celu przyuczenia zawodowego.
Kultura japońska.
Prostytucja w Japonii istniała przez cały okres istnienia tego kraju. W XVII wieku próbowano po raz pierwszy nałożyć prawne regulacje na prostytucję, głównie z zamiarem pobierania podatków.
Klasyfikacja japońskich prostytutek.
W dawnych japońskich książkach spotyka się dwa określenia prostytutek:
W XIX wieku prostytutki najwyższej klasy dzielono na dwie główne grupy:
Pozostałe klasy prostytutek:
Yoshiwara jako centrum prostytucji.
Od początku XVII wieku pozarodzinne życie erotyczne koncentruje się w wydzielonych dzielnicach wielkich miast - "Uri" i ma zorganizowane formy zachowujące tradycyjne nawyki i obyczaje.
Największą sławę zdobyła dzielnica Tokio: Yoshiwara, wydzielona w 1617 z założonego trzydzieści siedem lat wcześniej przez shōguna leyasu miasta, zwanego wówczas Edo (Yedo), jako miejsce prostytucji. W innych japońskich miastach dzielnice wyznaczone dla zawodowych prostytutek nosiły nazwę "Yujowa" lub "Kuruwa".
Pojedyncze domy świadczące usługi seksualne istniały już wcześniej w różnych miastach, a nawet zdarzało się, że kilka takich budynków stało koło siebie. Gospodarze i pracownicy burdeli mieli własne cechy, chroniące ich interesy. To właśnie prezes takiego cechu, którego nazwisko Jingemon przeszło do historii, zwrócił się do władz by wszystkie nierządnice rozproszone po całym, szybko rozbudowującym się mieście, skupić w jednej zamkniętej dzielnicy. Wśród wielu praktycznych powodów tego była też i chęć sprawowania nadzoru nad klientami, wśród których było wielu bezpańskich samurajów, stanowiących zagrożenie dla rządzących. Przez kilka lat władze nie mogły się jednak zdecydować na realizację projektu Jingemona. Dopiero wykrycie spisku przeciwko shōgunowi Jemitsu przekonało władze o pożytku takiego rozwiązania.
Na przełomie XIX i XX wieku zajmowała wówczas powierzchnię około 6 hektarów, była odpowiednio ufortyfikowana, ogrodzona i strzeżona przez strażników dzielnicy i miasta, nie wszystkim wolno było bowiem przekraczać jej bramę (w jedną lub w drugą stronę). Nieustającą atmosferę święta, festynu i zabawy tworzyły liczne lampiony: różnokolorowe i różnokształtne (czworokątne, podłużne lub w kształcie kwiatów) umieszczone nad drzwiami lub niesione przez młode służące.
Na początku, gdy zakładano Yoshiwarę wolno było budować tylko proste domy bez żadnych oznak luksusu. Na początku XVIII wieku skromne domy zaczęły przekształcać się w jedno i dwupiętrowe pałace. Rozróżniano wówczas dwa rodzaje domów: w jednych kraty klatek sięgały do sufitu, w drugim tylko do połowy wysokości dziewcząt co ułatwiało im kontakt z gośćmi. W najbardziej luksusowych burdelach kraty były pozłacane, w innych pomalowane na kolor czerwony, żółty lub niebieski.
W XIX wieku przybytki publiczne w Yoshiwarze dzielono na trzy kategorie, w zależności od atrakcyjności personelu oraz oprawy i poziomu wszelkich usług. Na najbardziej okazałych znajdowały się oświetlone wieżyczki, w których czuwali wartownicy ze straży pożarnej. W większych domach w wewnętrznych dziedzińcach mieściły się starannie utrzymane ogrody, których ozdobą były świerki, wiśnie i najrozmaitsze kwiaty.
Boscy patroni japońskich prostytutek.
Tuż za bramą wejściową Yoshiwary wznosiła się świątynia bóstwa shintō "Inami" (lis), patrona prostytutek. Legenda głosi, że świątynię wybudowano w miejscu, w którym znaleziono kamień przypominający czyhającego lisa. Dobry kami, który początkowo był czczony jako bóg ryżu, przedstawiany jest przez rzeźbiarzy w różnych pozach we wcieleniu męskim i żeńskim. Według jednego z podań pod postacią pięknej dziewczyny uwodził on mężczyzn i zniewalał czarami ich serca. Nie pozwalał im także wychodzić za mąż, a gdy stawały się prostytutkami, otaczał je opieką – to dlatego kobiety nazywają prostytutki "lisiczkami".
Drugą, choć nie mniej wpływową opiekunką służebnic publicznych jest Benten, bogini gracji, sztuki i mowy. Na posążkach ma zwykle 24 ręce, w których trzyma różne atrybuty i stoi na srebrnym wężu lub kłębowisku żmij. Jeżeli ma tylko dwie ręce to gra nimi na czterostrunnej gitarze. Na jej pomoc mogą liczyć przede wszystkim kobiety o czystych sercach.
Personel domów publicznych.
Na początku XX wieku w Yoshiwarze mieszkało około 4 tysięcy prostytutek i tancerek, którym towarzyszyło 11 tysięcy służących, urzędników (administracyjnych, gospodarczych i porządkowych) i sklepikarzy. Mieszkanki dzielnicy wypuszczano tylko za przepustką gospodarza domu i przełożonej. Pilnowano też, by nie wchodziły tam inne kobiety i dzieci.
"Kituzuwa", gospodarz i zarazem właściciel burdelu, miał do pomocy 30–40 pracowników, z których każdy spełniał określoną funkcję. W każdym domu prowadzono bardzo staranną księgowość. Podlegała ona kontroli wewnętrznej oraz kontroli zarządu dzielnicy. Prawą ręku "kituzuwa" była "yarite", gospodyni, szefowa, która nadzorował cały personel, a zwłaszcza prostytutki. To zaszczytne i przynoszące niezły dochód stanowisko zajmowały zwykle starsze prostytutki lub służące. W dawnych czasach "yarite" wyróżniała się kosztownym, wielobarwnym, jedwabnym kimonem i określonym uczesaniem.
Służba porządkowa zorganizowana była wspólnie z policją obyczajową przez właścicieli domów publicznych. Funkcjonowało to tak dobrze, że klienci nie obawiali się napadu ani obrabowania.
Do celów uprawiania nierządu kupowano i werbowano dziewczynki już w wieku około 7 lat, a czasem nawet jeszcze młodsze, bo 4-letnie. Zajmowały się tym stręczycielki i stręczyciele udający się w poszukiwaniu "żywego towaru" do najdalszych zakątków kraju, zwłaszcza tam gdzie była największa bieda spowodowana wojnami domowymi i klęskami żywiołowymi. Rodzice, którzy nie byli w stanie wyżywić dzieci, dla ich dobra zgadzali się na adopcję przez zamożniejszych opiekunów, na co pozwalało bardzo liberalne japońskie prawo. Dziewczynki wywiezione do odległych miast traciły wkrótce kontakt z rodziną i zdane były na łaskę nauczycielek prostytucji.
Edukacja przyszłej prostytutki odbywała się pod okiem (a właściwie u boku) wykonującej ten zawód "tayū" lub "kojidjoro". Każda prostytutka dwóch najwyższych klas miała na swoje usługi dwie lub trzy uczennice, zwane "kamuro", które spełniały funkcje podobne do paziów. Pozbawione możliwości matkowania własnym dzieciom, młode kobiety traktowały je trochę jak przybrane córki a trochę jak lalki. Na rękawach swoich białych sukienek dziewczynki miały wyszyty znak i kolor swojej pani – "ane-djoro". Nadawała ona swoim przybocznym imiona ulubionych ptaków i najpierw uczyła je akompaniować do śpiewu na tamburynie, a potem grać na mandolinie i lutni. Stopniowo "kamuro" poznawały sztukę zdobienia mieszkań kwiatami, rozpylania perfum o odpowiednich zapachach i asystowania przy ceremonii herbaty, wykonywały rolę posłańców, w czasie przyjęć i posiłków stały obok swojej pani starając się spełnić wszystkie życzenia jej i gości.
Z chwilą osiągnięcia dojrzałości płciowej co następowało zwykle między dwunastym i trzynastym rokiem życia, "kamuro" stawała się "shinto" i rozpoczynała u swojej pani nowicjat, czyli właściwą naukę postępowania prostytutki we wszystkich okolicznościach. Na przykład nie wolno jej było w obecności pani i jej gościa spać ani ziewać. Nawet w razie grubiańskiego zachowania gości powinna była okazać powściągliwość i uprzejmość. Wszystkie ruchy – chód, przyklękanie, ukłony i siadanie – powinna była wykonywać z największą gracją. Musiała znać wszystkie herby i odznaki związane z przeszłością Yoshiwary, wyznawać się na rachunkach i opanować różne sposoby układania fryzury. Codziennie musiała się myć, czesać i poddawać masażom, które miały zapobiegać poceniu się ciała w nocy i zachować jego jędrność do trzydziestego roku życia. W tym okresie "shinto" otrzymywała niewielką część kieszonkowego swojej pani.
Wprowadzenie do samodzielnego wykonywania zawodu odbywało się po ukończeniu przez nowicjuszkę wieku 15 lat. Była to uroczystość tak okazała, że można ją porównać z weselem zamożnej pary. Pierwszego kochanka mogła sobie wybrać sama. Słuchając rady opiekunki, wybierała kogoś bogatego. Jeżeli jednak wolała biednego chłopca, wówczas koszty przyjęcia ponosił gospodarz domu publicznego. "Shinto" ubrana była w żółte, jedwabne kimono uczesana na „młodego motyla”. Zajmowała miejsce obok swojego wybranka. Pito sake, tradycyjnie z małych kieliszków po trzy łyki, mieszano wino z dwóch różnych butelek i popiół z dwóch fajek. "Kamuro" serwowały tradycyjne potrawy, a tańczące gejsze przedstawiały romantyczne historie miłosne. Odśpiewanie pieśni o „drodze do domu, w którym połączy się z ukochanym” stanowiło sygnał do przejścia do oddzielnego pokoju w wiadomym celu.
By odróżnić prostytutki od innych kobiet, przepisy nakazywały im spinać włosy paskiem związanym z przodu małym węzłem, podczas gdy kobiety mogły nosić szerokie klamry z tyłu głowy. Z czasem zniesiono te ograniczenia i nakazy.
Prostytutki oczekujące na swoich klientów pozowały w odsłoniętych klatkach. Przy jednej z przecznic, o nazwie "Agéya-Machi", rezydowały stręczycielki, które oferowały najatrakcyjniejsze z nich wyróżniającym się klientom. Nie ograniczano się tylko do prezentacji "na żywo", ponieważ zainteresowanym oferowano także przygotowane zawczasu prospekty reklamowe.
Herbaciarnie.
Ważną rolę w życiu Yoshiwary odgrywały herbaciarnie ("hikite-tschayas"). Poczynając od XV wieku, kiedy to upowszechniła się japońska ceremonia picia herbaty, pawilony herbaciane stały się miejscem spotkań towarzyskich i kontemplacji w szczególnej aurze niewielkich gabinetów. Najwytworniejsze herbaciarnie i domy spotkań znajdowały się przy głównej ulicy "Nakano-cho" (ulica duża). W połowie XIX wieku było ich 400 przy 159 domach publicznych. Na początku XX wieku liczba herbaciarni zmniejszyła się czterokrotnie a ilość domów publicznych wzrosła do 177.
Artyści towarzyszący.
W dzielnicach nierządu ważną rolę odgrywali artyści – recytatorzy, śpiewacy, muzycy i tancerze. Specjalnością artystów męskich ("hokan"), były opowieści, pieśni i ballady o niezwykłych zdarzeniach, zemstach i tragediach miłosnych, jak i samobójstwach. Prezentowali je przy akompaniamencie bębenków i fletu, wykonując figury taneczne i pantomimiczne. Nadawali oni także oprawę artystyczną różnym świętom, uroczystościom i wystawnym bankietom, urządzanym w tych dzielnicach. Hokana można było rozpoznać po ogolonej głowie z komicznym warkoczem splecionych włosów, przeciągniętym z tylu na przód głowy i czarnym jedwabnym płaszczu, ozdobionym znakami herbowymi. Przybywając na ucztę, padał on do stóp gospodarza domu i witał go recytacją jakiegoś poetyckiego fragmentu, na co ten powinien odpowiedzieć również wierszowanym podziękowaniem. W czasie przyjęcia hokanowie krążyli wokół stołu i gości, a gdy sake zaczynało już działać, rozpoczynali swoją błazenadę, korzystając z masek i instrumentów muzycznych. Przez długi czas popisowym numerem tych artystów, był niezwykle żywy, namiętny taniec, zwany tańcem „głodnego diabła”.
Do tradycji japońskiej należą też gejsze ("gei" znaczy tyle, co sztuka, a "sha" znaczy osoba) od wczesnej młodości kształcone w tańcu, śpiewie i grze na trzystrunowej gitarze samisen, bębenku lub flecie. Uczyły się także dobrych manier, poznawały literaturę i poezję. W Yoshiwarze i innych dzielnicach nierządu gejsze były ściśle oddzielone od prostytutek – "djoro". Niemniej jednak tradycja gejszy wywodzi się od mężczyzn-błaznów, którzy zabawiali gości w domach publicznych, i pierwsze żeńskie gejsze – tancerki również wywodziły się ze środowiska prostytutek (pierwsza kobieta, która nazywała siebie gejszą, była prostytutką z Fukagawa i pojawiła się około 1750, co zbiega się ze schyłkiem oiran - ostatnią z tradycyjnych oiran datuje się na 1761). Z czasem gejsze wyspecjalizowały się, pracując wyłącznie jako tancerki, choć bywało, że niektóre przechodziły do zajęcia prostytucji (także niektóre tancerki pracujące poza lokalami licencjonowanymi przez pewien okres wychodziły poza ściśle artystyczne zajęcia). Błędny wizerunek gejszy jako prostytutki na Zachodzie wziął się jednak przede wszystkim stąd, że Amerykanie okupujący Japonię po drugiej wojnie światowej korzystali z usług japońskich prostytutek, które często stylizowały się na gejsze (których tam w owym czasie się nie spotykało). W Yoshiwara gejsze dzielono na dwie klasy: dorosłe i dziecięce, nazywane przez gości kamieniami półszlachetnymi. Wyróżniały się kunsztownymi fryzurami ozdobionymi szpilkami i eleganckimi klejnotami z wyszytymi symbolicznymi figurami. Nosiły kosztowne klejnoty, pierścienie i ozdoby ze złota i srebra. Na przyjęcia udawały się w małych grupach, przeważnie po trzy, w towarzystwie dwóch dziewcząt grających na bębenkach. Wybijały one takt, podczas gdy ich starsze koleżanki grały na gitarze, flecie lub lutni i tańczyły. Najbardziej podniecający był taniec "kappore", w którym w scenie finałowej tancerki rozchylały suknie. Istniały również całe orkiestry, złożone z 10, 15 lub 20 gejsz, wykonujących dawną muzykę religijną w czasie wielkich świąt obchodzonych w Yoshiwarze.
Po występach w herbaciarni i na przyjęciach gejsze nie uczestniczyły już w dalszych intymnościach, lecz wracały do swoich domów. Zdarzało się jednak, że zostawały konkubinami sławnych i bogatych ludzi, a także wychodziły za nich za mąż. Wysoką pozycję społeczną uzyskały gejsze w okresie Meiji, w drugiej połowie XIX i na początku XX wieku. Mówiono wówczas, że każdy ambitny student powinien mieć dwa cele w życiu: zostać ministrem i ożenić się z gejszą. Nawet wybitni politycy, premierzy Hirobumi Itō, Ōkuma, marszałek Yamagata wzięli za żony gejsze, a magnaci przemysłowi Okura, Shibusawa i Maruda szczycili się, że gejsze były ich metresami. Niektóre gejsze zdobyły większe wpływy w świecie polityki i interesów. Do najsławniejszych należała O-koi-san (oficjalna metresa księcia Tarō Katsury), autorka książki odsłaniającej kulisy ówczesnych wydarzeń politycznych.
Gejsze, które nie mogły konkurować z młodszymi koleżankami w śpiewie i tańcu, prowadziły herbaciarnie i restauracje, często odgrywając znaczną rolę w życiu publicznym.
Klienci.
Pozycja kobiety w Japonii była zbyt niska, żeby mogła się ona przeciwstawić postępowaniu swojego męża. Dawniej zgodnie z tradycją żona Japończyka nie miała więc mężowi za złe, że idzie do prostytutki. Często pomagała mu ubierać się, aby ładnie wyglądał, a czasem bywało też, że rachunek z domu publicznego za udzielone mężowi usługi przysyłany był na ręce jego żony.
Stosunek płciowy za pieniądze w Japonii był uwieńczeniem długiego ceremoniału przygotowawczego stwarzającego odpowiedni nastrój i pobudzającego zmysły.
W dawnych czasach bacznie pilnowano, by na teren Yoshiwary nie wchodzono z bronią (by któraś z nich nie popełniła samobójstwa, czego przyczyną często była bezwzględność burdelowych mam). Daimyō'wie i samurajowie mieli przywilej wejścia z przypasaną szablą, lecz musieli ją zostawić przy wejściu.
Kiedy bogaty gość stanął przed niską, jak nakazywała tradycja, furtką herbaciarni, witał go w ukłonach sam gospodarz i wprowadzał do środka, podsuwając mu do zmiany sandały. W dawnych czasach, jeśli gość był samurajem, pozostawiał na stojaku pod okapem miecz i siadał na macie we wskazanym miejscu. Podawano mu filiżankę zielonej herbaty lub ryżowe wino sake; gość jadł i pił, w czym mogła mu towarzyszyć tancerka, jeśli sobie tego życzył.
W herbaciarni pytano, czy zamierza odwiedzić jakiś określony dom, czy może wolałby wybrać odpowiednią towarzyszkę wieczoru. Jeżeli nie miał upatrzonego domu ani damy, z którą chciałby się spotkać, gospodarz pomagał mu w dokonaniu wyboru. Ewentualnie podniecony seksualnie występami gejsz w herbaciarni mężczyzna przechodził przed stojącymi w pozłacanych klatkach wystrojonymi "oiranami", przyglądał im się, nawiązywał konwersację i gdy upatrzył sobie jakąś ślicznotkę, wchodził do danego domu. Po szerokich, oświetlonych lampionami schodkach wstępował na pierwsze piętro, by usiąść w kucki na macie naprzeciw "yarite" – gospodyni domu. Z wielką uprzejmością dostojna dama przedstawiała mu ceny usług i dowiadywała się czy ma jakieś specjalne życzenia, po czym jeszcze mógł przyjrzeć się prostytutkom wracającym z klatek do swoich pokoi, a nawet poznać ich poetyckie imiona wywodzące się od kwiatów, drzew i ptaków.
Jeśli klient chciał się spotkać z upatrzoną wcześniej prostytutką, jej służąca biegła do niej by ustalić czas i miejsce spotkania. Gdy ustalono, że odwiedzi ją w jej domu, prowadziła go tam przewodniczka z latarnią ze znakiem gospodarza. Prostytutce podążającej na nocne spotkanie z klientem, który ją wybrał, towarzyszył cały orszak: służący z latarnią, dwóch paziów, uczennice nowicjuszki i dwóch służących: jeden z parasolem przeciwsłonecznym, a drugi z poduszką, na której były wyszyte jej inicjały i z bogato zdobioną latarnią, będącą zwykle prezentem od jakiegoś sławnego malarza. Przy złej pogodzie damę niósł kulis.
Gość w oddzielnym pokoju był rozbierany do naga przez służebnice, jako okrycie otrzymywał zielone lub niebieskie kimono i mógł skorzystać z kąpieli. Dopiero wówczas zjawiała się wybranka, siadała przy macie obok gościa, częstując go migdałami i owocami. Erotykę japońskich prostytutek cechował duży estetyzm. Musiały znać wszystkie techniki erotyczne oraz przejawiać inicjatywę. Jednakże ich zadaniem naczelnym było maskowanie własnej aktywności, odgrywanie roli kobiety wylęknionej i wstydliwej. Japończycy nie uznawali pieszczot ani pocałunków przed wprowadzeniem prącia do pochwy. Ceremonialne gesty i aluzyjne komplementy zastępowały pieszczoty wstępne.
Usługi homoseksualne.
W Japonii, ponieważ pederastia była tam uprawiana od najdawniejszych czasów, istniały też domy publiczne homoseksualne (przetrwały one nawet do połowy XIX wieku), w których młodzi chłopcy spełniali funkcję męskich prostytutek (zob. też Kagema).
Przejście prostytucji na czarny rynek.
Zaraz po II wojnie światowej rząd japoński nakazał zorganizowanie domów publicznych, które miały służyć wojskom amerykańskim okupującym wówczas Japonię. W ten sposób rząd chciał walczyć o zachowanie czystości „rasy japońskiej”. Jednak w 1946 roku amerykańscy okupanci nakazali likwidację stworzonego w ten sposób systemu licencjonowanej prostytucji, zakazali stręczycielstwa, ale sama prostytucja pozostała legalna. Dopiero w 1956 roku wprowadzono zakaz prostytucji rzekomo z powodu rozprzestrzeniania się w wojsku chorób przenoszony drogą płciową, przy czym prostytucję zdefiniowano tak, że można o niej mówić tylko wówczas, gdy w zamian za zapłatę dochodzi do stosunku płciowego. Wiele klubów do dziś oferuje więc przede wszystkim szereg usług związanych z kontaktami seksualnymi, które wykluczają odbywanie stosunków. Niemniej jednak wszelkie formy sutenerstwa zagrożone są karami grzywny.
Po wprowadzeniu w roku 1956 roku zakazu uprawiania prostytucji około 400 tysięcy domów publicznych w Japonii musiało zmienić swój profil (np. ograniczyć się do oferowania usług bez stosunków seksualnych), wiele z nich przeszło na czarny rynek, oirany i gejsze przeniosły się do barów i klubów nocnych. Obok gejsz pojawiły się młode "hostessy" (zatrudnione w biurach turystycznych, przedsiębiorstwach komunikacyjnych i hotelach) zamiast kimona noszą one minispódnice i jedwabne bluzki, gejsze nazywają tę konkurencję „niecywilizowanymi zajączkami łóżkowymi”. Jednak kontakty z hostessami również nie są zbyt tanie i przystępne dla wszystkich, bowiem "hostessy" wybierają sobie klientów i decydują się na kontakty seksualne jedynie z tymi, którzy wydają się im sympatyczni. Prowadzona przez władze polityka walki z prostytucją nieletnich nie przeszkadza właścicielom lokali rozrywkowych w posługiwaniu się młodymi prostytutkami stylizowanymi na gimnazjalistki, gdyż wśród różnych wyszukanych odmian erotyki seks z gimnazjalistkami cieszy się we współczesnej Japonii szczególną popularnością. Dlatego też mundurki uczennic – białe bluzki z granatowymi marynarskimi kołnierzami i krótkie granatowe plisowane spódniczki stały się wabikiem przyciągającym klientów do nocnych klubów. Kobiety stylizowane na uczennice pokazuje się w najbardziej wyszukanych pozach, przestrzegając tylko zakazu odsłaniania sromu (można najwyżej ukazać skrawek owłosienia łonowego).
Trudno ocenić całkowitą liczbę osób pracujących w seksbiznesie w Japonii, choć jeden z raportów szacuje tylko samą liczbę prostytutek innych narodowości niż japońska na przeszło 150 tysięcy. Niektórzy autorzy w latach 80. XX wieku podawali, że w sumie w Japonii o zaspokojenie potrzeb prawie wyłącznie męskich gości, troszczy się około 1 miliona gejsz i „hostess”. Mnóstwo luk w prawie (jak choćby to, że prawo zabrania prostytuowania się, jak i bycia klientem osoby prostytuującej się, jednak nie określa wymiaru kary za takie czyny), liberalne interpretacje prawa i lub elastyczne podejście do jego egzekwowania pozwalają branży szeroko rozumianego seksbiznesu na prosperitę i obroty roczne rzędu 2,1 biliona jenów (około 24 miliardów dolarów) rocznie.
Kultura indyjska.
W społeczeństwie staroindyjskim, w którym erotyka wiązała się z wierzeniami religijnymi, prostytucja traktowana była jako zawód potrzebny i pożyteczny. Prostytutki w Indiach cieszyły się uznaniem i szacunkiem. Jeszcze do niedawna były one, podobnie jak greckie hetery, prawie jedynymi wykształconymi kobietami w Indiach. Nigdy nie były pozbawiane praw obywatelskich ani nie były prześladowane. Jedynie niektórzy autorzy ksiąg religijnych potępiali je i zakazywali stosunków z nimi zwłaszcza braminom. W słynnej Kamasutrze znajduje się stwierdzenie, że miłość do prostytutek jest przyjemnością, a więc nie podlega ani zakazom, ani nakazom.
W Indiach, zwłaszcza południowych, rozpowszechniona była prostytucja świątynna, w której religia ściśle wiązała się z płciowością. Indyjskie prostytutki świątynne zwane też tańczącymi dziewczętami, obok kapłanów, cieszyły się najwyższym uznaniem wśród personelu świątynnego.
Prostytutki w wielkich miastach zrzeszone były, tak jak inne zawody, w cechu, któremu przewodniczyła zwykle jedna z najbardziej wpływowych przedstawicielek tej profesji. Kamasutra zalicza do prostytutek różne rodzaje kobiet: "wszetecznicę, służącą lub pokojówkę, kobietę łatwą lub ladacznicę (kobietę ze wsi), wolną wyrobnicę, bajaderę, kobietę, która opuściła rodzina, kobietę żyjącą z urody, a wreszcie tę, która wykonuje regularnie rzemiosło, czyli zawód prostytutki". Lista ta obejmuje przypuszczalnie również te kobiety, które oddawały się stosunkom płciowym poza małżeństwem, pobierając za to zapłatę. Zróżnicowanie poziomu usług i statusu materialnego służebnic publicznych było bardzo duże. Prostytutki uliczne oddawały się za kilka miedziaków, lepiej sytuowane przyjmowały klientów w mieszkaniach matek lub opiekunek, inne chodziły do ich mieszkań. Najczęstszym miejscem spotkań były domy publiczne. Ich mieszkanki, wystrojone i umalowane, stały w drzwiach zachęcając przechodniów do wejścia. Zapłatę należało uiścić z góry. Połowę otrzymywała wybrana lub przydzielona partnerka, a reszta szła na utrzymanie przybytku. Pokrywało to także koszty pachnideł, girland oraz szat wypożyczanych klientom. Prostytutki zobowiązane były płacić sprawującemu nad nimi kontrolę inspektorowi królewskiemu co miesiąc dwudniowe zarobki.
Prostytutki świeckie w starych Indiach, podobnie jak w innych krajach, podzielone były więc na kasty: od najwyższej do najniższej. Im lepiej prostytutka była wykształcona, tym większe miała powodzenie, pobierała wyższe opłaty oraz cieszyła się większym szacunkiem. Prostytutki należące do „arystokracji” były wyjątkowo atrakcyjne: piękne, bogate, wykształcone i posiadały umiejętność zabawiania towarzystwa. Były to "ganiki", prostytutki wywodzące się z wyższych kast, znajdujące się na szczycie hierarchii, wyróżniały się atrakcyjnością erotyczną i wykształceniem. Podobnie jak kszatrijowie, musiały one znać 64 sztuki wyzwolone: śpiew, muzykę instrumentalną, taniec, pisanie i rysowanie, barwienie różnych części ciała, wykonywanie ozdób, deklamacje, recytacje i zabawy wierszowane, rozrywki umysłowe i wiele innych. Oczywiście znały one również doskonale wszelkie tajniki sztuki uwodzenia. "Ganiki" posiadały mieszkania urządzone z przepychem, eleganckie stroje, drogą biżuterię i liczną służbę. O ich względy zabiegali najbogatsi wielbiciele, którzy nie żałowali pieniędzy na spełnienie zachcianek swoich wybranek. Do tej kasty należały także prostytutki utrzymywane przez możnych – królów, książąt i innych władców, które pełniły – oprócz prostytucji – różne inne dworskie funkcje. O tym, jak wysoka była ich pozycja społeczna może świadczyć pewne zdarzenie z życia Buddy. Przebywając w mieście Wajsiala, mędrzec zaproszony został na ucztę do naczelnika miasta. Tak bardzo szanował jednak Ambapali, że wolał spożyć posiłek w jej towarzystwie. Towarzystwem kobiet do towarzystwa nie gardzili również książęta, a nawet królowie. Istotną rolę, szczególnie w epoce Wielkich Mogołów odgrywały tawaif – zasadniczo były to artystki służące wysoko urodzonym lub bogatym klientom, ale okazjonalnie nie stroniły też od usług seksualnych.
Oprócz tej swoistej arystokracji istniały także biedniejsze kasty prostytutek, które oddawały się klientom z niższych warstw społecznych – niektóre z nich były tak tanie i ubogie, że musiały żebrać.
Świadectwem umiejętności czerpania rozkoszy ze wspóżycia seksualnego są staroindyjskie traktaty, z których najbardziej znana jest Kamasutra. Tekst ten posiada liczne wcześniejsze i późniejsze mutacje, został przetłumaczony na języki europejskie w II połowie XIX wieku, w 1922 roku wydany został też po raz pierwszy w Polsce. W niektórych krajach napotkał jednak na przeszkody cenzuralne – również w stosunkowo purytańskiej Polsce Ludowej władze pozwoliły na jego druk w całości dopiero w 1983 roku, obkładając go przy tym licznymi moralizatorskimi wypowiedziami teologów, prawników i lekarzy. Aż dziewięć rozdziałów liczy ostatnia część Kamasutry, poświęcona prostytutkom. Zawiera ona szczegółowe wskazówki, w jaki sposób powinny one przyciągać mężczyzn, jakimi wybiegami zatrzymać ich przez dłuższy czas, jak wyciągnąć od nich dużo pieniędzy, jak pozbyć się uciążliwego kochanka, jak odzyskać utraconego i jak zadbać o przyszłość swojej córki.
W Europie znane są też dwa teksty, które łączą formę poradnika uwodzenia z narracją literacką: "Nauki stręczycielki" Damodaragupty z VIII wieku i "Edukacja kurtyzany" Kszemendry z XI wieku. Wydano je również w polskim tłumaczeniu, w jednym tomiku pod tytułem "Edukacja hinduskiej kurtyzany".
Damodaragupta, który był ministrem jednego z królów Kaszmiru, wciela się w postać odrażającej staruchy Wirakali, ogniś uwodzicielskiej nierządnicy, udzielającej rady młodziutkiej Malati, która dopiero wdraża się do pracy w charakterze prostytutki. Stręczycielka zaczyna lekcje od uświadomienia dziewczynie potęgi jej urody, zniewalającej mężczyzn, a następnie doradza jak, idąc drogą rozwiązłości i przebiegłego postępowania usidlić bogatego kochanka, wyciągnąć od niego jak najwięcej podarków i kosztowności, po czym zwrócić się ku następnemu.
Drugi z tekstów, "Edukacja kurtyzany", którego autorem jest poeta i prozaik Kszemendra (ok. 990-1065) jest w jeszcze większym stopniu utworem literackim, ukazującym obraz życia prostytutek w tym czasie. I tutaj młoda, początkująca w zawodzie Kalawati wysłuchuje rad starszej, doświadczonej koleżanki – rajfurki, czyli stręczycielki nierządu. Nauczycielka u Kszemendry wskazuje podobne postępowanie z kochankiem jak Damodaragupta, ale ilustruje je ponadto przykładami z własnego życia. Pierwsza ukazuje prostytutki z sympatią, wskazując przy tym na ich pewną doskonałość, choć rozwiewa złudzenia, że oddają się z miłości. Natomiast druga bezlitośnie demaskuje wyrachowanie, bezwzględność, dwulicowość i chciwość służebnic przerażającej Kali, ostrzegając pożądliwych mężczyzn, że każdy dom rozkoszy to "nora, gdzie czuwa czarna rasa przerażających żmij, jaskinia głodnych lwów, kłębowisko słoni ogarniętych szałem rui".
Wybrane kultury starożytnego Bliskiego Wschodu.
Prostytucja gościnna.
Dziewiętnastowieczny historyk F.S. Pierre Dufour napisał, że pierwsze znane ślady prostytucji prowadzą do bliskowschodniej Chaldei. Rozwinęła się wtedy prostytucja gościnna, polegająca na wymianie uprzejmości z kimś obcym, nieznanym, komu nie można było odmówić prawa gościnności. Wedle tradycji Chaldejczyków gościowi należało oddać do dyspozycji wszystko, czym gospodarz dysponował, nie wyłączając jego żony czy córki. Ta forma prostytucji istniała także w innych krajach.
Kultura hebrajska.
Starożytni Żydzi w ramach monoteizmu ustanowili system zakazujący oddawania hołdu poszczególnym bóstwom, zakazując także prostytucji sakralnej. Kupczeniem ciałem nie mogły zajmować się Żydówki, lecz pozwalano na nie innym kobietom. W rzeczywistości zakaz funkcjonował w sposób niejednoznaczny, ponieważ "prostytutką" nie była nazwana kobieta, którą oddawał za pieniądze jej ojciec, ale tylko ta, która znajdowała się pod kuratelą mężczyzny, który bez jej przyzwolenia sprzedawał lub oddawał jej ciało. Faktycznie zakazane było sprzeniewierzenie dóbr pana domu, nie handel seksualny, a ojcowie na Bliskim Wschodzie mogli sprzedawać usługi swych córek od momentu ukończenia przez nie trzech lat.
W Starym Testamencie niejednokrotnie wspomina się o prostytutkach (nierządnicach). W Księdze Powtórzonego Prawa zabroniono Izraelitom prostytucji sakralnej: "Nie będzie nierządnicy sakralnej wśród córek Izraela ani mężczyzn uprawiających nierząd sakralny wśród synów Izraela" (23:18), a także stręczycielstwa: "Nie zaniesiesz do domu Pana, Boga twego, zarobku nierządnicy, jak i zapłaty dla psa, jako rzeczy ofiarowanej ślubem. Tak jednym, jak i drugim brzydzi się Pan, Bóg twój" (23:19). Podkreślano też aspekt materialny prostytucji: "Kto mądrość kocha - ten ojca raduje, kto z nierządnicami przestaje, dobra roztrwoni" (Księga Przysłów, 29:3), "Nie oddawaj się nierządnicom, abyś nie stracił swego dziedzictwa" (Mądrość Syracha, 9:6).
Jednak fakt, że mężczyzna po śmierci żony chce skorzystać z usług prostytutki, nie budził zastrzeżeń, jeśli zapłacił: "Kiedy Juda ją ujrzał, pomyślał, że jest ona nierządnicą, gdyż miała twarz zasłoniętą. Zboczywszy ku niej z drogi, rzekł: Pozwól mi zbliżyć się do ciebie - nie wiedział bowiem, że to jego synowa. A ona zapytała: Co mi dasz za to, że zbliżysz się do mnie? Powiedział: Przyślę ci koźlątko ze stada. Na to ona: Ale dasz mi jakiś zastaw? Zapytał: Jaki mam ci dać zastaw? Rzekła: Twój sygnet z pieczęcią, sznur i laskę, którą masz w ręku. Dał jej więc, aby się zbliżyć do niej; ona zaś stała się za jego sprawą brzemienna. ... Wtedy Juda rzekł: Niech sobie zatrzyma. Obyśmy tylko się nie narazili na kpiny. Przecież posłałem jej koźlątko, ty zaś nie mogłeś jej znaleźć. "(Księga Rodzaju, 38:15 - 38:18, ... 38:23)
Nowy Testament także potępia prostytucję (np. "O nierządzie zaś i wszelkiej nieczystości albo chciwości niechaj nawet mowy nie będzie wśród was, jak przystoi świętym", List do Efezjan, 5:3). Święty Paweł opisuje występki − w tym nierząd − uniemożliwiające odziedziczenie Królestwa Bożego: "„Jest zaś rzeczą wiadomą, jakie uczynki rodzą się z ciała: nierząd, nieczystość, wyuzdanie, uprawianie bałwochwalstwa, czary, nienawiść, spór, zawiść, wzburzenie, niewłaściwa pogoń za zaszczytami, niezgoda, rozłamy, zazdrość, pijaństwo, hulanki i tym podobne. Co do nich zapowiedziałem: ci, którzy się takich rzeczy dopuszczają, królestwa Bożego nie odziedziczą"" (Ga 5,19-21). Jednak prostytutkom nie odbiera się szans na zbawienie, mimo że są winne ciężkiego przewinienia moralnego, mogą zostać zbawione dzięki swej wierze, na dowód przytaczane są słowa Jezusa Chrystusa: "Zaprawdę, powiadam wam: Celnicy i nierządnice wchodzą przed wami do królestwa niebieskiego" (Ewangelia Mateusza, 21:31). Oczywiście chodzi tu o nierządnice nawrócone, które zaniechały swojego postępowania, ponieważ Jezus wyraźnie nazywa nierząd grzechem - Ewangelia Jana 8, 1-11 "Idź i odtąd już nie grzesz."
Kultura islamu.
W VII wieku prorok islamu Mahomet obwieścił, że prostytucja jest bezwzględnie zakazana. Zgodnie z nauką islamską prostytucja jest grzechem. Pomimo tego niewolnictwo seksualne było szeroko rozpowszechnione w ramach handlu niewolnikami zarówno w średniowieczu, jak i w początkach czasów nowożytnych, gdy to zdobyte młode kobiety pochodzące z Kaukazu, Afryki, Centralnej Azji i Europy służyły jako konkubiny w haremach arabskich. Muhammad Ibn Battuta wspomina kilka razy, że otrzymał lub nabył niewolnice.
Pomimo owych zakazów istniała w islamie duża tolerancja w odniesieniu do męskich poczynań przedmałżeńskich i pozamałżeńskich. Znalazło to odbicie między innymi w muzułmańskich zapatrywaniach na kwestię prostytucji. Jedynie, co głosi Koran na temat prostytucji, to zasada, że niewolnice o ile chcą żyć w cnocie, nie powinny być zmuszane do prostytucji. Pomimo stwierdzenia Mahometa, że „w islamie nie ma prostytucji”, kupowanie seksu w krajach muzułmańskich było często tolerowane, a nawet regulowane i opodatkowane przez władze islamskie.
Prostytucja istniała we wszystkich krajach muzułmańskich, pomimo że nieżonaci mężczyźni i niezamężne kobiety należały do wyjątków, a zgodnie z prawem cudzołóstwo należało karać kamienowaniem, czego jednak w praktyce nie czyniono prawie nigdy. W Farsie i w Egipcie tancerki i prostytutki musiały płacić podatki. W Laodycei codziennie na bazarze odbywał się przetarg na prostytutki. Kto dobił targu, otrzymywał pierścień, upoważniający do przebywania w nocy w towarzystwie wynajętej kobiety. W Suzie domy publiczne znajdowały się tuż obok meczetu. Podobnie jak w starożytnej Grecji kobiety zamężne nie uczestniczyły w spotkaniach towarzyskich mężczyzn. Zastępowały je hetery – urodziwe, wykształcone, biegłe w muzyce, tańcu, śpiewie i konwersacji niewolnice.
Istnienie prostytucji przyczyniło się do większej niezależności seksualnej mężczyzn, również poza ramami małżeństwa, ale prostytutki stanowiły jawny kontrast w odniesieniu do pozostałych kobiet, którym nie wolno uprawiać seksu przedmałżeńskiego. Z powodu surowych restrykcji nakładanych na seksualność niezamężnych młodych kobiet obcowanie z prostytutką jest dla mężczyzn, pochodzących z krajów konserwatywnych, pierwszym w życiu doświadczeniem seksualnym, podobnie jak to miało miejsce w wielu krajach chrześcijańskich, gdzie niegdyś było to praktyką znacznie bardziej rozpowszechnioną niż dziś.
Mimo to od czasu do czasu wzmagał się sprzeciw wobec prostytucji i – podobnie jak w krajach chrześcijańskich – był wymierzony w kupczące seksem kobiety, a nie w ich klientów. W Iranie po rewolucji islamskiej wiele prostytutek postawionych przed sądem w zbiorowych procesach zostało skazanych na śmierć.
Kultura grecka.
Prostytucja był dozwolona i akceptowana społecznie, chociaż osoby uprawiające prostytucję były upośledzone zarówno w sferze prawnej, jak i na poziomie obyczaju. Mężczyźni prostytuujący się byli uważani za niezdolnych do udziału w sprawowaniu rządów. Nie mogli też przemawiać publicznie. Czytamy o tym w mowie Ajschynesa:Co do kobiet, nie tylko same prostytutki oraz hetery, będące swego rodzaju konkubinami, nie miały praw obywatelskich, lecz również ich potomstwo – nawet jeśli ojciec był obywatelem i chciał je oficjalnie uznać, nie mogło uzyskać praw obywatelskich.
W Grecji wyróżniano dwa rodzaje prostytucji: publiczną, z którą łączy się pojęcie graffiti (za pierwsze graffiti uważa się oznaczenia na murach domów oferujących usługi prostytutek, a formy zostały odkryte w Pompejach) i sakralną, praktykowaną również w Egipcie i państwach Azji.
Solonowi, ojcu-założycielowi republiki ateńskiej w VI wieku p.n.e., przypisuje się stworzenie we wszystkich dzielnicach miasta specjalnych obiektów miejskich ( "oikiskoi"), których celem było umożliwianie kawalerom zaspokajania ich pragnień seksualnych bez zwracania się ku kobietom zamężnym i młodym córkom wolnych obywateli. Tak zatem powstały pierwsze ateńskie domy publiczne. Bardzo szybko zezwolono na otwieranie przybytków prywatnych, działających zgodnie z decyzjami władz i z polityką podatkową miasta.
W społeczeństwie greckim, uważanym za najbardziej mizoginistyczne spośród społeczeństw tej epoki, w którym zamykano kobiety w gyneceach, prostytutki były zazwyczaj niewolnicami, choć mogły być również kobietami wolnymi, które straciły rodziców lub opiekunów i pozostały bez środków do życia. Te z nich, które nie pracowały dla jednego z domów publicznych, musiały same zdobywać klientów - ich ulubionym terenem łowów były porty, a każde przybycie statku wiązało się z przybyciem służebnic, pojawiających się, by wybrać bogatych kupców dla swych pracodawczyń. Prostytutek było niemało, przykładowo w Koryncie, mieście bardzo dobrze prosperującym, w świątyni Afrodyty znajdowało się ich według Strabona ponad tysiąc (stąd pochodzi popularne do dziś w języku polskim określenie nierządnicy – "córa Koryntu").
Do głównych środków pobudzających klientów należała muzyka, a typowym instrumentem greckich prostytutek był aulos: "W starożytnych Atenach popularne były przyjęcia organizowane jedynie dla mężczyzn (...). Na tych imprezach rozrywki dostarczały im grupy tancerek, muzykantek i prostytutek zarazem, tzw. auletryd, które grały na fletach, bębenkach i małych czynelach i tańczyły zmysłowe tańce z Bliskiego Wschodu. Po występie artystycznym mężczyźni rywalizowali między sobą o ich usługi seksualne".
W Grecji oprócz kobiet wolnych, obywatelek były, były też flecistki, tancerki i niewolnice, z którymi mężczyźni mogli mieć stosunki bez ograniczeń ze strony żony. Były też prostytutki kultowe (hierodule), bardzo kosztowne, oraz prostytutki świeckie (hetery, czyli towarzyszki zabaw). Luksusowe hetery, zapewniały ówczesnej arystokracji rozrywkę intelektualną, kulturalną, ale także seksualną. Aspazja, żyjąca w V wieku p.n.e., skandalizująca nałożnica Peryklesa, była jedną z nich.
W licznych społecznościach starożytnych, jak na przykład u Etrusków, prostytucja nie była negatywnie postrzegana i stanowiła źródło dochodów dla kobiet wolnych, umożliwiające im zgromadzenie posagu i osiągnięcie w ten sposób najbardziej pożądanego przez nie stanu - małżeństwa. Działo się tak ku wielkiemu zgorszeniu Greków, zarzucających Etruskom lekkość obyczajów ich kobiet.
Kultura rzymska.
W Rzymie, jak i w innych miejscach regionu, gdzie istniało zjawisko niewolnictwa, można było używać niewolników wedle upodobania, stanowili oni bowiem własność prywatną. Niewolnica znajdowała się poza prawem dotyczącym zdrady małżeńskiej – w rezultacie jej mąż nie mógł dochodzić swoich praw, i to niezależnie od tego, czy kochankiem był jej właściciel, czy też ktoś inny. Prawa potępiające właścicieli za prostytuowanie swych niewolników były tak mało skuteczne, że były wielokrotnie obwieszczane i potwierdzane od I do IV wieku, podobnie jak ustawy uznające stosunki seksualne między właścicielem a niewolnicą za zdradę małżeńską.
Pomimo tego prostytucja kwitła w Rzymie i to w wielu miejscach: prostytutki zajmowały się nierządem w domach, oberżach, ulicach, pod arkadami, jak i przed drzwiami ich własnych domostw, a nawet na cmentarzach. Klientów wabiły w wyrafinowany sposób, np. rozdając ciasteczka w kształcie fallusa.
Bardzo wcześnie, bo już od II wieku p.n.e., prostytutki zostały spisane w specjalnym rejestrze i musiały odtąd posiadać pozwolenie na wykonywanie zawodu zwane "licentia stupri". Jako obywatelki zostały uznane za niegodne ("persona turpis"). Reprezentowały różnego rodzaju pozycje społeczne: od najmarniejszych, jak w przypadku córek niewolników, do luksusowych kurtyzan, których usługi miały bardzo wysoką cenę. Ich stan liczebny był odnawiany przez napływ niewolników, spowodowany przez działania wojenne oraz przez piratów: np. w Delos codziennie sprzedawano do 10 000 niewolników. 
Ruiny lupanaru w Pompejach potwierdzają, że w Imperium Rzymskim istniała prostytucja. Zawód ten, uznany za degradujący, był jednak legalny. Seksualność nie była poddana tam restrykcjom, które powstały w świecie chrześcijańskim. Kaligula jako pierwszy wprowadził podatek od prostytucji, który okazał się jednym z najskuteczniejszych w historii Rzymu. Obowiązywał przez około 450 lat i został zniesiony dopiero pod koniec IV wieku przez Teodozjusza I. Archeolog Terry Madenholm pisze, że początkowo pieniądze z „podatku od seksu” trafiały do ​​skarbu państwa, ale ponieważ uznane byly za brudne, umiarkowany cesarz Aleksander Sewer postanowił skierować je na niezbędne utrzymanie budynków publicznych; okazuje się bowiem, że prostytutki podtrzymywały „filary” Rzymu. Trudno jest nakreślić jednoznaczny obraz prostytucji w epoce rzymskiej. Sutenerstwo (łac. "lenocinium") było często przedmiotem zakazu i bywało karane. Jednakże obecność prostytutek ("lenones") świadczy o czymś zgoła przeciwnym. Cesarze ustanawiali nawet podatki od prostytutek ("lenonum vectigal"), aby zwiększyć dochód państwa. Mimo że tolerowana, praktyka ta nie była pozbawiona ryzyka. W papirusach z IV wieku znajduje się opis procesu między starszą kobietą, która prostytuowała swoją córkę, a zabójcą tej córki, od którego żądała ona zadośćuczynienia finansowego. W okresach, gdy doprowadzenie do zdrady małżeńskiej mogło doprowadzić do kary śmierci, niektóre damy z wyższych sfer wpisywały się do rejestru prostytutek, żeby uniknąć skazania. 
Wespazjan rozstrzygnął, że niewolnica sprzedana pod warunkiem niewykorzystania do nierządu w razie naruszenia zakazu ma być wyzwolenicą zbywcy. Hadrian zakazał "bezzasadnego" ("causa non praestita") sprzedawania niewolników do szkół gladiatorów i niewolnic do domu nierządu. Zarządzenia te uzupełnił Aleksander Sewer.
Zakaz stręczenia własnej niewolnicy lub córki wprowadzono w 428 r. zakaz stręczycielstwa jako takiego w 439 r. Było to mało skuteczne, gdyż w 535 r. zakaz został powtórzony.
Wg Ulpiana cechami prostytucji były jej równoczesne : 1. jawność, 2. brak możliwości wyboru partnera, 3. stałość tego zajęcia oraz 4. działanie dla zarobku, choć ostatni wymóg budził wątpliwości.
Kultura zachodnia.
Średniowiecze.
Dla żyjącego w czasach wczesnego chrześcijaństwa Augustyna z Hippony nierząd był rzeczą naturalną i pozwalał na ochronę kobiet i młodych dziewcząt przed męską pożądliwością, a XIII-wieczny filozof i teolog Tomasz z Akwinu twierdził, że prostytucja jest społecznie konieczna i odgrywa rolę toalety w domostwie – brzydko pachnie, ale bez niej cały dom pachniałby brzydko. Zdaniem wielu teologów lepsze z dwojga złego jest, gdy kobieta skłoni swego męża do skorzystania z usług prostytutki, niżby miała zgodzić się na zachowania seksualne uważane za grzechy ciężkie, jak np. seks analny, seks oralny. Odpowiedzialni za porządek publiczny radni miejscy oraz wpływowi hierarchowie kościelni zajmowali się stopniowym organizowaniem prostytucji, począwszy od XII wieku, przy okazji czerpiąc z tego również własne korzyści. Istniały nawet domy publiczne zakładane przez zakony lub kapituły. Prostytucja była wciąż uważana za zjawisko naturalne, za tzw. mniejsze zło. W historycznej Italii sprawujący władzę tłumaczyli nawet, że pobór urodziwych kobiet do roli prostytutek pomoże w przekonaniu młodych ludzi do porzucenia praktyk homoseksualnych. Miasta i osady otwierały zatem oficjalnie miejskie domy publiczne lub też wskazywały na dzielnice miasta, w których tolerowano nierząd.
Istniejące w czasach średniowiecza uregulowania dotyczące prostytucji to m.in.:
Często uściślano rodzaj przyjmowanych klientów, np. wiele lupanarów nie mogło pozwolić sobie na otwieranie swych drzwi klientom żonatym, księżom i Żydom. Ubranie prostytutki musiało odróżniać się od strojów innych kobiet, tak aby te ostatnie nie były nagabywane bez przyczyny. Prostytutkom nie zapewniano ochrony prawnej przed przemocą czy wykorzystywaniem: w perspektywie "mniejszego zła" los tych kobiet poświęcano wyższemu dobru – porządkowi publicznemu, ponieważ często właśnie regularne występowanie gwałtów grupowych dokonywanych przez zorganizowane bandy skłaniało władze miejskie do zajęcia się problemem rozładowania agresji seksualnej mężczyzn.
Dla "zagubionych kobiet", za jakie uważano wówczas nierządnice, najlepszym wyjściem miało być oddanie się skrusze po spełnieniu swych funkcji, co miało pozwolić na zbawienie ich dusz – za przykład stawiano Marię Magdalenę. Zgodnie z duchem tamtych czasów prostytutki były stosunkowo dobrze zintegrowane ze społeczeństwem, które oczekiwało od nich zaspokojenia określonych potrzeb – w żartobliwych opowieściach z okresu średniowiecza prostytutki zawierały przymierze ze zdradzonymi kobietami, którym miały rzekomo pomagać w dokonaniu zemsty na niegodziwych mężczyznach.
Średniowieczne prostytutki zmuszone były unikać stosunków płciowych prowadzących do zapłodnienia, z obawy przed "kłopotliwą" w ich pracy ciążą, i dlatego przypuszczalnie ograniczały się do innych form współżycia płciowego, jak np. seks oralny, analny lub seks bez penetracji ("petting").
Bywało też, że prostytucję traktowano w zmienny sposób, np. Marsylia wielokrotnie zmieniała przepisy dotyczące prostytucji: od prohibicji, poprzez opodatkowanie, do tolerancji.
W XII wieku założono zakon żeński zgromadzenie sióstr św. Marii Magdaleny od Pokuty, aby "zawrócić kobiety lekkich obyczajów z drogi grzechu" – współcześnie powiedzielibyśmy "w celu resocjalizacji prostytutek". Najczęściej jednak prostytutki były źle traktowane, np. Joanna d’Arc, słynna "dziewica orleańska", miała rozkazać, aby odpędzano prostytutki podążające za dowodzoną przez nią armią francuską.
Znanymi kobietami średniowiecza były np. Tullia d'Aragona, żyjąca w XVI wieku włoska kurtyzana, wenecka pisarka i filozof oraz XV-wieczna Vannozza Cattanei, metresa kardynała Rodriga Borgii, późniejszego kontrowersyjnego papieża Aleksandra VI, z którym miała aż pięcioro potomstwa.
Okres nowożytny.
Okres renesansu.
W okresie renesansu popularne stały się kurtyzany – „prostytutki wysokiej rangi” w XV i XVI wieku we Francji i Włoszech. Przyczynił się do tego fakt, że wiele dam obecnych na renesansowych dworach świeckich i duchownych szczodrze obdarzało otoczenie swoimi łaskami i wdziękami, nie wzbraniając się przy tym przed przyjmowaniem podarunków od mężczyzn. Równocześnie sprytne prostytutki naśladowały damy dworu swoimi strojami i stylem życia. Kurtyzanami często były aktorki, śpiewaczki, tancerki – budziły one duże zainteresowanie i były wyjątkowo pociągające erotycznie z powodu atrakcyjnego wyglądu, szczególnie podczas występów na scenie.
Pojawiły się represje wobec prostytucji, która odtąd była, przynajmniej oficjalnie, znacznie silniej piętnowana – o ile do tej pory był to swego rodzaju zawód, który postrzegano może jako nie najlepszy, to od XVI wieku prostytucja stała się na Zachodzie procederem potępionym. Tolerancję wobec prostytucji coraz częściej zastępowano reglamentacją, np. domy publiczne pod kontrolą państwową, a czasem też zakazywano, co pociągało za sobą kryminalizację tego zjawiska. Głównymi motywami ustanowienia takich praw były jednak częściej nie same ideały moralne, co strach przed epidemiami chorób wenerycznych. Reglamentacja prostytucji, podobnie jak tendencja do instytucjonalizacji innych sfer życia społecznego (poprzez tworzenie szkół, więzień czy szpitali), ma swoje główne źródło w ideach myśli oświeceniowej.
Wpływy reformacji.
Od połowy XVI wieku dążenie do organizowania prostytucji zaczęło maleć i w całej Europie zamykano domy publiczne, zarówno w krajach protestanckich, jak i katolickich. We Francji dekret zakazujący ich istnienia wydany został w 1560. Odtąd z prostytucją walczono, a intensywność tych działań była bardzo zmienna w zależności od czasu i miejsca. Jednak prostytucja przetrwała – zaadaptowała się do nowych warunków i rozwijała w ukryciu.
Wielka Brytania zaczęła deportować na Antyle prostytutki z domów zamkniętych, było ich 400 po zamknięciu tego rodzaju przybytków w Londynie w 1650. Około 10 tysięcy wysłano przymusowo do Ameryki w latach 1700–1780. Arystokraci europejscy byli w tym okresie szczególnie brutalni, jeśli chodzi o sposób, w jaki wyrażali swą seksualność. Dysponujemy dziś opisami pełnych przemocy scen z tamtego okresu: w przybytkach odbywały się orgie, stosowano bicie i biczowanie, wykorzystywano osoby małoletnie. Ówczesne społeczeństwo jako całość, zarówno mieszkańcy miast, jak i wsi, charakteryzowało się obecnością przemocy seksualnej, a zorganizowane grupy atakowały samotne kobiety, dokonując na nich zbiorowych gwałtów i tortur.
Szacuje się, że w przeddzień rewolucji francuskiej w samym Paryżu znajdowało się ok. 30 tys. zwykłych prostytutek i ok. 10 tys. luksusowych kurtyzan, co w sumie stanowiło ok. 13% wszystkich kobiet zamieszkałych w stolicy Francji (w tym samym czasie w Londynie było ich ok. 50 tys.) – co należy traktować jako dowód małej skuteczności ówczesnych wysiłków władz zmierzających do ograniczenia zasięgu prostytucji. Wobec niepowodzenia poprzednich środków działania Dyrektoriat, a następnie również Napoleon Bonaparte, oraz inni władcy europejscy, zaczęli wprowadzać ponownie domy publiczne (tzw. "burdele").
Francja częściej zwracała się raczej ku reglamentacji niż prohibicji prostytucji. W styczniu 1796, pod naciskiem Dyrektoriatu, Napoleon Bonaparte utworzył rejestr prostytucji paryskiej. W 1802 ustanowiono obowiązkową wizytę lekarską, by stłumić epidemię kiły. W tym okresie kobiety, z powodu braku dostępu do uniwersytetów, nie mogły być lekarzami, a wizyta lekarska u mężczyzny była postrzegana jako bardziej jeszcze degradująca niż noc z klientem, została więc wręcz znienawidzona przez prostytutki.
Wiek XIX i początek XX.
W XIX wieku społeczne represje wobec prostytucji doczekały się ujęcia naukowego. Wówczas to narodził się, niewygasły do dziś, dyskurs dotyczący prostytucji rozumianej jako patologia społeczna. Autorem takiego ujęcia był włoski psychiatra Cesare Lombroso, twórca (wraz z Enrico Ferrim i Rafaelą Garofalo) antropologicznej szkoły prawa karnego. Cesare Lombroso posługując się naukowymi, jak na jego czasy, metodami dowodził biologicznego podłoża prostytucji. Jego zdaniem kobiety, które trafiały na drogę prostytucji, rodziły się z właściwymi ku temu predyspozycjami, tj. ze szczególnym typem charakteru, z którego wynikały: wzmożone libido, łakomstwo, pijaństwo, lenistwo, pęd do strojenia się, próżność, całkowity brak emocji, zobojętnienie moralne oraz cielesne cechy zwyrodnieniowe, jak na przykład anomalie zębów, rozdwojenie kciuka, nienormalne owłosienie czy asymetria twarzy. W swoich nie całkiem naukowych badaniach Lombroso donosił, że prostytutka jest bądź to „prymitywnym mężczyzną” bądź to „reliktem wcześniejszej fazy rozwoju człowieka”. Poglądy Lombroso i jego szkoły były popularne i chętnie przyjmowane przez zwolenników reglamentacji, popularyzowała je też ówczesna powieść naturalistyczna, przemawiały szczególnie silnie do uprzywilejowanych warstw społeczeństwa, gdyż nie doszukiwały się przyczyn prostytucji w nierównościach społecznych. Publikacje Lombroso zostały też przetłumaczone na język polski. Koncepcję prostytucji jako patologii, a więc swoistej choroby, którą należy leczyć, przejął zdobywający wówczas popularność ruch abolicjonistyczny (chodzi o ruch abolicjonistyczny przeciwników prostytucji, który nazwą nawiązywał do abolicjonizmu), zyskał ogromną popularność i zdołał zmobilizować znaczną część opinii publicznej w Europie i Ameryce. Ruch ten odrzucił jednak założenie o biologicznym podłożu i przyjął teorie o społeczno-ekonomicznym uwarunkowaniu prostytucji – teorię tę w owym czasie najpełniej artykułowali socjaliści. Podobne założenie o społecznych korzeniach prostytucji przyjął feminizm, który odpowiedzialnością za zjawisko prostytucji obarczył przede wszystkim system patriarchalny (notabene nie interesując się przy tym szczególnie samymi klientami).
W ten to sposób kultura zachodnia do końca XIX wieku wypracowała potoczny wizerunek prostytutki jako kobiety zdegenerowanej, wywodzącej się z tak zwanego marginesu społecznego. Oficjalna propaganda przedstawiała ją najczęściej jako osobę prymitywną, zwyrodniałą, obarczoną wszelkimi nałogami i różnymi chorobami, pozbawioną intelektu, urody i ogłady. Takiemu obrazowi przeczy jednak historia społeczna kultury, która wskazuje na znaczne rozwarstwienie tej grupy. Niewątpliwie prostytutki (jak i ich klienci) wywodziły się od dawna z wszelkich warstw społecznych, dlatego statystycznie rzecz biorąc, najwięcej z nich pochodziło zawsze z warstw niższych. Kobiet lekkich obyczajów i prostytutek nie brakowało jednak również nigdy wśród wyższych sfer. Były to kobiety o wysokim statusie, czego przykładem mogą być japońskie oirany (z których wywodzą się późniejsze gejsze), starogreckie hetery, europejskie metresy i kurtyzany czy XX-wieczne "call-girls" – wysokiej klasy prostytutki obsługujące majętnych klientów. Faktycznie, niejako na przekór poglądom niektórych feministek, to kobiety wolnych obyczajów i prostytutki były często tą grupą kobiet, która stanowiła awangardę swoich czasów i przez to stały się one prekursorkami współczesnej emancypacji kobiet. Nie tylko w dawnych kulturach Orientu, wszędzie tam gdzie izolowano kobietę od świata, przeznaczając ją jedynie do roli gospodyni domowej, rodzicielki i opiekunki małych dzieci, kobiety zajmujące się sztuką erotyczną wyróżniały się nie tylko atrakcyjnością cielesną, ale i wykształceniem, znającymi się na sztuce, filozofii, biznesie czy polityce.
W Paryżu w połowie XIX wieku istniało około 200 oficjalnych domów publicznych, będących pod kontrolą policji i lekarzy, ale pod koniec tego samego wieku było już ich tylko około 60, w wyniku pojawienia się nieoficjalnych domów publicznych skupiających wówczas ok. 15 tys. prostytutek. W latach 1870–1900 ok. 155 tys. kobiet uprawiało prostytucję, a policja zatrzymała w tym samym okresie ok. 725 tys. innych, uprawiających prostytucję nieformalnie. Ta sytuacja doprowadziła to tego, że w 1911 roku prefekt policji Lépine zezwolił na istnienie "domów spotkań" ("maisons de rendez-vous"), gdzie prostytutki nie mieszkały, a tylko przychodziły do pracy. Obok tych domów istniały piwiarnie ("brasseries"), będące w założeniu kawiarniami z kelnerkami "chodzącymi na górę" – Paryż we wspomnianym okresie liczył 115 miejsc tego rodzaju. Dodać należy do tej liczby perfumerie oraz miejsca kąpieli i masaży. Policja szacuje na 40 tys. codzienną liczbę klientów różnego rodzaju przybytków nierządu, co znaczy, że ok. 25% paryskich mężczyzn utrzymywało kontakty z prostytutkami.
Paryskie domy publiczne prześcigały się w tym okresie w oferowaniu specjalizacji w ramach wszelkiego rodzaju perwersji. Stanowiły przybytki przyjemności i wyrafinowania erotycznego. Odwiedzali je chętnie także goście spoza miasta. Prostytutki były rekrutowane spośród młodych dziewcząt przybyłych do miasta, by pracować i pozostawionych na marginesie społeczeństwa przez bezrobocie lub niechciane ciąże.
Objęte przez służbę zdrowia opieką zostały zarówno ulicznice ("fille en carte", córki mapy), jak i te prostytutki, które znajdowały się w domach publicznych ("à numéro", ponumerowane). Kobiety niezgadzające się na wizyty lekarskie były karane. Taka sytuacja trwała do 1946, gdy to Marthe Richard przekonała parlament do zamknięcia 1500 francuskich domów publicznych.
Współcześnie, XIX-wieczne opracowania dotyczące prostytucji uznaje się za anachroniczne. Obecnie wiadomo, że prostytucja w okresie rozkwitu gospodarczego i dobrobytu wzrasta, co trudno pogodzić z założeniami XIX-wiecznych socjalistów, którzy doszukiwali się jej przyczyn w społecznym ubóstwie. Mimo to echa koncepcji z tamtych czasów jednak do końca nie przebrzmiały, a społeczeństwa nadal stygmatyzują kobiety utrzymujące się z prostytucji. Źródeł tego rodzaju niechęci – podobnie jak źródeł represji wobec seksualności, wychodzenia poza ramy monogamii czy inne społecznie przyjęte związki – można doszukiwać się w kulturze patriarchalnej, która najpełniej wyraża się poprzez religie, takie jak np. judaizm, chrześcijaństwo czy islam. Kobiety wykazują całkiem naturalną skłonność do rozwiązłości o tyle, o ile nie zostaną przed tym powstrzymane przez mężczyzn (ojców, ewentualnie braci, a następnie mężów), co w skrajnych przypadkach skutkuje zabójstwami honorowymi. Za powyższymi skłonnościami przemawia nie tylko ogólny charakter płciowości męskiej ale i oddziaływanie danej kultury, np. w okresie średniowiecza mężczyźni otaczali kultem Maryję Dziewicę dając ją kobietom za wzór do naśladowania – jednak kobiety w tym czasie czciły i otaczały kultem raczej Marię Magdalenę uchodzącą za symbol nierządu i cudzołóstwa. Istotnie, mężczyźni chętnie stanowią prawa, które ograniczają swobodę seksualną mężczyzn (w domyśle: innych mężczyzn) i swobodę kobiet, które użyczają swoich wdzięków mężczyznom (w domyśle: innym mężczyznom) – choć ci sami męscy prawodawcy być może wcale nie zamierzają tych praw przestrzegać. Efektem tego rodzaju społecznej hipokryzji jest widoczna powszechnie rozbieżność oficjalnych artykulacji i zwyczajowo przyjętych praktyk. Ilustracją tego niekorzystnego zjawiska może być skłonność do korzystania z usług prostytutek przez średniowiecznych i renesansowych dostojników kościelnych, mimo głoszenia, że prostytucja jest złem. Podobnie, tworzenie domów publicznych w czasach panowania faszyzmu mimo uznania prostytutek za osoby zdegenerowane, korzystanie z usług prostytucji przez komunistyczne elity Chińskiej Republiki Ludowej mimo brutalnego rozprawienia się z prostytucją w tym państwie, czy powszechność prostytucji połączona z jej reglamentacją w niektórych państwach Orientu, w których oficjalnie jest zabroniona.

</doc>
<doc id="598384" url="https://pl.wikipedia.org/wiki?curid=598384" title="Kopff">
Kopff



</doc>
<doc id="598386" url="https://pl.wikipedia.org/wiki?curid=598386" title="Bettendorf (Luksemburg)">
Bettendorf (Luksemburg)

Bettendorf − miasto i gmina we wschodnim Luksemburgu, w dystrykcie Diekirch, w kantonie Diekirch nad rzeką Sauer.
W 2005 roku, miasto Bettendorf, które stanowi centrum gminy, zamieszkiwało 1 045 osób. Inne miejscowości w gminie: Bleesbruck, Gilsdorf oraz Moestroff.

</doc>
<doc id="598387" url="https://pl.wikipedia.org/wiki?curid=598387" title="Benzonitryl">
Benzonitryl

Benzonitryl, nitryl kwasu benzoesowego, – organiczny związek chemiczny z grupy nitryli (najprostszy nitryl aromatyczny), pochodna benzenu. Jest bezbarwną cieczą o charakterystycznym zapachu.
Stosowany jest jako rozpuszczalnik. Jego temperatura topnienia wynosi ok. −13 °C, a wrzenia ok. 191 °C. Otrzymuje się z niego polibenzonitryl.

</doc>
<doc id="598392" url="https://pl.wikipedia.org/wiki?curid=598392" title="System Tachtadżana">
System Tachtadżana



</doc>
<doc id="598394" url="https://pl.wikipedia.org/wiki?curid=598394" title="Jan Baraś-Komski">
Jan Baraś-Komski

Jan Baraś-Komski (ur. 3 lutego 1915 w Birczy, zm. 20 lipca 2002 w Arlington) – polski malarz.
W 1926 roku ukończył Gimnazjum Humanistyczne w Brzozowie. W latach 1934-1939 studiował na Akademii Sztuk Pięknych im. Jana Matejki w Krakowie.
Podczas wojny działał w ruchu oporu. Zatrzymany w drodze do armii polskiej we Francji, podczas ucieczki na Węgry na granicy słowackiej, został uwięziony w więzieniach w Nowym Sączu i Tarnowie, a następnie wysłany 14 czerwca 1940 roku do niemieckiego obozu koncentracyjnego Auschwitz z numerem 564, pod nazwiskiem Jan Baraś.
Uciekł z obozu 29 grudnia 1942, ale w styczniu 1943 został zatrzymany po raz drugi. Uwięziony w więzieniu na Montelupich w Krakowie. Wysłany powtórnie do Auschwitz (nierozpoznany), otrzymał numer 152 884. Później do obozów Buchenwald, Groß-Rosen i Dachau, skąd został uwolniony 29 kwietnia 1945 roku przez wojska amerykańskie.
W latach 1945–1949 mieszkał w obozie dla osób przemieszczonych (displaced persons), skąd wyjechał w 1949 do Stanów Zjednoczonych. W USA współpracował jako grafik z gazetą The Washington Post.
Jest autorem wielu obrazów o tematyce obozowej m.in. "Nieudana ucieczka".

</doc>
<doc id="598396" url="https://pl.wikipedia.org/wiki?curid=598396" title="Jurbork">
Jurbork

Jurbork (lit. "Jurbarkas" , niem. "Georgenburg", jid. יורבורג) – miasto na Litwie, położone w okręgu tauroskim, na historycznej Żmudzi, usytuowane na prawym brzegu rzeki Niemen. Znany był też pod nazwami Jurborg i Jurburg.
Miasto królewskie lokowane w 1540 roku przez Bonę Sforzę, położone było w Księstwie Żmudzkim.
Historia.
Pierwsze dokumenty, które są wiązane z tym miejscem pochodzą z 1259 r. i odnoszą się do budowy krzyżackiego zamku określonego jako "burc Karschowen", jednak część historyków neguje możliwość powstania tak wcześnie zakonnej warowni. W 1343 roku Krzyżacy zbudowali tu drewniany zamek nad Niemnem nazywany "Georgenburg" lub "Jurgenborg". Zamek wzniesiono około 3 km na zachód od obecnego miasta, na wzgórzu zwanym obecnie Bišpilukai, natomiast Żmudzini zbudowali zamek na wzgórzu Bišpilis (Višpilis, Viešpilis) przy rzece Imstra (Imsrė). Zamek krzyżacki w 1382 roku bez powodzenia atakował Kiejstut. W 1384 roku został opanowany podstępem przez Witolda i spalony, lecz w 1388 roku odbudowany przez Krzyżaków i wzmocniony murem. W 1403 roku został zdobyty przez księcia Witolda i zniszczony. Rejon Jurburga na podstawie traktatu melneńskiego z 1422 r. został włączony do Wielkiego Księstwa Litewskiego, a Jurborg stał się miastem przygranicznym z komorą celną przy granicy z Księstwem Pruskim.
Ok. 1570 r. proboszczem w Jurborku naznaczony został Maciej Stryjkowski (1547-1593), polski historyk, pisarz, poeta, autor "Kroniki Polskiej, Litwskiej, Żmudzkiej i wszystkiej Rusi" wydanej w języku polskim w Królewcu w 1582 r., uważanej za pierwszą drukowaną książkę na temat historii Litwy.
Jurborg otrzymał od króla Zygmunta III Wazy lokację na prawie magdeburskim w 1611 r.
W 1795 r. po III rozbiorze Polski Jurborg znalazł się w granicach Imperium Rosyjskiego i został włączony do guberni kowieńskiej (1795-1915). Jurbork dostał się w ręce faworyta Katarzyny Wielkiej, Płatona Zubowa, który sprzedał ten majątek rządowi carskiemu w 1840 r. W 1846 r. car Mikołaj I podarował dobra jurorskie księciu Wasilczykowowi. W 1909 r. majorat ks. Wasilczykowych był określany jako dobra o wysokiej kulturze rolniczo-przemysłowej. Rozwój miasta uzależniony od transportu rzecznego w XIX w. został zahamowany w związku z wprowadzeniem połączeń kolejowych.
W 1831 r.w czasie powstania listopadowego Jurborg przejściowo był zajęty przez wojska polskie. Jurborg ze względu na swoje położenie, często był nawiedzany przez powodzie, szczególnie dotkliwą powódź odnotowano w 1862 r.
W 1905 r. w wyniku pożaru spłonęło 120 domów.
Jurborg od wieków był miastem wielonarodowym. W XVII wieku ulokowana tam ludność żydowska zajmowała się pobieraniem podatków dla skarbu litewskiego. Pierwsze wzmianki o Żydach w Jurborku pochodzą z 1593 r. W 1650 r. w Jurborku było tylko 7 domów żydowskich. W 1766 r. w Jurburgu mieszkało 2333 Żydów. W 1790 r. istniał tam cmentarz żydowski i drewniana synagoga, jedna z najstarszych w tym rejonie. W 1843 r. car Mikołaj I nakazał Żydom mieszkającym w strefie 50 km od granicy zachodniej Imperium Rosyjskiego, żeby przenieśli się dalej na wschód. Jurbork był jednym z 19 miast, które nie wykonał tego polecenia.
W 1909 r. w Jurborku były m.in. stacja telegraficzna, przystań i stacja obserwacyjna na Niemnie, komora celna i apteka. W tym czasie wzniesiono nowy, murowany kościół pod wezwaniem Św. Trójcy. W XIX w. w Jurborku wzniesiono również murowaną cerkiew. W 1880 r. rozważano projekt utworzenia w Jurborku stałego portu rzecznego dla ułatwienia spływu materiałów leśnych. Przed 1914 r. w Jurborku stacjonował duży garnizon wojsk rosyjskich.
Po I wojnie światowej Jurbork znalazł się w granicach rejonu rasieńskiego. Ludność miasta spadła z 7391 osób w 1897 r. do 4409 w 1923 r. W tym czasie ludność żydowska Jurburga wzrosła z 1887 do 2350 osób. W 1931 r. Żydzi w Jurborku posiadali 69 spośród 75 zarejestrowanych przedsiębiorstw handlowych i 18 z 19 zakładów przemysłu lekkiego.
W 1940 r. Jurbork znalazł się w granicach ZSRR. Po zajęciu Jurborga przez Niemców ludność żydowska była systematycznie mordowana: 3 lipca 1941 r. na cmentarzu żydowskim oddziały niemieckie i litewska policja rozstrzelały 322 Żydów, 27 lipca 1941 r. 45 Żydów zamordowano w drodze do Rosień, 1 sierpnia 1941 r. 105 kobiet żydowskich zamordowano przy drodze do Rosień, 7 września 1941 r. 520 Żydów poprowadzono do Smolnik, gdzie większość została rozstrzelana. W połowie września 50 pozostałych w mieście Żydów zamordowano. Przeżyło tylko kilka osób, które zostały ukryte przez miejscową ludność. Reszta była wywieziona do getta w Kownie.
Po rozpadzie ZSRR w granicach niepodległej Litwy.
Urodzeni w Jurborku.
W Jurborku w 1797 urodził się Józef Zaliwski - polski działacz niepodległościowy, pułkownik armii Królestwa Polskiego, a w 1867 Jan Czeraszkiewicz - polski adwokat, nauczyciel, ważna postać w dziejach Łodzi i regionu łódzkiego, dyrektor jednej z najstarszych łódzkich szkół średnich – I Liceum Ogólnokształcącego im. Mikołaja Kopernika w Łodzi.

</doc>
<doc id="598397" url="https://pl.wikipedia.org/wiki?curid=598397" title="Samotraka">
Samotraka

Samotraka (gr. Σαμοθράκη – trb. "Samotraki"); w kontekście okresu klasycznego także Samotrake, Samothrákē – wyspa grecka na Morzu Trackim (północna część Morza Egejskiego); w administracji zdecentralizowanej Macedonia-Tracja, w regionie Macedonia Wsch. i Tracja, w jednostce regionalnej Ewros, w gminie Samotraka; o powierzchni 178 km², górzysta – wznosząca się na 1611 m n.p.m. szczyt Fengari, w masywie Saos. W 2011 roku liczyła 2859 mieszkańców. Linia promowa codziennie, czasem częściej, łączy wyspę z miastem i terminalami samochodowym, kolejowym i lotniczym w Aleksandropolis. Okresowo działają połączenia z portami Kawala i Tasos.
W kamienistym wąwozie pomiędzy miejscowością Paleopoli a stromym północno-wschodnim zboczem Fengari leżą ruiny Sanktuarium Wielkich Bogów. W 1863 r. na wyspie odkopano sławną dziś rzeźbę bogini Nike.
Mity i historia.
Legenda głosi, że właśnie ze szczytu Fengari ("Góra Księżyc, Księżycowa") Posejdon obserwował oblężenie Troi ("Iliada", XIII 12). 
Pierwsze osady, to okres 4500–1500 p.n.e. Zapewne byli to Pelazgowie, przybywający tu z terenu obecnej Tesalii. Od ok. 1500 p.n.e. osiedlali się tu Trakowie, po których zachowały się fragmenty miejsc kultu religijnego i murów cyklopowych. Przy końcu VIII w p.n.e. lub w początkach VII w p.n.e. przybyli tu osadnicy z Samos i od tej pory mówimy o greckiej ciągłości etnicznej, gdy tradycja i ciągłość kulturowa sięgają także okresu Traków – stąd nazwa wyspy. Kolejni osadnicy przybyli z Lesbos i z Azji Mniejszej. Od 508 r. p.n.e. wyspa popadła w zależność od Persji, wkrótce potem od Aten, następnie Macedonii. W 168 p.n.e., tj. po bitwie pod Pidną życzliwą protekcją objęło ją Imperium Rzymskie, do którego włączono Samotrakę w 70 p.n.e. W 49 n.e. przybył tu Paweł z Tarsu, odtąd rozwijało się także chrześcijaństwo. Od IV w obiekty kultów przedchrześcijańskich ulegały dewastacji. Po podziale imperium, wyspa weszła w skład Bizancjum, co jednak nie chroniło przed niszczącymi najazdami pirackimi. W latach 1204-1355 Samotraką zawładnęli kolejno Wenecjanie i Genueńczycy, ci ostatni pozostawiając znaczące obiekty architektury obronnej. Po okresie kolejnych, licznych najazdów i zmian administracji, poczynając od roku 1457 wyspa trafiła pod wielowiekową okupację Imperium Osmańskiego. W 1821 r. wojska osmańskie dokonały tu rzezi, jednej z wielu identycznych, planowo realizowanych w wielu miejscach dawnego Bizancjum, z najbardziej znaną z nich Masakrą ludności wyspy Chios. Śmierci uszło wtedy jedynie ok. 100 mieszkańców Samotraki, ukrytych w pieczarach i około 300, spośród osób uciekających przez morze. Wyzwolenie i trwałe wejście w skład Grecji przyniósł rok 1912, dzięki stoczonym w bezpośrednim sąsiedztwie Samotraki bitwom morskim, znanym jako Bitwa u przylądka Elli, następnie kolejna bitwa koło Lemnos (1913).
Sanktuarium Wielkich Bogów.
Od czasów późnej epoki brązu, aż po ostatnie lata okresu rzymskiego, odbywały się tutaj misteria i ofiary kultu Wielkich Bogów. Kult obracał się w kręgu hierarchii starożytnych trackich bóstw płodności: Wielkiej Matki, podrzędnego męskiego bóstwa zwanego Kadmilos oraz potężnych i złowrogich, bliźniaczych demonów Kabirów. Gdy przybyli tu osadnicy z Samos (ok. 700 p.n.e.), połączyli tutejsze bóstwa ze swoimi. Wielka Matka stała się Demeter, jej małżonek Hermesem, a Kabirów utożsamiono z Dioskurami. Wokół świętego miejsca przybysze rozpoczęli budowę sanktuarium.
Nigdy nie opisywano dokładnie misteriów tego kultu, gdyż autorzy starożytni lękali się gniewu Kabirów. Ustalono jednak, że były dwa stopnie wtajemniczenia. W przeciwieństwie do misteriów eleuzyjskich tutaj w obu ceremoniach mógł uczestniczyć każdy, również kobiety i niewolnicy.
Pierwszy stopień wtajemniczenia ("myèsis") mógł polegać na rytualnym odtwarzaniu cyklu życia, śmierci i odradzania się. Kończyło się to radosną ucztą.
Drugi stopień wtajemniczenia ("épopteia") łączył się z nietypowym wymaganiem osiągnięcia określonego poziomu moralnego. Polegał m.in. na oczyszczającej spowiedzi, po czym następowało rozgrzeszenie i chrzest krwią byka.

</doc>
<doc id="598401" url="https://pl.wikipedia.org/wiki?curid=598401" title="Bourscheid (Luksemburg)">
Bourscheid (Luksemburg)

Bourscheid − miasto i gmina w Luksemburgu, w dystrykcie Diekirch, w kantonie Diekirch.
Geografia.
Gmina Bourscheid położona jest w północnej części Luksemburgu, w luksemburgskich Ardenach.
Do gminy należą następujące miejscowości:
Atrakcje turystyczne.
Do atrakcji turystycznej należy zamek Bourscheid,o którym pierwsza wzmianka pochodzi z 1095 roku.

</doc>
<doc id="598404" url="https://pl.wikipedia.org/wiki?curid=598404" title="Piłka nożna w Anglii (1921/1922)">
Piłka nożna w Anglii (1921/1922)

Sezon 1921/1922 był 47. w historii angielskiej piłki nożnej.

</doc>
<doc id="598405" url="https://pl.wikipedia.org/wiki?curid=598405" title="Ermsdorf">
Ermsdorf

Ermsdorf - dawna gmina i małe miasteczko we wschodnim Luksemburgu, w dystrykcie Diekirch, w kantonie Diekirch. Obecnie jest częścią gminy Vallée de l'Ernz, która została utworzona z połączenia gmin Ermsdorf i Medernach.
W 2005 roku, miasteczko Ermsdorf, znajdujące się na południu gminy, zamieszkiwało 221 osób. Inne miejscowości w gminie: Eppeldorf oraz Stegen.

</doc>
<doc id="598407" url="https://pl.wikipedia.org/wiki?curid=598407" title="Erpeldange">
Erpeldange

Erpeldange − gmina i małe miasteczko w północno-wschodnim Luksemburgu, w dystrykcie Diekirch, w kantonie Diekirch.
W 2005 roku, miasteczko Erpeldange, stanowiące centrum gminy, zamieszkiwało 818 osób. Inne miejscowości w gminie: Burden oraz Ingeldorf.

</doc>
<doc id="598409" url="https://pl.wikipedia.org/wiki?curid=598409" title="Armen Tachtadżan">
Armen Tachtadżan



</doc>
<doc id="598410" url="https://pl.wikipedia.org/wiki?curid=598410" title="Herb Białej Rawskiej">
Herb Białej Rawskiej

Herb Białej Rawskiej – jeden z symboli miasta Biała Rawska i gminy Biała Rawska w postaci herbu.
Wygląd i symbolika.
Herb przedstawia w polu czerwonym podkowę złotą na opak, pod którą takaż łękawica.
Historia.
W wyniku zniszczenia miejscowości w czasie potopu szwedzkiego i następującego po nim upadku Białej, zniszczone zostały wszystkie dokumenty, na których znajdował się symbol miasta. W nowym herbie zaprojektowanym w 1847 r. umieszczono elementy dwóch herbów rodów związanych z miastem. Jednym z nich jest Belina – herb długoletnich właścicieli miasta – Leszczyńskich, z której zaczerpnięto motyw podkowy. Drugim herbem jest Abdank – symbol Jakuba Buczackiego – biskupa chełmskiego, postaci zasłużonej dla miasta, z którego symbolu zapożyczono łękawicę stylizowaną literę "W". 
W pierwotnej wersji herbu umieszczona na czerwonym tle podkowa miała barwę srebrą, zaś łękawica – białą.

</doc>
<doc id="598411" url="https://pl.wikipedia.org/wiki?curid=598411" title="Ettelbruck">
Ettelbruck

Ettelbruck – gmina ze statusem miejskim w centralnym Luksemburgu, w dystrykcie Diekirch, w kantonie Diekirch, nad rzekami: Sauer oraz Alzette.
W 2005 roku, miasteczko Ettelbruck, znajdujące się we wschodniej części gminy, zamieszkiwało 6 191 osób. Inne miejscowości gminy: Warken.
W mieście ma swoją siedzibę klub piłkarski Etzella Ettelbruck, grający w sezonie 2015/2016 w Nationaldivisioun.

</doc>
<doc id="598413" url="https://pl.wikipedia.org/wiki?curid=598413" title="Kanadyjczycy">
Kanadyjczycy

Kanadyjczycy – młody naród, ogromnie zróżnicowany etnicznie, zamieszkujący głównie Kanadę. Liczy ponad 31 milionów, jednak jedynie 6,7 mln osób (23% ogólnej liczby ludności) uznaje siebie za Kanadyjczyków, a ok. 5 mln za Kanadyjczyków o określonym pochodzeniu etnicznym. Pozostali czują się przede wszystkim członkami którejś spośród 200 grup etnicznych. Językiem ojczystym większości Kanadyjczyków jest angielski (59%), następnie francuski (23%). Inny język (gł. chiński, włoski, niemiecki) deklaruje 18% Kanadyjczyków. Spośród ogólnej liczby ludności 2% nie zna żadnego z języków oficjalnych (angielskiego lub francuskiego), natomiast 18% jest dwujęzyczna. Ludność biała stanowi aż 96% ogółu ludności Kanady.
Na tożsamość kanadyjską wpływ wywierały i wywierają: kultura brytyjska i - w mniejszym stopniu - francuska (gł. w Quebecu), antyamerykanizm (związany z konfliktami historycznymi oraz antybrytyjskością Amerykanów), czynniki geograficzne (surowy klimat, życie według cyklu zmian pór roku, zmagania z dziką przyrodą - wszystko to wpłynęło na ukształtowanie się mitu Kanadyjczyków jako "ludzi Północy", niezależnych i samowystarczalnych) oraz instytucja monarchii (postrzegana jako gwarant jedności kraju w obliczu działań separatystycznych Quebecu). Dodatkowo na tożsamość francuskojęzycznych Kanadyjczyków aż do lat 60. XX wieku (spokojna rewolucja) duży wpływ miała religia i wartości katolickie. 
W latach 60. XX wieku władze kanadyjskie lansowały ideę dwujęzyczności, zakładającą biegłą znajomość obu języków oficjalnych przez wszystkich mieszkańców państwa. Idea ta miała być kolejnym czynnikiem, kształtującym tożsamość narodową Kanadyjczyków i odróżniającym ich od Amerykanów. Koncepcja ta upadła ze względu na opór mieszkańców Quebecu przywiązanych do języka francuskiego i jednocześnie uznających realizację tej idei za mało realną, natomiast w anglojęzycznej części kraju zadecydowały względy praktyczne. Obecnie (od lat 70. XX wieku) w Kanadzie obowiązuje model wielokulturowości. Naród kanadyjski oraz jego kultura ciągle są w trakcie procesu formowania. 
Można wyróżnić trzy odrębne segmenty etnokulturowe w obrębie narodu kanadyjskiego:

</doc>
<doc id="598414" url="https://pl.wikipedia.org/wiki?curid=598414" title="Feulen">
Feulen

Feulen − gmina w centralnym Luksemburgu, w dystrykcie Diekirch, w kantonie Diekirch. Ośrodkiem administracyjnym gminy jest Niederfeulen. Inne miejscowości w gminie: Oberfeulen.

</doc>
<doc id="598415" url="https://pl.wikipedia.org/wiki?curid=598415" title="Pielęgnica brabancka Bricharda">
Pielęgnica brabancka Bricharda

Pielęgnica brabancka Bricharda ("Tropheus brichardi") – słodkowodna ryba z rodziny pielęgnicowatych. Hodowana w akwariach.
Występowanie: litoral skalisty Jeziora Tanganika w Afryce, na głębokości 5 – 7 m. Gatunek endemiczny.
Opis.
Ciało lekko bocznie spłaszczone, krępe, szeroki otwór gębowy w położeniu dolnym. Dorastają do ok. 10 cm. Znanych jest wiele form barwnych.
Bardzo agresywne (uważane za najbardziej agresywny gatunek z rodzaju "Tropheus"). Wymagają dużego akwarium z wieloma kryjówkami.
Gatunek monogamiczny (dobierają się w pary) o wylęgu otwartym. Samica składa na oczyszczonej skale około 20 ziaren ikry. Ikrą i narybkiem opiekują się obydwoje rodzice.
Dymorfizm płciowy: trudny do uchwycenia.

</doc>
<doc id="598417" url="https://pl.wikipedia.org/wiki?curid=598417" title="Nowy dom Bloo">
Nowy dom Bloo

Nowy dom Bloo (ang. "House of Bloo's") – średniometrażowy, jednogodzinny film animowany rozpowszechniany jako odcinek pilotażowy serialu "Dom dla zmyślonych przyjaciół pani Foster". Jego premiera miała miejsce w USA 13 sierpnia 2004, a jego trzyodcinkową wersję mieliśmy okazję zobaczyć na polskim CN w dniach od 7 do 9 marca 2005 roku. Po raz pierwszy pojawił się w całości 9 listopada 2008 roku w Kinie CN.
Opis.
Część pierwsza.
Pewnego razu żył sobie 8-letni Maks. Miał on zmyślonego przyjaciela Blooregarda Q. Kazoo (w skrócie Bloo) oraz starszego brata Tadka, który za wszelką cenę chciał się pozbyć jego i jego zmyślonego przyjaciela. Wkrótce mama chłopca powiedziała mu, że jest już za duży na posiadanie zmyślonego przyjaciela i musi pozbyć się Bloo. Wtedy ten odnalazł Dom dla zmyślonych przyjaciół pani Foster. Tam on i Bloo poznali trójkę zmyślonych przyjaciół – Chudego, Eduardo i Koko, gosposię domu – Frankę, jego prezesa – Pana Zająca (również zmyślonego przyjaciela), właścicielkę – Panią Foster oraz najmniej lubianego mieszkańca – zmyśloną przyjaciółkę Księżną. Dom okazał się idealnym miejscem dla Bloo. Lecz każdy jego mieszkaniec może zostać zaadoptowany, a żeby Bloo nie trafił w ręce innej rodziny, Maks musi go codziennie odwiedzać. Chłopiec obiecuje przyjść jutro i idzie do własnego domu.
Część druga.
Gdy Maks przychodzi do domu, zaczyna tęsknić za Bloo. Tymczasem nazajutrz w domu pani Foster zjawia się bogate małżeństwo wraz ze swoją skąpą córką chcące zaadoptować zmyślonego przyjaciela. Franka proponuje im Księżną, a oni się zgadzają i idą podpisać papiery adopcyjne. Lecz ich córka zauważa Bloo. Nazywa go Dolares i chce zaadoptować właśnie jego, dlatego rusza za nim w pościg. Na szczęście z pomocą przyjacielowi przychodzą Chudy, Eduardo i Koko. Wszyscy ganiają po całym domu z Bloo w ręku, a dziewczyna za nimi. Wkrótce udaje jej się złapać jej słodkiego małego „Dolaresa”. Oznajmia matce i ojcu, że jego chce zaadoptować. Ci się zgadzają, lecz na szczęście w porę zjawia się Maks. Bogacze wychodzą z domu bez żadnego przyjaciela. Gdy chłopiec wraca do domu, widzi go Tadek. Następnie ten spotyka Księżną. Okazuje się, że obaj chcą pozbyć się Bloo, dlatego zaczynają współpracować. Tymczasem dzień później Maksa nie ma długo w domu pani Foster, a Bloo zaczyna się martwić...
Część trzecia.
Maks biegnie do domu pani Foster, lecz po drodze spotyka Tadka, który zaprowadza go do domu chłopców, gdzie zamyka brata w szafie. Następnie samemu idzie do domu dla wymyślonych przyjaciół i adoptuje Bloo, gdy tymczasem Księżna uwalnia z klatki za domem Extremozaura – zmyślonego potwora. Maks uwalnia się z szafy i biegnie do Bloo, lecz dowiaduje się, że jego zmyślony przyjaciel został zaadoptowany. On, Chudy, Eduardo i Koko wyruszają na poszukiwania Bloo. Znajdują go na złomowisku, gdzie są również Księżna, Tadek i Extremozaur, który ściga Bloo. Czwórka przyjaciół ma plan jak go uratować.
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi polskie: Barbara Robaczewska
Dźwięk i montaż: Agnieszka Stankowska
Organizacja produkcji: Elżbieta Kręciejewska
Lektor: Radosław Popłonikowski
W wersji polskiej wystąpili:
i inni
Nagrody.
W 2005 roku otrzymał dwie nagrody Emmy w kategorii „Outstanding Individual Achievement in Animation” dla dyrektora artystycznego Mikea Moona i dla „character designer” Craiga McCrackena. W tym samym roku dostał również nominację do Annie w kategorii „Character Design in an Animated Television Production”.

</doc>
<doc id="598418" url="https://pl.wikipedia.org/wiki?curid=598418" title="Tropheus brichardi">
Tropheus brichardi



</doc>
<doc id="598423" url="https://pl.wikipedia.org/wiki?curid=598423" title="Hoscheid">
Hoscheid

Hoscheid − gmina i małe miasteczko w północno-wschodnim Luksemburgu, w dystrykcie Diekirch, w kantonie Diekirch.
W 2005 roku, miasteczko Hoscheid, znajdujące się na półudniu gminy, zamieszkiwało 311 osób.

</doc>
<doc id="598427" url="https://pl.wikipedia.org/wiki?curid=598427" title="Medernach">
Medernach

Medernach – dawna gmina i małe miasteczko we wschodnim Luksemburgu, w dystrykcie Diekirch, w kantonie Diekirch. Obecnie jest częścią gminy Vallée de l'Ernz, która została utworzona z połączenia gmin Ermsdorf i Medernach.
W 2005 roku, miasteczko Medernach, stanowiące centrum gminy, zamieszkiwały 882 osoby.

</doc>
<doc id="598431" url="https://pl.wikipedia.org/wiki?curid=598431" title="Piłka nożna w Anglii (1922/1923)">
Piłka nożna w Anglii (1922/1923)

Sezon 1922/1923 był 48. w historii angielskiej piłki nożnej.

</doc>
<doc id="598433" url="https://pl.wikipedia.org/wiki?curid=598433" title="Mertzig">
Mertzig

Mertzig − miasto i gmina w centralnym Luksemburgu, w dystrykcie Diekirch, w kantonie Diekirch.
W 2005 roku, miasto Mertzig, które stanowi centrum gminy, zamieszkiwało 1 439 osób.

</doc>
<doc id="598435" url="https://pl.wikipedia.org/wiki?curid=598435" title="Japończycy">
Japończycy

 – naród zamieszkujący głównie Japonię.
Język.
Japończycy posługują się językiem japońskim, niepodobnym do żadnego z sąsiadujących. Istnieje wiele teorii dotyczących pochodzenia tego izolowanego języka, w tym m.in. pochodzenie ałtajskie i polinezyjskie.
Pochodzenie.
Etnogeneza Japończyków nie jest dokładnie znana. Badania genetyczne wskazują, że naród japoński mógł powstać ze zmieszania się trzech fal migracyjnych, które przybyły do Japonii w czasach prehistorycznych i starożytnych. Wcześniej w nauce stawiano też hipotezę pokrewieństwa Japończyków z Chińczykami.
Religie.
Japończycy tradycyjnie są związani z shintō i buddyzmem, a z powodu naturalnego dopełniania się tych systemów, niejednokrotnie są wyznawcami obu religii jednocześnie (ok. 80–95%). Szacuje się, iż ok. 1% mieszkańców Japonii jest chrześcijanami. Większość Japończyków jednak jest niereligijnych i deklaruje obojętność religijną.
Skupiska ludności.
Japończyków na całym świecie jest ok. 130 mln, a zamieszkują głównie:

</doc>
<doc id="598438" url="https://pl.wikipedia.org/wiki?curid=598438" title="Skidarima">
Skidarima



</doc>
<doc id="598440" url="https://pl.wikipedia.org/wiki?curid=598440" title="TMT - Trochę Młodsza Telewizja">
TMT - Trochę Młodsza Telewizja



</doc>
<doc id="598441" url="https://pl.wikipedia.org/wiki?curid=598441" title="Reisdorf (Luksemburg)">
Reisdorf (Luksemburg)

Reisdorf − gmina i małe miasteczko we wschodnim Luksemburgu, w dystrykcie Diekirch, w kantonie Diekirch, nad rzeką Sauer.
W 2005 roku, miasteczko Reisdorf, które stanowi centrum gminy, zamieszkiwało 479 osób. Inne miejscowości gminy: Hoesdorf.

</doc>
<doc id="598443" url="https://pl.wikipedia.org/wiki?curid=598443" title="Schieren (Luksemburg)">
Schieren (Luksemburg)

Schieren − gmina w centralnym Luksemburgu, w dystrykcie Diekirch, w kantonie Diekirch.
W 2005 roku gminę zamieszkiwało 1 358 osób.

</doc>
<doc id="598445" url="https://pl.wikipedia.org/wiki?curid=598445" title="Benedykt Paweł Sapieha">
Benedykt Paweł Sapieha

Benedykt Paweł Sapieha herbu Lis (zm. 12 sierpnia 1707 roku w Berlinie) – podskarbi wielki litewski w latach 1676–1703 i od 1705, stolnik wielki litewski od 1665, podskarbi nadworny litewski.
Życiorys.
Był synem Pawła Jana, bratem Kazimierza Jana, Franciszka Stefana i Leona Bazylego, ojcem Michała Józefa.
Od 1657 uczył się w kolegium jezuickim w Grazu, w 1661 immatrykulował się na uniwersytecie w Lowanium, następnie odbył z braćmi Kazimierzem Janem i Franciszkiem Stefanem podróż po Europie, z której wrócił w kwietniu 1664.
W 1661 otrzymał podstolstwo litewskie. Posłował na sejm 1664. W 1665 otrzymał po ojcu chorągiew husarską w wojsku litewskim. We wrześniu tegoż roku został stolnikiem litewskim. Posłował na oba sejmy roku 1666. Poseł sejmiku słonimskiego powiatu słonimskiego na sejm wiosenny 1666 roku.
Podczas elekcji 1669 poparł Filipa Wilhelma. Był elektorem Michała Korybuta Wiśniowieckiego z województwa brzeskolitewskiego w 1669 roku, podpisał jego "pacta conventa" jako poseł na sejm elekcyjny 1669 roku z tego województwa.
W 1670 został mianowany krajczym wielkim litewskim oraz podskarbim nadwornym litewskim. Tegoż roku posłował na sejm.
Był posłem powiatu słonimskiego na sejmy 1664/1665, 1666 (I), abdykacyjny 1668, zwyczajny 1670 roku i zwyczajny 1672 roku. Poseł sejmiku orszańskiego na sejm nadzwyczajny 1668 roku, poseł sejmiku brzeskolitewskiego na drugi sejm 1666 roku, sejm zwyczajny 1667 roku. Był członkiem konfederacji kobryńskiej wojsk Wielkiego Księstwa Litewskiego w 1672 roku. Poseł na zjazd warszawski i sejm pacyfikacyjny 1673 roku.
W bitwie pod Chocimiem w 1673 nie wziął udziału z powodu choroby, zostając w obozie.
Na sejmie elekcyjnym w 1674 jako jego marszałek przyczynił się do zwycięstwa Jana III Sobieskiego, co utorowało jego karierę na najbliższe lata. Mniej więcej od tego czasu Benedykt Paweł staje się nieformalnym przywódcą stronnictwa sapieżyńskiego, mimo iż oficjalnie za takiego uchodził jego starszy brat Kazimierz Jan, kreując politykę rodu Sapiehów na Litwie.
Posłował na sejm koronacyjny 1676 roku sejmiku brzeskiego powiatu brzeskiego. Zmienił treść "pacta conventa", pomijając zobowiązanie Sobieskiego do nieprowadzenia wojen bez zgody Rzeczypospolitej. Był za to atakowany podczas sejmu 1677 przez ród Paców. Poseł na sejm grodzieński 1678–1679 roku. Walka między dwoma rodami trwała przez następne lata, skutkując m.in. wyzwaniem na pojedynek przez Benedykta Pawła hetmana Michała Kazimierza Paca na sejmie 1681. Powodem był podział pieniędzy publicznych, a do pojedynku nie doszło dzięki mediacji Stanisława Herakliusza Lubomirskiego. Ataki na Benedykta Pawła nasiliły się w 1684, kiedy to zarzucono mu zagarnianie pieniędzy przeznaczonych na żołd. Jednocześnie dwór oskarżył go o branie pieniędzy od ambasadora Francji. W rzeczywistości przyczyną przejścia do opozycji przez Benedykta Pawła były plany wyjścia Jana Sobieskiego ze Świętej Ligi. W 1687 zawiązał kolejną koalicję z Stanisławem Herakliuszem Lubomirskim mającą na celu uniemożliwienie dynastycznych planów rodu Sobieskich, proponując tron polski Fryderykowi Wilhelmowi.
Dwór chciał się pogodzić z Sapiehami z 1688, jednak z braku woli ze strony Benedykta Pawła rozmowy zostały zerwane. Sytuacja zaogniała się, a władza Sapiehów na Litwie rosła. Około roku 1692 Benedykt Paweł był w oczach zagranicznych dyplomatów uznawany za faktycznego władcę Wielkiego Księstwa.
Po śmierci Jana III Sobieskiego Benedykt Paweł proponował Marii Kazimierze małżeństwo z własnym bratem, Kazimierzem Janem. Ostatecznie za sumę 100 000 talarów poparł księcia Contiego, nie zaprzestając jednak rozmów z innymi kandydatami. Po elekcji za sumę 460 000 liwrów rozpoczął budowę wojsk dla utrwalenia władzy Contiego. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Po zmianie sytuacji politycznej przeszedł w listopadzie 1697 na stronę Augusta II.
W latach 1698–1699 przebywał głównie w otoczeniu króla, bądź próbował uspokajać zaogniającą się sytuację na Litwie. W 1700 próbował uzyskać dodatkowe wsparcie militarne ze strony króla, zanim jednak doszło do jej konkretnej realizacji 18 listopada 1700 stronnictwo sapieżyńskie zostało całkowicie rozbite w bitwie pod Olkienikami. Ranny w bitwie Benedykt Paweł w styczniu 1701 apelował do króla o pomoc w mediacji ze szlachtą. August II coraz bardziej skłaniał się jednak na stronę republikantów, co skłoniło Benedykta Pawła do rozpoczęcia rozmów z Karolem XII. W styczniu 1702 roku podpisał akt pacyfikacji Wielkie Księstwo Litewskie|Wielkiego Księstwa Litewskiego.
Ostatecznie przeszedł całkowicie na stronę króla szwedzkiego, biorąc udział w jego marszu na Warszawę wiosną 1702. W otoczeniu Karola XII był jednym z większych zwolenników detronizacji Augusta II. Podczas ogłoszonego w 1704 bezkrólewia Benedykt Paweł uchodził za jednego z kandydatów do tronu. Ostatecznie poparł Stanisława Leszczyńskiego, przyczyniając się w wielkim stopniu do jego wyboru. W 1705 roku potwierdził "pacta conventa" Stanisława Leszczyńskiego. W latach 1706–1707 przebywał w otoczeniu Karola XII, z którym ostatecznie się poróżnił (próbował go przekonać do wyboru Jakuba Sobieskiego w miejsce Stanisława Leszczyńskiego), szukał kontaktu z Piotrem I oraz ugody z Augustem II.
Przed śmiercią wysłał z Berlina ostrzeżenie do przyjaciół w Rzeczypospolitej, żeby nie wiązali się z królem szwedzkim jako wrogiem wolności szlacheckiej.

</doc>
<doc id="598446" url="https://pl.wikipedia.org/wiki?curid=598446" title="Niemcy (naród)">
Niemcy (naród)

Niemcy – naród germański zamieszkujący przede wszystkim Republikę Federalną Niemiec, posługujący się językiem niemieckim z grupy języków germańskich. Pod względem wyznaniowym Niemcy podzieleni są na katolików (płd. i zach. Niemcy) i protestantów (płn. i wsch. Niemcy).
Populacja i regiony zamieszkania.
Populacja jest trudna do oszacowania, gdyż zawiera w sobie nie tylko rodowitych Niemców, ale także ich potomków rozsianych na kilku kontynentach. Mieści się ona w przedziale pomiędzy 80 a 170 milionów osób.
Niemcy tworzą silną grupę mniejszościową w kilku krajach w środkowej i wschodniej Europie, głównie Polsce (Polska), Węgrzech, Rumunii, Rosji, jak również w Namibii (1% populacji całego kraju, zobacz: Niemiecka Afryka Południowo-Zachodnia), Brazylii (Brazylijczycy pochodzenia niemieckiego), Peru, Argentynie i Chile.
Do 1990 roku, około dwóch milionów Niemców mieszkało na terenach byłego Związku Radzieckiego, szczególnie w Rosji i w Kazachstanie (→ Niemiecka Nadwołżańska ASRR).
W Stanach Zjednoczonych, według spisu z roku 1990, 57 milionów ludzi było rodowitymi Niemcami bądź ich potomkami, tworząc największą grupę etniczną w tym kraju.
Znaczna liczba potomków Niemców żyje również w Kanadzie (ok. 9% populacji) i Australii (ok. 4% populacji).
Historia.
Wędrówki ludów i pochodzenie.
Pierwsze ludy germańskie pojawiły się w południowej Skandynawii w wiekach Wielkiej Migracji.
Sąsiadowały one z ludami ugrofińskimi, na północy i wschodzie, słowiańskimi i bałtyckimi na wschodzie i celtyckimi na południu.
Stopniowo, w miarę upływu czasu, ludy germańskie – tak jak większość innych europejskich grup etnicznych – mieszały się z wyżej wymienionymi narodami.
Na terenach dzisiejszych Niemiec pojawili się oni w X w. p.n.e. głównie na obszarach dorzecza Łaby i Renu.
W drugiej połowie IV wieku wielokrotne najazdy Hunów pustoszyły tereny germańskie. Prowadziło to do wielkich przemieszczeń Germanów znad Łaby i Odry w kierunku zachodnim, równocześnie Słowianie powoli kolonizowali opustoszałe germańskie tereny aż po dzisiejszą Lubekę, Hamburg i wzdłuż rzeki Łaby.
Germańska tożsamość etniczna pojawiła się w okresie średniowiecza, pod wpływem zjednoczenia Państwa wschodniofrankijskiego w IX wieku. Proces ten był stopniowy i do dziś jest to temat sporów.
Czasy hanzeatyckie.
Po chrystianizacji, hierarchia Kościoła rzymskokatolickiego poparła niemiecką ekspansję na tereny zamieszkane przez Słowian. Równocześnie postęp w budowie okrętów przyczynił się do rozwoju handlu prowadzonego przez Hanzę w Europie Środkowo-Wschodniej i na Bałtyku. Małe osady, położone wzdłuż hanzeatyckich szlaków handlowych, stały się wielkimi centrami niemieckiego handlu, w których zamieszkiwały stosunkowo bogate społeczeństwa. Niemcy dzięki Hanzie kolonizowali również obszary znacznie wysunięte na północ, jak norweskie Bergen, Sztokholm i Wyborg (obecnie w Rosji). Należy zauważyć, że Hanza nie była wyłącznie niemiecka, ponieważ wiele miast, które dołączyły do ligi było z obszaru Świętego Cesarstwa Rzymskiego.
Podzieleni Niemcy.
Starożytność.
Początki podzielonych Niemiec sięgają daleko w przeszłość, dokładnie jeszcze do starożytności; od germańskich terenów zachodnich i Galii zajętych przez Rzymian do Wolnej Germanii na wschodzie (zwyczajową granicę, zwłaszcza od bitwy w Lesie Teutoburskim stanowiła rzeka Ren).
Nowożytność.
Z kolei od zawarcia pokoju westfalskiego (1648) Niemcy byli „jednym narodem w wielu krajach”. Sąsiednie władze długo starały się skłócać księstwa niemieckie, aby nie dopuścić do jednoczenia się tych terenów, gdyż mogłoby to stanowić zagrożenie.
W XIX wieku, po wojnach napoleońskich, tak Cesarstwo Austrii, jak i Królestwo Prus próbowały zdominować i zjednoczyć pod swym panowaniem niemieckie posiadłości.
W 1870 Królestwo Prus przekonało nawet Bawarię do utworzenia "Imperium Niemieckiego", skutecznie przeciwstawiając się wieloetnicznemu państwu austriackiemu.
Zjednoczeni Niemcy.
Pierwsze zjednoczenie Niemiec w 1871 roku, w którego efekcie powstało Cesarstwo Niemieckie, było wielkim zaskoczeniem dla pozostającej w konflikcie z Prusami Austrii, która przez dziesiątki lat starała się nie dopuścić do tego wydarzenia.
Po zjednoczeniu większości księstw, niemieckie dążenia skoncentrowały się na włączeniu Austrii do Wielkiej Rzeszy. Dążenia te nasiliły się szczególnie po rozpadzie Imperium Austro-Węgierskiego.
W tym czasie powstał volkizm, ruch, który m.in. próbował podkreślać – a czasem również przeakcentować – kulturalną więź między Niemcami. Koniec XIX wieku dał Niemcom wrażenie kulturalnego zwierzchnictwa pod wpływem światowego szacunku i podziwu niemieckiej nauki, a także wojskowych, jak i politycznych sukcesów Bismarcka (zobacz: Kulturkampf).
Już po świetności okresu "Żelaznego Kanclerza", naziści usiłowali połączyć „wszystkich Niemców” w jednym państwie.
Było to przyjmowane z aplauzem przez Niemców zamieszkujących tereny Czechosłowacji (zobacz: "Kraj Sudetów"), Austrii, Polski, Wolnego Miasta Gdańska oraz zachodnią Litwę (zobacz: Okręg Kłajpedy). Praktyki te budziły jednak sprzeciw w Szwajcarii czy też w Holandii, gdzie obywatele byli zadowoleni ze swych samodzielnych państw.
Ponowne podzielenie narodu niemieckiego miało miejsce po II wojnie światowej (zobacz m.in.: żelazna kurtyna, NRD, Trizonia), jednak z racji tego, że trwało ono stosunkowo krótko (1945/49–1990, zobacz: Zjednoczenie Niemiec) i było na podłożu głównie ideologicznym, nie miało żadnych następstw etnograficznych (zaistniał jednak pewien podział kulturowy na Wessi i Ossi).
Regionalne grupy etniczne.
Naród niemiecki wywodzi się głównie z takich niemieckich plemion jak Frankowie, Sasi, Szwabowie i Bawarowie. Ich tradycje i dialekty kultywowane są przez regionalne grupy etniczne. Grupom tym przypisywane są też różnorodne charakterystyczne cechy, i tak Meklemburczycy mają być zamknięci w sobie, Szwabowie – oszczędni, Nadreńczycy – radośni, a Sasi – pracowici i przebiegli. Podkreślane są też trudności w porozumieniu się przedstawicieli różnych regionów w przypadku posługiwania się swoimi dialektami, np. pomiędzy Meklemburczykiem a Bawarczykiem.
Imigranci i mniejszości.
W niedawnych latach, niemieckojęzyczne kraje Europy zostały skonfrontowane ze zmianami etnicznymi z powodu czasów szybkiego przemieszczania się ludności i masowej imigracji zarobkowej. Zmiany te doprowadzały często do ożywionych debat, kto powinien być uznawany za Niemca, a kto nie. Imigranci stanowią obecnie w Niemczech więcej niż 23% populacji. Są to głównie potomkowie pracowników (gastarbeiterów) przybyłych w latach 60. i 70. ubiegłego wieku. Z największych grup można wyróżnić Turków, Włochów, Greków i przedstawicieli narodów byłej Jugosławii.
Ponadto znaczna część obywateli Niemiec (blisko 5%), to niemieccy przesiedleńcy, którzy w różnym stopniu zachowali tożsamość kulturową i językową z krajów urodzenia.
Najwięcej przesiedleńców pochodzi z terenów byłego Związku Radzieckiego, tworzą oni drugą pod względem liczebności populację o tle migracyjnym w Niemczech.
Kontrowersje budziła repatriacja Niemców nadwołżańskich, którzy osiedlali się w Rosji w XVIII wieku i ani oni, ani ich przodkowie (kilka pokoleń wstecz) nie byli kiedykolwiek w Niemczech. Dla kontrastu należy zauważyć, że osoby o niemieckich korzeniach np. z USA, Kanady lub Brazylii nie miały automatycznego prawa powrotu i musiały udowodnić w podobnych przypadkach swoją kwalifikację do nabycia niemieckiego obywatelstwa zgodnie z klauzulami dotyczącymi niemieckiego prawa.
W przeciwieństwie do stosunkowo niedawno przybyłych niemieckich przesiedleńców, potomkowie imigrantów, którzy urodzili się już i wychowali w Niemczech, zachowują nadal status obcokrajowców, ze względu na ograniczenia co do dopuszczalności posiadania podwójnego obywatelstwa, mimo pewnej liberalizacji w ostatnich latach przepisów dotyczących nadawania takim osobom obywatelstwa, często nie mając prawnej możliwości nabycia obywatelstwa niemieckiego, np. bez zrzeczenia się dotychczasowego obywatelstwa kraju pochodzenia.
W Niemczech nie jest w żaden sposób ewidencjonowane równoległe posiadanie innych oprócz niemieckiego obywatelstw, ani też informacji dotyczących pochodzenia narodowego lub etnicznego, co prowadzi do zaburzenia statystyk demograficznych, które jedynie na podstawie ewidencjonowanego niemieckiego obywatelstwa pokazują, iż państwo to jest jednym z najbardziej monoetnicznych państw Europy, zaś w rzeczywistości sytuacja wygląda dużo bardziej zróżnicowanie. W dodatku, z racji tego że Niemcy posiadają ujemny przyrost naturalny, a wciąż obserwuje się tendencje do jego spadku, nie prognozuje się, by obecna sytuacja się zmieniła.
Poza imigrantami i przesiedleńcami istnieją również historyczne mniejszości etniczne jak Duńczycy czy Fryzowie (szczególnie w regionie Szlezwik-Holsztyn), bądź też zamieszkujący wschodnie Niemcy słowiańscy Serbołużyczanie.

</doc>
<doc id="598448" url="https://pl.wikipedia.org/wiki?curid=598448" title="AC Reggina">
AC Reggina



</doc>
<doc id="598449" url="https://pl.wikipedia.org/wiki?curid=598449" title="Moestroff">
Moestroff

 
Moestroff (luks. "Méischtref") – małe miasteczko w północno-wschodnim Luksemburgu, w gminie Bettendorf. W 2005 roku miasteczko zamieszkiwało 405 osób.

</doc>
<doc id="598450" url="https://pl.wikipedia.org/wiki?curid=598450" title="Tygodnik Miliarder Pniewy">
Tygodnik Miliarder Pniewy



</doc>
<doc id="598451" url="https://pl.wikipedia.org/wiki?curid=598451" title="Miliarder Pniewy">
Miliarder Pniewy



</doc>
<doc id="598452" url="https://pl.wikipedia.org/wiki?curid=598452" title="Nicola Legrottaglie">
Nicola Legrottaglie

Nicola Legrottaglie (ur. 20 października 1976 w Gioia del Colle) – włoski piłkarz grający na pozycji obrońcy w Calcio Catania.
Legrotaglie zaczynał karierę w AS Bari. Później grał w wielu klubach. W 1998 trafił do Chievo Werona, a w 2003 przeszedł do Juventusu. W ostatnim dniu zimowego okienka transferowego w 2011 roku przeszedł na zasadzie transferu definitywnego do AC Milan. Od sierpnia 2011 broni barw Calcio Catania.
W reprezentacji Włoch zadebiutował 20 listopada 2002 w zremisowanym 1:1 towarzyskim meczu z Turcją.

</doc>
<doc id="598453" url="https://pl.wikipedia.org/wiki?curid=598453" title="Godlewo (Litwa)">
Godlewo (Litwa)

Godlewo (; ) – miasto na Litwie, w okręgu kowieńskim, w rejonie kowieńskim, siedziba gminy Godlewo. Historycznie leży na Suwalszczyźnie.
Godlewo leży 10 km na południe od Kowna, przy drodze krajowej nr 130.
W mieście znajdują się m.in. zabytkowy kościół w stylu późnobarokowym, przystanek kolejowy, hala sportowa i szkoła artystyczna.
Historia.
W 1809 polski ziemianin i były powstaniec kościuszkowski Józef Godlewski ufundował późnobarokowy kościół katolicki pod wezwaniem św. Trójcy, a osada otrzymała od jego nazwiska nazwę "Godlewo". Godlewo było wówczas częścią Księstwa Warszawskiego, w którym Godlewski był posłem na Sejm z powiatu mariampolskiego. Po 1815 część Królestwa Polskiego, w którym z czasem zostało siedzibą wiejskiej gminy Freda w powiecie mariampolskim po przeniesieniu jej z Fredy. W 1818 Józef Godlewski ufundował tu także kościół luterański. W latach 1885-1886 funkcję wikarego w Godlewie sprawował polski duchowny luterański Henryk Sroka.
W 1958 miejscowość otrzymała status osiedla typu miejskiego. W 1994 zatwierdzono herb miasta. Godlewo jest jednym z najmłodszych miast Suwalszczyzny.
W Godlewie urodził się biskup pomocniczy kowieński Saulius Bužauskas.
Zabytki.
Głównym zabytkiem miasta jest późnobarokowy kościół św. Trójcy z 1809 (później przebudowywany). W ogrodzeniu kościoła kaplice ze stacjami Męki Pańskiej. Ponadto znajduje się tu zrujnowany kościół poewangelicki.

</doc>
<doc id="598454" url="https://pl.wikipedia.org/wiki?curid=598454" title="Bleesbruck">
Bleesbruck

Bleesbruck (luks. "Bleesbréck", niem. "Bleesbrück") – wieś we wschodnim Luksemburgu, w gminie Bettendorf. Wieś położona jest nad rzekami: Sûre oraz Blees.

</doc>
<doc id="598457" url="https://pl.wikipedia.org/wiki?curid=598457" title="Gilsdorf">
Gilsdorf

Gilsdorf (luks. "Gilsdref") – wieś w północno-wschodnim Luksemburgu, w gminie Bettendorf. Wieś zamieszkuje 886 osób.

</doc>
<doc id="598459" url="https://pl.wikipedia.org/wiki?curid=598459" title="Wyłkowyszki">
Wyłkowyszki

Wyłkowyszki (lit. "Vilkaviškis" ) – miasto na Litwie, w okręgu mariampolskim, siedziba rejonu wyłkowyskiego.
Historia.
Najstarsza wzmianka o miejscowości pochodzi z 1561 r. W 1620 Stefan Pac wzniósł tu kościół. W 1660 król Polski Jan II Kazimierz Waza nadał Wyłkowyszkom prawa miejskie. W 1792 w mieście stacjonował 3 Pułk Przedniej Straży Buławy Polnej Litewskiej wojska I Rzeczypospolitej.
W 1795 zajęte w III rozbiorze Polski przez Prusy. W 1807 zostały częścią Księstwa Warszawskiego. Tu 22 czerwca 1812 Napoleon Bonaparte w rozkazie dziennym do Wielkiej Armii ogłosił początek "drugiej wojny polskiej" - rozpoczął się atak na Rosję.
Od 1815 część kongresowego Królestwa Polskiego. Miasto było siedzibą gminy Wyłkowyszki i powiatu wyłkowyskiego.
W latach 1870-1881 w miejscu starego kościoła proboszcza Antoniego Leśniewskiego wzniesiono nową murowaną świątynię w stylu neoromańskim, znaną od 1926 jako Katedra Najświętszej Marii Panny w Wyłkowyszkach.
Na przełomie XIX i XX wieku w Wyłkowyszkach zamieszkiwał Judel Rotsztejn, fotograf działający w dwudziestoleciu międzywojennym w Augustowie.
Od marca do października 1942 r. w gmachu litewskiego Seminarium Duchownego pod nadzorem Wermachtu i rektora Seminarium byli internowani profesorowie Seminarium Duchownego w Wilnie i Wydziału Teologicznego Uniwersytetu Stefana Batorego. Następnie przewieziono ich do obozów pracy w Szałtupiu i Poniewieżyku.

</doc>
<doc id="598460" url="https://pl.wikipedia.org/wiki?curid=598460" title="Machowska Droga">
Machowska Droga

 Machowska Droga (niem. "Asmusstrasse") – droga lokalna w południowo-zachodniej Polsce w województwie dolnośląskim, w powiecie kłodzkim.
Położenie.
Droga w całości położona jest w Parku Narodowym Gór Stołowych, po północno-wschodniej stronie Błędnych Skał i prowadzi od drogi wojewódzkiej nr 389 w Karłowie do byłego przejścia granicznego na szlaku turystycznym Ostra Góra-Machovská Lhota z Czechami. Droga prowadzi lasem regla dolnego, trawersując serpentynami północne zbocze wierzchowiny Skalniaka i zachodnie zbocze Ostrej Góry. Droga na całej długości pokonuje różnicę wzniesień około 250 m.
Historia.
Droga Machowska w przeszłości przez długi czas odgrywała rolę dogodnego traktu pocztowego, stanowiąc przedłużenie Praskiego Traktu. O randze drogi świadczą zachowane do dziś kamienie milowe wskazujące odległości pomiędzy miejscami odpoczynku.
Turystyka.
Drogą prowadzą trzy szlaki turystyczne:

</doc>
<doc id="598461" url="https://pl.wikipedia.org/wiki?curid=598461" title="Pielęgnica brabancka Duboisa">
Pielęgnica brabancka Duboisa

Pielęgnica brabancka Duboisa ("Tropheus duboisi") – gatunek słodkowodnej ryby z rodziny pielęgnicowatych. Bywa hodowana w akwariach.
Występowanie.
Litoral żwirowy i skalisty wschodniego wybrzeża Jeziora Tanganika w Afryce, na głębokości 3–15 m. Gatunek endemiczny.
Charakterystyka.
Ciało lekko bocznie spłaszczone, krępe. Tułów czarny, głowa granatowo-szara. Od płetwy grzbietowej do płetw brzusznych biegnie szeroki, jasny pas. Dorastają do ok. 13 cm. Młode osobniki mają ubarwienie czarne z licznymi białymi cętkami.
Terytorialne, agresywne (agresja wewnątrzgatunkowa), choć nie tak bardzo jak "Tropheus brichardi" czy "Tropheus moori". Wymagają dużego akwarium. Znanych jest wiele form barwnych. Lubią zeskrobywać glony z kamieni.
Dymorfizm płciowy: trudny do uchwycenia, nieznaczne różnice w kształcie pyska, u samic zaokrąglony, u samców ostro zakończony.
Rozmnażanie.
Gatunek monogamiczny (dobierają się w pary). Samica składa na oczyszczonej skale około 20 ziaren ikry. Zapłodnioną przez samca ikrę samica inkubuje w pysku przez blisko miesiąc. Potrafi w tym czasie pobierać pokarm nie wypuszczając narybku z pyska.

</doc>
<doc id="598462" url="https://pl.wikipedia.org/wiki?curid=598462" title="Tropheus duboisi">
Tropheus duboisi



</doc>
<doc id="598463" url="https://pl.wikipedia.org/wiki?curid=598463" title="Teresa z Gosiewskich Sapieżyna">
Teresa z Gosiewskich Sapieżyna

Teresa z Gosiewskich Sapieżyna (ur. ?, zm. 7 czerwca 1708 w Wilnie) – wojewodzina wileńska.
Była córką Wincentego Aleksandra Gosiewskiego hetmana polnego litewskiego, siostrą biskupa smoleńskiego Bogusława Gosiewskiego. W lutym 1677 poślubiła Józefa Słuszkę, podówczas chorążego wielkiego litewskiego. Poprzez męża związała się silnie z dworem królewskim Jana Sobieskiego, który poprzez rodzinę Słuszków próbował realizować swoją politykę na Litwie jako przeciwwagę dla potęgi rodu Sapiehów. Stopniowo stawała się zaufaną osobą królowej. Zaufanie to zaowocowało w 1694 wysłaniem Teresy jako posłanki ekstraordynaryjnej do elektora bawarskiego, a następnie przez Brukselę do Paryża, gdzie została przyjęta przez Ludwika XIV. 
Przez długie lata trwał jej romans z Kazimierzem Janem Sapiehą, dla którego porzuciła Rafała Leszczyńskiego. Próbowała zbliżyć Kazimierza Jana z dworem, co ostatecznie doprowadziło do zerwania związku w czasie konwokacji w 1696, kiedy to Teresa stała cały czas po stronie królowej Marii Kazimiery, a Sapieha przyłączył się do stronnictwa żądającego jej wyjazdu z Warszawy. Za pieniądze własne i królowej podburzyła republikanów na Litwie, co doprowadziło do starć zbrojnych jesienią 1696. Do walk skłoniła także część wojsk podległych mężowi, mimo to sytuacja na Litwie chwilowo uspokoiła się.
Po elekcji 1697 Augusta II ponownie zeszła się z Kazimierzem Janem, z którym po śmierci hetmana Słuszki (1701) wzięła w Łowiczu ślub 6 maja 1703. Nigdy nie była gorącą zwolenniczką syna swojego byłego kochanka, Stanisława Leszczyńskiego. August II pozbawił ją w końcu 1705 za zdradę wszelkich dóbr na rzecz brata jej pierwszego męża Dominika Michała Słuszki. Po ojcu i pierwszym mężu odziedziczyła znaczną fortunę, którą zapisała drugiemu mężowi i bratu. Zmarła bezpotomnie. Na odnowienie kościoła jezuitów w Wilnie (św. Kazimierza) zapisała 50 tysięcy zł, na zbudowanie szpitala na Antokolu – 80 tysięcy zł. na zbudowanie murowanego kościoła w Terespolu 20 tysięcy zł. Ufundowała pierwszemu mężowi okazały nagrobek w kościele św. Kazimierza w Wilnie (zniszczony w poł. XIX w.) gdzie również sama obok niego spoczęła.

</doc>
<doc id="598464" url="https://pl.wikipedia.org/wiki?curid=598464" title="Saša Bogunović">
Saša Bogunović

Saša Bogunović (ur. 1 sierpnia 1982 w Nowym Sadzie) – serbski piłkarz, były napastnik Widzewa Łódź.
Jego poprzednim klubem był ZTE Zalaegerszegi. W Orange Ekstraklasie rozegrał 34 mecze, strzelając sześć goli.

</doc>
<doc id="598465" url="https://pl.wikipedia.org/wiki?curid=598465" title="Gideon Turner">
Gideon Turner

Gideon Turner (ur. 1973 roku w Londynie) – brytyjski aktor teatralny, telewizyjny i filmowy.
Życiorys.
Dorastał w Londynie. Doskonalił się jako fachowy tenisista, zanim zdecydował, że zostanie aktorem. Uczęszczał do Drama Centre w Londynie. Występował w teatrach: New End Theatre, Open Air Theatre, Sheffield Crucible Theatre, Hampstead Theatre, Octagon Theatre oraz Royal National Theatre Tour. W 1997 roku za rolę nastoletniego Cosmo Disneya w inscenizacji Philipa Ridleya "The Pitchfork Disney" odebrał nagrodę Manchester Evening News dla Najlepszego Nowego Człowieka z przyszłością. Po raz pierwszy na dużym ekranie zagrał w filmie romantycznym "Supeł" (Loop, 1997). W tym samym roku odegrał młodego pasterza Dawida w biblijnym telefilmie "Dawid" oraz postać księcia Valianta w telewizyjnej wersji baśni "Kopciuszek" ("Cinderella", 2000) z Jane Birkin.
Życie prywatne.
24 lipca 2001 roku ożenił się z Rebeccą Callard.

</doc>
<doc id="598466" url="https://pl.wikipedia.org/wiki?curid=598466" title="Davide Chiumiento">
Davide Chiumiento

Davide Chiumiento (ur. 22 listopada 1984 w Heiden) – szwajcarski piłkarz grający na pozycji ofensywnego pomocnika w FC Zürich. Wychowany w juniorskich zespołach Juventusu. Ponieważ nie potrafił się przebić do pierwszego składu był wypożyczany.

</doc>
<doc id="598468" url="https://pl.wikipedia.org/wiki?curid=598468" title="Eppeldorf">
Eppeldorf

Eppeldorf (luks. "Eppelduerf") – wieś we wschodnim Luksemburgu, w gminie Ermsdorf. Wieś zamieszkuje 181 osób.

</doc>
<doc id="598469" url="https://pl.wikipedia.org/wiki?curid=598469" title="Stegen (Luksemburg)">
Stegen (Luksemburg)

 
Stegen (luks. "Steeën") – małe miasteczko we wschodnim Luksemburgu, w gminie Ermsdorf. W 2005 roku miasteczko zamieszkiwało 395 osób.

</doc>
<doc id="598471" url="https://pl.wikipedia.org/wiki?curid=598471" title="Rosienie">
Rosienie

Rosienie (lit. "Raseiniai" , żmudz. "Raseinē") – miasto na Litwie, w okręgu kowieńskim, siedziba rejonu rosieńskiego.
Rosienie leżą nad rzeką Hosienką, 76 km na północny zachód od Kowna.
Miejsce obrad sejmików ziemskich Księstwa Żmudzkiego od XVI wieku do pierwszej połowy XVIII wieku. 
W mieście rozwinął się przemysł mleczarski.
Historia.
Były stolicą jednego z traktów Księstwa Żmudzkiego. Od strony zachodniej miasta ciągnie się rozległa równina, zwana "Stany", niegdyś pole obozującej podczas sejmików i pospolitego ruszenia szlachty księstwa żmudzkiego. Na niej kilka kilometrów od miasta widać kopce sypane, zwane "kołmie". Są to zabytki dawnych warowni, pochodzących prawdopodobnie z czasów skandynawskich z IX wieku. Tę starożytną osadę wzmiankowano w dziejach od roku 1253.
W roku 1416–1421 książę Witold ufundował kościół (jeden z pierwszych na Żmudzi). Obecny kościół ufundował biskup żmudzki Jerzy Tyszkiewicz w 1636.
Klasztor dominikanów w stylu renesansowo-barokowym ufundowali przy kościele parafialnym w 1645 bracia Mikołaj (ciwun ejragolski, pisarz Wielkiego Księstwa Litewskiego) oraz Adam Stankiewicz-Billewicz (ciwun twerski). Władze rosyjskie zamknęły go w 1884, dominikanie odzyskali go w 1935 i stanowi ich centrum litewskiej prowincji zakonu.
Pod koniec XIX wieku oprócz parafialnego kościoła dominikanów znajdowały się tu jeszcze kościół ewangelicki i prawosławna cerkiew Świętej Trójcy, a także dwie synagogi (z 12 tysięcy mieszkańców w owym czasie połowa była wyznania mojżeszowego); przedtem byli tu także karmelici i pijarzy.
Rosienie było w przeszłości stolicą starostwa rosieńskiego (zarówno grodowego, jak i niegrodowego, czyli miejskiego i ziemskiego) o powierzchni 5687 wiorst kwadratowych (według miar z roku 1900, tzn. ok. 6,6 tys. km²), później powiatu rosieńskiego zamieszkanego pod koniec XIX wieku przez 184 tysięcy osób.
Prawdopodobnie w Rosieniach urodził się w 1775 Jakub Szymkiewicz – polski lekarz, członek honorowy Uniwersytetu Wileńskiego, członek Towarzystwa Warszawskiego Przyjaciół Nauk, filantrop i pisarz.
Podczas Operacji Barbarossa w pobliżu Rosieni rozegrała się bitwa, zakończona zwycięstwem Niemców, podczas której pojedynczy radziecki czołg KW-2 przez cały dzień powstrzymywał natarcie niemieckiej 6 Dywizji Pancernej.

</doc>
<doc id="598473" url="https://pl.wikipedia.org/wiki?curid=598473" title="Droga Machowska">
Droga Machowska



</doc>
<doc id="598474" url="https://pl.wikipedia.org/wiki?curid=598474" title="Nigdy nie mów nigdy (film 1983)">
Nigdy nie mów nigdy (film 1983)

Nigdy nie mów nigdy – film sensacyjny z 1983, trzecia (po "Casino Royale" z 1954 i "Casino Royale" z 1967) nieoficjalna produkcja o Jamesie Bondzie. Film ten nie należy do głównej serii o przygodach Jamesa Bonda, realizowanej od 1962 r. w Wielkiej Brytanii.
"Nigdy nie mów nigdy" jest remake'iem filmu "Operacja Piorun" ("Thunderball") z 1965 roku. Agenta Secret Intelligence Service ponownie zagrał Sean Connery, wracając do roli po dwunastoletniej przerwie, tj. od filmu "Diamenty są wieczne". Początkowo rolę miał zagrać George Lazenby, odtwarzający tę postać w filmie "W tajnej służbie Jej Królewskiej Mości" (1969).
Fabuła.
Cała fabuła toczy się wokół wykradzenia przez tajną organizacją WIDMO ("SPECTRE") dwóch rakiet z głowicami nuklearnymi, które Bond, przy pomocy Feliksa Leitera, stara się odzyskać.
W Stanach Zjednoczonych znajdują się dwie bomby, które może uzbroić tylko prezydent za pomocą urządzenia, które rozpoznaje oko prezydenta. Znowu we wszystko wplątuje się organizacja SPECTRE. Podczas ćwiczeń wywiadu w Ameryce Łacińskiej Bond nie spisuje się najlepiej, o mało nie zostaje zabity. M każe mu odpocząć i jechać do specjalnej kliniki. Tym razem Ernst Stavro Blofeld wspólnie z Maximillianem Largo rozkazują przeszczepienie jednemu ze swoich ludzi, kapitanowi Jackowi Petachiemu, rogówki na kopię oka prezydenta. Przypadkowo James Bond znajduje się w tym samym sanatorium co Jack po przeszczepie. W ośrodku uwagę komandora zwraca dziwne traktowanie jednego z pacjentów, który jak się później dowiadujemy jest powiązany z organizacją przestępczą WIDMO. Organizacja ta planuje w ramach operacji „Łzy Allacha” porwanie dwóch rakiet z głowicami nuklearnymi i zniszczenie dwóch celów. Jednego w USA i jednego w Azji. Po uzbrojeniu bomb z pomocą Jacka, Largo rozkazuje zabić go numerowi dwunastemu – Fatimie Blush. W czasie pobytu Bonda w klinice zostają skradzione dwa amerykańskie pociski zaopatrzone w głowice nuklearne. Do porwania przyznaje się organizacja WIDMO, żądająca dużego okupu od państw wysoko rozwiniętych. M zleca Bondowi zająć się tą sprawą. Trop prowadzi z Anglii na Bahamy i do południowej Francji. Ten udaje się na Bahamy, gdzie jak mu się wydaje zdobędzie istotne informacje od Domino, siostry Jacka Petachiego, pilota którego wykorzystano aby ukradł rakiety. Śladem Bonda podąża płatny morderca – piękna i uwodzicielska Fatima.
Na Bahamach poznaje Maximilliana Largo, multimilionera rezydującego na okazałym jachcie. Łączy go dość bliska znajomość z Domino. Largo prawie od początku wzbudza podejrzenia Bonda. Bond nawiązuje znajomość z Domino. Udają się na jacht Largo, gdzie Bond zdobywa dowody udziału milionera w porwaniu rakiet. Na zorganizowanym w Nassau balu Bond tańczy tango z Domino. W czasie balu Bond opowiada Domino o jej bracie zabitym przez SPECTRE. Dziewczyna przechodzi na stronę Bonda. W rozprawieniu się z Blofeldem i Largo pomaga mu także Felix Leiter. Largo odpływa swoim jachtem, by użyć skradzionych bomb, 007 płynie za nim. Largo łapie Bonda i swoją byłą dziewczynę. Largo czuje się zdradzony przez dziewczynę. Jest wściekły z tego powodu. Largo wyjawia Bondowi, że jedna z bomb znajduje się w Waszyngtonie. Wywozi Domino na tajemniczą wyspę u wybrzeży Afryki i sprzedaje Arabom. W porę przybywa Bond i uwalnia Domino. Razem udają się powstrzymać Largo. Agent 007 informuje brytyjski wywiad, że bomba jest w USA. M prosi Bonda, by zajął się drugą bombą. Wskazówka jak dojść do drugiej bomby znajduje się na medalionie „Łzy Allacha”, który Domino dostała od Largo. Z pomocą przychodzi Bondowi Felix z oddziałem komandosów. Largo szykuje się już do wydostania rakiet z podwodnej groty. Dochodzi do podwodnego starcia. W ostatniej chwili Bond rozbraja bombę. Largo zostaje zabity harpunem przez Domino. Wszystko kończy się happy endem.

</doc>
<doc id="598477" url="https://pl.wikipedia.org/wiki?curid=598477" title="Abraxas (masoneria)">
Abraxas (masoneria)

Abraxas – w masonerii w rytuałach niektórych dawnych systemów stopni wyższych był to termin odwołujący się do interpretacji pitagorejskiej, jak i do imienia perskiego bóstwa. W tzw. Leland Manuscript wskazuje się, że wolnomularze skrywają umiejętności związane z możliwością ujarzmienia sił osiąganych za pomocą umiejętności i talizmanu "Abrac", który bywa również utożsamiany czasem z perskim imieniem bóstwa "Abraxas".

</doc>
<doc id="598478" url="https://pl.wikipedia.org/wiki?curid=598478" title="Brigadeführer">
Brigadeführer

Brigadeführer – stopień paramilitarny w III Rzeszy, któremu odpowiadał stopień Generalmajora Wehrmachtu. Stopień taki istniał w SA i w SS. Pełna nazwa różniła się zależnie od organizacji (w SA brzmiała "SA-Brigadeführer" a w SS "SS-Brigadeführer").
Stopień ten w SS został utworzony w 1935 roku, a jego oznaką były dwa liście dębu i biały kwadrat na patkach kołnierzowych. W 1942 roku wprowadzono zmianę oznaczenia, po której oznaką stopnia Brigadeführera były 3 liście dębu. W SA patki kołnierzowe Brigadeführera pozostały bez zmian.

</doc>
<doc id="598479" url="https://pl.wikipedia.org/wiki?curid=598479" title="Football">
Football



</doc>
<doc id="598481" url="https://pl.wikipedia.org/wiki?curid=598481" title="Burden">
Burden

Burden (luks. "Bierden", niem. "Bürden") – wieś w północnym Luksemburgu w gminie Erpeldange. Wieś zamieszkuje 450 osób.

</doc>
<doc id="598482" url="https://pl.wikipedia.org/wiki?curid=598482" title="Ingeldorf">
Ingeldorf

Ingeldorf (luks. "Angelduerf") – wieś w centralnym Luksemburgu, w gminie Erpeldange. Wieś zamieszkują 833 osoby.

</doc>
<doc id="598483" url="https://pl.wikipedia.org/wiki?curid=598483" title="Nowe Okmiany">
Nowe Okmiany

Nowe Okmiany (lit. "Naujoji Akmenė") – miasto na Litwie, położone w okręgu szawelskim, 61 km od Szawli i 46 km od Możejek. Według danych z 2020 roku miasto było zamieszkiwane przez 7194 osoby.
Współpraca zagraniczna.
W mieście znajduje się wystawa poświęcona miastom partnerskim

</doc>
<doc id="598487" url="https://pl.wikipedia.org/wiki?curid=598487" title="Grégory Lemarchal">
Grégory Lemarchal

Grégory Jean-Paul Lemarchal (ur. 13 maja 1983 w La Tronche, zm. 30 kwietnia 2007 w Suresnes) – francuski piosenkarz, zwycięzca czwartej edycji programu "Star Academy".
Życiorys.
Był pierwszym dzieckiem Laurence i Pierre'a Lemarchali. Urodził się w La Tronche, a dorastał niedaleko Chambéry z rodzicami i młodszą siostrą Leslie. Gdy miał 12 miesięcy, zdiagnozowano u niego mukowiscydozę.
W 1995 został mistrzem Francji w akrobatycznym rocku. W 1998 bez sukcesu wziął udział w show "Graines de stars", ale został lokalną gwiazdą.
Dzięki przyjacielowi w środku czerwca 2004 podpisał kontrakt z producentami francuskiego TV show "Star Academy", którzy potrzebowali jeszcze jednego wokalisty. 22 grudnia 2004 Lemarchal wygrał program liczbą 80% głosów, pokonując Lucie Bernardoni. W marcu 2005 wydał debiutancki singel „Écris L'histoire”, którystał się numerem drugim francuskiej listy przebojów i osiągnął miano platyny. 18 kwietnia 2005 premierę miał jego pierwszy album studyjny pt. "Je Deviens Moi", który okazał się numerem jeden i sprzedał się w liczbie ponad miliona kopii we Francji. Od 2005 był związany z modelką Karine Ferri.
Podczas Muzycznych Nagród stacji NRJ w styczniu 2006 został uznany artystą roku. Wiosną zakończył pierwszą solową trasę koncertową po kraju, po której wydał album DVD z zarejestrowanym występem w Olympii. W duecie z Lucie Silvas stworzył francuską wersję jej hitu "What You're Made Of". "Même Si" stał się numerem dwa na listach przebojów.
W 2007 ogłosił, że jego stan zdrowia się pogarsza. Lekarze polecili, aby zrobił sobie kilkumiesięczną przerwę. 30 kwietnia 2007 zmarł w wyniku komplikacji spowodowanych przez mukowiscydozę. Jego historia znajdowała się przez cały tydzień na nagłówkach gazet, a pięć tysięcy fanów przybyło do Chambery, aby położyć kwiaty w dzień jego pogrzebu. 4 maja 2007 został nadany specjalny program telewizyjny w stacji TF1 komentujący jego życie. 10,5 miliona fanów zostało poproszonych o dotacje pieniężne, aby pomóc w badaniach nad znalezieniem leku na chorobę. Hołd artyście publicznie złożyło wielu artystów, w tym Nolwenn Leroy, Celine Dion, Emmanuel Moire czy Lucie Silvas.
W listopadzie 2009 ukazał się pośmiertlny album Lemarchala pt. "Rêves".

</doc>
<doc id="598493" url="https://pl.wikipedia.org/wiki?curid=598493" title="Marcin Poprawa">
Marcin Poprawa

Marcin Poprawa (ur. 11 listopada 1888 w Dłoni w powiecie Rawicz, zm. 29 czerwca 1953 w Kołaczkowicach) – polski działacz chłopski, poseł, członek Batalionów Chłopskich.
Życiorys.
Marcin Poprawa urodził się w rodzinie chłopskiej. Ukończył szkołę ludową, po czym jako 15-letni chłopiec wyemigrował do Westfalii. Przez kilka lat pracował w kopalniach, biorąc udział w działaniach organizacji polskiej w Niemczech. Był m.in. współpracownikiem „Gazety Grudziądzkiej”. W 1912 wrócił do rodzinnych stron. W Kołaczkowicach kupił 7-hektarowe gospodarstwo. Rozwijał nadal pracę społeczną, m.in. założył gniazdo Polskiego Towarzystwa Gimnastycznego „Sokół”, był komisarzem „Straży”. Podczas I wojny światowej służył w armii pruskiej. W 1918 uczestniczył jako dowódca kompanii w powstaniu wielkopolskim. W niepodległej Polsce prowadził działalność polityczną. Był współzałożycielem Zjednoczenia Włościan. Następnie przeszedł do PSL „Piast”. Od 1930 był członkiem Rady Naczelnej tego ugrupowania. Działał dużo na polu gospodarczym w Towarzystwie Kółek Rolniczych, w Spółdzielczości, w związkach branżowych producentów rolnych. W 1930 został posłem z listy Centrolewu z okręgu gostyńskiego. Po 1931 działał w Stronnictwie Ludowym.
W okresie okupacji został wysiedlony z własnego gospodarstwa i pracował w majątku niemieckim, pozostając pod nadzorem Gestapo. Mimo to w 1943 objął obowiązki delegata rządu na województwo poznańskie. Funkcję tę pełnił do czasu wkroczenia Armii Czerwonej. W 1945 wrócił do Kołaczkowic, następnie objął gospodarstwo poniemieckie. W powiecie rawickim organizował SL, wkrótce przeszedł do PSL. Krytycznie odnosił się jednak do polityki Stanisława Mikołajczyka, co spowodowało, że należał do organizatorów Odrodzonego PSL. Po 1949 działał w ZSL.

</doc>
<doc id="598496" url="https://pl.wikipedia.org/wiki?curid=598496" title="Andrzej Rosiński (historyk)">
Andrzej Rosiński (historyk)

Andrzej Rosiński (ur. 14 kwietnia 1964 w Łodzi) – polski historyk i dyplomata, autor książek.
Życiorys.
Absolwent Wydziału Historycznego Uniwersytetu Warszawskiego (1990), specjalizacja – historia najnowsza powszechna (sowietologia).
W latach 80. uczestniczył w niezależnym ruchu wydawniczym. Członek Stowarzyszenia Prasy Zagranicznej w Polsce (1991–1995). W latach 90. menedżer w wydawnictwach (Interpress, KAW). W latach 1998–1999 wicekonsul do spraw prawnych we Lwowie.
Jeden z inicjatorów i założycieli, obok Jacka Gerałta i Zbigniewa Misiaka, Towarzystwa Gospodarczego Polska-Ukraina w 1999. W latach 1999–2004 jego I wiceprezes, a od 2004 – prezes.
1 listopada 2002 jeden z uczestników, m.in. obok Jacka Kuronia, pierwszej oficjalnej uroczystości przy mogiłach Orląt Lwowskich i ukraińskich Strzelców Siczowych poległych w wojnie polsko-ukraińskiej 1918–1919. Uroczystość tę wspólnie odprawili kardynałowie Marian Jaworski i Lubomyr Huzar. Jeden z inicjatorów, obok Zbigniewa Misiaka, powołania Fundacji dla Cmentarza Łyczakowskiego we Lwowie (2003) i jej urzędujący prezes.
Uczestnik panelu dyskusyjnego „Skuteczny marketing na Wschodzie” podczas III i V Międzynarodowej Konferencji EXPO-Wschód (2005, 2007) w Szkole Głównej Handlowej. Od 2007 członek Stowarzyszenia Wolnego Słowa z rekomendacji Kajusa Augustyniaka i Andrzeja Rosnera.

</doc>
<doc id="598497" url="https://pl.wikipedia.org/wiki?curid=598497" title="Gregory Lemarchal">
Gregory Lemarchal



</doc>
<doc id="598498" url="https://pl.wikipedia.org/wiki?curid=598498" title="Warken">
Warken

Warken (luks. "Waarken") – miasteczko w centralnym Luksemburgu, w gminie Ettelbruck. W 2005 roku miasteczko zamieszkiwało 1153 osób.

</doc>
<doc id="598501" url="https://pl.wikipedia.org/wiki?curid=598501" title="Józef Kępa">
Józef Kępa

Józef Kępa (ur. 18 maja 1928 w Rzeczycy, zm. 28 kwietnia 1998 w Warszawie) – polski historyk i działacz komunistyczny. Poseł na Sejm PRL V, VI i VII kadencji, członek Biura Politycznego KC PZPR (1975–1980), wiceprezes Rady Ministrów (1976–1979) i minister administracji, gospodarki terenowej i ochrony środowiska (1979–1981); w latach 1971–1982 przewodniczący Obywatelskiego Komitetu Odbudowy Zamku Królewskiego w Warszawie; odznaczony Orderem Budowniczych Polski Ludowej.
Życiorys.
Syn Szczepana i Rozalii. Działał w łódzkim Związku Walki Młodych. W 1948 wstąpił do Polskiej Partii Robotniczej i grudniu tego samego roku wraz z nią do Polskiej Zjednoczonej Partii Robotniczej. W latach 1950–1954 zasiadał w Zarządzie Głównym Związku Młodzieży Polskiej. Od 1954 aspirant w Instytucie Nauk Społecznych przy KC PZPR, studia ukończył w 1958. Od 1959 w aparacie partyjnym PZPR w Warszawie, w latach 1959–1960 sekretarz Komitetu Dzielnicowego PZPR Warszawa-Mokotów, w latach 1960–1961 kierownik Wydziału Oświaty i Nauki Komitetu Warszawskiego PZPR, w latach 1961–1967 sekretarz Komitetu Warszawskiego PZPR, a w latach 1967–1976 I sekretarz Komitetu Warszawskiego PZPR. Od 1973 do 1976 był przewodniczącym Rady Narodowej miasta stołecznego Warszawy. Równocześnie w centralnych władzach partyjnych: w latach 1968–1981 członek Komitetu Centralnego PZPR, w latach 1970–1975 zastępca członka Biura Politycznego KC PZPR, w latach 1975–1980 członek Biura Politycznego KC.
Od 1971 przewodniczący Obywatelskiego Komitetu Odbudowy Zamku Królewskiego w Warszawie. Znacząco przyczynił się do realizacji tej inwestycji.
W latach 1976–1979 wicepremier, a następnie w latach 1979–1981 minister administracji, gospodarki terenowej i ochrony środowiska w rządzie Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. W latach 1969–1980 poseł na Sejm PRL V, VI i VII kadencji.
Od 1979 stopniowo usuwany przez Edwarda Gierka z kierowniczych władz (w 1979 odwołany ze stanowiska wicepremiera, w 1980 nie powołany ponownie w skład Biura Politycznego KC PZPR). W 1981 usunięty przez Wojciecha Jaruzelskiego z rządu. Następnie na emeryturze.
Zmarł 28 kwietnia 1998 w Warszawie i został pożegnany na Cmentarzu Wojskowym na Powązkach, a następnie pochowany w rodzinnej Rzeczycy.

</doc>
<doc id="598502" url="https://pl.wikipedia.org/wiki?curid=598502" title="Niederfeulen">
Niederfeulen

Niederfeulen (luks. "Nidderfeelen") – małe miasteczko w centralnym Luksemburgu, ośrodek administracyjny gminy Feulen. W 2005 roku miasteczko zamieszkiwało 1 092 osób.

</doc>
<doc id="598503" url="https://pl.wikipedia.org/wiki?curid=598503" title="Danuta Dunin-Holecka">
Danuta Dunin-Holecka



</doc>
<doc id="598504" url="https://pl.wikipedia.org/wiki?curid=598504" title="Nikołaj Czernych">
Nikołaj Czernych

Nikołaj Stiepanowicz Czernych (, ur. 6 października 1931, zm. 26 maja 2004) – radziecki, a potem rosyjski astronom.
Życiorys.
Czernych urodził się w Usmaniu (obwód woroneski). Specjalizował się w astronomii pozycyjnej (astrometrii) i dynamice małych obiektów w Układzie Słonecznym. Pracował w Krymskim Obserwatorium Astrofizycznym na Ukrainie.
Odkrył komety okresowe 74P/Smirnova-Chernykh i 101P/Chernykh. Odkrył też 537 planetoid (519 samodzielnie oraz 18 wspólnie z innymi astronomami), w tym zwłaszcza (2867) Šteins i planetoidę z grupy Trojańczyków (2207) Antenor. Współpracował ze swoją żoną Ludmiłą Czernych. Planetoida (2325) Chernykh nosi ich nazwisko.

</doc>
<doc id="598505" url="https://pl.wikipedia.org/wiki?curid=598505" title="Oberfeulen">
Oberfeulen

Oberfeulen (luks. "Uewerfeelen") – małe miasteczko w centralnym Luksemburgu, w gminie Feulen. W 2005 roku miasteczko zamieszkiwało 277 osób.

</doc>
<doc id="598507" url="https://pl.wikipedia.org/wiki?curid=598507" title="Katastrofa kolejowa w Czarnogórze 23 stycznia 2006">
Katastrofa kolejowa w Czarnogórze 23 stycznia 2006



</doc>
<doc id="598508" url="https://pl.wikipedia.org/wiki?curid=598508" title="Pielęgnica brabancka Moora">
Pielęgnica brabancka Moora

 ("Tropheus moorii") – gatunek słodkowodnej ryby z rodziny pielęgnicowatych. Bywa hodowana w akwariach.
Występowanie: litoral skalisty całego Jeziora Tanganika w Afryce, na głębokościach 2 – 3 metrów. Gatunek endemiczny.
Opis.
Ciało lekko bocznie spłaszczone, krępe, wysoko wygrzbiecone. Szeroki otwór gębowy skierowany w dół. Znanych jest ponad 50 form barwnych. Dorastają do ok. 14 cm.
Terytorialne, agresywne wobec przedstawicieli tego samego gatunku. Wymagają dużego akwarium z kryjówkami wśród kamieni. Jedną z metod rozproszenia agresji jest trzymanie dużej liczby osobników w odpowiednio dużym zbiorniku. W dużych stadach tworzą struktury hierarchiczne. Wprowadzenie nowych osobników do takiego stada jest bardzo trudne.
Na okres rozrodu dobierają się w pary. Samica składa na oczyszczonej skale kilkanaście dużych ziaren ikry. Zapłodnioną przez samca ikrę samica inkubuje w pysku przez około sześć tygodni. Potrafi w tym czasie pobierać pokarm nie wypuszczając narybku z pyska.
Lubią zeskrobywać glony z kamieni. Wymagają urozmaiconego pokarmu. Nie należy podawać rureczników ("Tubifex"), serca wołowego i czerwonych larw komarów (ochotki).
Dymorfizm płciowy: trudny do uchwycenia, samce nieco większe, mają dłuższe płetwy brzuszne.

</doc>
<doc id="598509" url="https://pl.wikipedia.org/wiki?curid=598509" title="Katastrofa kolejowa w Bioce">
Katastrofa kolejowa w Bioce



</doc>
<doc id="598510" url="https://pl.wikipedia.org/wiki?curid=598510" title="Break-beat">
Break-beat



</doc>
<doc id="598512" url="https://pl.wikipedia.org/wiki?curid=598512" title="Richard Lester">
Richard Lester

Richard Lester (ur. 19 stycznia 1932 w Filadelfii) – brytyjski reżyser i producent filmowy pochodzenia amerykańskiego, znany ze współpracy z zespołem The Beatles.
Edukacja i wczesna kariera.
Lester był z rodzaju „cudownych dzieci”, w wieku 15 lat rozpoczął studia na University of Pennsylvania, gdzie rozwinął zainteresowanie brytyjskim filmem, zwłaszcza komediami ze studia Ealing. W 1953 przeprowadził się do Londynu, gdzie podjął pracę w niezależnej telewizji w charakterze reżysera. Był producentem różnych programów pod nadzorem Petera Sellersa, który zaangażował go do zaadaptowania "The Goon Show" na potrzeby telewizji jako "Idiot Weekly". Program stał się hitem, a po nim nastąpiły kolejne: "A Show Called Fred" oraz "Son of Fred".
Dalsze osiągnięcia.
Lester wyprodukował krótkometrażowy film wspólnie ze Spikiem Milliganem i Peterem Sellersem pt. "The Running, Jumping and Standing Still Film" – o słynnym zespole The Beatles, a zwłaszcza Johnie Lennonie. Gdy zespół podpisał kontrakt na film w roku 1964, wybrał ze wszystkich ofert właśnie ofertę Lestera. Film fabularny "Noc po ciężkim dniu" (tytuł oryginalny "A Hard Day's Night") pokazywał przerysowaną i uproszczoną wersję postaci Beatlesów, co okazało się bardzo efektywnym chwytem marketingowym. Wiele użytych w tym filmie innowacji przyjęło się później w teledyskach, zwłaszcza filmowanie z wielu kamer tej samej sceny oraz spontaniczne sceny „na żywo”.
Lester reżyserował też drugi film Beatlesów, "Help!" w 1965 roku. Przeszedł potem do reżyserowania kilku komedii w stylu 'swinging', takich jak nagrodzony Złotą Palmą na 18. MFF w Cannes "Sposób na kobiety" (1965) oraz "Petulia" (1968). Do obydwu obydwu filmów muzykę skomponował John Barry.
Zasiadał w jury konkursu głównego na 19. MFF w Cannes (1966).
W latach 70. XX w. Lester był reżyserem wielu różnych filmów, w tym thrillera ""Britannic" w niebezpieczeństwie" (1974), "Powrót Robin Hooda", z Seanem Connerym i Audrey Hepburn, oraz romansu z epoki "Kuba" (1979), również z Seanem Connerym. Największym sukcesem komercyjnym tego okresu stał się film "Trzej muszkieterowie" (1973) i jego sequel "Czterej muszkieterowie" (1974). Filmy były nieco kontrowersyjne w swoim czasie z powodu postępku producentów, Alexandra i Ilyi Salkindów, którzy nie ujawnili aktorom, iż będą to dwa oddzielne filmy – pozwalając im wierzyć, że uczestniczą w pojedynczej superprodukcji (nie było to trudne, gdyż oba były, podzieloną na dwie części, adaptacją jednej i tej samej powieści). W rezultacie wielu aktorów z obsady pozwało Salkindów do sądu.
Superman.
W 1978 Lester podjął się reżyserii "Supermana", po tym, jak Salkindowie przyjęli go jako niewymienionego w napisach filmu współproducenta "", kręconego w tym samym czasie co "Superman II", co było sytuacją podobną jak ta przy „Muszkieterach”. Produkcja drugiego epizodu została wstrzymana, gdyż skoncentrowano się na przygotowaniu pierwszego filmu do dystrybucji. Gdy pierwszy film o Supermanie został skierowany do dystrybucji pod koniec 1978, Salkindowie zwolnili reżysera drugiej części, Richarda Donnera, zastępując go Lesterem. Lester właściwie 3/4 filmu wyreżyserował na nowo, przez co został wymieniony jako jedyny reżyser "Supermana II". Gene Hackman, grający Lexa Luthora, odmówił gry, więc Lester użył scen dubli oraz dublerów aktora do ukończenia filmu. Wiele takich scen zostało później wykorzystanych w adaptacji na potrzeby telewizji. W listopadzie 2006 sceny bez Luthora zostaną przedstawione po ich ponownym montażu jako "Superman II: The Richard Donner Cut".
Lester powrócił jeszcze do postaci Supermana, reżyserując "Superman III" (1983).
Późniejsze lata.
W 1989 Lester ponownie zwołał zespół aktorski z filmów o muszkieterach by wyreżyserować kolejny sequel, "Powrót muszkieterów". Niestety, podczas pleneru filmowego w Hiszpanii bliski przyjaciel Lestera, aktor Roy Kinnear, zginął tragicznie, upadając z konia. Lester dokończył film i postanowił zakończyć karierę reżyserską. Wrócił tylko by wyreżyserować teledysk dla swego przyjaciela, Paula McCartneya: "Get Back" (1991).
W 1993 zaprezentował "Hollywood UK", pięcioczęściową serię filmów brytyjskich z lat 60. XX w. dla BBC.
Ostatnimi czasy Steven Soderbergh wydaje się być reżyserem zainspirowanym twórczością Lestera. Soderbergh napisał w 1999 książkę "Getting Away With It" której znaczną część stanowi wywiad z Lesterem.

</doc>
<doc id="598514" url="https://pl.wikipedia.org/wiki?curid=598514" title="Bioče">
Bioče

Bioče (cyr. Биоче) – wieś w Czarnogórze, w gminie Podgorica. Leży nad rzeką Moračą. W 2011 roku liczyła 177 mieszkańców.
23 stycznia 2006 miała tu miejsce katastrofa kolejowa, w której zginęło 47 osób.

</doc>
<doc id="598515" url="https://pl.wikipedia.org/wiki?curid=598515" title="Bioce">
Bioce



</doc>
<doc id="598516" url="https://pl.wikipedia.org/wiki?curid=598516" title="Order of the Rainbow Girls">
Order of the Rainbow Girls

Order of the Rainbow Girls – założona w 1922 r. amerykańska organizacja związana z wolnomularstwem. Zrzesza ona dziewczęta w wieku 11-20 lat będące przeważnie córkami wolnomularzy. Lokalne grupy były zwykle wspierane i sponsorowane przez miejscową lożę masońską. Symbolem "Zakonu" jest tęcza nawiązująca do opisanego w Biblii przymierza zawartego przez Noego z Bogiem.

</doc>
<doc id="598517" url="https://pl.wikipedia.org/wiki?curid=598517" title="Mikołaj Krzysztof Sapieha">
Mikołaj Krzysztof Sapieha

Mikołaj Krzysztof Sapieha (ur. 1613, zm. 2 czerwca 1639 w Wilnie) – pisarz polny litewski, marszałek Trybunału Głównego Wielkiego Księstwa Litewskiego w 1638 roku.
Był synem Krzysztofa Stefana i Anny z Hołowczyńskich.
Po śmierci ojca wykradziony matce przez stryja Aleksandra Dadźboga, po interwencji Lwa Sapiehy oddany na wychowanie temu ostatniemu. W 1634 uczył się w Kolegium Nowodworskiego w Krakowie.
W 1637 otrzymał urząd pisarza polnego litewskiego. 
Zmarł 2 czerwca 1639 w Wilnie, otruty najprawdopodobniej przez żonę, Zuzannę z Gosiewskich.

</doc>
<doc id="598519" url="https://pl.wikipedia.org/wiki?curid=598519" title="Breakbeat">
Breakbeat

Breakbeat – gatunek elektronicznej muzyki tanecznej, w której mocno akcentowane są instrumenty perkusyjne, często przez sample, jak również bębny i wszelkiego rodzaju instrumenty tworzące rytmiczne uderzenia (tzw. beaty).
Charakterystyka.
Charakterystycznym elementem gatunku jest przebieg rytmiczny. Dwudzielne metrum, przełamywane jest synkopami (w przeciwieństwie do prostszych w budowie uderzeń w muzyce house). Linia basu nie jest ułożona harmonicznie do beatu. Breakbeat nierzadko ma sample perkusyjne, lecz częściej wykonuje się go z uderzeń podobnych do techno i funk. Najczęściej robiony jest na syntezatorach i automatach perkusyjnych. Utwory breakbeat'owe mają wolniejsze tempo od utworów muzyki house, a szybsze tempo od utworów muzyki hip-hop .
Podgatunek często jest mylony z big beat, lecz jest on od niego bardziej psychodeliczny i uderzenia (beat) są w tej samej formie przez większość utworu. Zdarza się też, że jest mylony z drum and bass, ale jest to bardzo wielka różnica (DnB – szybsze tempo, mniej wyczuwalny beat, zwykle zamiast tego używany bass, uczucie "biegania" podczas słuchania takiego utworu).
Historia.
Za pionierów tego gatunku uważany jest angielski zespół muzyczny The Prodigy. Tymczasem zalążki muzyki breakbeat widać już w latach 70. między innymi u DJ-a Kool Herca i na przykład Afrika Bambaataa. DJ-e w swoich miksach wykorzystywali najczęściej charakterystyczne breaki z utworów funkowych. Między innymi takich wykonawców jak Jamesa Browna czy The Winstons. Największy wpływ na rozwój tego gatunku miały funk, jazz i hip-hop. Doprowadziło to do powstania wielu podgatunków, z których najpopularniejsze są: Nuskool Breaks, Ragga Breaks, Electro Breaks, Hardcore Breaks oraz Progressive Breaks. Współczesny breakbeat często używa brzmienia muzyki dubstep .

</doc>
<doc id="598520" url="https://pl.wikipedia.org/wiki?curid=598520" title="Tyreoglobulina">
Tyreoglobulina

Tyreoglobulina, Tg – jest glikoproteiną produkowaną wyłącznie przez komórki pęcherzykowe tarczycy, zarówno prawidłowe, jak i nowotworowo zmienione. W surowicy zdrowych mężczyzn wykrywa się Tg w stężeniu 1,4-29,2 ng/ml, dla kobiet to stężenie wynosi 1,5-38,5 ng/ml. Tyreoglobulina jest prekursorem trijodotyroniny i tyroksyny (tetrajodotyroniny). Magazynuje również jod i nieaktywne formy hormonów.
Ponieważ tyreoglobulina jest produkowana przez niemal wszystkie typy zróżnicowanego raka tarczycy, powszechnie wykorzystywana jest jako marker tego nowotworu.

</doc>
<doc id="598521" url="https://pl.wikipedia.org/wiki?curid=598521" title="Święty Szymon">
Święty Szymon

W hagiografii istnieje podział na świętych o imieniu Szymon i Symeon będącego oboczną formą pierwszego imienia. Między ponad dwudziestu świętymi znanych pod imieniem Szymon znajdują się:

</doc>
<doc id="598522" url="https://pl.wikipedia.org/wiki?curid=598522" title="Pole górnicze">
Pole górnicze

Pole górnicze jest to wyznaczona i nazwana powierzchnia gruntu, na której odkryto naturalne złoża minerału i planuje się jego eksploatację.

</doc>
<doc id="598524" url="https://pl.wikipedia.org/wiki?curid=598524" title="Kandauleizm">
Kandauleizm

Kandauleizm lub kandaulezizm (zespół Vadima) – osiąganie satysfakcji seksualnej z okazywania innym osobom obnażonej partnerki (rzadziej partnera seksualnego). Może przybrać formę umożliwienia podglądania innym własnego aktu seksualnego lub robienia zdjęć podczas niego, z myślą o ich późniejszym pokazaniu innym osobom.
Nazwa tej parafilii pochodzi od Kandaulesa, króla Lidii, który (wedle Herodota I, 8 - 13) pokazywał swoją młodą żonę Rodopę strażnikowi Gygesowi. Gdy ta dowiedziała się o tym, domagała się od męża śmierci strażnika, a wobec jego sprzeciwu namówiła Gygesa do zamordowania króla oferując mu w zamian siebie i objęcie tronu.

</doc>
<doc id="598525" url="https://pl.wikipedia.org/wiki?curid=598525" title="Różana (obwód brzeski)">
Różana (obwód brzeski)

Różana (biał. Pужаны) – osiedle typu miejskiego na Białorusi, w obwodzie brzeskim, w rejonie prużańskim.
Miasto magnackie położone było w końcu XVIII wieku w hrabstwie różańskim w powiecie słonimskim województwa nowogródzkiego.
Do 1945 miasto w Polsce, w województwie poleskim, w powiecie iwacewickim, siedziba gminy Różana.
Gniazdo rodowe linii różańskiej rodu Sapiehów.
Historia.
Kupiona w 1598 przez Lwa Sapiehę od Bartosza Brzuchańskiego za 30 000 kop groszy stała się jedną z głównych siedzib różańskiej linii rodu Sapiehów. W 1637 Różana otrzymała prawa miejskie i herb od króla Polski Władysława IV Wazy. W 1644 Sapiehowie przyjmują w Różanie króla Władysława IV.
Pierwotna rezydencja zbudowana w początkach XVIII w. została niemal całkowicie zniszczona podczas Wojny Północnej. Kolejna rezydencja zbudowana jako pałac w latach 1784–1786 była jedną z największych w Rzeczypospolitej, zawierała własną galerię obrazów, teatr i bibliotekę.
Po powstaniu listopadowym w którym udział wziął Eustachy Kajetan Sapieha Różana została skonfiskowana przez władze carskie. Wspaniałe obrazy, bogata biblioteka i obszerne archiwum z pałaców z m.in. Różanej i Dereczna zostały wywiezione przez Rosjan do Petersburga, skąd już, jak większość zrabowanego Polsce dziedzictwa kultury, nigdy nie powróciły do Ojczyzny.
W styczniu 1919 roku Różanę zajęli bolszewicy. 29 stycznia 1919 roku, po zwycięskiej potyczce, miejscowość została zdobyta przez Wileński Oddział Wojska Polskiego pod dowództwem rtm. Władysława Dąbrowskiego.
Różana do rąk rodu Sapiehów powróciła na krótko w roku 1933. Za II Rzeczypospolitej miejscowość była siedzibą wiejskiej gminy Różana. W okresie tym kolejny raz podejmowano próby odrestaurowania pałacu, jednak uniemożliwił to wybuch II wojny światowej. Obecnie pałac pozostaje w ruinie.

</doc>
<doc id="598527" url="https://pl.wikipedia.org/wiki?curid=598527" title="Jan Andrzej Sapieha">
Jan Andrzej Sapieha

Jan Andrzej Eustachy Sapieha (ur. 26 kwietnia 1910, zm. 7 sierpnia 1989 w Londynie) – porucznik rezerwy kawalerii Wojska Polskiego i kapitan Polskich Sił Powietrznych.
Życiorys.
Był synem Eustachego Kajetana oraz bratem Eustachego Seweryna, Lwa Jerzego i Elżbiety. Żonaty z Marią ze Zdziechowskich.
Przed wojną ukończył szkołę leśniczą, a następnie gospodarował na dobrach sapieżyńskich w okolicach Różany. W latach 1929–1930 ukończył Szkołę Podchorążych Rezerwy Kawalerii w Grudziądzu i odbył praktykę w 1 pułku ułanów Krechowieckich. Mianowany podporucznikiem rezerwy kawalerii ze starszeństwem z 1 stycznia 1933. W 1934 posiadał przydział mobilizacyjny do 23 pułku ułanów Grodzieńskich.
Uczestniczył w kampanii wrześniowej 1939, a następnie w Wielkiej Brytanii służył w administracji Polskich Sił Powietrznych. Posiadał numer służbowy RAF 76815. Po wojnie został na emigracji. 28 marca 1961 otrzymał brytyjskie obywatelstwo. Zmarł 7 sierpnia 1989 w Londynie.

</doc>
<doc id="598528" url="https://pl.wikipedia.org/wiki?curid=598528" title="Meningokoki">
Meningokoki



</doc>
<doc id="598529" url="https://pl.wikipedia.org/wiki?curid=598529" title="Stanisław Manturzewski">
Stanisław Manturzewski

Stanisław Manturzewski (ur. 29 września 1928 w Warszawie, zm. 28 lipca 2014) – polski reżyser, scenarzysta, także aktor i reporter.
Życiorys.
Studiował archeologię na Uniwersytecie Warszawskim. Był dziennikarzem w piśmie "Po Prostu", autor głośnego reportażu "W zaklętych kręgach drętwej mowy". Pracował jako socjolog w Zakładzie Badań Społecznych Polskiej Akademii Nauk. Współautor (z Czesławem Czapówem) socjologicznej książki "Niebezpieczne ulice. U źródeł chuligaństwa. Materiały i refleksje" (1960). Przyjaciel Jana Józefa Lipskiego. W latach pięćdziesiątych uczestnik dyskusji Klubu Krzywego Koła. Autor porad erotyczno-seksualnych w tygodniku „Kulisy” (pod pseudonimem Izolda Dreszcz). Przez pewien czas kierownik Domu Kultury w Siedlcach. W latach 90. współpracował z Biurem Analiz Kancelarii Prezydenta nad analizą elektoratu Stanisława Tymińskiego. Autor recenzji filmowych, reportaży.
Filmem zajął się pod koniec lat 50, początkowo jako scenarzysta. Następnie rozpoczął pracę reżyserską. Nie uczył się w żadnej szkole filmowej. Autor kilkudziesięciu scenariuszy filmów dokumentalnych, w tym nawiązującego do dokumentalnej „czarnej serii” debiutu fabularnego Bohdana Poręby "Lunatycy" (1960). Reżyser filmów dokumentalnych, począwszy od zrealizowanego w 1974 ze Stanisławem Niedbalskim "Jastrzębie". Współpracował z Jerzym Hoffmanem, Edwardem Skórzewskim, Markiem Piwowskim i Andrzejem Wajdą. Aktor – naturszczyk w kilkunastu filmach fabularnych. Przygotował do druku i opatrzył wstępem teksty literackie Jana Himilsbacha, o którym zrealizował także film "Jan Himilsbach – prawdy, bujdy, czarne dziury" (2002).

</doc>
<doc id="598530" url="https://pl.wikipedia.org/wiki?curid=598530" title="Hoesdorf">
Hoesdorf

Hoesdorf (luks. "Héischdref") – wsie we wschodnim Luksemburgu, w gminie Reisdorf. Wieś zamieszkuje 105 osób.

</doc>
<doc id="598531" url="https://pl.wikipedia.org/wiki?curid=598531" title="Tropheus annectens">
Tropheus annectens

Tropheus annectens – słodkowodna ryba z rodziny pielęgnicowatych. Hodowana w akwariach.
Występowanie: litoral skalisty zachodniego wybrzeża Jeziora Tanganika w Afryce. Gatunek endemiczny.
Opis.
Ciało lekko bocznie spłaszczone, krępe, z pionowymi ciemnymi pasami na jasnym tle. Szeroki otwór gębowy w położeniu dolnym. Dorastają do ok. 14 cm. Znanych jest wiele form barwnych.

</doc>
<doc id="598532" url="https://pl.wikipedia.org/wiki?curid=598532" title="Tropheus moorii">
Tropheus moorii



</doc>
<doc id="598536" url="https://pl.wikipedia.org/wiki?curid=598536" title="Tropheus kasabae">
Tropheus kasabae

Tropheus kasabae – słodkowodna ryba z rodziny pielęgnicowatych. Hodowana w akwariach.
Występowanie: litoral skalisty południowej części Jeziora Tanganika w Afryce. Gatunek endemiczny.
Opis.
Ciało lekko bocznie spłaszczone, krępe. Dorastają do ok. 11 cm.

</doc>
<doc id="598537" url="https://pl.wikipedia.org/wiki?curid=598537" title="The Dirtchamber Sessions Volume One">
The Dirtchamber Sessions Volume One

The Dirtchamber Sessions Volume One – solowy album Liama Howletta, będący kompilacją zmiksowanych fragmentów utworów różnych wykonawców.
Materiał zawarty na kompilacji to głównie muzyczne fascynacje lidera The Prodigy, bowiem Howlett zajmował się wtedy didżejowaniem w brytyjskich klubach, co zaowocowało również współpracą z jedną z wyspiarskich rozgłośni radiowych, która zaoferowała mu czas antenowy w swoim studio, na co się zgodził. Tak powstało „The Dirtchamber Sessions Volume One”, zawierające m.in. miks utworów „The Chemical Brothers”, „Primal Scream”, „Ultramagnetic Mc's” i wielu innych.
Dirtchamber to także nazwa domowego studia Liama, w którym często tworzy swoje kompilacje.

</doc>
<doc id="598538" url="https://pl.wikipedia.org/wiki?curid=598538" title="Jeleń kanadyjski">
Jeleń kanadyjski

Jeleń kanadyjski, wapiti ("Cervus canadensis") – gatunek ssaka z rodziny jeleniowatych (Cervidae). Nazwa "wapiti" początkowo dotyczyła północnoamerykańskich podgatunków jelenia szlachetnego, później używana była dla podgatunków zamieszkujących lasy strefy umiarkowanej Ameryki Północnej, głównie Góry Skaliste oraz wschodnią część Azji. Na podstawie DNA stwierdzono wyraźne różnice pomiędzy wapiti a jeleniem szlachetnym, wystarczające, aby uznać wapiti za odrębny gatunek. Dalsze badania wykazały występowanie trzech grup populacji wapiti: północnoazjatycko-amerykańską, południowoazjatycką i wschodnioazjatycką. Został introdukowany w Nowej Zelandii i Argentynie. Jednak większość ujęć systematycznych wciąż traktuje wapiti jako podgatunek jelenia szlachetnego. 
Wapiti wywodzą się z Azji Środkowej, przedostały się do Ameryki Północnej przez most lądowy Beringa. .
Wapiti znajduje się w godle Kolumbii Brytyjskiej (jedna z prowincji Kanady).
Zasięg występowania.
Jeleń kanadyjski występuje w zależności od podgatunku:

</doc>
<doc id="598539" url="https://pl.wikipedia.org/wiki?curid=598539" title="Księstwo Mantui">
Księstwo Mantui

Księstwo Mantui (Księstwo Mantuańskie, Mantua) – państwo historyczne na obszarze dzisiejszych Włoch północnych, którego terytorium ogólnie pokrywało się z granicami obecnej jednostki administracyjnej – prowincji Mantua ("Provincia di Mantova"). 
Historia.
W okresie 1328-1708 Mantua znajdowała się pod rządami rodziny Gonzagów. Jej status wraz z oficjalną nazwą ulegał w różnych okresach zmianom. Od 1279 (początku istnienia państwowości) była to miejska signoria Mantui ("Signoria di Mantova"), pod rządami najpierw rodziny Bonacolsi, potem Gonzagów. W 1433 Jan Franciszek otrzymał od cesarza tytuł margrabiego Mantui i odtąd państwo występowało oficjalnie jako marchia Mantui lub margrabstwo (markizat) Mantui ("Marchesato di Mantova "). Z kolei po przyznaniu margrabiemu Fryderykowi II tytułu książęcego, od 1530 państwo znane było jako księstwo Mantui ("Ducato di Mantova") aż do czasu jego włączenia do księstwa Mediolanu w 1708.
W 1531 Gonzagowie poprzez związek małżeński rozszerzyli posiadłości Mantui o hrabstwo Montferratu.
Kwestie sukcesji.
Książę Ferdynand Karol Gonzaga zmarł bezpotomnie w 1708, wskutek czego Montferrat miał przypaść jedynemu spadkobiercy rodu Gonzagów (jako dziedzicowi po kądzieli) – księciu Lotaryngii Leopoldowi. Ponieważ według ustaleń traktatowych cesarz Karol VI przyznał Montferrat księciu Sabaudii Wiktorowi Amadeuszowi II, w ramach rekompensaty przekazał Leopoldowi księstwo cieszyńskie. Księstwo Mantui przestało istnieć jako samodzielne państwo – w obrębie tzw. Lombardii austriackiej włączone zostało do księstwa Mediolanu, którego władcą dziedzicznym od 1706 był cesarz Karol VI Habsburg.

</doc>
<doc id="598541" url="https://pl.wikipedia.org/wiki?curid=598541" title="Clervaux">
Clervaux

Clervaux − miasto i gmina w północnym Luksemburgu, w dystrykcie Diekirch, stolica administracyjna kantonu Clervaux.
W 2005 miasto Clervaux, znajdujące się w północnej części gminy, zamieszkiwało 1037 osób. Inne miejscowości w gminie: Eselborn, Reuler oraz Weicherdange.

</doc>
<doc id="598542" url="https://pl.wikipedia.org/wiki?curid=598542" title="Janusz Kondratiuk">
Janusz Kondratiuk

Janusz Lech Kondratiuk (ur. 19 września 1943 w Ak-Bułak na terenie dzisiejszego Kazachstanu, zm. 7 października 2019 w Łosiu) – polski reżyser i scenarzysta.
Życiorys.
W 1969 ukończył reżyserię w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. W 1973 otrzymał Nagrodę Złotego Ekranu, a w 1993 nagrodę reżyserską za film pt. "Głos" podczas Festiwalu Polskiej Twórczości Telewizyjnej. W 2019 otrzymał Koronę Sandomierską oraz tytuł Reżysera NieZwykłego na Festiwalu Filmów-Spotkań NieZwykłych w Sandomierzu.
Urna z prochami reżysera została pochowana, po mszy w Kościele Środowisk Twórczych w Warszawie, w grobie rodzinnym, obok brata, na Cmentarzu Wojskowym na Powązkach (kwatera G-tuje-26).
Był młodszym bratem reżysera Andrzeja Kondratiuka. Jego żoną była aktorka Ewa Szykulska.

</doc>
<doc id="598543" url="https://pl.wikipedia.org/wiki?curid=598543" title="Prefektura Wakayama">
Prefektura Wakayama

 – prefektura znajdująca się w regionie Kinki (Kansai) Japonii na wyspie Honsiu ("Honshū"). Jej stolicą jest miasto Wakayama.
Położenie.
Prefektura leży w zachodniej części wyspy Honsiu w regionie Kinki nad Oceanem Spokojnym. Graniczy z prefekturami: Osaka, Nara i Mie.
Miasta.
Miasta prefektury Wakayama:
Historia.
Prefektura Wakayama powstała w 1871 roku po obaleniu systemu feudalnego. W okresie wcześniejszym region obecnej prefektury Wakayama i południowej części prefektury Mie stanowiła prowincja Kii (lub inaczej Kishū). Półwysep Kii wziął swoją nazwę od tej prowincji.
Miejsca godne zwiedzenia.
Góra Kōya.
Góra Kōya (Kōya-san) stanowi centrum buddyzmu Shingon ("Shingon-shū"), ważnej sekty-szkoły buddyjskiej, która została stworzona w Japonii w 805 roku przez Kūkaia (774–835), mnicha, uczonego, architekta, kaligrafa, poetę, jedną z najważniejszych postaci religijnych. Jest to kompleks skupiający ponad sto świątyń na terenie płaskowyżu na wysokości ok. 800 m n.p.m., otoczonego ośmioma górami o wysokości ok. 1000 m n.p.m. Najważniejszą z nich jest Kōya-san Kongōbu-ji. 
Osoby zainteresowane i pielgrzymi mogą spędzić nocleg w pomieszczeniach gościnnych świątyń ("shukubō"), poznając stylu życia mnichów, spożywając potrawy kuchni wegetariańskiej ("shōjin-ryōri") i uczestnicząc w porannych modlitwach. Około pięćdziesiąt świątyń oferuje tę usługę.
Kumano.
Obszar Kumano znajduje się na południowym krańcu półwyspu Kii ("Kii-hantō"), około 100 km na południe od Osaki i Kioto. Obejmuje prefektury Wakayama i Mie, ale większość atrakcji i miejsc kultu religijnego znajduje się w Wakayamie.
Centrum kultowe Kumano stanowią trzy chramy: Kumano Nachi-taisha, Kumano Hongū-taisha i Kumano Hayatama-taisha, znane pod wspólną nazwą Kumano Sanzan. Szlaki pielgrzymkowe na półwyspie Kii noszą łączną nazwę Kumano Kodō.
Region nasycony jest wartościami religijnymi i historycznymi. Prawnuk bogini Amaterasu, Jimmu (panował w latach 660–585 p.n.e.), przybył do Kumano, aby zjednoczyć kraj jako pierwszy cesarz Japonii. Kumano jest również nazywane „Krainą Umarłych” w odniesieniu do przekonania, że ​​duchy i przodkowie rodzin mieszkają tu po śmierci.
W 2004 roku religijne skarby, sanktuaria i szlaki pielgrzymkowe Kumano zostały wpisane na Listę światowego dziedzictwa UNESCO.
Zamek Wakayama.
Zamek został zbudowany w 1585 roku na polecenie Hideyoshiego Toyotomi (1536–1598). W późniejszym okresie był rezydencją gałęzi rodu Tokugawa, władającej domeną Kishū ("Kishū-han"; także "Kii-han"). Hideyoshi nazwał go Wakayama, będąc pod wrażeniem piękna pobliskiej zatoki Wakanoura (lub Wakaura). Przyjęta przez niego nazwa pozostała w nazwie prefektury.
Shirahama.
Shirahama to dobrze rozwinięty kurort z długą, piaszczystą plażą, bliskimi brzegu hotelami i gorącymi źródłami ("onsen"). Jego popularność i bliskość Osaki sprawiły, że stał się jednym z trzech największych tego rodzaju kurortów, obok Beppu na Kiusiu i Atami na półwyspie Izu.
Nachi-Katsuura.
Nachi-Katsuura jest usytuowane na południowo-wschodnim wybrzeżu półwyspu Kii. Znane jest z gorących źródeł i przemysłu rybnego, a zwłaszcza z targu tuńczykami. Turyści mogą obserwować aukcje z tarasu widokowego. Tuńczyki są sprzedawane w sposób podobny do targu Toyosu w Tokio.
Nachi-Katsuura i półwysep Kii są również znane ze swojej kultury wielorybniczej. W pobliskim Taiji znajduje się muzeum wielorybnictwa (Taiji Whale Museum) oferujące informacje na temat wielorybów i wielorybnictwa z historycznego i współczesnego punktu widzenia. Jest to duży kompleks, który obejmuje także baseny dla delfinów i wielorybów. Odbywają się pokazy, można rezerwować pływanie z delfinami. 

</doc>
<doc id="598544" url="https://pl.wikipedia.org/wiki?curid=598544" title="Eselborn">
Eselborn

Eselborn (luks. "Eeselbur") – wieś w północnym Luksemburgu, w gminie Clervaux. Wieś zamieszkuje 337 osób.

</doc>
<doc id="598545" url="https://pl.wikipedia.org/wiki?curid=598545" title="Miasta Chińskiej Republiki Ludowej">
Miasta Chińskiej Republiki Ludowej

Lista zawiera spis wszystkich miejscowości w Chińskiej Republice Ludowej, które posiadają status miasta (). Miasta pogrupowano według prowincji/regionów autonomicznych, w których są położone oraz według ich statusu administracyjnego (miasta wydzielone na szczeblu prowincji, miasta na szczeblu prefektury (w tym miasta na prawach podprowincji) i miasta na szczeblu powiatu (w tym miasta na prawach podprefektury). Wytłuszczoną czcionką oznaczono stolice poszczególnych prowincji/regionów autonomicznych.
Według danych z 2016 roku największe aglomeracje pod względem liczby ludności to: Szanghaj (23,4 mln), Pekin (20,4 mln), Kanton (19,1 mln), Tiencin (13,2 mln), Shenzhen (12,8 mln), Chengdu (11,1 mln), Dongguan (8,3 mln), Chongqing (8,0 mln), Shenyang (7,9 mln) oraz Wuhan (7,9 mln).
Największe miasta.
Poniższa tabela przedstawia 30 największych pod względem liczby ludności miast:
Miasta wydzielone.
Miasta wydzielone:
Prowincja Anhui.
Miasta na prawach prefektury:
Miasta na prawach powiatu:
Prowincja Fujian.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Gansu.
Miasta na prawach prefektury:
Miasta na prawach powiatu:
Prowincja Guangdong.
Miasta na prawach podprowincji:
Miasta na prawach prefektury:
Miasta na prawach powiatu:
Prowincja Hajnan.
Miasta na prawach prefektury:
Miasta na prawach podprefektury:
Prowincja Hebei.
Miasta na prawach prefektury:
Miasta na prawach powiatu:
Prowincja Heilongjiang.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Henan.
Miasta na prawach prefektury:
Miasta na prawach podprefektury:
Miasta na prawach powiatu:
Prowincja Hubei.
Miasto na prawach podprowincji:
Miasta na prawach prefektury:
Miasta na prawach podprefektury:
Miasta na prawach powiatu:
Prowincja Hunan.
Miasta na prawach prefektury:
Miasta na prawach powiatu:
Prowincja Jiangsu.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Jiangxi.
Miasta na prawach prefektury:
Miasta na prawach powiatu:
Prowincja Jilin.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Junnan.
Miasta na prawach prefektury:
Miasta na prawach powiatu:
Prowincja Kuejczou.
Miasta na prawach prefektury:
Miasta na prawach powiatu:
Prowincja Liaoning.
Miasta na prawach podprowincji:
Miasta na prawach prefektury:
Miasta na prawach powiatu:
Prowincja Qinghai.
Miasto na prawach prefektury:
Miasta na prawach powiatu:
Prowincja Shaanxi.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Shanxi.
Miasta na prawach prefektury:
Miasta na prawach powiatu:
Prowincja Syczuan.
Miasto na prawach podprowincji:
Miasta na prawach prefektury:
Miasta na prawach powiatu:
Prowincja Szantung.
Miasta na prawach podprowincji:
Miasta na prawach prefektury:
Miasta na prawach powiatu:
Prowincja Zhejiang.
Miasta na prawach podprowincji:
Miasta na prawach prefektury:
Miasta na prawach powiatu:
Region Autonomiczny Kuangsi-Czuang.
Miasta na prawach prefektury:
Miasta na prawach powiatu:
Region Autonomiczny Mongolii Wewnętrznej.
Miasta na prawach prefektury:
Miasta na prawach powiatu:
Region Autonomiczny Ningxia Hui.
Miasta na prawach prefektury:
Miasta na prawach powiatu:
Region Autonomiczny Sinciang-Ujgur.
Miasta na prawach prefektury:
Miasta na prawach podprefektury:
Miasta na prawach powiatu:
Tybetański Region Autonomiczny.
Miasta na prawach prefektury:

</doc>
<doc id="598546" url="https://pl.wikipedia.org/wiki?curid=598546" title="Reuler">
Reuler

Reuler (luks. "Reiler") – małe miasteczko w północnym Luksemburgu, w gminie Clervaux. W 2005 roku miasteczko zamieszkiwało 180 osób.

</doc>
<doc id="598547" url="https://pl.wikipedia.org/wiki?curid=598547" title="Modrzew eurojapoński">
Modrzew eurojapoński

Modrzew eurojapoński ("Larix" × "marschlinsii" Coaz, 1917 = "Larix decidua" × "Larix kaempferi", syn.: "Larix × eurolepis" Henry) – mieszaniec wewnątrzrodzajowy z rodziny sosnowatych ("Pinaceae"), powstały w wyniku skrzyżowania modrzewia europejskiego i japońskiego. 
Zmienność.
Jest mieszańcem modrzewia europejskiego i japońskiego.
Zastosowanie.
Roślina ozdobna, uprawiana w ogrodach i parkach, ceniona za swój piękny wygląd. Wymaga gleby świeżej i żyznej, zasadowej lub obojętnej, oraz stanowiska słonecznego. Młode drzewa mogą przemarzać, ale stare rośliny radzą sobie dobrze z naszymi zimami.
Szkodniki.
Modrzewie są atakowane przez larwy ochojnika świerkowo-modrzewiowego.
Choroby.
Każdy modrzew, w tym modrzew eurojapoński może chorować na raka modrzewiowego, który jest spowodowany nadmiernie wilgotnym podłożem.

</doc>
<doc id="598548" url="https://pl.wikipedia.org/wiki?curid=598548" title="Traffic (film)">
Traffic (film)

Traffic – amerykańsko–niemiecki dramat z 2000 roku w reżyserii Stevena Soderbergha.

</doc>
<doc id="598549" url="https://pl.wikipedia.org/wiki?curid=598549" title="Weicherdange">
Weicherdange

Weicherdange (luks. "Wäicherdang", niem. "Weicherdingen") – małe miasteczko w północnym Luksemburgu, w gminie Clervaux. W 2005 roku miasteczko zamieszkiwało 207 osób.

</doc>
<doc id="598551" url="https://pl.wikipedia.org/wiki?curid=598551" title="PEDOT">
PEDOT

Poli(3,4-etyleno-1,4-dioksytiofen), PEDOT – polimer przewodzący prąd elektryczny.
PEDOT jest jednym z najtrwalszych polimerów przewodzących. Należy do grupy polimerów elektrochromatycznych, czyli zmieniających swą barwę w wyniku przepływu prądu elektrycznego. Przewodzi elektryczność przy niskim napięciu, lecz przy wysokim traci przewodność i zachowuje się jak półprzewodnik o wąskim paśmie wzbronionym. PEDOT rozpuszcza się w rozpuszczalnikach organicznych.
Jako materiał polimerowy jest stosowany w odwracalnych ogniwach galwanicznych (akumulatory litowo-polimerowe) oraz kolorowych wyświetlaczach OLED (stosowanych w telefonach komórkowych i odtwarzaczach multimedialnych). Trwają prace nad wykorzystaniem go jako nośnika danych w urządzeniach, które będą działać na podobnej zasadzie jak pamięć "flash".
Naukowcy opracowali sztuczne nerwy, które będą w stanie odczuwać nie tylko dotyk, ale także ciepło i zimno. Technika polega na użyciu cienkich polimerowych wypełnień z PEDOT. Będzie on przytwierdzany do prawdziwych zakończeń nerwowych pacjenta i sztucznej kończyny.
PEDOT jest chroniony w Stanach Zjednoczonych patentami nr 5035926 i 5391472.

</doc>
<doc id="598552" url="https://pl.wikipedia.org/wiki?curid=598552" title="Passiflora">
Passiflora



</doc>
<doc id="598555" url="https://pl.wikipedia.org/wiki?curid=598555" title="Johann von Aldringen">
Johann von Aldringen

Johann reichsgraf von Aldringen (czasami zwany von Altringer) (1588 – 22 czerwca 1634) – wódz cesarski.
Urodził się w Diedenhofen (dziś Thionville) w Lotaryngii. Po licznych podróżach po Francji, Włoszech i Holandii wstąpił na uniwersytet w Paryżu.
W roku 1606 wstąpił do służby w armii hiszpańskiej, w której pozostał do roku 1618, kiedy to wstąpił do służby w armii cesarskiej. Tam wyróżnił się zarówno w polu jak i w radzie. W 1622 został pułkownikiem, dwa lata później został zatrudniony w Radzie Wojennej Cesarstwa i trudnił się wykonywaniem misji dyplomatycznych. Wyróżnił się w 1626 na moście Dessau walcząc przeciwko wojskom Mansfelda. Wspólnie ze swym stałym towarzyszem Gallasem otrzymał szlachectwo tego samego dni, a podczas włoskiej kampanii roku 1630 obaj oficerowie poślubili córki hrabiego d'Arco.
Aldringer służył następnie w stopniu generała majora pod hrabią Collalto i wziął udział w zdobyciu Mantui. Splądrowanie księstwa Mantui uczyniło Aldringena i jego kompana Gallasa zamożnymi ludźmi. W 1631 wrócił do Niemiec i służył jako dowódca artylerii pod wodzą hrabiego Tilly. Nie brał udziału w bitwie pod Breitenfeld, gdyż jego korpus znajdował się wtedy w okolicach Jeny. Jako świeżo upieczony hrabia Cesarstwa wziął udział w bitwie nad rzeką Lech, gdzie został ranny.
Gdy z powodu ran zmarł hrabia Tilly dowództwo nad jego armią objął Aldringen. Po ataku na Alte Veste pod Norymbergą, w którym jako dowódca był drugim po Wallensteinie, awansowany został na marszałka polnego. Następnie został postawiony na czele korpusu wspierającego armię Wallensteina, a sformowanego przez elektora Bawarii Maksymiliana I.
Na tym stanowisku jego takt i dyplomatyczne zdolności poddane zostały ciężkiej próbie, gdy usiłował utrzymać harmonię między obu książętami. Na koniec dworskie intrygi usunęły mającego zbyt wiele sukcesów księcia Frydlandu. Po śmierci Wallensteina Aldringen walczył ze Szwedami nad Dunajem. Dnia 22 lipca 1634 zginął podczas obrony Landshut. Ponieważ nie zostawił po sobie potomków, jego wielkie posiadłości odziedziczyła jego siostra.

</doc>
<doc id="598557" url="https://pl.wikipedia.org/wiki?curid=598557" title="Consthum">
Consthum

Consthum − gmina i małe miasteczko w północnym Luksemburgu, w dystrykcie Diekirch, w kantonie Clervaux.
W 2005 roku, miasto Consthum, znajdujące się na południu gminy, zamieszkiwało 196 osób. Inne miejscowości w gminie: Holzthum.

</doc>
<doc id="598559" url="https://pl.wikipedia.org/wiki?curid=598559" title="Holzthum">
Holzthum

Holzthum (luks. "Holztem") – wieś w północnym Luksemburgu, w gminie Consthum. Wieś zamieszkują 143 osoby.

</doc>
<doc id="598560" url="https://pl.wikipedia.org/wiki?curid=598560" title="Epilimnion">
Epilimnion

Epilimnion – warstwa górna wody w jeziorze.
W okresie letnim jest to warstwa o miąższości od kilku do kilkunastu metrów nagrzanej wody, której temperatura obniża się stopniowo wraz z głębokością. Odbywa się tu główny proces produkcji materii organicznej z substancji mineralnych przy współudziale promieni słonecznych. Producentami materii organicznej są glony. Tylko epilimnion ma zdolność przechwytywania i przerobu napływających z zewnątrz i z pozostałych części zbiornika substancji pokarmowych w materię organiczną. Ze strefy tej ma miejsce eksport (przemieszczanie się) materii organicznej do dolnych warstw wody. Natomiast w okresie zimowym, ze względu na zmianę gęstości wody (powstaje lód), jest to najzimniejsza część zbiornika. 
Epilimnion jest nasycony lub przesycony tlenem, ponieważ odbywają się tu procesy fotosyntezy i nie zachodzą w nim zjawiska beztlenowego rozkładu materii organicznej.

</doc>
<doc id="598561" url="https://pl.wikipedia.org/wiki?curid=598561" title="Szahrijar Szafik">
Szahrijar Szafik

Szahrijar Szafik (pers. شهریار شفیق, ur. 15 marca 1945 w Kairze, zm. 7 grudnia 1979 w Paryżu) – książę irański, syn księżnej Aszraf Pahlawi – siostry ostatniego szacha Iranu Mohammada Rezy Pahlawiego – i Ahmada Szafika, egipskiego dyplomaty i urzędnika państwowego.
Szahrijar Szafik był kapitanem Cesarskiej Marynarki Wojennej Iranu. Po wymuszonej abdykacji szacha w wyniku irańskiej rewolucji islamskiej w 1979 roku jako jedyny członek dynastii Pahlawi pozostał w Iranie i walczył z islamskimi rewolucjonistami. W końcu został jednak zmuszony do ucieczki łodzią przez Zatokę Perską pod silnym ostrzałem.
Na wygnaniu dołączył do swojej rodziny w Paryżu i zaczął organizować irański ruch oporu. Wkrótce jednak został zamordowany przez islamskich fundamentalistów na terenie Francji.

</doc>
<doc id="598562" url="https://pl.wikipedia.org/wiki?curid=598562" title="Flaga Anguilli">
Flaga Anguilli

Flaga Anguilli – symbol wyspy Anguilli, będącej jednocześnie terytorium zależnym Wielkiej Brytanii.
Wygląd.
Flaga ma niebieskie tło, w kantonie znajduje się Union Jack, a po prawej stronie herb Anguilli.
Flaga Gubernatora Anguilli.
Oficjalna flaga gubernatora składa się z flagi Wielkiej Brytanii z herbem Anguilli otoczonym wieńcem laurowym w jej centrum. Jest wywieszona w urzędzie, gdzie gubernator ma swoją rezydencję, oraz na każdym samochodzie i łodzi, gdzie składa oficjalną wizytę.
Historia.
Przed 1967 jedyną flagą Anguilli była flaga Wielkiej Brytanii, czyli Union Jack. Rewolucja, która wybuchła w tamtym roku, sugerowała wprowadzenie nowej flagi, zawierającej dwie syreny z muszą pomiędzy nimi, jednak nie została ona nigdy zaakceptowana. Niedługo później zastąpiono ją wersją z dwoma pasami: dolnym (mniejszym) – turkusowym, symbolizującym otaczające morze, a także wiarę, młodość i nadzieję, oraz górnym – białym, reprezentującym pokój i spokój, pośrodku którego znalazły się trzy pomarańczowe delfiny – symbol jedności wytrzymałości i siły. Zataczają one koło, co miało oznaczać ciągłość. Stała się szybko popularna i jest taką do dziś. Wraz z flagą Wielkiej Brytanii były używane przez wiele lat do czasu, gdy gubernator Anguilli Brian Canty zaproponował nową flagę, której projekt wysłał do Londynu, by zaakceptowała ją królowa. Została ona po raz pierwszy użyta 30 maja 1990 i do dzisiaj jest symbolem Anguilli.

</doc>
<doc id="598564" url="https://pl.wikipedia.org/wiki?curid=598564" title="Alois Estermann">
Alois Estermann

Alois Estermann (ur. 29 października 1955, zm. 4 maja 1998) – Szwajcar, komendant Gwardii Szwajcarskiej.
Alois Estermann urodził się w niemieckojęzycznym kantonie Lucerna. Studiował teologię. Od 1980 roku był członkiem Gwardii Szwajcarskiej. Był jednym z zaufanych ochroniarzy papieża Jana Pawła II. Komendantem został 4 maja 1998 roku, na kilka godzin przed śmiercią. Został zamordowany we własnym mieszkaniu, wraz z żoną Gladys Romero, przez Cédrica Tornaya.
Według oficjalnego komunikatu morderca działał w przypływie szaleństwa, powodowany zadawnionym urazem do przełożonego.
Sprawa, choć zamknięta, budzi jeszcze wiele kontrowersji związanych z przypuszczalnym spiskiem.
Istnieje także hipoteza, że zbrodnia ta miała tło homoseksualne. Tornay zabił z zemsty – utrzymywał bowiem stosunki seksualne z Estermannem – który w istocie był gejem – lecz ostatecznie został porzucony na rzecz innego kochanka. Chwilę potem Tornay sam popełnił samobójstwo.

</doc>
<doc id="598565" url="https://pl.wikipedia.org/wiki?curid=598565" title="TRH">
TRH



</doc>
<doc id="598567" url="https://pl.wikipedia.org/wiki?curid=598567" title="Dorrit Willumsen">
Dorrit Willumsen

Dorrit Willumsen (ur. 31 sierpnia 1940) – duńska powieściopisarka i nowelistka, z zawodu bibliotekarka.
Zadebiutowała w roku 1965 opowiadaniami wydanymi w zbiorze "Knagen" ("Haczyk"). W 1984 roku Willumsen otrzymała duńską nagrodę literacką Złote laury, a w 1997 nagrodę Rady Nordyckiej za książkę "Bang" (o pisarzu Hermanie Bangu).
W Polsce znana z powieści "Ongiś" (duń. "Da", 1968), "Maria: powieść o życiu Madame Tussaud " (duń. "Marie: en roman om Marie Tussauds liv", 1984) i opowiadania "Sensacja" (duń. "Sensation", 1965) wydanego w zbiorze noweli duńskich "Buty są ważne".
Proza Willumsen charakteryzuje się zwrotem ku grotesce, surrealizmowi i fantastyce.

</doc>
<doc id="598568" url="https://pl.wikipedia.org/wiki?curid=598568" title="Enterocyty">
Enterocyty



</doc>
<doc id="598570" url="https://pl.wikipedia.org/wiki?curid=598570" title="Grzegorzewo">
Grzegorzewo

Grzegorzewo (lit. "Grigiškės" ) – miasto na Litwie w rejonie miejskim Wilno w okręgu wileńskim, położone około 17 km od centrum Wilna.
Jego nazwa pochodzi od Grzegorza Kureca, a nadana została w 1923 roku, gdy ów architekt wybudował tam fabrykę papieru.

</doc>
<doc id="598571" url="https://pl.wikipedia.org/wiki?curid=598571" title="Superman (film)">
Superman (film)

Superman – amerykańsko-brytyjski film fantastycznonaukowy z 1978 roku w reżyserii Richarda Donnera z Christopherem Reevem w roli głównej.
Film otrzymał nagrodę Hugo w kategorii "najlepsza prezentacja dramatyczna" w 1979 roku.
Treść.
Superman jest obdarzony nadludzkimi mocami przybyszem z planety Krypton, który na co dzień wciela się w Clarka Kenta, skromnego dziennikarza z popularnej gazety. Nadchodzi jednak czas, gdy musi zmierzyć się ze swym największym wrogiem – Lexem Luthorem, złoczyńcą, który pragnie przejąć władzę nad światem.
Obsada.
Źródło.

</doc>
<doc id="598572" url="https://pl.wikipedia.org/wiki?curid=598572" title="Jeszcze słychać śpiew. I rżenie koni...">
Jeszcze słychać śpiew. I rżenie koni...

Jeszcze słychać śpiew. I rżenie koni… – czarno-biały film psychologiczny w reżyserii Mieczysława Waśkowskiego z 1971. 
Jego tytuł nawiązuje do ostatniego wersu wiersza "Historia" Krzysztofa Kamila Baczyńskiego: „Jeszcze słychać śpiew i rżenie koni”.
Lokacje: m.in. Sieradz.
Źródła historyczne.
Andrzej Mularczyk, autor scenariusza, wykorzystał w filmie autentyczną historię swojego ojca podpułkownika Józefa Mularczyka. We wrześniu 1939 r. był on dowódcą 2 Pułku Strzelców Konnych, walczącego w składzie Wołyńskiej Brygady Kawalerii. W nocy z 3 na 4 września żołnierze pułku zorganizowali nocny "wypad na Kamieńsk", w czasie którego zniszczyli kilkanaście czołgów i cystern, zabili ok. 100 żołnierzy wroga. Straty po stronie polskiej to 4 osoby, które po akcji nie odnalazły drogi powrotnej do reszty jednostki. Dla uczestników wypadu generał Juliusz Rómmel przyznał 10 krzyży srebrnych Virtuti Militari, a wybór żołnierzy do odznaczenia pozostawił dowódcy pułku. Niestety, rozkaz nie dotarł do pułku.
Pod koniec lat sześćdziesiątych, gdy ujawniony został załącznik do Rozkazu Pochwalnego generała Juliusza Rómmla z dnia 13 IX 1939 roku, pułkownik Józef Mularczyk, przygotował wniosek do rozdziału przydzielonych mu do dyspozycji 10 krzyży Virtuti Militari. Na podstawie wniosku pułkownika krzyż srebrny Virtuti Militari otrzymali żyjący wówczas: podporucznik Tadeusz Kostarski, porucznik Józef Gajewski, podporucznik Henryk Dembowski, podchorąży Kazimierz Szymura, starszy wachmistrz Jan Boniecki, kapral Jan Patro, porucznik Tadeusz Gierasieński oraz plutonowy Stanisław Kozyra; kapral Józef Walczuk otrzymał krzyż walecznych.

</doc>
<doc id="598573" url="https://pl.wikipedia.org/wiki?curid=598573" title="Heinerscheid">
Heinerscheid

Heinerscheid − gmina i małe miasteczko w północnym Luksemburgu, w dystrykcie Diekirch, w kantonie Clervaux.
W 2005 roku, miasto Heinerscheid, które stanowi centrum gminy, zamieszkiwały 403 osoby. Inne miejscowości w gminie: Fischbach, Hupperdange, Grindhausen, Kaesfurt oraz Lieler.

</doc>
<doc id="598575" url="https://pl.wikipedia.org/wiki?curid=598575" title="Jeszcze słychać śpiew i rżenie koni">
Jeszcze słychać śpiew i rżenie koni



</doc>
<doc id="598576" url="https://pl.wikipedia.org/wiki?curid=598576" title="Fischbach (Heinerscheid)">
Fischbach (Heinerscheid)

Fischbach (luks. "Fëschbech") – wieś w północnym Luksemburgu, w gminie Heinerscheid. Wieś zamieszkiwana jest przez 114 osób.

</doc>
<doc id="598577" url="https://pl.wikipedia.org/wiki?curid=598577" title="Hupperdange">
Hupperdange

Hupperdange (luks. "Hëpperdang", niem. "Hüpperdingen") – wieś w północnym Luksemburgu, w gminie Clervaux. Wieś zamieszkuje 210 osób.

</doc>
<doc id="598579" url="https://pl.wikipedia.org/wiki?curid=598579" title="Lieler">
Lieler

Lieler (luks. "Léiler") – małe miasteczko w północnym Luksemburgu, w gminie Heinerscheid. W 2005 roku miasteczko zamieszkiwało 168 osób.

</doc>
<doc id="598580" url="https://pl.wikipedia.org/wiki?curid=598580" title="Angażanty">
Angażanty

Angażanty (fr. "engageantes") – dwu- lub trójwarstwowe mankiety, wykonane z muślinu, gazy lub koronki, występujące we francuskiej modzie kobiecej pod koniec XVII i w ciągu XVIII wieku. 

</doc>
<doc id="598581" url="https://pl.wikipedia.org/wiki?curid=598581" title="Preny">
Preny

Preny (lit. "Prienai") – miasto na Litwie, położone w okręgu kowieńskim, 39 km od Kowna, 40 km od Mariampola.
Historia.
W XVI wieku Preny były starostwem, które w 1644 król Władysław IV Waza nadał Gotardowi Butlerowi, towarzyszowi niewoli francuskiej Jana Kazimierza w latach 1638–1640. Butler na wzgórzu wzniósł zamek przypominający zamek francuski w Citeron, gdzie byli więzieni. Rodzina Butlerów miała te dobra do 1773 roku, kiedy to przeszły w ręce Sapiehów, którzy mieli je do 1857. Następnie stały się własnością rządową.
Gospodarka.
W mieście rozwinął się przemysł spożywczy, drzewny oraz lekki.

</doc>
<doc id="598585" url="https://pl.wikipedia.org/wiki?curid=598585" title="Bakeneko">
Bakeneko

 – obecny w folklorze japońskim kot o nadnaturalnych zdolnościach przypominających zdolności kitsune czy tanuki. 
Ogólna charakterystyka.
Kot może stać się "bakeneko" na wiele sposobów: może osiągnąć określony wiek, być hodowanym przez określoną liczbę lat, urosnąć do odpowiedniego rozmiaru lub mieć dozwolone noszenie długiego ogona. W ostatnim przypadku ogon rozdwaja się i "bakeneko" jest nazywany wówczas . Przesąd ten może mieć pewien związek z hodowlą japońskiego Bobtaila.
"Bakeneko" będzie nawiedzał dowolne obejście, w którym jest trzymany, tworząc duchowe ogniki, nawiedzając śpiących, chodząc na swych dwóch tylnych łapach, zmieniając swój kształt na ludzki, a nawet pożerając swoją panią, aby zmienić kształt i zająć jej miejsce. Gdy zostanie wreszcie zabity, może okazać się, że jego ciało ma nawet półtora metra długości. Stanowi również zagrożenie, jeżeli zostanie wpuszczony do pokoju, w którym leży dopiero co zmarły – mówi się, że kot może ożywić ciało przeskakując nad nim.
Na charakter przypisywany kotom japońskim duży wpływ miały wierzenia chińskie, w których zwierzę to wykorzystywane było w złowieszczych rytuałach. Przy pomocy starego kota wzywano kociego demona ("neko oni"), w tym celu co noc odprawiano rytuały na cześć zwierzęcia, aż demon nie wszedł w jego ciało. Następnie przekazywano mu imię osoby, którą miał zabić i wysyłało się go do mieszkania ofiary, gdzie ten rzucał się na nią i zabijał ją, wyżerając jej organy. Po dokonaniu morderstwa zabierał on wszystkie kosztowności, a następnie zanosił do domu ludzi, którzy go wysłali.
Nekomata.
Nekomata – według mitologii japońskiej jest to stworzenie powstałe z kota domowego. Po okresie dziesięciu lat życia jego ogon miałby ulegać powolnemu rozdwojeniu, a w czasie tego procesu wykształcić by się miały jego moce magiczne, głównie z zakresu nekromancji i szamanizmu. Poprzez gestykulację jego ogonami lub przednimi łapami (chodzi wyprostowany), nekomata ma wskrzeszać i kontrolować zmarłych. Mówi się też, że nekomata na wolności żywi się trupami oraz padliną.
Choć zwykle nekomaty zachowują podobną powściągliwość co koty, to jednak znane są z tego, że zachowują urazy (szczególnie starsze, źle traktowane koty, które bywają potężniejsze od przeciętnych nekomatów). W celu dokonania aktów zemsty, nekomata często kontrolował zmarłych krewnych dręczyciela, nawiedzając ich, dopóki nie został udobruchany jedzeniem, przeprosinami i uwagą.
Niektóre japońskie legendy mówią, że nekomata jest w stanie zmienić swą postać i przybrać postać człowieka. Jednakże w przeciwieństwie do częściej spotykanego nekomusume, kobiety-nekomaty zwykły wyglądać starzej, mieć złe nawyki, czy nałogi i zawsze rozsiewały nastrój grozy oraz paniki wokół siebie, co mogło doprowadzić żyjących blisko nich ludzi do choroby czy spowodować zarazę.

</doc>
<doc id="598586" url="https://pl.wikipedia.org/wiki?curid=598586" title="Arkadij Kielepowski">
Arkadij Kielepowski

Arkadij Ippolitowicz Kielepowski (ros. "Аркадий Ипполитович Келеповский"; ur. 1869 lub 1870, zm. 29 listopada 1925) – rosyjski działacz państwowy, gubernator.
Urodził się w 1869 lub 1870 roku. Wyznawał prawosławie. Absolwent Cesarskiego Uniwersytetu w Moskwie. Przed 1906 rokiem pracował w kancelarii moskiewskiego generał-gubernatora. W latach 1906–1909 pełnił stanowisko wicegubernatora w guberni włodzimierskiej. Od 1909 roku na analogicznej pozycji w guberni inflanckiej. Między 1912 a 1914 rokiem był gubernatorem lubelskim, pomiędzy 1914 a 1916 - inflanckim, zaś w okresie 1916–1917 – charkowskim. Posiadał IV rangę cywilną (rzeczywistego radcy stanu) i dworską (kamergera). Od 1921 roku przebywał w Królestwie SHS w Nowym Sadzie, gdzie był przewodniczącym rosyjskiej kolonii. Zmarł 9 listopada 1925.

</doc>
<doc id="598588" url="https://pl.wikipedia.org/wiki?curid=598588" title="Mieczysław Waśkowski">
Mieczysław Waśkowski

Mieczysław Waśkowski (ur. 13 sierpnia 1929 w Kiedrzynie, zm. 14 listopada 2001 w Warszawie) – polski aktor i reżyser filmowy.
Życiorys.
W 1950 otrzymał świadectwo dojrzałości w IV Liceum Ogólnokształcącym im. Henryka Sienkiewicza w Częstochowie.
W 1956 ukończył reżyserię na Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
Był członkiem PZPR; wieloletni sekretarz POP PZPR przy PRF "Zespoły Filmowe", członek Komitetu Kinematografii (1987–1989).
Zmarł 14 listopada 2001 w Warszawie i został pochowany na Cmentarzu Komunalnym Północnym na Wólce Węglowej.

</doc>
<doc id="598589" url="https://pl.wikipedia.org/wiki?curid=598589" title="Bawet">
Bawet

Bawet, bawecik (fr. "bavette" – śliniak) – część wierzchniej sukni damskiej w XVIII wieku, głównie używana w sukni "à la francaise". Trójkątny płat tkaniny, rodzaj chusteczki zdobiony haftami, taśmami, pikowaniami, bądź charakterystycznymi kokardami echelle. Przypinany z przodu i zasłaniający gorset, ostro zakończony na dole.
W XIX i XX wieku był to stanik sukni lub bluzki, luźny, opadający z przodu, ujęty w szeroki pasek.
W XX wieku nazywano tak górną, przednią część spodni lub spódnicy, stosowanej głównie w odzieży dziecięcej i roboczej.

</doc>
<doc id="598590" url="https://pl.wikipedia.org/wiki?curid=598590" title="Shahriar Shafiq">
Shahriar Shafiq



</doc>
<doc id="598591" url="https://pl.wikipedia.org/wiki?curid=598591" title="Hosingen">
Hosingen

Hosingen − gmina i małe miasteczko w północnym Luksemburgu, w dystrykcie Diekirch, w kantonie Clervaux.
W 2005 roku, miasto Hosingen, które znajduje się na południu gminy, zamieszkiwało 761 osób. Inne miejscowości w gminie: Bockholtz, Dorscheid, Neidhausen, Rodershausen, Untereisenbach oraz Wahlhausen.

</doc>
<doc id="598592" url="https://pl.wikipedia.org/wiki?curid=598592" title="U.S. Cremonese">
U.S. Cremonese



</doc>
<doc id="598593" url="https://pl.wikipedia.org/wiki?curid=598593" title="Sinchi Roca">
Sinchi Roca

Sinchi Roca Inca (kecz. Zinchi Ruq'a) – na wpół legendarny władca Inków i drugi Sapa Inca, władca Cuzco z pierwszej dynastii Húrin (drugim władcą Cuzco ze strony dynastii Hanan był Inca Rug'a), starszej linii królewskiego rodu Inków, syn mitycznego założyciela państwa inkaskiego, ówcześnie obejmujące jedynie niewielki obszar w dolinie Cuzco i dynastii królewskiej, Manco Capaca oraz Mamy Ocllo.
Według Juana de Betanzosa Sinchi Roca nie miał rodzeństwa. Sinchi stworzył podwaliny pod przyszłe imperium inkaskie, tworząc jeszcze prymitywne struktury władzy na terenach wokół Cuzco. Dzięki politycznym umiejętnościom zjednywał i przyłączał sąsiednie szczepy w struktury swojego państwa. Według relacji de la Vegi poszerzył granice państwa o kilka prowincji: pomiędzy Calla Huayą a królewską drogą do Uma suya. Według przekazów panował 30 lat. Jego następcą był Lloque Yupanqui. 

</doc>
<doc id="598594" url="https://pl.wikipedia.org/wiki?curid=598594" title="A.C. Monza Brianza 1912">
A.C. Monza Brianza 1912



</doc>
<doc id="598595" url="https://pl.wikipedia.org/wiki?curid=598595" title="Untereisenbach">
Untereisenbach

Untereisenbach (luks. "Ënnereesbech" lub "Eesbech") – małe miasteczko w północnym Luksemburgu, w gminie Hosingen. W 2005 roku miasteczko zamieszkiwało 217 osób.

</doc>
<doc id="598596" url="https://pl.wikipedia.org/wiki?curid=598596" title="Wahlhausen (Luksemburg)">
Wahlhausen (Luksemburg)

Wahlhausen (luks. "Wuelessen") – małe miasteczko w północnym Luksemburgu, w gminie Hosingen. W 2005 roku miasteczko zamieszkiwało 231 osób.

</doc>
<doc id="598599" url="https://pl.wikipedia.org/wiki?curid=598599" title="Bagnolette">
Bagnolette

Bagnolette – w XVIII wieku mały, damski kapturek, wiązany pod brodą, z marszczonym denkiem. Niekiedy marszczony również z boku i opatrzony krótką pelerynką, opadającą na ramiona.

</doc>
<doc id="598600" url="https://pl.wikipedia.org/wiki?curid=598600" title="Stanisław Rembek">
Stanisław Rembek

Stanisław Edmund Rembek (ur. 6 lipca 1901 w Łodzi, zm. 21 marca 1985 w Warszawie, urodzony jako "Ehrenberg") – polski pisarz, nauczyciel, działacz konspiracyjny, tłumacz, żołnierz Armii Krajowej.
Życiorys.
Stanisław Rembek urodził się w Łodzi 6 lipca 1901 roku. Ojcem był kierownik robót budowlanych Edmund Ehrenberg, matką Kazimiera z Osmanowiczów. Rodzina mieszkała wówczas w Łasku. W 1909 roku Ehrenbergowie przeprowadzili się do Piotrkowa Trybunalskiego, gdzie Stanisław uczęszczał najpierw do gimnazjum rosyjskiego, a następnie do Gimnazjum im. Henryka Dąbrowskiego. Był aktywnym harcerzem, redagował szkolną gazetę „Razem”. Od końca 1914 zaczął prowadzić dziennik. W 1918 wstąpił do tajnej Polskiej Organizacji Wojskowej. W 1919 przerwał naukę i wstąpił jako ochotnik do Wojska Polskiego. Został kanonierem w 1. Baterii 10. Kaniowskiego Pułku Artylerii Lekkiej. Brał udział w wojnie polsko-bolszewickiej. Do rezerwy przeszedł 17 stycznia 1921 roku Uczestnik wojny obronnej 1939. W czerwcu 1921 zdał maturę w Gimnazjum im. Bolesława Chrobrego w Piotrkowie Trybunalskim.
Z wykształcenia historyk, absolwent Uniwersytetu Warszawskiego. Studiował również dziennikarstwo w Szkole Nauk Politycznych w Warszawie. W 1921 roku wstąpił do Związku Niezależnej Młodzieży Socjalistycznej. Debiutował na łamach pisma „Ognisko” w 1922 roku. Najpierw w marcu ukazał się jego artykuł "Duch wolności w konstytucji 17 marca 1921 r.", następnie powieść młodzieżowa w odcinakach "Ekspedycja karna". Podjął też współpracę z „Kurierem Gnieźnieńskim”, na którego łamach ukazały się opowiadania "Pytanie" i "Dojrzałe kłosy". Od 1923 współpracował z dziennikiem PPS „Robotnik”. Został członkiem Związku Zawodowego Literatów Polskich, poznał też pisarzy zrzeszonych w PEN Clubie.
W latach 1924–1938 był nauczycielem polonistą, najpierw w gimnazjum żeńskim w Radomiu, potem w Szkole Handlowej w Piotrkowie Trybunalskim. Mieszkał też i uczył Łęczycy i Równem na Wołyniu. W 1928 roku odbył podróż po Europie. Przebywał w Czechosłowacji, Austrii, Włoszech i Francji. Był zatrudniony jako kreślarz w biurze budowlanym w Algierii. Przyjaźnił się z zoologiem Augustem Dehnelem i jego żoną. W 1932 ukończył w Zambrowie kurs oficerski w stopniu podporucznika. W 1935 ożenił się z Marią z Dalewskich Dehnelową.
We wrześniu 1939 roku brał udział w obronie Warszawy. Czas okupacji spędził w Grodzisku Mazowieckim przy ul. Plantowej, a wnikliwe opisy codziennego życia tamtych lat zawarł w wydanym pośmiertnie "Dzienniku okupacyjnym". W konspiracji uczestniczył w tajnym nauczaniu. Był związany z Polskimi Socjalistami, ukrywał Żydów, został członkiem Armii Krajowej.
W 1949 na łamach Biblioteki Rolnika Polskiego ukazały się "Opowiadania" Nikołaja Gogola w przekładzie Rembeka. W 1958 roku pisarz został członkiem PEN-Clubu. Po wojnie okresowo jego twórczość była objęta zakazem publikacji, m.in. w okresie stalinowskim. Wówczas to żyjącemu w biedzie pisarzowi pomógł Bolesław Piasecki, który też spowodował w 1956 roku druk w Instytucie Wydawniczym PAX zbioru opowiadań "Ballada o wzgardliwym wisielcu oraz dwie gawędy styczniowe". Dzieło to zawiera dedykację: „Bolesławowi Piaseckiemu jako ubogi dowód pamięci o wytrwałej pomocy okazanej w najcięższej epoce życia poświęcam”. Pochowany został na cmentarzu Powązkowskim (kwatera 297-3-25).
Życie prywatne.
Był żonaty z Marią z domu Dalewską, córką Adolfa Dalewskiego. Miał dwie córki: Zdzisławę i Marutę. Pasierbicą pisarza jest Maria Magdalena Stępniewska, która przygotowała do druku dwa jego pośmiertnie wydane dzienniki.
Upamiętnienie.
Postać pisarza została ukazana w filmie dokumentalnym Jana Sosińskiego „Rembek”, wyprodukowanym w 1993.
Ulice Stanisława Rembeka znajdują się w Piotrkowie Trybunalskim i Grodzisku Mazowieckim.
Ekranizacje.
Na podstawie powieści "Wyrok na Franciszka Kłosa" Andrzej Wajda nakręcił film pod tym samym tytułem. Juliusz Machulski na motywach opowiadań "Przekazana sztafeta" oraz "Igła wojewody" zrealizował film "Szwadron".

</doc>
<doc id="598601" url="https://pl.wikipedia.org/wiki?curid=598601" title="Alfred V. Aho">
Alfred V. Aho

Alfred Vaino Aho (ur. 9 sierpnia 1941 w Timmins w Ontario) – kanadyjski informatyk fińskiego pochodzenia, fizyk i elektrotechnik najbardziej znany ze swoich teoretycznych prac nad językami programowania, kompilatorami, teorią automatów i algorytmiką, oraz książek poświęconych sztuce programowania komputerów.
W 1963 ukończył z tytułem bakałarza studia na Uniwersytecie w Toronto, następne stopnie "master" oraz doktorski uzyskał na Uniwersytecie Princeton w USA. Po studiach od 1967 pracował w Bell Labs, gdzie wcześniej pracował także na letnich stażach.
W 1977 współtworzył język AWK oraz programów systemu UNIX. Wniósł do Uniksa szereg wdrożeń wyrażeń regularnych, m.in. we wspomnianym języku AWK oraz narzędziu egrep. Brał udział w opracowaniu wielu podręczników z dziedziny informatyki teoretycznej, w szczególności w zakresie: algorytmiki, teorii kompilacji, baz danych i programowania. W swojej pracy doktorskiej stworzył gramatykę indeksową oraz automat z zagnieżdżonym stosem jako model rozszerzający moc języków bezkonekstowych.
Od 1995 wykłada na nowojorskim Uniwersytecie Columbia. Zaprzyjaźniony z Brianem Kernighanem, z którym razem studiował oraz pracował w Bell Labs.
Nagrody.
W 1984 został "Bell Labs Fellow", dwa lata później "Fellow of AAAS". W 1988 został "IEEE Fellow", a w 1996 "ACM Fellow". Jest członkiem amerykańskiej "National Academy of Engineering" (NAE). 
W 2003 roku otrzymał przyznawany przez IEEE Medal Johna von Neumanna. W 2017 razem z Johnem Hopcroftem i Jeffreyem Ullmanem otrzymał "C&amp;C Prize" przyznawaną przez firmę NEC. W 2020 został wraz z Ullmanem wyróżniony przyznawaną przez ACM Nagrodą Turinga za rok 2020.

</doc>
<doc id="598603" url="https://pl.wikipedia.org/wiki?curid=598603" title="Przemysłowe Centrum Optyki S.A.">
Przemysłowe Centrum Optyki S.A.



</doc>
<doc id="598604" url="https://pl.wikipedia.org/wiki?curid=598604" title="Munshausen">
Munshausen

Munshausen − gmina i małe miasteczko w północnym Luksemburgu, w dystrykcie Diekirch, w kantonie Clervaux.
W 2006 roku, miasto Munshausen, które stanowi centrum gminy, zamieszkiwało 159 osób. Inne miejscowości w gminie: Drauffelt, Siebenaler, Roder oraz Marnach.

</doc>
<doc id="598605" url="https://pl.wikipedia.org/wiki?curid=598605" title="Bitwa pod Kokenhuzą">
Bitwa pod Kokenhuzą



</doc>
<doc id="598606" url="https://pl.wikipedia.org/wiki?curid=598606" title="Porcelana sewrska">
Porcelana sewrska

Porcelana sewrska – wyroby z porcelany, produkowane do dziś w manufakturze w Sèvres.
Historia.
W 1740 dzięki Ludwikowi XV i markizie Pompadour powstała manufaktura porcelany w Vincennes, którą od 1745 zarządzał Charles Adam. W 1753 manufaktura otrzymała miano "Manufacture Royale de Porcelaine" i zyskała wysokiej klasy specjalistów. Nowe wzory projektował znany rzeźbiarz Étienne Maurice Falconet. Zatrudniono 46 specjalnie dobranych, wyszkolonych dziewcząt, znających zasady malowania wzorów na porcelanie oraz potrafiących wyrabiać porcelanowe kwiaty.
Początkowo manufaktura wytwarzała tzw. miękką porcelanę, ale dzięki odkryciu z 1768 w Sèvres zaczęto dwa lata później produkcję twardej porcelany. W 1756 manufaktura została przeniesiona przez Ludwika XV do specjalnie w tym celu wzniesionych budynków w Sèvres.
W tym samym roku Jean Hellot uzyskał nowy kolor podstawowy dla porcelany, tzw. "rose Pompadour", czyli "róż Pompadour", używany od tej pory na szeroką skalę, zarówno do wyrobu naczyń, jak i bibelotów. Niebawem markiza wystarała się u króla o monopol na wyroby z Sèvres i odtąd żadne inne przedsiębiorstwa we Francji nie mogły wyrabiać eleganckiej porcelany, a szczególnie o takich samych wzorach i zdobieniach. W 1759 manufaktura przeszła pod kontrolę królewską, a następnie cesarską i państwową.
Do dziś przetrwało wiele wyrobów Królewskiej Manufaktury, które można oglądać m.in. w Musée National de Ceramique w samym Sèvres, a także w Wallace Collection w Londynie oraz Muzeum porcelany w Kuskowie.

</doc>
<doc id="598608" url="https://pl.wikipedia.org/wiki?curid=598608" title="Drauffelt">
Drauffelt

Drauffelt (luks. "Draufelt") – wieś w północnym Luksemburgu, w gminie Munshausen. Wieś zamieszkują 143 osoby.

</doc>
<doc id="598609" url="https://pl.wikipedia.org/wiki?curid=598609" title="Jobriath">
Jobriath

Jobriath, właściwie Bruce Wayne Campbell (ur. 14 grudnia 1946 w Filadelfii – zm. 3 sierpnia 1983 w Nowym Jorku) – piosenkarz glamrockowy, tworzący w latach 1973-1974, wokalista grupy "Creatures."
Życiorys.
U Jobriatha widoczne są inspiracje muzyką poważną, kabaretową oraz zespołami brytyjskiej inwazji. Jego występy charakteryzowała kameralność, efekciarstwo częstokroć idące w stronę agresywnej obyczajowej prowokacji. Artystą zainteresowała się wytwórnia Elektra. Z czasem, Jobriath zaczął być kojarzony jako symbol amerykańskiego glam rocka, a jego popularność wzrastała, lecz sprzedaż jego płyt była zaskakująco niska. Do tego dołączył kryzys osobisty i uzależnienie od narkotyków. W roku 1983 Jobriath zmarł na AIDS.
Twórczość.
Twórczość Jobriatha już u współczesnych spotkała się z ostrą krytyką. Zarzucano mu kiczowatość i powielanie stylu Davida Bowiego. Jednym z powodów odrzucenia była również niechęć publiki do seksualnych wybryków Jobriatha oraz jego bezpruderyjnych homoseksualnych manifestów. Ponadto Jobriath znalazł się na pierwszym miejscu 100 najgorszych wokalistów w historii rocka. Dziś wielu wybitnych współczesnych artystów sceny muzycznej przyznaje się do fascynacji muzyką tego piosenkarza. Twórczość Jobriatha wciąż pozostaje jednak bardzo mało znana, a jego płyty stanowią rarytas.
Inspiracje w kulturze.
Życie Jobriatha stało się inspiracją do filmu "Idol", w którym alter-ego zapomnianego gwiazdora nosi nazwisko Maxwell Demon.

</doc>
<doc id="598610" url="https://pl.wikipedia.org/wiki?curid=598610" title="Ignition (album The Offspring)">
Ignition (album The Offspring)

Ignition – drugi album punkrockowejowej grupy The Offspring wydany w 1992 roku przez wytwórnię Epitaph Records.
Lista utworów.
Wszystkie utwory, z wyjątkiem pierwszego i jedenastego, są autorstwa Dextera Hollanda i Kevina Wassermana.

</doc>
<doc id="598612" url="https://pl.wikipedia.org/wiki?curid=598612" title="Marnach">
Marnach

 
Marnach (luks. "Maarnech") – małe miasteczko w północnym Luksemburgu, w gminie Munshausen. W 2005 roku miasteczko zamieszkiwało 441 osób. Niedaleko miasteczka znajduje się rozgłośnia Radia Luksemburg.

</doc>
<doc id="598613" url="https://pl.wikipedia.org/wiki?curid=598613" title="Interwencja">
Interwencja



</doc>
<doc id="598614" url="https://pl.wikipedia.org/wiki?curid=598614" title="Nagroda literacka Rady Nordyckiej">
Nagroda literacka Rady Nordyckiej

Nagroda literacka Rady Nordyckiej – nagroda literacka przyznawana corocznie od 1962 przez rządy Radę Nordycką. Nagrodę otrzymuje dzieło literackie napisane w dowolnym języku krajów nordyckich (niekoniecznie w skandynawskim), do tej pory uhonorowane były zarówno powieści, jaki zbiory poezji, dramatów, esejów czy opowiadań.
Celem inicjatywy jest zwiększenie zainteresowania literaturą i językiem krajów nordyckich oraz zacieśnienie współpracy kulturalnej.
W 1962 roku wysokość nagrody wynosiła 50.000 DKK, w 1995 roku wzrosła ona do 350.000 DKK.

</doc>
<doc id="598616" url="https://pl.wikipedia.org/wiki?curid=598616" title="Prefektura Toyama">
Prefektura Toyama

 – prefektura w Japonii, w regionie Chūbu, na wyspie Honsiu ("Honshū"). Jej stolicą jest miasto Toyama.
Położenie.
Prefektura leży w środkowej części wyspy Honsiu w regionie Chūbu nad zatoką Toyama (Morze Japońskie). Graniczy z prefekturami: Ishikawa od zachodu, Gifu od południa, Nagano i Niigata od wschodu. Najwyżej położonym miejscem w prefekturze jest góra Tate (Tate-yama, 3 015 m n.p.m.). Do terytorium prefektury należą przybrzeżne wyspy m.in.: Abu, Kara oraz skała Otoko.
Historia.
Prefektura Toyama leży na terytorium historycznej prowincji Etchū.
Miasta.
Miasta prefektury:
Przemysł i rolnictwo.
Prefektura Toyama należy do najbardziej uprzemysłowionych regionów wybrzeża Morza Japońskiego. Na silny rozwój przemysłu miała wpływ m.in. tania energia z licznych rzek górskich. W Kurobe znajduje się największa w Japonii zapora – zapora Kurobe. Obecnie głównymi gałęziami przemysłu są: farmaceutyczny, części elektronicznych, robotyki, informatyki, maszynowy i wyrobów metalowych (aluminium i miedź). Szczególnie rozwija się przemysł biotechnologiczny, wykorzystujący 300-letnią tradycję swojej medycyny. 
Prefektura jest znana z produkcji wysokiej jakości odmian ryżu i – największej w Japonii – cebul tulipanowych (28 odmian). Pod koniec kwietnia duże obszary wiejskie, szczególnie w regionie Tonami, tworzą dywany tych kwiatów.

</doc>
<doc id="598618" url="https://pl.wikipedia.org/wiki?curid=598618" title="Koknese">
Koknese

Koknese (niem. Kokenh(a)usen, ros. Кукейнос, starop. "Kokenhuza") – miasto łotewskie położone w środkowej Łotwie na prawym brzegu rzeki Dźwiny. Ludność miasta wynosi około 3000 mieszkańców.
Znajdują się tu ruiny zamku wzniesionego przez arcybiskupów Rygi.
Miejscowość znana jest głównie ze słynnej bitwy, w której wojska polskie w imponującym stylu pobiły armię szwedzką 23 czerwca 1601.
Zdobyty przez Szwedów w 1625 roku.

</doc>
<doc id="598619" url="https://pl.wikipedia.org/wiki?curid=598619" title="Anja Mittag">
Anja Mittag

Anja Mittag (ur. 16 maja 1985 w Karl-Marx-Stadt) – niemiecka piłkarka, grająca na ataku.
Zdobyła mistrzostwo świata z reprezentacją seniorek w Chinach w 2007, brązowy medal na igrzyskach w Pekinie w 2008, mistrzostwo świata z reprezentacją juniorek (U-20) w 2004 (zdobyła srebrny but i brązową piłkę) i mistrzostwo Europy w 2005. W 2006 z reprezentacją Niemiec wywalczyła Puchar Algarve.

</doc>
<doc id="598621" url="https://pl.wikipedia.org/wiki?curid=598621" title="Troisvierges">
Troisvierges

Troisvierges – gmina i miasteczko w północnym Luksemburgu, w dystrykcie Diekirch, w kantonie Clervaux. Znajduje się tutaj największe wzniesienie w Luksemburgu – Kneiff.
W 2005, miasteczko Troisvierges, które znajduje się na południu gminy, zamieszkiwało 1365 osób. Inne miejscowości w gminie: Basbellain, Drinklange, Hautbellain, Huldange oraz Wilwerdange.
Troisvierges jest znane jako miejsce rozpoczęcia działań wojennych na froncie zachodnim w pierwszej wojnie światowej. 1 sierpnia 1914, niemieccy żołnierze z 69. Pułku Piechoty wylądowali na stacji kolejowej miasta. Naruszyli warunki korzystania przez Niemcy z kolei, a tym samym naruszono neutralność Luksemburga. Zaczął się czteroletni okres okupacji Luksemburga przez siły niemieckie.

</doc>
<doc id="598622" url="https://pl.wikipedia.org/wiki?curid=598622" title="Hypolimnion">
Hypolimnion

Hypolimnion – dolna warstwa w jeziorach.
Warstwa o ustalonej niskiej temperaturze wody. W zależności od głębokości jeziora, waha się w granicach 4 - 7 °C. Wody tam zalegające odznaczają się wysoką żyznością oraz występowaniem deficytów tlenowych. Ze względu na stagnację, woda przez większą część roku nie ma kontaktu z powietrzem atmosferycznym. Następuje tu wzrost koncentracji soli pokarmowych i wydzielają się substancje powstające w procesach gnilnych czyli nie rozłożona w pełni materia organiczna, metan, kwasy organiczne, siarkowodór itp. 
Substancje te zatruwają wody jeziora, prowadząc, w skrajnych przypadkach, do zniszczenia życia w jeziorze. W celu ochrony jezior, oprócz ograniczenia ilości substancji trafiających do jeziora stosuje się metody rekultywacji, takie jak napowietrzanie warstw przydennych lub usuwanie wody z hypolimnionu (Eksperyment kortowski).
W strefie tej rozwijają się beztlenowe fototrofy: 

</doc>
<doc id="598624" url="https://pl.wikipedia.org/wiki?curid=598624" title="Basbellain">
Basbellain

Basbellain (luks. "Kiirchen", niem. "Niederbesslingen") – wieś w północnej części Luksemburgu, w gminie Troisvierges. Według danych na 2012 rok, wieś zamieszkują 164 osoby.

</doc>
<doc id="598625" url="https://pl.wikipedia.org/wiki?curid=598625" title="Drinklange">
Drinklange

Drinklange (luks. "Drénkelt" niem. "Drinklingen") – wieś w północnym Luksemburgu, w gminie Troisvierges. Wieś zamieszkują 124 osoby.

</doc>
<doc id="598626" url="https://pl.wikipedia.org/wiki?curid=598626" title="Hautbellain">
Hautbellain

Hautbellain (luks. "Beesslek", niem. "Oberbesslingen") – wieś w północnym Luksemburgu, w gminie Troisvierges. Wieś zamieszkuje 151 osób.

</doc>
<doc id="598627" url="https://pl.wikipedia.org/wiki?curid=598627" title="Huldange">
Huldange

Huldange (luks. "Huldang", niem. "Huldingen") – wieś w północnym Luksemburgu, w gminie Troisvierges. Wieś zamieszkuje 376 osób.

</doc>
<doc id="598628" url="https://pl.wikipedia.org/wiki?curid=598628" title="Wilwerdange">
Wilwerdange

Wilwerdange (luks. "Wëlwerdang", niem. "Wilwerdingen") – małe miasteczko w północnym Luksemburgu, w gminie Troisvierges. W 2005 roku miasteczko zamieszkiwało 251 osób. Niedaleko miasta znajduje się najwyższy punkt Luksemburga - wzgórze Kneiff (560 m n.p.m.).

</doc>
<doc id="598631" url="https://pl.wikipedia.org/wiki?curid=598631" title="Wojewódzkie centrum zdrowia publicznego">
Wojewódzkie centrum zdrowia publicznego

Wojewódzkie centrum zdrowia publicznego – jednostka organizacyjna działająca przy wojewodzie. Wykonuje zadania wojewody z zakresu opieki zdrowotnej, m.in.:

</doc>
<doc id="598632" url="https://pl.wikipedia.org/wiki?curid=598632" title="Jelena Daniłowa">
Jelena Daniłowa

Jelena Daniłowa (ur. 17 czerwca 1987 w Woroneżu) – rosyjska piłkarka grająca w ataku.
Zaczęła karierę gdy miała 11 lat. Zawodniczka Eniergiji Woroneż i reprezentacji Rosji. Zdobyła złoty medal na mistrzostwach Europy do lat 19 w 2005, została najlepszą zawodniczką i królową strzelców tego turnieju.

</doc>
<doc id="598633" url="https://pl.wikipedia.org/wiki?curid=598633" title="Monika Dryl">
Monika Dryl

Monika Dryl (ur. 12 października 1979 w Białymstoku) – polska aktorka i wokalistka.
Życiorys.
W 2002 ukończyła studia na Akademii Teatralnej w Warszawie. Uczyła się też w Szkole Muzycznej II st. w Warszawie, w klasie śpiewu. Jest wychowanką Studia Piosenki Jerzego Tomzika w Białymstoku.
Jest aktorką Teatru Narodowego w Warszawie. W 2001 została laureatką III nagrody Przeglądu Piosenki Aktorskiej we Wrocławiu oraz I nagrody festiwalu Pamiętajmy o Osieckiej w 2003. Jest założycielką i wokalistką zespołu Themonika quintet, w którym gra także na saksofonie. Wzięła udział w nagraniu płyty "Herbaciane Nonsensy" w radiowym studiu Trójki im. Agnieszki Osieckiej u boku m.in. Ewy Bem, Grażyny Łobaszewskiej, Anny Serafińskiej, Grzegorza Turnaua i Andrzeja Dąbrowskiego.
Grała w filmie "Jasminum" Jana Jakuba Kolskiego.
Uczestniczyła w programach rozrywkowych Polsatu: "Jak oni śpiewają" (2008) i "Twoja twarz brzmi znajomo" (2015).
Życie prywatne.
Z nieformalnego związku z przedsiębiorcą Pawłem Kwiatkowskim ma syna, Antoniego (ur. 2009). W lutym 2023 w rozmowie z portalem Plejada.pl poinformowała o rozstaniu z partnerem, do czego doszło cztery lata wcześniej.

</doc>
<doc id="598634" url="https://pl.wikipedia.org/wiki?curid=598634" title="Stratyfikacja termiczna wody w jeziorze">
Stratyfikacja termiczna wody w jeziorze

Stratyfikacja termiczna wody w jeziorze – układ warstw wody w zbiorniku wodnym różniących się temperaturą. W warunkach naturalnych temperatura wód stojących zależy głównie od głębokości zbiornika, ruchu i mieszania się (miksja) mas wodnych. Znaczna głębokość zbiorników wodnych sprawia, że zmagazynowana w nich woda ma poziome uwarstwienie termiczne spowodowane poziomym zróżnicowaniem temperatury wody, a tym samym jej gęstością.
Jezioro rozdziela się w poziomej strukturze na części, które okresowo prowadzą samodzielną gospodarkę ekosystemową.
Temperatura wody obniża się w kierunku od powierzchni zwierciadła wody do dna w jeziorze i tworzy trzy warstwy:
Przy tym typie stratyfikacji wody tych trzech warstw nie mieszają się ze sobą. Taki układ warstw wody (anotermia) w jeziorze spotyka się latem. Wyrównanie temperatury wody poprzez mieszanie się wody (miksja) w jeziorze w całej toni wodnej od powierzchni do dna występuje w jeziorach strefy umiarkowanej w ciągu roku dwa razy, wiosną i jesienią (cyrkulacja wiosenna i jesienna). Takie jeziora nazywa się dimiktycznymi – miksja ma miejsce dwa razy w roku. Stan jednakowej temperatury w całym słupie wody w jeziorze nazywa się homotermią (homotermia wiosenna i homotermia jesienna). W strefie umiarkowanej występują także jeziora polimiktyczne - płytsze, których wody nie uwarstwiają się. Z uwagi na małą głębokość masa wody jest stale mieszana.
W jeziorach stratyfikowanych – dimiktycznych występuje również stratyfikacja termiczna wody odwróconej (katotermia), gdy wody cieplejsze zalegają pod zimniejszą, czyli w okresie zimy (stagnacja zimowa). Wtedy też tuż pod warstwą lodu, znajduje się woda o temperaturze bliskiej 0 °C, a poniżej dzięki większej gęstości wody, tuż przy dnie zalega woda cieplejsza o temperaturze 4 °C. Dzięki temu fauna i flora w jeziorze mogą przetrwać okres zimowy.
O rodzaju stratyfikacji termicznej wody w jeziorze decyduje położenie geograficzne zbiorników.

</doc>
<doc id="598637" url="https://pl.wikipedia.org/wiki?curid=598637" title="Zgrupowanie Krybar">
Zgrupowanie Krybar

Zgrupowanie Krybar – właściwie Grupa Bojowa „Krybar” – zgrupowanie Armii Krajowej walczące w powstaniu warszawskim, na terenie Powiśla w Rejonie I Obwodu Śródmieście AK od 5 sierpnia do 3 września 1944. 
Grupa Bojowa „Krybar” została utworzona na mocy rozkazu komendanta Rejonu I Obwodu Śródmieście AK 5 sierpnia, z połączenia części dotychczasowych III oraz VIII Zgrupowań oraz oddziału WSOP „Elektrownia”. Dowództwo objął kpt. Cyprian Odorkiewicz „Krybar”. Od 3 września grupa wzmocniona oddziałami ze Starego Miasta otrzymała nazwę Grupa „Powiśle”, której dowództwo objął mjr Stanisław Błaszczak „Róg”. 6 września po upadku Powiśla grupa została rozwiązana.
Organizacja.
W skład grupy bojowej weszły:
Szlak bojowy.
1 sierpnia o godzinie 17.00 oddziały VIII zgrupowania podjęły nieudany, ze względu na przewagę ogniową Niemców, atak na Pałac Namiestnikowski, hotel Bristol i Uniwersytet. 2 i 3 sierpnia toczono walki w celu opanowania Powiśla od Wybrzeża Kościuszkowskiego wzdłuż ul. Tamka do Oboźnej, Nowego Światu i ul. Foksal. Udało się opanować rejon od Nowego Światu wzdłuż ul. Smolnej. Niepowodzeniem zakończył się też atak III zgrupowania na most Poniatowskiego i kolejowy most średnicowy. Zdziesiątkowane oddziały zgrupowania obsadziły Powiśle od mostu Poniatowskiego wzdłuż Solca i ul. Dobrej w kierunku północnym. Sukcesem zakończył się atak na Elektrownię Warszawską. Miało to duże znaczenie psychologiczne, a także strategiczne – energia elektryczna była dostarczana do 5 września.
Po zajęciu Powiśla celem zgrupowania stało się zdobycie silnie ufortyfikowanych budynków Uniwersytetu Warszawskiego. Do przeprowadzenia ataku zbudowano samochód pancerny „Kubuś” i użyto zdobytego na nieprzyjacielu 14 sierpnia transportera opancerzonego Sd.Kfz.251/3 Ausf.D, który najpierw otrzymał nazwę „Jaś”, a później „Szary Wilk”. Ataki podejmowane 23 sierpnia i 2 września zakończyły się niepowodzeniem.
Od 3 do 6 września Niemcy przeprowadzali zmasowane ataki w rejonie Powiśla, w wyniku których oddziały zgrupowania zmuszone były wycofywać się ulicą Foksal na drugą stronę Nowego Światu.
Od 6 września podjęto obronę na odcinku Nowy Świat, Warecka, Poczta Główna. Pozycje te zajmowano do 2 października.
Żołnierze.
W okresie istnienia Zgrupowania Krybar w poszczególnych jego oddziałach zidentyfikowano następujące liczby żołnierzy:
Wśród nich byli m.in.: Krzysztof Boruń, Janina Burska-Toborowicz „Siostra Janina”, Barbara Kieżun, Mieczysław Kluge „Karol”, Stanisław Kopf, Jan Kosek „Janosik”, Jerzy Rachwał, Janusz Paszyński „Machnicki”, Zofia Raciborska, Zdzisław Sadowski i Stanisław Szuttenbach „Longin”, Wacław Jastrzębowski.

</doc>
<doc id="598641" url="https://pl.wikipedia.org/wiki?curid=598641" title="Gorset">
Gorset

Gorset – część ubioru damskiego używana od końca XIV wieku. Podstawowym zadaniem gorsetu było niegdyś głównie usztywnienie korpusu, uwydatnienie biustu, podkreślenie i wysmuklenie linii talii, dziś natomiast gorsety służą także redukcji tkanki tłuszczowej, wzmocnieniu mięśni brzucha, przywróceniu jędrności skóry po np. ciąży. Niekiedy zakładany również przez mężczyzn dla odpowiedniego ukształtowania sylwetki i jako pomoc w ćwiczeniach.
Historia.
Formy gorsetów, materiały wykonania zmieniały się w ciągu wieków tak, jak zmieniała się estetyka i lansowany ideał piękności.
Osobę zajmującą się gorsetami nazywamy gorseciarką.
Gorset w polskim stroju ludowym.
Zwyczaj noszenia gorsetów przez kobiety wiejskie przejęty został ze stroju mieszczek i rozpowszechnił się na wsi na przełomie XVIII i XIX wieku.
Najbardziej zdobne gorsety pochodzą z Mazowsza i z południowych części Polski. Gorsety kobiet z Podegrodzia były czarne, aksamitne i obszywane na szwach kolorowym siutaziem. W miarę rozwoju hafciarstwa wyszywano na nich stylizowane gałązki z barwnych, szklanych koralików i cekinów. Gorsety ze Śląska Cieszyńskiego zdobiono z kolei haftem złotym, a nazywano je „żywotkami” (wyraz pochodzenia słowackiego, odpowiednikiem polskim jest słowo „stanik”).
Gorsety podhalańskie.
Na Podhalu były gorsety o prostszych wzorach, uszyte z tańszych tkanin, ale zamożniejsze gaździny mogły mieć gorsety uszyte z drogocennych tkanin (np. francuski jedwab, brokat itp.) pozyskanych od handlarzy (tureckich ,olejkarzy"), zbójników czy krakowskich mieszczek. Przykłady takich gorsetów można znaleźć w kolekcji Muzeum Tatrzańskiego.
W drugiej połowie XIX wieku pojawia się moda na ozdabianie gorsetów stylizowanymi przedstawieniami ostu i szarotki. Największa popularność tego motywu przypada na początek XX wieku. Wraz z modą na „styl krakowski” zaczęto do podhalańskich gorsetów doszywać błyszczące cekiny i szklane koraliki.
Gorsety krakowskie.
We wsiach na północno-wschodnim obrzeżu Krakowa noszono gorsety sukienne lub aksamitne, zapinane na haftki, zakończone u dołu pleców fałdkami. Ślubne gorsety szyto z brokatów i jedwabnych adamaszków. Gorsety te były bogato zdobione szeregami taśm pasmanteryjnych, jednokolorowymi chwostami, ozdobnymi guzikami, zwłaszcza czerwonymi – imitującymi korale.
Od końca XIX i początku XX wieku upowszechnił się także w innych okolicach, między innymi we wsi Zielonki i w sąsiednich Bronowicach. Jest on podobny do typowego gorsetu krakowskiego, posiada jednak charakterystyczne szlaki chwostów (lub chwastów) wzdłuż zapięcia, za szerokimi pasami dekoracyjnymi. Wykonane są ze złotego bajorka. Podobne chwosty naszyte są także w tyle gorsetu powyżej fałdów.

</doc>
<doc id="598642" url="https://pl.wikipedia.org/wiki?curid=598642" title="German Bowl">
German Bowl



</doc>
<doc id="598643" url="https://pl.wikipedia.org/wiki?curid=598643" title="Jeziorosy">
Jeziorosy

Jeziorosy (lit. "Zarasai") – miasto na Litwie, na Auksztocie, w okręgu uciańskim, siedziba rejonu jezioroskiego, 49 km od Uciany.
Historia.
W latach 1836–1918 Jeziorosy nosiły nazwę "Nowoaleksandrowsk".
Po wycofaniu się Niemców w grudniu 1918 roku miasto zostało zajęte bez walki przez bolszewików.

</doc>
<doc id="598646" url="https://pl.wikipedia.org/wiki?curid=598646" title="Ostra Góra (województwo dolnośląskie)">
Ostra Góra (województwo dolnośląskie)

Ostra Góra (niem. "Nauseney", czes. "Nouzín," od 26.02.1937 "Scharfenberg"; od 1945 r. Jeżowice) – niestandaryzowany przysiółek wsi Pasterka, wyludniona wieś w Polsce położona w województwie dolnośląskim, w powiecie kłodzkim, w gminie Radków.
Położenie.
Ostra Góra to obecnie całkowicie wyludniona wieś leżąca u stóp Błędnych Skał i Ostrej Góry, na wysokości około 550–570 m n.p.m. Przez teren wsi i przejście Ostra Góra / Machovská Lhota prowadzi lokalna droga łącząca Karłów i Machov, nazywana Drogą Machowską.
Nazwa.
Niemiecka nazwa sprzed zmiany w 1937 r. powstała z czeski"ej" postaci "Nuzný, Nuzné" ('ubogie, nędzne', z której potem "Nouzín"). Forma ta pojawiła się zapewne w XVI w. jako nazwa przezwiskowa, charakteryzująca pejoratywnie wieś i jej mieszkańców (por. podobne nazwy polskie Nędza, Nędzówka albo Biedaczów) – dzięki zachowanym zapisom źródłowym, wiadomo, że było to przekręcenie nazwy "Lužný, Lužné ("'błotne, kałużne'), która zastąpiła starszą od wsi nazwę strumienia "Lužnicě" (por. 1477 Luzniczi, "Lausney," 1601 "Lauseney," 1787 "Neuseney)".
Historia.
Osada powstała na peryferiach dóbr zamku Homole, razem z nimi w 1477 roku została włączona do Hrabstwa Kłodzkiego. W XVI-XVII wieku była administrowana razem z Pasterką i Ŕeřišnym (Brunnkreis), należała do parafii w Radkowie, następnie do górskiej parafii w Pasterce. Jeszcze na początku XVIII w. było tu zaledwie kilka gospodarstw, pod koniec tego stulecia ich liczba przekroczyła 20, był tu również młyn wodny. Mieszkańcy obok rolnictwa zajmowali się chałupniczo tkactwem. Zabudowa obejmowała dolinę Židovki i jej lewego bezimiennego dopływu, stopniowo obejmowała też Ostrej Góry i stoki łączące te dwa obszary, czyli teren znajdujący się na wysokościach od 540 do 740 m n.p.m. W XVIII w. powstała górna część wsi – Scharffenberg / Vostrá Hora – była administrowana z Karłowa (w połowie XIX w. obejmowała 10 domostw). Starsza, dolna część była kolonią Pasterki (liczyła 31 budynków). W 1910 miejscowość osiągnęła największy stan zaludnienia, to jest 207 osób. Większość mieszkańców stanowili Czesi kłodzcy. Po II wojnie światowej w 1945 roku mimo roszczeń zgłaszanych przez Czechosłowację cały obszar tzw. "czeskiego zakątka" ziemi kłodzkiej znalazł się w granicach Polski. Nastąpiła wtedy wymiana ludności. W miejsce wysiedlonych Niemców i Czechów na Ziemiach Zachodnich osiedlono mieszkańców wschodnich terenów przedwojennej Polski, włączonych do Związku Radzieckiego. Polityka osiedleńcza doprowadziła do bardzo niekorzystnych zmian w regionie Gór Stołowych, Wzgórz Lewińskich i Gór Bystrzyckich. Nowi przybysze nie posiadali umiejętności gospodarowania w trudnych warunkach górskich, jak również nie potrafili kontynuować letniskowych tradycji wsi. Stało się to przyczyną postępującego upadku rolnictwa w tym terenie i wyludniania się wiosek górskich. Toteż takie osady jak: Ostra Góra, Czerwony Strumień, Karłówek, Grodczyn, Leśna i wiele innych zupełnie znikły z mapy Polski. W "czeskim zakątku", także w Ostrej Górze migracje do Niemiec i Czechosłowacji trwały przez pierwsze powojenne dwudziestolecie.
Współczesność.
Obecnie wyludniona wieś przygraniczna, położona w Górach Stołowych na wysokości 650 m n.p.m."," u stóp zachodniego zbocza Ostrej Góry (720 m n.p.m.), na samej granicy polsko-czeskiej. Z dawnej wsi pozostało tylko parę chałup, dzwonnica alarmowa z 1868 roku, fundamenty kilku innych obiektów między innymi szkoły. W jednym z zachowanych budynków mieści się wojskowy ośrodek szkoleniowy (do niedawna Wyższej Szkoły Oficerskiej im. Tadeusza Kościuszki we Wrocławiu, potem Centrum Szkolenia Wojsk Chemicznych i Inżynieryjnych im. gen. Jakuba Jasińskiego we Wrocławiu, obecnie obiekt Ośrodka Szkolenia Piechoty Górskiej „Jodła” w Dusznikach Zdroju). Jesienią 2013 r. na terenie dawnej wsi otwarto ścieżkę dydaktyczną, upamiętniającą dawnych mieszkańców "Nouzína/Nauseney."
W ostatnich latach bytności czeskich mieszkańców dzięki badaniom Jaromira Jecha i Janusza Siatkowskiego udało się zarejestrować bogactwo kultury duchowej "czeskiego zakątka". Niezwykle bogatego materiału (ustnych opowieści) dostarczyła mieszkanka Ostrej Góry Filomena Hornychová.
Turystyka.
Przez teren dawnej wsi prowadzą szlaki turystyczne:

</doc>
<doc id="598648" url="https://pl.wikipedia.org/wiki?curid=598648" title="Lloque Yupanqui">
Lloque Yupanqui

Lloque Yupanqui Inca (kecz. "Inka Leworęczny Księgowy", XIII wiek) – na wpół legendarny władca Inków i trzeci Sapa Inca od ok. 1260 do ok. 1290 roku, z dynastii Húrin, starszej linii królewskiego rodu Inków, syn króla Sinchi Rocy.
Zgodnie z przekazami król ten nie prowadził żadnych wojen zewnętrznych. Jako przyczynę tego faktu podania wymieniają niekiedy szereg rebelii z jakimi musiał się zmierzyć. Przypisuje mu się założenie stołecznego Acllahuasi - klasztoru dziewic Słońca, w którym żyły młode dziewczęta przeznaczone do służby świątynnej oraz wytyczenie publicznego rynku w Cuzco. Legendy wspominają również o niespotykanej brzydocie, jaka cechowała króla.

</doc>
<doc id="598649" url="https://pl.wikipedia.org/wiki?curid=598649" title="Markiza de Prie">
Markiza de Prie

Jeanne Agnès Berthelot de Pléneuf, Markiza de Prie (ur. 1698 w Paryżu, zm. 7 października 1727 w Courbépine) – córka bogatego finansisty Étienne Berthelot de Pléneufa i utrzymanki. Wyszła za mąż w 1713 roku (w wieku 15 lat) za Louisa de Prie, markiza de Plasnes, z którym wyjechała na dwór w Turynie, gdzie on był ambasadorem.
Małżeństwo to miało pomóc jej w zdobyciu upragnionej pozycji. W wieku 21 lat wróciła do Francji i związała się z Ludwikiem IV Henrykiem Burbonem, księciem de Condé, by w ten sposób zdobyć większe możliwości i znajomości. To właśnie książę miał za zadanie wybrać kandydatkę na żonę dla piętnastoletniego Ludwika XV. Na wybór Marii Leszczyńskiej, córki Stanisława Leszczyńskiego, duży wpływ miała właśnie markiza de Prie. 
Królewski ślub odbył się 15 grudnia 1725 roku. Markiza pozostawała na dworze jako jedna z dwunastu dam dworu ("les dames du palais") i miała bezpośredni dostęp do królowej. Próbując zwiększyć wpływy swoje i księcia de Bourbon, popadła w niełaskę króla i została wygnana do swojej rodzinnej posiadłości w Normandii. Rok później popełniła samobójstwo – miała wtedy 29 lat.

</doc>
<doc id="598650" url="https://pl.wikipedia.org/wiki?curid=598650" title="Szkudy">
Szkudy

Szkudy (lit. "Skuodas") – miasto na Litwie, położone w okręgu kłajpedzkim, 80 km od Kłajpedy i 2 km od granicy z Łotwą.
Historia.
Za zgodą króla Polski Zygmunta Augusta, Jan Hieronimowicz Chodkiewicz lokował miasto w XVI wieku. W czasie potopu szwedzkiego 18 maja 1658 roku rotmistrz husarski Samuel Komorowski stoczył pod miastem nierozstrzygniętą bitwę z armią feldmarszałka Roberta Douglasa, który został zmuszony do rezygnacji z ataku na Żmudź. Miasto zostało skonfiskowane Sapiehom za udział w powstaniu listopadowym. Na mapie z 1918 nazwa miejscowości Schoden. Zniszczone w czasie II wojny światowej.

</doc>
<doc id="598652" url="https://pl.wikipedia.org/wiki?curid=598652" title="Machinacja">
Machinacja

Machinacja lub przekręt – oszustwo polegające na wzbudzeniu u kogoś zaufania, a następnie wykorzystanie tego zaufania do wyłudzenia pieniędzy lub innych składników majątku. Osoba wzbudzająca fałszywe zaufanie zwykle działa na jedną z ludzkich cech charakteru, zarówno negatywnych, jak i pozytywnych, takich jak: pycha i chciwość, ale też empatia i altruizm. 
Machinacja przybiera różne formy – począwszy od bezpośredniego wzbudzania zaufania poprzez kontakty osobiste, przez wysyłanie maili i tradycyjnych listów, po skomplikowane technicznie zabiegi z użyciem usług internetowych.
Machinacja listowa.
Współcześnie najczęstszą formą machinacji (ang. "scamu") jest masowa korespondencja w formie tradycyjnej lub elektronicznej – odmiana spamu.
Typowy mechanizm polega na proponowaniu ofierze udziału w ogromnych zyskach w zamian za rzekome pośrednictwo wymagające zainwestowania proporcjonalnie niewielkich własnych środków w różnego rodzaju koszty operacyjne. Opłaty ponoszone przez ofiarę są w rzeczywistości przechwytywane przez oszusta, który następnie znika, nie dokonując ostatecznie żadnej wpłaty na rzecz ofiary. Oszust wciela się zwykle w postać spadkobiercy, wcześniej oszukanego przedsiębiorcy, potomka ofiary zamachu stanu itp.
Internet.
Inną formą machinacji jest "scam", zjawisko dotyczące stron WWW oferujących wysokie zyski lub bardzo wartościowe informacje najczęściej w zamian za niewielki wkład inwestycyjny (HYIP). Może to być również wypełnianie ankiet, wprowadzanie danych on-line, jak i odbieranie reklam w poczcie elektronicznej (GPT).
Istnieje również dużo agencji matrymonialnych (głównie na terenie Rosji), których celem jest zwerbowanie jak największej liczby osób ("scam victim") w celu wyłudzania od nich pieniędzy na rzekome wizy oraz podróże dla pięknych kobiet poznanych za pomocą internetu. Przy rejestracji na tego rodzaju stronach jest wymagany adres poczty elektronicznej, więc jest ona często przyczyną dużej liczby spamu w skrzynce.
W niektórych przypadkach strona początkowo płaci, żeby później, przekształcając się w "scam", przynieść większe zyski. Po krótkim czasie "scam" znika z sieci lub ogłasza zmianę właściciela, która w rzeczywistości niekoniecznie nastąpiła.

</doc>
<doc id="598653" url="https://pl.wikipedia.org/wiki?curid=598653" title="Donald Barthelme">
Donald Barthelme

Donald Barthelme (ur. 7 kwietnia 1931 w Filadelfii, zm. 23 lipca 1989 w Houston), amerykański pisarz, autor powieści i krótkich opowiadań.
Debiutował na początku lat 60. Wcześniej pracował jako reporter i redaktor w różnych czasopismach, w latach 1961 - 1962 był dyrektorem muzeum w Houston, publikował krótkie teksty na łamach "New Yorkera". Pierwszy zbiór jego opowiadań, zatytułowany "Come Back, Dr. Caligari", ukazał się w 1964.
W swoich opowiadań Barthelme, zaliczany do grona literackich postmodernistów, w surrealistyczny i nierzadko groteskowy sposób, ukazywał otaczającą go rzeczywistość. Parodiował stereotypy myślowe amerykańskiego społeczeństwa i eksperymentował na językowych kliszach kultury masowej, swobodnie mieszając wątki oraz opierając swe utwory na systemie absurdalnych skojarzeń. W ten sposób wyrażał przekonanie o fragmentarycznym charakterze "realnego" świata.
Jego powieści cieszyły się mniejszym powodzeniem i uznaniem krytyków. Najciekawsze z nich to "Królewna Śnieżka", nawiązująca do znanej baśni oraz "Król", będący uwspółcześnioną (akcja książki rozgrywa się podczas II wojny światowej), pastiszową wersją legendy o Królu Arturze i Rycerzach Okrągłego Stołu.

</doc>
<doc id="598654" url="https://pl.wikipedia.org/wiki?curid=598654" title="Eurobowl">
Eurobowl

Eurobowl był to do 2013 roku mecz finałowy European Football League a od 2014 do 2019 roku "BIG6 Europe".
Historia.
Pierwszy Eurobowl odbył się w dniach 9-16 sierpnia 1986 roku i miał formę turniejową. Wśród uczestników było osiem drużyn z siedmiu różnych krajów europejskich. Trofeum zwane "Golden Helmet" ufundowane zostało przez NFL. W latach 1989-1999 zwycięzca otrzymywał trofeum zwane "Ulrico-Lucarelli-Trophy". 

</doc>
<doc id="598655" url="https://pl.wikipedia.org/wiki?curid=598655" title="Joseph Barnett">
Joseph Barnett



</doc>
<doc id="598661" url="https://pl.wikipedia.org/wiki?curid=598661" title="Ostra Góra (Góry Stołowe)">
Ostra Góra (Góry Stołowe)

Ostra Góra (niem. "Scharfenberg") – szczyt (720 m n.p.m.) w południowo-zachodniej Polsce, w Sudetach Środkowych, w paśmie Gór Stołowych.
Wzniesienie położone na terenie Parku Narodowego Gór Stołowych, w środkowo-zachodniej części pasma Gór Stołowych, około 2,1 km na południowy zachód od miejscowości Pasterka, po północno-wschodniej stronie od Błędnych Skał.
Góra zbudowana z górnokredowych piaskowców, o stromym północnym i zachodnim zboczu i wyraźnie podkreślonym, ostrym wierzchołku. Wzniesienie w całości porośnięte lasem świerkowym regla dolnego, z domieszką drzew liściastych. U podnóża zachodniego zbocza góry pozostałość po wyludnionej wsi Ostra Góra.

</doc>
<doc id="598672" url="https://pl.wikipedia.org/wiki?curid=598672" title="Front Zabajkalski">
Front Zabajkalski

Front Zabajkalski (ros."Забайкальский фронт") – związek operacyjno-strategiczny Armii Czerwonej o kompetencjach administracyjnych i operacyjnych na wschodnim terytorium ZSRR, działający w czasie II wojny światowej. 
Formowania i walki.
Utworzony został 15 września 1941 w celu odparcia ewentualnego uderzenia na Dalekim Wschodzie. 
Przeformowany w lipcu i sierpniu 1945 roku w związku z przygotowaniem operacji przeciw Japonii. 
Front Zabajkalski rozwinął się na zachodniej granicy Mandżurii pod dowództwem marszałka Rodiona Malinowskiego. Na przełomie sierpnia i września wraz z 1 i 2 Frontem Dalekowschodnim, Flotą Oceanu Spokojnego i Amurską Flotyllą Wojskową przeprowadził operację kwantuńską przeciwko japońskiej Armii Kwantuńskiej.

</doc>
<doc id="598673" url="https://pl.wikipedia.org/wiki?curid=598673" title="Alfred Gansiniec">
Alfred Gansiniec

Alfred Gansiniec ps. Ferdek (ur. 29 października 1919 w Giszowcu, zm. 20 marca 1999 w Katowicach) − polski hokeista, trener, olimpijczyk i wychowawca śląskiej młodzieży.
Pochodził z biednej robotniczej rodziny. Przygodę z hokejem rozpoczął już w dzieciństwie na stawach w Giszowcu (obecnie dzielnicy Katowic) na własnoręcznie zrobionym sprzęcie. Drewniane buty z drutem u spodu służyły za łyżwy. Latem zbierał gałęzie, z których robił kije na sezon zimowy. Był pierwszym, który wprowadził letnią zaprawę kondycyjną dla hokeistów. Zawodnik grający jako środkowy napastnik, a pod koniec kariery jako obrońca. Zawodnik OMP Giszowiec, Polonii Janów, Siły Giszowiec, Górnika Janów, Górnika Katowice i Fortuny Wyry.
W reprezentacji Polski wystąpił 47 razy zdobywając 15 bramek. W 1948 wziął udział w Zimowych Igrzyskach Olimpijskich w St. Moritz i w Zimowych Igrzyskach Olimpijskich 1952 w Oslo. Wystąpił również w mistrzostwach świata w RFN w 1955. Po zakończeniu kariery zawodniczej trener (m.in. Naprzodu Janów, Zagłębia Sosnowiec). W 1959 prowadził reprezentację Polski.

</doc>
