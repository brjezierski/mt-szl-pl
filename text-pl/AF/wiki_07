<doc id="602348" url="https://pl.wikipedia.org/wiki?curid=602348" title="Samuel Edward Konkin">
Samuel Edward Konkin

Samuel Edward Konkin III (ur. 8 lipca 1947, zm. 23 lutego 2004) – libertarianin, anarchoindywidualista, twórca "Nowego Manifestu Libertariańskiego" i orędownik filozofii politycznej, którą nazwał agoryzmem. Był także twórcą terminu minarchizm.
Agoryzm jest odmianą anarchizmu i jest zaliczany do anarchizmu rynkowego.
Życiorys.
W latach 70. i 80. XX wieku był właścicielem apartamentu w budynku przy Siódmej Alei na Long Beach w Kalifornii, jak zwykło to czynić wielu libertarian (włączając J. Neil Schulmana, Victora Komana i innych). W związku z tym faktem nazwano to miejsce Wioską Anarchistów. W tym czasie Konkin przyjaźnił się z Danem Rochrabacherem, który później został Kongresmenem Stanów Zjednoczonych.
W Nowym Libertariańskim Manifeście Konkin objaśniał, w jaki sposób, jego zdaniem, społeczeństwo libertariańskie może się objawić. Mogło to teoretycznie nastąpić w wyniku zgody społeczeństwa na zmniejszanie się wpływu państwa na ich życie w sensie personalnym, społecznym i ekonomicznym oraz przeniesieniu aktywności ekonomicznych obywateli do „szarej strefy” lub na „czarny rynek” (Konkin nazywał je pokojowymi instytucjami rynkowymi), gdzie funkcjonować miały standardowe prawa wolnego rynku. W celu wyjaśnienia swojej teorii, Konkin użył zwrotu counter-economics (kontrekonomia), co można tłumaczyć jako kierunek propagujący idee pokojowej działalności obywateli we wszystkich sferach gospodarki, które do owej pory były zabronione przez rząd (np. prostytucja, handel narkotykami). We wstępie do swojej pracy Konkin podkreślił rolę wybitnych myślicieli libertariańskich: Murraya Rothbarda, Roberta LeFevre oraz Ludwiga von Misesa. W ramach kontrekonomii Konkin wyróżnił cztery rodzaje relacji obywatela z państwem: rynek biały – legalny; rynek szary – czyli działania legalne, ale nie sankcjonowane przez państwo; rynek czarny – działania nielegalne, ale z punktu widzenia etyki libertariańskiej nieszkodliwe; wreszcie rynek czerwony – działania nielegalne i szkodliwe, bo naruszające aksjomaty własności i nieagresji. Tylko ten ostatni jest według Konkina zjawiskiem szkodliwym, a za esencję kontrekonomii uznał rynki szary i czarny – rynek biały umacnia bowiem istniejący system.
Spośród pozostałych przedstawicieli tego kierunku, Konkin wyróżniał się tym, że libertarianizm widział raczej jako krok w lewo. Był założycielem Instytutu Agoryzmu (Agorist Institute) i Ruchu Lewicowych Libertarian (Movement of the Libertarian Left). Powieść J. Neil Schulmana, której oryginalny tytuł brzmi „"Alongside Night"” opiera się właśnie na politycznych ideach Konkina.
Konkin był redaktorem naczelnym i publicystą czasopism: „"New Libertarian Notes"” (w latach 1971–1975), „"New Libertarian Weekly"” (w latach 1975-1978) oraz magazynu „"New Libertarian"” (w latach 1987-1990).

</doc>
<doc id="602350" url="https://pl.wikipedia.org/wiki?curid=602350" title="Anatolikos Olimbos">
Anatolikos Olimbos

Anatolikos Olimbos (nwgr. Ανατολικός Όλυμπος = Wschodni Olimp) to dawna gmina w prefekturze Pieria, Środkowej Macedonii, Grecja. Ośrodkiem administracyjnym była Leptokaria. Gmina liczyła około 10 000 mieszkańców, większość mieszkała w Leptokarii.
Od 1 stycznia 2011 gmina wchodzi w skład gminy Dion-Olimp.

</doc>
<doc id="602351" url="https://pl.wikipedia.org/wiki?curid=602351" title="Samuel konkin">
Samuel konkin



</doc>
<doc id="602352" url="https://pl.wikipedia.org/wiki?curid=602352" title="Wojna rosyjsko-turecka (1674–1681)">
Wojna rosyjsko-turecka (1674–1681)

Wojna rosyjsko-turecka 1674–1681 – wojna pomiędzy Carstwem Rosyjskim a Imperium Osmańskim, wywołana coraz bardziej agresywną postawą Turcji w XVII wieku oraz rosnącymi aspiracjami Rosji po zwycięskiej wojnie z Rzecząpospolitą 1654–1667.
Wybrany w czerwcu na hetmana Ukrainy Lewobrzeżnej Iwan Samojłowicz dążył do połączenia z nią Ukrainy prawobrzeżnej. Po poddaniu się Piotra Doroszenki Turcji, wzrosły wśród Kozaków wrogie mu nastroje. Z coraz większą przychylnością spoglądano na Samojłowycza. Po klęsce tureckiej pod Chocimiem armia rosyjsko-kozacka, wykorzystując kłopoty Turcji w wojnie z Rzecząpospolitą, przekroczyła w roku 1674 Dniepr i zdobyła stolicę lennika Turcji Piotra Doroszenki – Czehryń. W wojnie rosyjsko-tureckiej na początku zaczepnie wystąpili Rosjanie.
Ponieważ Turcja była zaangażowana w wojnę z Polską, więc żadnych działań z jej strony na razie nie prowadzono. Pierwszy przystąpił do działania Piotr Doroszenko, zamierzając odzyskać utraconą stolicę i już wiosną 1676 jego armia licząca 12 000 żołnierzy obległa Czehryń, licząc na pomoc zbliżającej się armii turecko-tatarskiej. Ta jednak całkowicie zaangażowana była w operacje przeciwko wojskom polskim. Zatem zamiast armii tureckiej pod Czehryniem pojawiła się 30-tysięczna armia rosyjsko-kozacka hetmana Samojłowicza i Grigorija Romodanowskiego. Otoczony Doroszeńko skapitulował. Zostawiając w Czehryniu wzmocniony garnizon, armia rosyjsko-kozacka wycofała się na lewy brzeg Dniepru. Sułtan turecki Mehmed IV wyznaczył będącego w tym czasie w niewoli tureckiej Jurija Chmielnickiego na hetmana prawobrzeżnej Ukrainy.
Przykrym dla Rosji zaskoczeniem było zawarcie (17 października 1676) polsko-tureckiego rozejmu w Żurawnie, w następstwie czego latem 1677 potężna armia Ibrahima Szejtana (120000 żołnierzy) znów ruszyła na Ukrainę, ale tym razem przeciw Rosji. Wspomagali ją Tatarzy oraz Kozacy pod wodzą nowego hetmana Jerzego Chmielnickiego. W lipcu 1677, sułtan rozkazał swojej armii by ruszyła w kierunku Czehrynia. Rosyjski garnizon Czehrynia wytrzymał 3-tygodniowe oblężenie, do momentu gdy 7 września armia rosyjsko-kozacka niespodziewanie pobiła Turków w bitwie pod Bużynem. W lipcu 1678 Turcy jeszcze raz uderzyli na podległą Rosji część Ukrainy. Siły osmańskie wsparli Tatarzy, Wołosi i Mołdawianie. Potężna armia (około 200 000 żołnierzy) pod wodzą wielkiego wezyra Kara Mustafy obległa ponownie Czehryń. Armia rosyjsko-ukraińska (120 000 żołnierzy) przebiła się przez tureckie siły osłonowe, nie udało się jej jednak obronić Czehrynia, który padł po zaciętych, trwających miesiąc walkach 11 sierpnia 1678. Rosjanie wycofali się za Dniepr, odpierając przy tym natarcia tureckie, zaś Tatarzy szeroko rozlali się po ziemiach rosyjskiej części Ukrainy. Turcy nie podążyli za wycofującymi się Rosjanami, zadowalając się ich odwrotem.
W latach 1679–1680 Rosjanie koncentrowali się głównie na odpieraniu najazdów tatarskich. W końcu Rosja zapragnęła przerwania trudnej wojny z przeżywającą renesans potęgi Portą Osmańską. Dyplomacja carska nawiązała rozmowy z Krymem, który także nie był zainteresowany nadmiernym wzrostem potęgi tureckiej w tym rejonie. Podbicie całej Ukrainy przez Turcję pozbawiłoby Tatarów podstawowego źródła utrzymania. Zatem chan Murad Girej chętnie przyczynił się do zawarcia traktatu rozejmowego z Rosją podpisanego 13 stycznia 1681 w Bachczysaraju. W marcu 1682 ratyfikował go sułtan Mehmed IV. Dwudziestoletni rozejm bachczysarajski uznawał linię Dniepru za granicę obu państw, z tym, że Kijów z okolicami pozostawał przy Rosji. Zaporoże uznano za władztwo tureckie, zaś obszar między Bohem i Dnieprem miał pozostać niezasiedlonym pustkowiem oddzielającym armie obu stron.
Literatura:

</doc>
<doc id="602355" url="https://pl.wikipedia.org/wiki?curid=602355" title="Mountain Dew">
Mountain Dew

Mountain Dew – napój bezalkoholowy o smaku cytrusowym produkowany przez PepsiCo. Został wynaleziony w Marion (Wirginia) w 1948 roku. Wtedy także został po raz pierwszy sprzedany (w Knoxville w stanie Tennessee).
W Polsce napój pojawił się w 2002 roku i jest wytwarzany przez Pepsi-Cola General Bottlers Poland Sp. z o.o. Dostępny jest w puszkach oraz w butelkach o różnej pojemności.
W październiku 2008 PepsiCo ogłosiło, że z końcem tegoż roku wszystkie logo napojów produkowanych przez firmę oraz niektóre ich nazwy zmienią się. W przypadku Mountain Dew odświeżono logo i wprowadzono nową nazwę – „Mtn Dew”.
W 2018 roku na polskim rynku pojawiła się wersja bezkaloryczna.
W 2019 roku na polski rynek wróciła wersja z zawartością cukru.

</doc>
<doc id="602356" url="https://pl.wikipedia.org/wiki?curid=602356" title="Piłka nożna w Anglii (1928/1929)">
Piłka nożna w Anglii (1928/1929)

Sezon 1928/1929 był 54. w historii angielskiej piłki nożnej.

</doc>
<doc id="602357" url="https://pl.wikipedia.org/wiki?curid=602357" title="Krzysztof Stefan Sapieha">
Krzysztof Stefan Sapieha

Krzysztof Stefan Sapieha (ur. 1590, zm. 9 kwietnia 1627 w Dubrowlanach) – pisarz wielki litewski, starosta lidzki, mścisławski i wilkijski.
Był synem Hrehorego, bratankiem Lwa, bratem Aleksandra Dadźboga. Ochrzczony jako kalwinista, po śmierci ojca dostał się na wychowanie stryja Lwa, który wysłał swoich bratanków do kolegiów jezuickich, co doprowadziło do ich rychłej konwersji na katolicyzm.
Ożenił się z Anną z Hołowczyńskich Sapiehą. Był ojcem Mikołaja Krzysztofa.
Wraz z bratem stryjecznym Janem Stanisławem uczył się w latach 1603–1605 w Kolegium Jezuitów w Braniewie. Dalszą naukę kontynuowali za granicą w Würzburgu, Frankfurcie nad Menem i Paryżu. Do kraju powrócił w 1608.
Brał udział w wyprawie smoleńskiej 1609–1611. W 1613 posłował na sejm. W 1614 otrzymał starostwo lidzkie. W 1616 posłował na sejm. W 1617 roku był marszałkiem Trybunału Głównego Wielkiego Księstwa Litewskiego. W 1621 roku otrzymał starostwo mścisławskie oraz pisarstwo litewskie.
Poseł województwa mścisławskiego na sejm warszawski 1626 roku.

</doc>
<doc id="602362" url="https://pl.wikipedia.org/wiki?curid=602362" title="Ocet balsamiczny">
Ocet balsamiczny

Ocet balsamiczny (wł. "aceto balsamico") – ocet powstający z zagęszczonego moszczu winogronowego poddanego długotrwałemu dojrzewaniu w drewnianych beczkach. Ocet balsamiczny jest dodatkiem do sałatek, sosów, marynat i różnych dań kuchni włoskiej, a także do owoców i deserów.
Oryginalny ocet balsamiczny to prawie całkowicie czarna ciecz, o gęstej konsystencji i słodko-kwaśnym smaku. Od czasów średniowiecza produkowany we Włoszech w rejonie Emilia-Romagna. Długi czas produkowany sposobami domowymi, do masowego użytku na całym świecie wszedł w latach 80. XX wieku, wraz z pojawieniem się wydajnych metod jego produkcji na skalę przemysłową. Dla rozróżnienia, nazwa „Tradycyjny Ocet Balsamiczny” ("Aceto Balsamico Tradizionale") zastrzeżona jest wyłącznie dla wyrobu produkowanego oryginalnymi metodami.
Produkcja.
Tradycyjny ocet balsamiczny produkuje się głównie z winogron odmiany białej Trebbiano lub czerwonej Lambrusco; czasami z innych odmian. Moszcz winogronowy jest gotowany, aż do zmniejszenia objętości wyjściowej o ok. ⅓. Gotowanie podwyższa stężenie cukrów i składników kwasowych zawartych w soku do ok. 40% oraz inicjuje „zbrązowianie” składników, głównie na drodze reakcji Maillarda pomiędzy cukrami i białkami. Zagęszczony sok przelewa się do pierwszej w serii beczki. Beczki wykonane są z różnych gatunków drewna np. dębowego, kasztanowego, wiśniowego czy jałowcowego. Napełnione beczki przechowuje się w warunkach wystawiających je na skrajne warunki klimatyczne. Wysokie letnie temperatury potęgują reakcje zachodzące między zagęszczającymi się cukrami a aminokwasami, co prowadzi do wytworzenia szeregu aromatycznych produktów. W soku zachodzą także procesy fermentacyjne, których produkty i półprodukty, razem z produktami reakcji Maillarda, składają się na unikatowy, silny aromatyczny smak i zapach octu balsamicznego. Parowanie dodatkowo zagęszcza sok i zmniejsza jego objętość (o ok. 10% rocznie), a dojrzewające starsze partie octu uzupełnia się świeższymi, przenosząc całość do kolejnych, coraz mniejszych beczek. Tradycyjny ocet balsamiczny to produkt co najmniej dwunastoletni i by wyprodukować 1 litr tradycyjnego octu balsamicznego potrzeba ok. 145 kg surowych winogron.
W przeciwieństwie do tradycyjnego octu, reakcja fermentacji alkoholowej i reakcja fermentacji octowej w produkcji octu balsamicznego zachodzą równolegle (a nie sekwencyjnie) i powoli w ciągu całego procesu dojrzewania, bo wysokie stężenie cukrów i kwasów, uzyskane po zagęszczeniu soku, hamuje zbyt intensywny wzrost mikroorganizmów odpowiedzialnych za te reakcje. Fermentacje w occie balsamicznym przeprowadzają głównie drożdże z gatunku "Zygosaccharomyces bailii" i "Z. bisporus," naturalnie przystosowane do środowisk o wysokim stężeniu cukrów i kwasów.
Nietradycyjne octy balsamiczne produkowane są masowo i szybciej z mniej zagęszczonych składników. Te lepszych gatunków zawierają domieszkę tradycyjnego octu balsamicznego i dojrzewają przez ok. rok. Najtańsze bywają barwione karmelem i dosładzane cukrem.
Skład.
Tradycyjny ocet balsamiczny zawiera w swoim składzie od 20 do 70% niesfermentowanych cukrów, 8% kwasu octowego, 4% kwasów winowego, jabłkowego i innych nielotnych kwasów, 1% etanolu i do 12% glicerolu, który odpowiada za gęstość i lepkość.

</doc>
<doc id="602363" url="https://pl.wikipedia.org/wiki?curid=602363" title="Terenew">
Terenew

Terenew (ang. "Terreneuvian")
Ziemia na początku kambru.
W początku kambru lądy Ziemi tworzyły pięć dużych platform kontynentalnych (kratonów): Laurencja, Bałtyka, Syberia, Kraton Wschodnio-Azjatycki i południowy superkontynent Gondwana. W tym czasie wzrasta w sposób gwałtowny liczba organizmów, tworzących mineralne części szkieletowe, oraz organizmów drążących osady (syndrom Verdun). Atmosfera ziemska w przybliżeniu zawiera 2% swobodnego tlenu (obecnie 21%), co umożliwia rozwój fauny morskiej. Dla rozwoju życia na lądzie stałym taki udział tlenu jest jednak niewystarczający.
Fauna.
Pod względem fauny terenew to tzw. „kambr przedtrylobitowy”, okres po kambryjskiej eksplozji życia, poprzedzający pojawienie się trylobitów, dominujących stawonogów morskich paleozoiku. W porównaniu ze starszą fauną ediakarańską zwierzęta morskie terenewu odkładają więcej zmineralizowanych części twardych jako elementów oporowych ich otoczki komórkowej. Do budowy szkieletów zwierzęta wykorzystują węglan wapnia (kalcyt).
We wczesnym kambrze pojawiają się przedstawiciele otwornic, obecnie dość rozpowszechnionych. W dużych ilościach występują algi wapienne z prawdziwym jądrem komórkowym. Rozwijają się grupy mięczaków. We wczesnym kambrze są już trzy gromady mięczaków reprezentowane przez: ślimaki, małże i prymitywną gromadę "Monoplacophora" (jednotarczowce).
Gąbki ("Porifera") są reprezentowane w morzach przez trzy gromady (gąbki tworzące kolonie, czyli "Demospongea", "Haylospongea" i gąbki wapienne ("Calcispongea"), do których zalicza się już łącznie dziewięć rzędów. Szeroko rozpowszechnione w morzach są jednokomórkowe promienice z podrzędów "Spumellina" i "Nassellaria". Występują one tak w dużych ilościach, że ich skamieniałe szkielety krzemionkowe tworzą grube osady skalne. Obok występujących już w górnym proterozoiku pierścienic ("Annelida"), opanowują teraz morza szczecioszczękie ("Chaetognatha)" i sikwiaki ("Sipunculida)". Wszystkie tworzą własne rodziny z licznymi rodzajami. Pierścienice są szczególnie licznie reprezentowane przez rodzinę "Serpulidae". Rozwijają się podtypy stawonogów: szczękoczułkowce i skorupiaki. Trylobitokształtne pojawiają się z końcem epoki. Rozwijają się ramienionogi, reprezentowane przez sześć rzędów. Wśród jamochłonów pojawiają się duże meduzy. Do jamochłonów należą także stułbiopławy, bez wykształconych elementów szkieletowych.
Flora.
Na dużą skalę rozpoczyna się biokalcyfikacja, czyli powstawanie raf, ponieważ zwierzęta wodne zaczęły budować swoje szkielety z kalcytu.

</doc>
<doc id="602364" url="https://pl.wikipedia.org/wiki?curid=602364" title="Rejon Xocavənd">
Rejon Xocavənd

Rejon Xocavənd (azer. "Xocavənd rayonu") – według oficjalnego statusu jeden z rejonów w zachodnim Azerbejdżanie. Od początku lat 90. do 2020 roku niemal cały obszar rejonu jednak znajdował się pod kontrolą ormiańską i wchodził w skład nieuznawanego quasi-państwa Górskiego Karabachu. Od czasu porozumienia kończącego działania zbrojne w Górskim Karabachu w listopadzie 2020 roku jedynie północna część obszaru jest kontrolowana przez Ormian z Górskiego Karabachu.

</doc>
<doc id="602365" url="https://pl.wikipedia.org/wiki?curid=602365" title="A-10">
A-10



</doc>
<doc id="602367" url="https://pl.wikipedia.org/wiki?curid=602367" title="Rejon Kürdəmir">
Rejon Kürdəmir

Rejon Kürdəmir (azer. "Kürdəmir rayonu") – rejon w centralnym Azerbejdżanie. 

</doc>
<doc id="602368" url="https://pl.wikipedia.org/wiki?curid=602368" title="As (karta)">
As (karta)

As – karta do gry przedstawiająca zwykle pojedynczy symbol danego koloru karcianego. W tradycyjnej hierarchii ważności kart as funkcjonuje zwykle jako najstarsza (liczona jako 14) albo, co rzadsze, lecz zgodne z jego oryginalną funkcją, najmłodsza karta (liczona jako 1); umiejscowiony jest albo po królu, albo przed dwójką. Talia kart do gry zawiera cztery asy, po jednym w każdym kolorze (trefl, karo, kier i pik). 
Odpowiednikiem asa w tradycyjnych kartach polskich jest tuz (nazwa ta żargonowo odnosi się także do samego asa); tuz jest również odpowiednikiem francuskiej blotki dwójki (dobrze do widać w najstarszych taliach, gdzie jest piątka, czwórka i trójka). W talii "The Fairy Tarot" występuje oddzielnie karta asa i tuza.
Oznaczanie asów.
As posiada różne oznaczenia, w zależności od tego, w jakiej wersji językowej wyprodukowano daną talię:
Wygląd asów.
Wersja polska, angielska, holenderska i niemiecka
Wersja Francuska
Wersja Rosyjska
Ze wzoru Bergamo
Z talii "Trappola"
Z tarota marsylskiego
Z tarota "Minchiate"
Ze wzoru neapolitańskiego
Ze wzoru katalońskiego
Z talii "Aluette"
Ze wzoru rzymskiego

</doc>
<doc id="602371" url="https://pl.wikipedia.org/wiki?curid=602371" title="Rejon Laçın">
Rejon Laçın

Rejon Laçın (w polskich opracowaniach spotykane są także formy Łaczyn, Laczin, Laczyn; azer. "Laçın rayonu") – według oficjalnego statusu jeden z rejonów w zachodnim Azerbejdżanie. Do 2020 roku niemal cały obszar rejonu znajdował się pod kontrolą ormiańską i wchodził w skład nieuznawanego quasi-państwa Górskiego Karabachu, dopóki rejon został zwrócony Azerbejdżanowi na mocy porozumienia o zawieszeniu broni, które zakończyło Konflikt w Górskim Karabachu.
W latach 1923-29 - Powiat kurdystański w ramach Azerbejdżańskiej Socjalistycznej Republiki Radzieckie. W 1930 roku stanowił część okręgu kurdystańskiego Azerbejdżańskiej SRR (wraz z obecnymi rejonami Qubadlı i Zəngilan i częścią rejonu Kəlbəcər).
W 1987 w rejonie utworzono Państwowy Rezerwat Przyrody Qaragöl.

</doc>
<doc id="602372" url="https://pl.wikipedia.org/wiki?curid=602372" title="Bliżej świata">
Bliżej świata

Bliżej świata - program telewizyjny emitowany przez TVP2 w latach 1988-1991, prowadzony przez Jerzego Klechtę i Grażynę Bukowską.
Program nadawany był w niedzielę w godz. 18-19 i składał się z fragmentów programów telewizji satelitarnej przetłumaczonych na język polski i komentowanych przez obecnych w studio akredytowanych w Polsce korespondentów zachodnioeuropejskich agencji prasowych.
Stałymi gośćmi programu byli: Renate Marsch-Potocka (dpa) i Bernard Margueritte (Le Figaro).
Program był przejawem liberalizacji polityki programowej kierownictwa TVP, w okresie, gdy posiadanie tunera i anteny satelitarnej nie było powszechne.
Zestaw programów prezentowanych w "Bliżej świata" był zmienny, natomiast program kończył się z reguły pokazem mody, show Bennego Hilla oraz erotyki.
Program z uwagi na swoją oryginalność i ogólne zainteresowanie wśród widzów światem po drugiej stronie żelaznej kurtyny cieszył się dużym zainteresowaniem nie tylko wśród Polaków, ale również mieszkańców terenów przygranicznych Czechosłowacji i ZSRR. W Czechosłowacji zainteresowanie programem przez obywateli kraju spotkało się z ostrą reakcją władz Komunistycznej Partii Czechosłowacji, która poleciła uruchomić w Voticach nadajnik zakłócający sygnał TVP2 w Pradze i okolicach.
Wraz z liberalizacją przepisów i upowszechnianiem się zestawów do odbioru telewizji satelitarnej program przestał pełnić swą rolę i został zdjęty z ramówki.

</doc>
<doc id="602373" url="https://pl.wikipedia.org/wiki?curid=602373" title="Tomasz Kazimierz Sapieha">
Tomasz Kazimierz Sapieha

Tomasz Kazimierz Sapieha (ur. 1621, zm. 30 marca 1654 pod Białym Kamieniem) – oboźny wielki litewski. 
Życiorys.
Był synem Fryderyka, podkomorzego włodzimierskiego, bratem Jana Fryderyka, Krzysztofa Franciszka i Aleksandra Kazimierza.
Uczył się w kolegium jezuitów w Lublinie, w 1635 zapisał się do Akademii Krakowskiej, po czym z bratem Janem Fryderykiem wyjechał do Włoch na uniwersytety w Bolonii i Padwie. Podróżował także po Niemczech, Francji i Anglii.
22 kwietnia 1646 roku poślubił kalwinistkę Zofię z Dorohostajskich (1632-1653) córkę Władysława i Elżbiety z Samson Podbereskich, która pod jego i matki wpływem przeszła na katolicyzm. Z jej ręką otrzymał ogromne dobra Dorohostajskich na Litwie i Wołyniu. Dobra te w mocno zadłużył.
W 1648 powierzono mu rotmistrzostwo chorągwi husarskiej. W tym samym roku brał udział w asyście wojskowej poselstwa Adama Kisiela do Chmielnickiego. Brał udział w bitwie pod Piławcami. W roku 1649 przebywał pod Zborowem, gdzie został mianowany oboźnym litewskim. W 1650 otrzymał chorągiew kozacką, na czele której walczył w bitwie pod Beresteczkiem, gdzie został dwukrotnie ranny.
Zmarł 30 marca 1654 w obozie wojskowym pod Białym Kamieniem z powodu choroby. Jego małżeństwo było bezdzietne.

</doc>
<doc id="602375" url="https://pl.wikipedia.org/wiki?curid=602375" title="Prąd Gwinejski">
Prąd Gwinejski

Prąd Gwinejski – ciepły prąd morski, który płynie z zachodu na wschód wzdłuż wybrzeża Zatoki Gwinejskiej.
Latem stanowi przedłużenie ciepłego Równikowego Prądu Wstecznego. Temperatura wody wynosi w ciągu roku od 23 do 28 °C.

</doc>
<doc id="602376" url="https://pl.wikipedia.org/wiki?curid=602376" title="Rejon Lenkoran">
Rejon Lenkoran

Rejon Lenkoran (azer. "Lənkəran rayonu") – rejon w południowo-wschodnim Azerbejdżanie.
W 1929 w rejonie utworzono Państwowy Rezerwat Przyrody Qızılağac.

</doc>
<doc id="602377" url="https://pl.wikipedia.org/wiki?curid=602377" title="FIFA 2003">
FIFA 2003



</doc>
<doc id="602378" url="https://pl.wikipedia.org/wiki?curid=602378" title="Rejon Lerik">
Rejon Lerik

Rejon Lerik (azer. "Lerik rayonu") – rejon w południowo-wschodnim Azerbejdżanie. 

</doc>
<doc id="602379" url="https://pl.wikipedia.org/wiki?curid=602379" title="Rejon Masallı">
Rejon Masallı

Rejon Masallı (azer. "Masallı rayonu") – rejon w południowo-wschodnim Azerbejdżanie. 

</doc>
<doc id="602381" url="https://pl.wikipedia.org/wiki?curid=602381" title="Godło Nepalu">
Godło Nepalu

Godło Nepalu – jeden z symboli Nepalu. 
Opis.
Godło przyjęto 28 maja 2008 po zakończeniu nepalskiej wojny domowej. Na godle znajduje się flaga Nepalu, Mount Everest, zielone wzgórza oznaczające pagórkowatą część Nepalu, a kolor żółty oznacza żyzne tereny "terai". Uścisk męskiej i kobiecej dłoni symbolizuje równość płci; całość otoczona jest wieńcem różanecznika (narodowego kwiatu). Powyżej dłoni widoczny jest biały obrys kształtu granic Nepalu. Pod całością znajduje się wstęga z zapisaną sanskrytem dewizą państwa: 
Wcześniejsze godło.
Wcześniej godło Nepalu przedstawiało typowy krajobraz podnóża Himalajów: wysokie góry, górskie łąki i rzekę. Na wizerunku tym znajdował się ponadto narodowe symbole Nepalu: krowa - zwierzę narodowe Nepalczyków, miejscowy gatunek bażanta olśniak himalajski - będący ptakiem narodowym oraz kwiat rododendronu - roślina narodowa. Po obu stronach godła stali żołnierze z ludu Gurkhów
Ponad tym krajobrazem znajdowały się dwie nepalskie flagi, dwa skrzyżowane sztylety "kukri" - tradycyjna broń mieszkańców kraju i dwa ślady stóp boga Wisznu (którego inkarnacją mają być władcy Nepalu). Nad całością znajdował się wizerunek nepalskiej korony królewskiej. 
U dołu umieszczona była wstęga z zapisaną sanskrytem dewizą państwa: 
Zobacz też.
flaga Nepalu, hymn Nepalu

</doc>
<doc id="602383" url="https://pl.wikipedia.org/wiki?curid=602383" title="Rejon Neftçala">
Rejon Neftçala

Rejon Neftçala (azer. "Neftçala rayonu") – rejon w południowo-wschodnim Azerbejdżanie. 

</doc>
<doc id="602385" url="https://pl.wikipedia.org/wiki?curid=602385" title="Rejon Oğuz">
Rejon Oğuz

Rejon Oğuz (azer. "Oğuz rayonu") – rejon w północnym Azerbejdżanie.

</doc>
<doc id="602386" url="https://pl.wikipedia.org/wiki?curid=602386" title="Agoryzm">
Agoryzm

Agoryzm – anarchistyczna doktryna polityczna sformułowana przez Samuela Edwarda Konkina III i uważana za filozofię lewicowo-libertariańską. Głównym celem agorystów jest utworzenie wolnego społeczeństwa, w którym „wszystkie związki międzyludzkie są dobrowolne”. Nazwa „agoryzm” pochodzi od greckiego słowa „"agora"”, oznaczającego „otwarty rynek”. Jako rodzaj anarchizmu rynkowego, jest zaliczany do anarchokapitalizmu (od którego wyróżnia go odmienna teoria klas społecznych) lub anarchoindywidualizmu.
Charakterystyczną cechą agoryzmu w porównaniu z innymi odłamami anarchizmu rynkowego jest jego nacisk strategiczny na konieczność budowania alternatywnej, pokojowej instytucji rynkowej – szarej strefy. Tego typu działalność została nazwana przez Samuela Konkina „kontrekonomią”. Według agorystów, w miarę wzrostu podziemnej gospodarki, powszechna wiara w moralność państwa i uczestnictwo w jego strukturach będą się systematycznie osłabiały, aż nie będzie ono w stanie dalej utrzymywać swojej działalności.
Agoryści uważają swoje idee za kontynuację i rozwiniętą formę poglądów Murraya Rothbarda. Konkin następująco określił agorystów:
Historia agoryzmu.
Agoryzm ma swoje początki we współpracy Murraya Rothbarda i innych libertarian z radykalnymi lewicowcami, takimi jak Ronald Radosh, Gabriel Kolko i William Appleman Williams. Rothbard widział w nich godnych współpracowników w krytyce Amerykańskiego imperializmu i korporacjonizmu. W późniejszych latach 70. Rothbard porzucił swoje kontakty z lewicą, lecz niektórzy libertarianie, w tym i Konkin, chcieli kontynuować sojusz libertariańsko-lewicowy. Kolejnym bodźcem do ukształtowania się lewicowego odłamu w ruchu libertariańskim było powstanie Partii Libertariańskiej w 1971 roku. Konkin uważał, że utworzenie partii stanowiło próbę włączenia libertarianizmu w struktury państwa i był mu stanowczo przeciwny.
W 1979 J. Neil Schulman, współpracownik Konkina, wydał książkę "Alongside Night", w której opisał przebieg fikcyjnej rewolucji agorystycznej przeciw państwu policyjnemu Stanów Zjednoczonych. W 1980 pojawił się "Manifest Nowego Libertarianizmu", czołowe dzieło Samuela Konkina.
Dziś za agorystów uważani są Roderick Long, Brad Spangler, Wally Conger, Jeremy Weiland, Sheldon Richman.
Kontrekonomia jako rewolucyjna teoria.
Według krótkiego streszczenia na temat koncepcji rewolucji anarchistyczno-rynkowej, "Rewolucja Agorystyczna w skrócie":
4 strefy ekonomii.
Agoryści proponują podział ekonomii na 4 strefy:
Agoryści akceptują jedynie szarą i czarną strefę, odrzucając dwie pozostałe, czyli białą i czerwoną.
Poglądy na temat własności.
Agoryści uważają się za kontynuatorów pracy Murraya Rothbarda. Dlatego też zgadzają się z "aksjomatem nieagresji", postulującym, że „żaden człowiek nie ma prawa użyć siły wobec innego, niewinnego człowieka”. Z tego względu też uznają prawo własności za prawo naturalne. Jednocześnie są „miękkimi własnościowcami”. To znaczy, że w przeciwieństwie do „twardych własnościowców”, uważają, iż w wolnym społeczeństwie mogą istnieć także kolektywne i użytkowe formy własności.
Agoryści są podzieleni w kwestii własności intelektualnej. Konkin uważał je za agresywną ingerencję państwa w rynek, mającą na celu jego monopolizację. Z drugiej strony, J. Neil Schulman uważa własność intelektualną za prawo naturalne. Spór ten trwa do dziś i doprowadził on do zerwania stosunków pomiędzy Schulmanem a wieloma innymi agorystami.
Choć agoryści są radykalnymi wolnorynkowcami, są podejrzliwi wobec korporacji i tego, co nazywają „korporacyjnym kapitalizmem” bądź „państwowym kapitalizmem”. Uważają, że ograniczona odpowiedzialność jest przywilejem nadawanym korporacjom przez państwo.
Agoryści często wyrażają sympatię dla skonstruowanego przez Murraya Rothbarda programu konfiskaty mienia państwowego przez jego pracowników lub klientów. Także firmy prywatne, które są winne współpracy z państwem i otrzymywały z jego strony przywileje miałby spotkać taki los.
Agorystyczna teoria klas.
Agoryści budują na pracy Murraya Rothbarda, uważając państwo za organ wyzysku klas niższych i średnich przez „elitę władzy”.
Działalność polityczna.
Agoryści są przeciwnikami głosowania i uczestnictwa w polityce. Niektórzy są przeciwni tym metodom ze względów moralnych – uważają, że głosowanie legitymizuje władzę i stanowi użycie siły przeciw innym ludziom. Inni uważają głosowanie za nieefektywną strategię. Jako alternatywę, agoryści proponują edukację oraz akcję bezpośrednią, w szczególności kontrekonomię i budowanie alternatywnych instytucji.
Cztery fazy od etatyzmu do agory.
Samuel Edward Konkin III w "Nowym Manifeście Libertariańskim" przedstawił prawdopodobne, w jego mniemaniu, etapy w drodze ku agorze. Ostrzegał on przed inicjacją agresji przez libertarian, co byłoby abberacją celu rewolucji i zniżeniem się do poziomu etatysty. Poniżej przedstawiono streszczony opis:

</doc>
<doc id="602387" url="https://pl.wikipedia.org/wiki?curid=602387" title="I wojna rosyjsko-turecka">
I wojna rosyjsko-turecka



</doc>
<doc id="602389" url="https://pl.wikipedia.org/wiki?curid=602389" title="Rejon Qəbələ">
Rejon Qəbələ

Rejon Qəbələ (azer. "Qəbələ rayonu") – rejon w północnym Azerbejdżanie. 

</doc>
<doc id="602390" url="https://pl.wikipedia.org/wiki?curid=602390" title="Piłka nożna w Anglii (1929/1930)">
Piłka nożna w Anglii (1929/1930)

Sezon 1929/1930 był 55. w historii angielskiej piłki nożnej.

</doc>
<doc id="602392" url="https://pl.wikipedia.org/wiki?curid=602392" title="Rejon Qax">
Rejon Qax

Rejon Qax (azer. "Qax rayonu") – rejon w północnym Azerbejdżanie, przy granicy z Gruzją i z należącym do Rosji Dagestanem.
W 1987 w rejonie utworzono Państwowy Rezerwat Przyrody İlisu.

</doc>
<doc id="602394" url="https://pl.wikipedia.org/wiki?curid=602394" title="Rejon Qazax">
Rejon Qazax

Rejon Qazax () – rejon w północno-zachodnim Azerbejdżanie. "De iure" przynależą do niego dwie enklawy Azerbejdżanu na terenie Armenii – Yuxarı Əskipara i Barxudarlı. 

</doc>
<doc id="602396" url="https://pl.wikipedia.org/wiki?curid=602396" title="Szabad Nép">
Szabad Nép

Szabad Nép – początkowo tytuł ten nosiło nielegalne pismo komunistyczne wydawane na Węgrzech od 1 lutego 1942. Począwszy od lutego 1945 „Szabad Nép” stał się głównym organem prasowym Węgierskiej Partii Komunistycznej (od lipca 1948 Węgierskiej Partii Pracujących). Poparcie udzielone w czasie powstania węgierskiego rządowi Imre Nagya sprawiło, że ostatni numer pisma ukazał się 29 października 1956, a później kontynuację „Szabad Nép” stanowił „Népszabadság”.

</doc>
<doc id="602397" url="https://pl.wikipedia.org/wiki?curid=602397" title="Paleolibertarianizm">
Paleolibertarianizm

Paleolibertarianizm lub libertarianizm konserwatywny – prawicowy nurt we współczesnej myśli libertariańskiej, którego inicjatorem był Lew Rockwell. Cechuje się wolnościowym nastawieniem w kwestiach politycznych i gospodarczych, przy umiarkowanym konserwatyzmie kulturowym. Łączy on libertariańskie podejście do państwa z konserwatyzmem w kulturze i myśli społecznej. Wpływ na ten nurt wywarła szkoła austriacka oraz, w sprawach handlu i rządzenia państwem, anarchokapitalizm.
Termin paleolibertarianizm ukuł Lew Rockwell w manifeście pt. "Na Rzecz Paleolibertarianizmu" celem wyraźnego oddzielenia moralno-obyczajowego libertynizmu - traktowania wolności jako przyzwolenie moralne od libertarianizmu uznającego wolność za najwyższą wartość w życiu społecznym. Konserwatywni libertarianie opowiadają się przede wszystkim za własnością (w tym autowłasnością), nie narzucają innym przemocą swoich norm obyczajowych, gdyż byłoby to według nich bardziej nieetyczne niż sama czynność uważana za niemoralną, lecz niezwiązana z naruszeniem własności innych. Walter Block pisze: "Obrona takich osób jak prostytutka, producent filmów pornograficznych itp. jest dość ograniczona. Składa się jedynie z twierdzenia, że nie inicjują oni fizycznej przemocy wobec innych ludzi. Dlatego, według zasad libertarianizmu, te czynności nie powinny być karane wyrokiem więzienia lub innymi formami przemocy. Zdecydowanie nie oznacza to, że czynności te są moralne, słuszne czy dobre." Następnie dodaje komentarz, symptomatyczny dla paleolibertarian: "Moja obecna opinia na temat »społecznych i seksualnych perwersji« jest taka, iż żadna z nich nie powinna być zakazana przez prawo, jednak ostro sprzeciwiam się angażowaniu się w każdą z nich""." 
Jak przedstawił w manifeście L. Rockwell paleolibertarianizm skupia następujące przekonania:
Równocześnie zauważa, że z pierwszymi sześcioma powinien się zgodzić każdy libertarianin, natomiast na kolejne część odpowie oburzeniem, jednak nie ma w nich nic nielibertariańskiego. Jak pisze, żadna filozofia polityczna nie działa w próżni i potrzebuje tonacji kulturowej. Odrzuca retorykę antyreligijną, modernizm, relatywizm moralny i egalitaryzm, jako szkodzący powszechnemu poparciu społecznemu dla idei, głównie godząc w opinię tradycyjnej klasy średniej. Komentuję:
""W swojej 17-letniej historii Partia Libertariańska nigdy nie przekroczyła 1% w ogólnopaństwowych wyborach, ale dała radę obsmarować najchwalebniejszą ideę polityczną w historii ludzkości libertyńskim gnojem. Dla dobra tej idei pora byśmy zabrali się za usunięcie tego brudu."
"Większość Amerykanów zgadza się, że agresja przeciwko niewinnym i ich własności jest zła. Jakkolwiek te miliony to potencjalni libertarianie, odrzuca ich woodstockowy styl ruchu. Hair od dawna nie jest grane na Broadwayu, ale Age of Aquarius wciąż pobrzmiewa w LP."
"Antynormy kulturowe, które naznaczają libertariański wizerunek są obrzydliwe. One nie mają nic wspólnego z libertarianizmem per se. Stanowią kłopotliwy bagaż. Jeśli nie porzucimy tego bagażu, przegapimy największą okazję w ciągu wielu dziesięcioleci."
"Amerykanie odrzucają Partię Demokratyczną, bo widzą ją jako pogardzającą tymi burżuazyjnymi wartościami. Jeśli kiedykolwiek usłyszeliby o LP, odrzuciliby ją z podobnych powodów"."
Hans-Hermann Hoppe definiuje konserwatyzm uznając, że konserwatysta to osoba, która w morzu szumu i anomalii dostrzega to co naturalne i stara się to chronić, przed tym co nienaturalne i tymczasowe. Twierdzi, że podstawą życia społecznego jest rodzina i gospodarstwo domowe, oparte na własności prywatnej i dobrowolnej współpracy. Uznaje naturalną, nie osiągniętą przy użyciu przemocy, hierarchię. W książce pt. po długim wywodzie dochodzi do konkluzji, że kapitalizm oparty na prywatnej własności w połączeniu z egalitarystyczną wielokulturowością jest tak samo nierealny, jak socjalizm z kulturowym konserwatyzmem. Uważa, że współczesny mu ruch libertariański (skupiony wokół Partii Libertariańskiej) próbując połączyć, to co ze sobą nie da się pogodzić, przyczynił się do dalszej erozji prywatnej własności, podobnie jak alians konserwatystów z socjalizmem do erozji modelu tradycyjnej rodziny i moralności. Filozof głosi, że istotą własności prywatnej jest dyskryminacja i należy ją stosować wobec szkodliwych jednostek. Uważa, że systemy społeczne potrzebują mechanizmów samowzmacniających, które zapobiegłyby jego rozkładowi i w tym widzi rolę postawy konserwatywnej.
Przedrostek "paleo" oznacza powrót do korzeni. W latach 60, w związku z wojną w Wietnamie, amerykańskie środowisko libertariańskie rozpoczęło współpracę z Nową Lewicą. Łączył te grupy kluczowy w tamtych czasach, acz niepopularny w mainstreamowych frakcjach Partii Demokratycznej i Partii Republikańskiej postulat zakończenia interwencji zbrojnej oraz przywrócenia polityki izolacjonistycznej w stosunkach międzypaństwowych. Natomiast w latach 90, po upadku ZSRR (co przewidział już w 1920 roku Ludwig von Mises, dowodząc o braku możliwości kalkulacji ekonomicznej w socjalizmie) Rothbard wraz z Rockwellem zdecydowali znowu współdziałać ze Starą Prawicą, jak było pierwotnie. Neokonserwatyzm związany z poparciem dla modelu państwa opiekuńczo-wojennego przechodził załamanie popularności, co chciano wykorzystać. Rothbard pisał:
"Kryzys ruchu konserwatywnego stanowi historyczną szansę dla libertarian. Zimna wojna rozbiła prawicę, teraz można zacząć proces zdrowienia, gdyż maksyma: "wolność to najwyższy polityczny cel człowieka" stanowi sam rdzeń nie tylko libertarianizmu, ale też starego konserwatyzmu. Istnieją różnice, lecz ich liczba spada i żadna z nich nie jest na tyle głęboka, aby uniemożliwić inteligentną wymianę myśli i współpracę."
Reorientacja strategicznych sojuszy była spowodowana przez zmianę klimatu polityczno-ideologicznego (upadek ZSRR) oraz zmęczenie części działaczy osobami nazywanymi przez Rothbarda "Luftmenschen" (z jidysz: wolny duch, lekkoduch). Postawa ta miała odciągać osoby realistycznie patrzące na świat od ruchu, według obserwacji wcześniej wspomnianego myśliciela.

</doc>
<doc id="602398" url="https://pl.wikipedia.org/wiki?curid=602398" title="Rejon Qobustan">
Rejon Qobustan

Rejon Qobustan (azer. "Qobustan rayonu") – rejon we wschodnim Azerbejdżanie. 

</doc>
<doc id="602399" url="https://pl.wikipedia.org/wiki?curid=602399" title="Meritneit">
Meritneit

Meritneit - żona Dżeta i matka Dena, władców starożytnego Egiptu z I dynastii.
Jest pierwszą znaną kobietą, która sprawowała realną władzę w państwie egipskim, gdyż w pierwszym okresie panowania syna pełniła funkcję regentki ze względu na młody wiek władcy. Dopuściła wtedy prawdopodobnie do nadmiernego wzrostu znaczenia dygnitarzy, których rządy ukrócił dopiero jej syn po przejęciu pełni władzy. Znaczenie jej w królestwie było jednak bardzo duże, o czym świadczą dwa ogromne kompleksy grobowe w Sakkarze i Abydos, niewiele ustępujące grobowcom władców, przy czym sama królowa została pochowana w Abydos.

</doc>
<doc id="602401" url="https://pl.wikipedia.org/wiki?curid=602401" title="Rejon Quba">
Rejon Quba

Rejon Quba (azer. "Quba rayonu") – rejon w północno-wschodnim Azerbejdżanie. 

</doc>
<doc id="602404" url="https://pl.wikipedia.org/wiki?curid=602404" title="Ustniczek cętkowany">
Ustniczek cętkowany

 ("Pomacanthus maculosus") – gatunek morskiej ryby okoniokształtnej z rodziny pomakantowatych. Bywa hodowana w akwariach morskich.
Zasięg występowania.
Rafy koralowe na głębokościach od 4 do 50 metrów, Morze Czerwone i Zatoka Perska.
Charakterystyka.
Ciało wysokie, silnie bocznie spłaszczone, niebieskie, z żółtą plamą w kształcie półksiężyca pomiędzy nasadą płetwy grzbietowej i odbytowej. Ogon jasny. Osiągają do 50 cm długości. Zamieszkują płytkie laguny i skraje raf koralowych. Najczęściej spotykane pojedynczo lub parami. Żywią się głównie gąbkami, żachwami i glonami.

</doc>
<doc id="602405" url="https://pl.wikipedia.org/wiki?curid=602405" title="Teje (królowa)">
Teje (królowa)

Teje, "Tii, Teye, Tiji" (ur. ok. 1400/1399 r. p.n.e., zm. ok. 1338 r. p.n.e.) – "Wielka Małżonka Królewska", główna żona faraona Amenhotepa III.
M23-N41:X1&lt;- U33-M17-M17-Z4-B7-&gt;
Teje była córką Jujego, który nosił tytuł Boskiego Ojca oraz piastował funkcję kapłana Mina; był także oficerem odpowiedzialnym za sprawność rydwanów bojowych, oraz jego żony, Czuju, która była przełożoną w haremie Mina oraz przełożoną w haremie Amona, a nosiła dworski tytuł "Królewskiej Ozdoby".
Żoną Amenhotepa Teje została jako jedenasto- lub dwunastoletnia dziewczynka, wkrótce po objęciu przez niego władzy, a więc ok. 1388 r. p.n.e. Faraon darzył wielkim uczuciem swoją żonę, która słynęła na całym dworze ze swojej mądrości, inteligencji oraz zmysłu politycznego i talentów dyplomatycznych. Król rozkazał dla niej wybudować wspaniały pałac w Malkata, niedaleko Teb Zachodnich, gdzie przeniosła się cała rodzina królewska.
Teje dała Amenhotepowi dwóch synów – Totmesa (miał przejąć władzę po śmierci ojca, ale zmarł przedwcześnie jako dziecko) oraz Amenhotepa (późniejszego faraona Echnatona), a także córki – Sitamon, która została kolejną małżonką Amenhotepa III, Iset, Henuttaunebu i Nebetah.
Po śmierci Amenhotepa III, Teje już jako królowa-matka wciąż cieszyła się wielkim szacunkiem i wielkimi wpływami. To dzięki niej Aj (będący prawdopodobnie jej bratem) zrobił karierę jako wezyr i z czasem stał się najważniejszą osobą w Egipcie zaraz po faraonie. Pod jej znacznym wpływem pozostawał jej syn, faraon Echnaton. Wspierała go w jego rządach, a szczególnie w konflikcie z kapłanami Amona Tebańskiego i z zapałem propagowała nowo powstały kult Atona.
Zmarła w 12. roku panowania Echnatona, a więc ok. roku 1338 p.n.e. Została złożona początkowo w grobowcu KV55 w Dolinie Królów, po pewnym czasie jej mumię przeniesiono do tajemnej skrytki w grobowcu Amenhotepa II (KV35). Badania genetyczne przeprowadzone w 2009 r. potwierdziły, że znaleziona w niej mumia 40-50-letniej kobiety, określana jako "Starsza Dama", to mumia królowej Teje.
Była matką faraona Echnatona, żoną, a zarazem teściową Amenhotepa III (ich córka, Sitamon poślubiła swojego ojca), a także babką dwóch faraonów – Smenchkare i Tutanchamona.
Teje pojawia się w powieści "Egipcjanin Sinuhe" Miki Waltari.

</doc>
<doc id="602406" url="https://pl.wikipedia.org/wiki?curid=602406" title="Szkoła Główna Służby Zagranicznej">
Szkoła Główna Służby Zagranicznej

Szkoła Główna Służby Zagranicznej (SGSZ) – istniejąca w latach 1950–1961 w Warszawie uczelnia z siedzibą przy ul. Wawelskiej 56. Mieściła się w budynku przedwojennej Szkoły a od 1939 Akademii Nauk Politycznych w Warszawie. Obecnie jest to siedziba Krajowej Szkoły Administracji Publicznej. 
Historia.
Szkoła Główna Służby Zagranicznej stanowiła kontynuację działającej do 1950 Akademii Nauk Politycznych, z filią w Sopocie, która w 1946 została przekształcona w państwową szkołę akademicką. Uczelnia została wówczas podzielona na cztery wydziały – dyplomatyczno-konsularny, administracyjny, nauk społecznych i dziennikarski. W 1950 szkołę po raz kolejny przekształcono, stała się wówczas Szkołą Główną Służby Zagranicznej.
Celem SGSZ było kompleksowe szkolenie przyszłych kadr polskiej, powojennej dyplomacji. Obecnie jej działalność budzi mieszane oceny. Z jednej strony stanowiła miejsce kształcenia kadr dla autorytarnego państwa, ale z drugiej jej absolwenci uważani byli na forum międzynarodowym za wysokiej klasy fachowców, zaś wielu z nich stanęło potem w pierwszym rzędzie twórców polskiej nauki o stosunkach międzynarodowych, m.in. prof. Józef Kukułka, prof. Janusz Symonides czy prof. Stanisław Parzymies. 
Jej zadania przejmowało stopniowo w kolejnych latach Podyplomowe Studium Służby Zagranicznej Wyższej Szkoły Nauk Społecznych przy KC PZPR (1957–1984), zastąpione przez Centrum Kształcenia Służby Zagranicznej Akademii Nauk Społecznych (1984–1990).
Do tradycji tych nawiązuje Akademia Dyplomatyczna Ministerstwa Spraw Zagranicznych, w latach 2012-2021 stanowiąca część Polskiego Instytutu Spraw Międzynarodowych.

</doc>
<doc id="602407" url="https://pl.wikipedia.org/wiki?curid=602407" title="Rejon Qubadlı">
Rejon Qubadlı

Rejon Qubadlı (azer. "Qubadlı rayonu") – rejon w zachodnim Azerbejdżanie. W latach 1993–2020 obszar rejonu znajdował się pod kontrolą ormiańską i wchodził w skład nieuznawanego quasi-państwa Górskiego Karabachu.
Historia.
Rejon powstał w 1933 roku. W sierpniu 1993 roku podczas wojny o Górski Karabach został zajęty przez Ormian. Siły azerbejdżańskie odzyskały kontrolę nad całym okręgiem w 2020 roku.

</doc>
<doc id="602409" url="https://pl.wikipedia.org/wiki?curid=602409" title="Prąd Alaski">
Prąd Alaski

Prąd Alaski (ang "Alaska Current") – ciepły prąd morski występujący w północno-wschodniej części Oceanu Spokojnego. Płynie wzdłuż zachodnich wybrzeży Ameryki Północnej (do ok. 50°N), następnie kieruje się ku zachodowi, przez Zatokę Alaska, między Aleutami do Morza Beringa i przez Cieśninę Beringa wpływa do Oceanu Arktycznego. Stanowi on północne odgałęzienie Prądu Północnopacyficznego.
Osiąga prędkość do ok. 3 km/godz, a średni przepływ wody wynosi ok. 10-20 mln m³/s.
Temperatura wód powierzchniowych wynosi w ciągu roku od 2 do 15°C (2-7 °C w zimie, 10-15 °C w lecie). W zasadniczym stopniu łagodzi zimy u wybrzeży zachodniej Kanady oraz południowej Alaski, dzięki czemu porty w jego zasięgu nie zamarzają.

</doc>
<doc id="602413" url="https://pl.wikipedia.org/wiki?curid=602413" title="Rejon Qusar">
Rejon Qusar

Rejon Qusar (azer. "Qusar rayonu") – rejon w północnym Azerbejdżanie. 

</doc>
<doc id="602414" url="https://pl.wikipedia.org/wiki?curid=602414" title="Rejon Saatlı">
Rejon Saatlı

Rejon Saatlı (azer. "Saatlı rayonu") – rejon w centralnym Azerbejdżanie. 

</doc>
<doc id="602421" url="https://pl.wikipedia.org/wiki?curid=602421" title="Yes (zespół muzyczny)">
Yes (zespół muzyczny)

Yes – brytyjska grupa rockowa będąca przedstawicielem progresywnego rocka, lecz najczęściej ich muzykę określa się jako rock symfoniczny. Yes wypracowała bardzo charakterystyczne, głębokie brzmienie, oparte na skomplikowanych harmoniach, złożonych rytmach oraz wirtuozerii warsztatowej. Jej członkowie wykorzystują instrumenty akustyczne, elektryczne i elektroniczne. Grupa została założona w 1968 i jest aktywna do dziś. W 2017 zespół został wprowadzony do Rock and Roll Hall of Fame.
Historia grupy.
Progresywny zespół rockowy Yes został założony w 1968 r. przez Jona Andersona (śpiew, gitara akustyczna, mandolina, harfa, instrumenty perkusyjne) i Chrisa Squire’a (gitara basowa). Dołączyli do nich Tony Kaye (instrumenty klawiszowe), Peter Banks (gitara) i Bill Bruford (perkusja). Pierwszymi poważnymi występami nowo powstałej grupy było otwarcie koncertu progresywnej grupy The Nice i, później, otwarcie pożegnalnego koncertu legendarnej grupy bluesrockowej Cream.
Dwa pierwsze albumy grupy "Yes" (1969) i "Time and a Word" (1970), choć zawierały sporo piosenek obcego autorstwa (The Beatles, Paul Simon, The Byrds), dały przedsmak późniejszego brzmienia zespołu. Wydany w 1971 "The Yes Album" ujawnia już wszystkie atrybuty Yes, które staną się wizytówką grupy przez następne trzydzieści lat.
Przed nagraniem "The Yes Album" z grupy odszedł Peter Banks. Jego miejsce zajął gitarzysta Steve Howe, którego pierwszym wkładem w muzykę grupy stały się utwory "Clap" i "Yours Is no Disgrace".
W połowie roku 1971 z grupy odszedł Tony Kaye (instrumenty klawiszowe). Zastąpił go charyzmatyczny pianista Rick Wakeman, występujący wcześniej w progresywno-folkowej grupie Strawbs, rozpoczynający w tym czasie swą karierę solową. Od tego momentu Yes zasługuje w pełni na miano supergrupy. Wtedy też ostatecznie wykształciło się w pełni charakterystyczne brzmienie zespołu, oparte na pasażach gitarowych Steve’a Howe’a, agresywnej, lecz melodyjnej gitarze basowej Chrisa Squire’a, charakterystycznym brzmieniu syntezatorów Wakemana oraz naturalnej, wysokiej barwie głosu Andersona śpiewającego kontratenorem, który stał się sygnaturą grupy. W tym składzie grupa nagrała w 1971 r. płytę "Fragile".
Nagrany i wydany w 1972 r. album "Close to the Edge" przez krytyków uważany jest za szczytowe osiągnięcie grupy.
Zawiera tylko trzy utwory: tytułowy, wieloczęściowy utwór cykliczny, wypełniający całą pierwszą stronę płyty, oraz dwa krótsze utwory na drugiej stronie. Niedługo po nagraniu albumu grupę opuścił Bill Bruford, by dołączyć do innej progresywnej formacji King Crimson. Jego miejsce zajął Alan White, sesyjny muzyk nagrywający wcześniej z wieloma czołowymi muzykami brytyjskimi. W porównaniu do delikatnego, melodyjnego i bardzo poprawnego stylu Bruforda, White wnosił więcej swobody i żywiołowości.
W roku 1973, w czasie azjatyckiego tournée zespołu, w Japonii uwagę Jona Andersona przykuła książka "Autobiografia jogina". W szczególności zainteresowanie jego wzbudziła czteroaspektowa, mistyczna filozofia "shastrick" obejmująca wszystkie dziedziny życia: religię, życie społeczne, naukę i architekturę. Anderson postanowił na kanwie tej filozofii stworzyć rozbudowaną suitę, która ma się stać "opus magnum" grupy. Po wielu miesiącach pracy w końcu 1973 został opublikowany podwójny album "Tales from Topographic Oceans" (Opowieści z Topograficznych Oceanów), zawierający cztery dwudziestominutowe kompozycje. Podstawą filozofii shastric jest odkrywanie wiedzy przez studiowanie przeszłości.
Tournée koncertowe promujące nowy album (nową muzykę grano w całości) stało się przedsięwzięciem wyczerpującym dla członków grupy. Koncerty były też nużące dla słuchaczy. Porcja nowej muzyki była zbyt duża, a fani nie mieli zbyt wiele czasu na zapoznanie się z nią przed występami grupy. Zabrakło też czasu na zagranie większości starszych utworów, na które oczekiwano. Ostatecznie album podzielił słuchaczy na tych, którzy uznali go za szczytowe osiągnięcie zespołu i na tych, którzy uznali za niepotrzebną ekstrawagancję. Jak się potem okazało album podzielił i grupę. Po zakończeniu tournée odejście z Yes ogłosił Rick Wakeman. Oficjalnie by poświęcić się karierze solisty. Jak potem sam przyznał, właściwym powodem był kierunek artystyczny obrany przez pozostałych członków grupy, głównie Andersona i Howe’a. Sam Wakeman był zwolennikiem bardziej zwięzłych i stylistycznie spójniejszych form muzycznych.
Odejście Wakemana postanowiło grupę w bardzo trudnej sytuacji. Wakeman był jednym z najbardziej znanych jej członków. Zaczęto poszukiwać więc nowego, równie charyzmatycznego pianisty. Przez krótki okres pod uwagę brany był grecki mistrz klawiatury Vangelis, z którym zaprzyjaźnił się Jon Anderson, jednak gdy okazało się, że pozostali członkowie zespołu mają diametralnie inne podejście do sposobu tworzenia muzyki, wybór padł na szwajcarskiego pianistę Patricka Moraza. Moraz do grupy dołączył w końcowym okresie nagrywania nowego albumu, tak że udział jego w tworzeniu muzyki był bardzo niewielki. W porównaniu do Wakemana Moraz znacznie chętniej zapuszczał się w swoich wycieczkach w rejony jazzu, jego improwizacje były bardziej swobodne, jednakże koncerty promocyjne ujawniły brak scenicznej charyzmy nowego „klawiszowca”.
Nowy album "Relayer" był powrotem do koncepcji albumu wypełnionego trzema utworami, rozpiętymi na dwóch stronach winylowego krążka. Po wydaniu "Relayer", rok po roku, grupa odbyła trzy wielkie trasy koncertowe, jednakże nie wydała żadnego premierowego materiału. Dla wielu było to oznaką rozpadu, tym bardziej że praktycznie każdy członek grupy wydał w tym czasie swój solowy album. Niespodziewany dla wielu powrót grupy nastąpił w roku 1977, kiedy wydano album "Going for the One". Niespodzianką był powrót do grupy Wakemana. Album odniósł wielki sukces na całym świecie, czego świadectwem było pierwsze miejsce na brytyjskich listach, a także zwycięstwo zespołu w plebiscycie na zespół roku 1977 brytyjskiego tygodnika "Melody Maker". Rok później ukazuje się płyta "Tormato", która spotkała się z mniej przychylnym przyjęciem publiczności.
Brak sukcesu albumu, zmiana pokoleniowa i ogólny kryzys w świecie muzycznym związanym z ekspansją punk rocka, spowodował dalsze zmiany personalne. Od grupy odeszli Anderson i, ponownie, Wakeman. Pozostali starali się ratować zespół dokooptowując nowego wokalistę/producenta Trevora Horna i pianistę Geoffa Downesa (tworzących duet "The Buggles"). Grupa w nowym składzie w 1980 r. nagrywała album "Drama", na którym starała się odświeżyć swój tradycyjny styl. Mimo entuzjastycznych recenzji nowego albumu oraz całkiem udanej trasy koncertowej, zespół rozpadł się. Downes i Howe sformowali inną supergrupę rockową Asia, natomiast Squire i White, po wydaniu singla „Run with the Fox” (ze słowami Petera Sinfielda) założyli wspólnie ze znanym zarówno z kariery solowej, jak i współpracy z grupą Manfreda Manna południowoafrykańskim gitarzystą Trevorem Rabinem zespół Cinema. W czasie nagrywania albumu do zespołu przyłączył się Tony Kaye, a później Jon Anderson, po czym grupa wróciła do nazwy "Yes". Producentem i inżynierem dźwięku został Trevor Horn, jest on także wymieniany jako współkompozytor części utworów. W rezultacie powstał soft rockowy, nie pozbawiony jednak większych ambicji, album zatytułowany "90125" (od numeru katalogowego), którego główną zaletą była produkcja (m.in. zastosowanie po raz pierwszy loopów perkusyjnych). Z tego albumu pochodzi radiowy przebój "Owner of a Lonely Heart", a także instrumentalna kompozycja "Cinema" (za którą zespół zdobył nagrodę Grammy). W roku 1987 Yes w niezmienionym składzie nagrywał album "Big Generator". Stylistycznie jest on kontynuacją poprzedniego, lecz nie zawiera ani jednego przeboju.
Gdy po roku milczenia wydawało się, że ostateczny rozpad grupy stał się faktem, Yes wróciło do życia i to jako dwie konkurujące z sobą grupy (także i w sądach, walcząc do prawa używania nazwy Yes). Ostatecznie Anderson i Howe, do których dołącza Wakeman i Bill Bruford, sformowali grupę Anderson Bruford Wakeman Howe (w skrócie ABWH) i wydali w 1989 r. eklektyczną, lecz bardziej nawiązującą do klasyki niż Big Generator płytę o tym samym tytule. Na początku 1991 r. Steve Howe brał udział w nagraniu piosenki grupy Queen – Innuendo. W tym samym czasie w Kalifornii ABWH przystąpił do nagrania kolejnego albumu. Okazało się wówczas, że w tym samym czasie i miejscu nagrywał Yes pod wodzą Chrisa Squire’a (w składzie z Alanem White’em, Trevorem Rabinem, Billym Sherwoodem i Tonym Kaye’em). Gdy muzycy się spotkali, dawne urazy poszły w niepamięć i powstał projekt wspólnego nagrania płyty. Materiały nagraniowe przejęła wytwórnia płytowa i opracowała je bez zgody zespołu (m.in. dogrywając partie gitarowe i klawiszowe – w nagraniu wzięło udział aż 11 dodatkowych klawiszowców!) Powstał "Union", album uważany za najgorszy w całej dyskografii grupy. Jedynym korzystnym efektem współpracy okazała się spektakularna, ogólnoświatowa trasa „Union Tour”, w którą zespół wybrał się w całym swym ośmioosobowym składzie.
W 1994 r. muzycy przystąpili do nagrywania kolejnego albumu, tym razem w składzie: Anderson, Kaye, Rabin, Squire i White. Produktem sesji był album "Talk", uważany za najciekawszy z całego dorobku Yes "ery Trevora Rabina". "Talk" jest pierwszą na świecie płytą nagraną w całości przy użyciu cyfrowego zapisu dźwięku (na dyskach twardych) i komputerowej jego obróbki. Płyta wydana niejako po cichu, bez reklamy, nie okazała się komercyjnym przebojem. Po udanej trasie (przez fanów uważanej za jedną z najciekawszych w historii zespołu) z kolegami z zespołu pożegnał się Trevor Rabin, który zamierzał poświęcić się karierze kompozytora muzyki filmowej.
W roku 1996 grupa powróciła do swego klasycznego składu Anderson, Howe, Squire, Wakeman i White. Dali oni dwa długie koncerty w St. Louis, na których grane były tylko klasyki z lat 1969–1978. Koncert został nagrany i sfilmowany. Na jego podstawie powstało wideo (wydane także na DVD) oraz dwa podwójne albumy, oba zatytułowane "Keys to Ascension". Na albumach, oprócz muzyki nagranej na żywo, znalazł się nowy materiał studyjny. Wkrótce jednak po raz kolejny odchodzi Wakeman. Na jego miejsce zatrudniony został Igor Choroszew – emigrant z Rosji mieszkający od niewielu lat w USA. Nowym członkiem zespołu jest również Billy Sherwood (aczkolwiek był on nieoficjalnym członkiem zespołu Yes tuż przed nagraniem "Union", występował na trasie promującej płytę "Talk" w roku 1994, był też producentem niektórych utworów studyjnych na "Keys To Ascension"). Pierwszy album nagrany po odejściu Wakemana to "Open Your Eyes" (1997). Płyta powstała przez przearanżowanie i dogranie partii Choroszewa, Howe’a i Andersona do projektu Billy’ego Sherwooda i Chrisa Squire’a zatytułowanego "Conspiracy". Podczas trasy promującej tę płytę zespół po raz pierwszy odwiedził Polskę (występując trzykrotnie: w Katowicach, Poznaniu i w Warszawie). Kolejny album, zatytułowany "The Ladder" (1999) zawiera bardziej zróżnicowany materiał, jak na przykład związany z grą komputerową "Homeworld" długi utwór o takim samym tytule, czy też "The Messenger" w stylu reggae. Po zakończeniu trasy "The Ladder Tour" z zespołu odszedł Sherwood, natomiast po zakończeniu następnego tournée "The Masterworks Tour", podczas którego zespół grał swoje "klasyczne" kompozycje, Igor Choroszew został wykluczony z grupy w wyniku swojego zachowania w czasie koncertu w Waszyngtonie, po czym grupa postanowiła obyć się bez klawiszowca i nagrać kolejną płytę jako kwartet, wspomagany orkiestrą symfoniczną. Z tego eksperymentu zrodził się album zatytułowany "Magnification". W następującej po nim trasie koncertowej, grupę w USA wspomagały lokalne orkiestry symfoniczne, natomiast w europejskiej trasie koncertowej zespołowi towarzyszyła orkiestra z Polski. Yes dał wtedy także dwa koncerty w Polsce.
Rok 2002 przyniósł kolejną zmianę personalną – do grupy powrócił Rick Wakeman. Pierwszym przedsięwzięciem grupy z jego udziałem była potężna trasa koncertowa z okazji 35. rocznicy powstania grupy, obejmująca Amerykę Północną (dwukrotnie), Europę, Azję i Oceanię. Po zakończeniu tournée zespół planował nagranie kolejnego albumu, jednak od jakiegoś czasu jego członkowie koncentrowali się na działalności w ramach innych projektów (solowych bądź pod szyldem innych grup – np. gitarzysta Steve Howe w roku 2006 związał się z reaktywowaną w oryginalnym składzie formacją Asia).
Obok płyt studyjnych Yes zasłynęło jako grupa koncertująca. Techniczna wirtuozeria muzyków oraz niestosowanie overdubbingu w pracy studyjnej, powoduje, że grupa jest w stanie odtworzyć na scenie muzykę z wielką wiernością i precyzją.
W marcu 2008 zespół ogłosił plany trasy koncertowej po kontynencie północnoamerykańskim, w której Ricka Wakemana miał zastąpić jego syn, Oliver Wakeman. Trasa została odwołana w czerwcu 2008 w związku ze stanem zdrowia Jona Andersona. Początkowo dalszy związek Jona Andersona z zespołem Yes pozostawał niejasny. Wokalista wypoczywał po przejściu gwałtownych ataków astmy w maju 2008.
We wrześniu 2008 ogłoszono plany kolejnej trasy, która rozpoczęła się w listopadzie, a jako wokalista zamiast Andersona występował Benoît David. Pochodzi on z Quebec i występował na co dzień w grupie „Close To The Edge” grającej covery Yes. W istocie był on wówczas wokalistą kanadyjskiej grupy Mystery. Po raz kolejny Yes w składzie (Steve Howe, Chris Squire, Alan White, Benoit David oraz Oliver Wakeman) koncertował w Polsce 30 października 2009 w hali katowickiego Spodka.
Na przełomie 2010 i 2011 Yes w składzie David, Squire, Howe, White, Geoff Downes (który zastąpił Oliviera Wakemana) nagrał nową płytę "Fly From Here". Płyta miała się ukazać w lipcu 2011. Producentem płyty był Trevor Horn. 13 czerwca 2011 ukazał się pierwszy od 10 lat singel zespołu, "We Can Fly", będący radiową wersją kompozycji tytułowej. Opublikowany został w formie elektronicznej m.in. przez magazyn Rolling Stone. 
W 2014 zespół nagrał kolejną płytę "Heaven And Earth", już z nowym wokalistą, którym został Jon Davison.
27 czerwca 2015 zmarł Chris Squire i od tego momentu w zespole nie ma już członków założycieli. W 2018 na trasie promującej 50-lecie zespołu gościnny udział wzięli Tony Kaye oraz Patrick Moraz, a trasa została upamiętniona płytą "50 Live". Również w tym roku zespół wydał na nowo album „Fly From Here” z dopiskiem „Return Trip”, gdzie zamiast Benoit Davida zaśpiewał Trevor Horn. 
W 2021 ukazał się nowy album studyjny „The Quest”, pierwszy po śmierci Squire'a, na gitarze basowej zagrał na nim Billy Sherwood, który dołączył na stałe do grupy. 
26 maja 2022 zmarł perkusista Alan White, na krótko przed śmiercią zespół poinformował, że White nie weźmie udziału w nadchodzącej trasie promującej 50-lecie wydania albumu „Close To The Edge”. Zastąpi go Jay Schellen (który już wcześniej wspomagał zespół na koncertach), zespół poinformował także że trasa będzie zadedykowana zmarłemu koledze z zespołu. 
W 2023 zespół ogłosił oficjalnie przyjęcie Shellena jako stałego członka. W marcu 2023 ogłoszono tytuł i datę wydania kolejnej płyty „Mirror to the Sky”, zaplanowanej na 19 maja 2023.

</doc>
<doc id="602422" url="https://pl.wikipedia.org/wiki?curid=602422" title="Słownik geograficzny Królestwa Polskiego i innych krajów słowiańskich">
Słownik geograficzny Królestwa Polskiego i innych krajów słowiańskich



</doc>
<doc id="602423" url="https://pl.wikipedia.org/wiki?curid=602423" title="Ustniczek królewski">
Ustniczek królewski

 ("Pomacanthus semicirculatus") – gatunek morskiej ryby okoniokształtnej z rodziny pomakantowatych. Bywa hodowana w akwariach morskich.
Zasięg występowania.
Rafy koralowe na głębokościach od 1 do 30 metrów, od Morza Czerwonego przez Ocean Indyjski po zachodni Pacyfik.
Charakterystyka.
Ciało wysokie, silnie bocznie spłaszczone. Dorasta do 40 cm długości. Żywi się głównie gąbkami, żachwami i glonami.
Filatelistyka.
Poczta Polska wyemitowała 1 kwietnia 1967 r. znaczek pocztowy przedstawiający "Pomacanthus semicirculatus" o nominale 6,60 zł, w serii "Ryby egzotyczne". Na znaczku widnieje osobnik młodociany. Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="602425" url="https://pl.wikipedia.org/wiki?curid=602425" title="Piotr Łyszczak">
Piotr Łyszczak

Piotr Łyszczak (ur. 11 października 1877 w Skalmierzycach, zm. 25 marca 1962 w Szopienicach) – działacz społeczny, powstaniec śląski, poseł na Sejm II RP.
Młodość.
Urodzony w Skalmierzycach w powiecie ostrowskim. W wieku 8 lat wraz z bratem Józefem został sierotą. Wychowany w adopcyjnej rodzinie pochodzenia chłopskiego. Po ukończeniu podstawowej szkoły powszechnej, w latach 1892–1895 odbył naukę rzemiosła krawieckiego. Po otrzymaniu kwalifikacji czeladnika, pracował w zawodzie w różnych miastach niemieckich. Po odbyciu 2 letniej służby wojskowej uczęszczał w Berlinie, w latach 1901–1903 na kurs historii Polski oraz ekonomii społecznej zorganizowany przez Związek Towarzystw Polskich. Po ukończeniu tego kursu na polecenie Wojciecha Korfantego wyjechał na Górny Śląsk w charakterze agitatora w wyborach uzupełniających do Parlamentu Rzeszy. Osiadł na stałe w Szopienicach – dzielnicy Katowic, gdzie wraz z żoną Weroniką otwarł samodzielny salon krawiecki.
W latach 1905–1906 współdziałał z ruchem rewolucyjnym – w swym mieszkaniu zorganizował punkt przerzutowy dla prasy i ulotek drukowanych w Gliwicach i Zabrzu oraz działaczy udających się do Zagłębia Dąbrowskiego.
Obok tego rozpoczął działalność narodową i społeczną najpierw w Towarzystwie św. Alojzego w Bytomiu, następnie po roku zorganizował w Szopienicach oddział Towarzystwa Gimnastycznego „Sokół”.
W 1907 został skazany na 4 miesiące więzienia wraz z 11 innymi członkami „Sokoła” w procesie o tajne związki „mających na celu antypruską działalność”.
W 1909 został współzałożycielem pierwszego na pruskim wtedy Śląsku, polskiego związku rzemieślników: Towarzystwa Samodzielnych Polskich Krawców na Śląsku, które w swym zamyśle miało sprzyjać polonizacji śląskiego rzemiosła.
Swą działalność społeczną nie zamykał tylko na rzemiośle – był współzałożycielem Towarzystwa Śpiewu im. Wyspiańskiego w Szopienicach, które także w większości finansował, brał także aktywny udział w tworzeniu Towarzystwa Czytelni Ludowych w Szopienicach.
I wojna światowa.
Po wybuchu I wojny światowej został zmobilizowany do wojska pruskiego jako kapral rezerwy 12 kompanii 46 pułku piechoty im. Hrabiego Kirchbacha (1 Dolnośląski), a następnie przeniesiony do 2 kompanii 23 pułku piechoty im. von Winterfeldta (2 Górnośląski). Zdemobilizowany w listopadzie 1918 wrócił na Śląsk, gdzie brał udział w powstawaniu zrębów śląskich ogniw Polskiej Organizacji Wojskowej najpierw z myślą aby wspomóc powstanie wielkopolskie. Z ramienia POW, Piotr Łyszczak został komendantem kompanii POW w Szopienicach.
Powstania śląskie.
W nocy z 17 na 18 sierpnia 1919 wybuchło w Szopienicach I powstanie śląskie. Tejże nocy o godz. 2°° szopieniccy powstańcy podjęli atak, lecz przebiegł on w zaskakujący sposób. W Szopienicach była rozlokowana wówczas 1 kompania 2 batalionu 64 pułku 32 Brygady Reichswehry, jednak żołnierze tego oddziału nie kwapili się do walki. Wykorzystując ten fakt, a także mając na uwadze brak wystarczającej ilości broni i amunicji wśród powstańców, Łyszczak podjął się najpierw negocjacji z dowódcą oddziału niemieckiego.
Użył tutaj fortelu: oficerowi niemieckiemu przedstawił się jako przedstawiciel 8-tysięcznej wówczas załogi kopalni „Giesche” (dzisiejsza Kopalnia Węgla Kamiennego Wieczorek) oraz zażądał aby żołnierze niemieccy dobrowolnie złożyli broń. Oficer odmówił, ale poprosił Łyszczaka, aby porozmawiał z dowódcą batalionu w Mysłowicach – jednak w końcu żołnierze kompanii poddali się bez walki. W ręce powstańcze wpadło 100 karabinów oraz 7 ckm-ów wraz ze znaczną ilością amunicji. Piotr Łyszczak podzielił swój 200-osobowy oddział na 4 plutony i rozlokował je na odcinku między Szopienicami a Mysłowicami, tworząc przez trzy dni linię frontu, która powstrzymywała przez ten czas wielokrotne ataki niemieckie z użyciem artylerii (baterii 8 dział), 2 pociągów pancernych i samochodów pancernych tak od strony Mysłowic, jak i Katowic. W rezultacie zaciętych walk na odcinku szopienickim Niemcy stracili 123 żołnierzy zabitych, nie licząc rannych, przy 25 powstańcach zabitych i 40 rannych. 20 sierpnia z powodu przewagi sił niemieckich oddział Piotra Łyszczaka wycofał się za graniczną wówczas rzekę Brynicę, na teren Rzeczypospolitej. Za długotrwałą i waleczną obronę odcinka, Piotr Łyszczak został awansowany do stopnia kapitana.
W II powstaniu śląskim Łyszczak był współorganizatorem oddziału powstańczego, który 18 sierpnia 1920 zdobył Szopienice i znów rozbroił miejscowy oddział niemiecki, tym razem Sipo. Równocześnie zajmował się ochroną polskiej inteligencji w rejonie katowickim.
W III powstaniu śląskim na polecenie Wojciecha Korfantego, Łyszczak jako łącznik Naczelnego Dowództwa został organizatorem oddziałów powstańczych.
Lata 1921–1939.
W 1922, gdy część Górnego Śląska została przyłączona do Polski, Piotr Łyszczak powrócił do wykonywanego zawodu krawca równocześnie nie zaniedbując aktywności społecznej. Do wybuchu wojny zajmował stanowisko ławnika gminy Szopienice, a w 1926 był współorganizatorem Związku Polskich Samodzielnych Rzemieślników i Drobnych Przemysłowców, organizacji mającej na celu polonizację rzemiosła śląskiego. Był jednym z współtwórcówi idei Śląskich Technicznych Zakładów Naukowych – pierwszej na Śląsku średniej szkoły technicznej. W 1934 został pierwszym prezesem zarządu powstałej Izby Rzemieślniczej w Katowicach, stanowisko to zajmował do wybuchu wojny.
W wyborach do Sejmu ostatniej przedwojennej (V) kadencji, w 1938, Łyszczak został wybrany na posła województwa śląskiego z ramienia stowarzyszeń kupieckich i rzemieślniczych, Związku Peowiaków oraz Związku Byłych Więźniów Niepodległościowych. W Sejmie zasiadał w Komisji Przemysłowo-Handlowej.
II wojna światowa.
W dniu 2 września 1939 wyjechał do Warszawy, by następnie 17 września 1939 wyjechać wraz z rządem poza granice Polski. Po ewakuacji do Rumunii szukał możliwości powrotu do kraju – został jednak ostrzeżony, że jego nazwisko znajduje się na niemieckiej liście osób przeznaczonych do likwidacji (Einsatzliste). Na polecenie rządu na emigracji, we wrześniu 1940 na pokładzie m/s „Warszawa” przedostał się na Cypr, a następnie stamtąd w czerwcu 1941 wypłynął do Palestyny. Tam w lipcu 1941 otrzymał polecenie wypłynięcia poprzez Suez do Durbanu w Południowej Afryce, a stamtąd do obozu polskich uchodźców w Monze (RPA).
W Monze przebywał do 7 stycznia 1943, zajmując się nauką polskich uchodźców. Z Monze otrzymał przeniesienie do obozu polskich dzieci ewakuowanych z ZSRR z Armią Andersa, w Oudtshoorn (RPA), gdzie objął stanowisko kierownika gimnazjum krawieckiego.
Życie i działalność powojenna.
Po likwidacji obozu w czerwcu 1947, powrócił do kraju w styczniu 1948. Za swą działalność przedwojenną został wraz z rodziną wyrzucony z mieszkania i pozbawiony pracy. Jednak brak wtedy wystarczającej ilości wykwalifikowanych rzemieślników na Śląsku, oraz wstawiennictwo całego środowiska rzemieślniczego spowodowały, że Łyszczak został w 1950 prezesem Zakładu Doskonalenia Rzemiosła w Katowicach, na którym pozostawał na stanowisku do 1952. Był też członkiem Stronnictwa Demokratycznego oraz Związku Weteranów Powstań Śląskich. Do końca życia prowadził praktykę krawiecką.
Pochowany na Cmentarzu Parafialnym w Szopienicach wraz z żoną Weroniką z Miłaszewskich Łyszczak – zasłużoną instruktorką i organizatorką medyczną.
Odznaczenia.
Piotr Łyszczak był odznaczony m.in. Śląskim Krzyżem Powstańczym, Medalem Niepodległości, Honorową Odznaką Rzemiosła.

</doc>
<doc id="602428" url="https://pl.wikipedia.org/wiki?curid=602428" title="Szeptun">
Szeptun

Szeptun (szeptunka, szeptucha, wiedźma) – uzdrowiciel lub uzdrowicielka ludowa oferująca swoje usługi osobom wierzącym w moc leczenia. W Polsce występują głównie w rejonie Podlasia. Przeważnie są to osoby wyznania prawosławnego. Ich działalność jest uważana za praktyki pogańskie.
Wśród znachorów zarysowany jest podział na ludzi parających się magią pozytywną – białą oraz negatywną – czarną. W terminologii ludowej słowo „czary” kojarzone jest z magią negatywną. Stąd pejoratywny wydźwięk takich terminów jak: czarownica, czarnokniżnica (czarnokniżnik), wiedźma czy kołdunia (kołdun). Opozycję stanowią przedstawiciele magii białej, których praktyki służą przeciwdziałaniu lub likwidowaniu skutków czarowania. Źródło mocy czarnoksiężników przypisuje się szatanowi. Szeptuchy często same nie są świadome, skąd uzyskały moc, ani nie zdają sobie sprawy z tego, co robią.  
Częściej spotykane w fachu szeptuna są kobiety, lecz mimo tego to mężczyzn uznaje się za bardziej kompetentnych i skutecznych w uleczaniu chorób.
Nazwa.
Mimo że większość badaczy, wśród których wymienić można Z. Grębecką, Z. Liberę, W. Piątkowskiego, używa w odniesieniu do podlaskich uzdrowicieli terminu "szeptun", to najbardziej rozpowszechnione w mowie ludowej jest określenie "szeptucha". Najprawdopodobniej nie istnieje odpowiednik tego słowa dla płci męskiej. W lokalnych gwarach najczęściej używa się liczby mnogiej – "szeptuchy" i wtedy ma się na myśli obie płcie. Zdarza się również, że sami określają siebie mianem "babki" lub "majściera". Najchętniej używają własnego imienia bądź też pseudonimu.
Dar szeptuchy.
Legenda ludowa głosi, że gdy Chrystus zaczął nauczać doktorów w świątyni, przekazał im tajemną umiejętność leczenia oraz teksty magicznych formuł. W legendzie jest mowa o dwóch składnikach, które jedynie po połączeniu są w stanie leczyć ludzi – mowa tu o magicznych formułach oraz tajemnej umiejętności leczenia. Tajemną umiejętność można interpretować jako zdolność dawaną ludziom przez Boga w celu szerzenia dobra i pomocy potrzebującym. Szeptuni są więc głęboko przekonani, że ich zdolności są darem otrzymanym od Boga. Przyjmując ów dar, okazują szczerą chęć pomocy innym ludziom. Za otrzymane umiejętności często uważane są zdolności jasnowidzenia, znajdowania zagubionych przedmiotów, wykonywania egzorcyzmów. Szeptuchy często podkreślają, że bez pomocy Boga i aniołów nie byliby zdolni do wykonywania takich rzeczy. "Jednak Cerkiew Prawosławna jest przekonana, że szeptuchy otrzymują moc od szatana. Fizycznie szeptuchy pomagają choremu, ale duchowo prowadzą go do ruiny."
Życie codzienne szeptuchy.
Częstotliwość i ilość przyjmowanych pacjentów zależy od uznania, jakim społeczność darzy danego uzdrowiciela. Są oni zobligowani do udzielenia pomocy zawsze, gdy ktoś o nią poprosi. Znachorzy muszą wyzbyć się złości, żalu oraz innych negatywnych emocji w stosunku do wszystkich ludzi, by być w stanie udzielić pomocy nawet takim osobom, które uważają za swoich wrogów. Wierzą oni, że dar, który jest nieodpowiednio wykorzystywany, może w każdej chwili zostać im odebrany przez Boga. Szeptuchy w większości przypadków niczego nie żądają w zamian za swoje usługi. Posługa powinna być bezpłatna. Odmawiają oni przyjmowania czegokolwiek od osób ubogich. Od innych zdarza im się przyjąć symboliczną zapłatę w postaci jedzenia (najczęściej słodyczy) czy też pieniędzy (najczęściej są to monety), które przeznaczają na pobliską cerkiew.
Niesienie pomocy i uzdrawianie to nie jedyne zajęcia, jakimi trudniły się szeptuchy. Specjalistami od tego typu praktyk tradycyjnie zostawały takie osoby jak młynarz, pastuch, leśnik, pasiecznik, piwowar, kowal, rybak, myśliwy, ksiądz (lub pop), grabarz, cieśla, garncarz, muzykant, krawiec – czyli osoby trudniące się nierolniczym charakterem pracy.
Głęboko zakorzenione w świadomości lokalnej społeczności, było traktowanie szeptuna za osobę obcą, przez co często oddzielano go terytorialnie od wioski. Bardzo często znachorki mieszkały za wsią czy też pomiędzy wsiami. Współcześnie zwyczaj ten uległ zatarciu.
Inicjacja szeptuchy.
Warunkiem otrzymania daru leczenia przez przyszłą szeptuchę jest przede wszystkim chęć jego przyjęcia. Wtedy też przyszłej szeptusze przekazywane zostają teksty modlitw oraz informacje dotyczące sposobu ich użycia. Najczęściej szeptuchy chcą, by dar od Boga pozostał w rodzinie, więc przekazują go osobom spokrewnionym. W przeszłości zdarzało się, że osoby posiadające dar spotykały się z zazdrością swoich sąsiadów, gdyż umiejętność leczenia znacznie podnosiła status jednostki – szeptucha stawała się jedną z najważniejszych osób w społeczności, ze względu na swoje zdolności. Obecnie sprawa wygląda trochę inaczej, gdyż młodsze pokolenia nie są zbyt chętne do pełnienia roli uzdrowiciela w rodzinnej wiosce. Spowodowane może to być niskim dochodem znachora, który za swoje usługi z reguły nie może pobierać opłaty. Okoliczności samego przekazu wiedzy różnią się, w wyniku czego różnią się także sposoby inicjacji. Model najbardziej pożądany stanowi przekazanie wiedzy swojemu potomstwu. Gdy dzieci szeptuchy nie zgadzają się na przyjęcie daru, grono kandydatów rozszerza się na dalszą rodzinę oraz sąsiadów. Zdarzają się również przypadki, gdy przyszła uzdrowicielka uczy się modlić i uzdrawiać sama. Nowi uzdrowiciele na samym początku swoich praktyk ograniczają się do pomocy swojej najbliższej rodzinie. Z czasem, gdy nabiorą już wprawy, ich działalność rozszerza się na sąsiadów i okoliczne wioski. Sam wybór kandydata nie może być całkowicie losowy. Przyszła szeptucha musi posiadać określone cechy charakteru, pożądane u osoby na tym stanowisku. Najlepiej, by były to osoby spokojne, cierpliwe, empatyczne, łatwo przebaczające, a przede wszystkim pobożne. Osoba taka nie może również mieć styczności z alkoholem. Mimo że w podlaskich wioskach picie alkoholu jest akceptowalne społecznie, u szeptuchy może to się równać z wykluczeniem z grona uzdrowicieli. Znaczenie ma również wiek oraz płeć osoby. Chociaż zdarzają się szeptuchy-mężczyźni, to zdecydowaną większość owego fachu stanowią kobiety. W roli szeptuna najmilej widziane są osoby starsze, kobiety najlepiej po menopauzie. Może to być spowodowane spokojniejszym usposobieniem, charakteryzujące osoby w późniejszym wieku.
Choroby.
Zakres działalności szeptuchy dotyczy zazwyczaj chorób, które nie są uznawane przez wykształconych lekarzy. Sami uzdrowiciele wykluczają z zakresu swoich obowiązków np. przeziębienia, złamania czy też inne dolegliwości, w których konieczna jest interwencja chirurgiczna. Okazuje się również, że sama szeptucha nie jest w stanie zawsze pomóc choremu, nawet jeśli dotyczy to choroby istniejącej w kulturze ludowej. Spowodowane jest to tworzeniem się swego rodzaju specyfikacji – dana szeptucha szkoli się w leczeniu tylko kilku rodzajów choroby, przez co chory na daną dolegliwość, która nie jest specjalizacją owej szeptuchy, jest przez nią odsyłany do innej.
Wśród społeczności wiejskich da się zauważyć widoczny podział na choroby typu personalistycznego i naturalistycznego. Te pierwsze opierają się na przekonaniu o roli czynników osobowych w powstawaniu choroby (np. innego człowieka, duchów, Boga), zdarzają się one o wiele częściej w społecznościach, które cechują się myśleniem typu magicznego. Natomiast przyczyny naturalistyczne przypisywane są nieosobowym czynnikom, wynikających z wiedzy o naturze świata np. wiedza o tym, że gorąco powoduje oparzenia, zimno – przemarznięcia. Częste wśród takich społeczności jest również personifikowanie choroby.
Rodzaje chorób.
Nerw-kołtun / Gościec-kołtun.
Jedna z najtrudniejszych do objaśnienia dolegliwości, często spotykana współcześnie na Podlasiu. Przyczyną owej dolegliwości jest długotrwały stres bądź też tzw. przestrach. Choroba „nie lubi” pewnych rzeczy, np. zastrzyków i wędruje po ciele niczym gościec. Objawy choroby to: ból, paraliż (różnie umiejscowiony), zwijanie się na głowie kołtuna. Sposób leczenia jest ściśle uzależniony od konkretnego przypadku. Najczęściej stosuje się owczą wełnę, którą wkłada się na trzy noce w poduszkę chorego i która jest wymieniana co trzy dni, w wyniku czego chory śpi na wełnie przez dziewięć kolejnych nocy. Gdy kołtun powoduje bóle konkretnych części ciała, skurcze czy paraliż to w owe miejsca przykłada się wełnę, której zadaniem jest „wyciąganie” choroby. Gdy wystąpi zwinięcie się na głowie kołtuna (co współcześnie występuje bardzo rzadko) wymagana jest opieka uzdrowiciela przez dłuższy okres – kilka tygodni, miesięcy, czasami nawet przez rok. Mimo że każdy z uzdrowicieli dysponuje modlitwami, które są w stanie ulżyć choremu w cierpieniu, to nie każdy jest w stanie usunąć kołtun z głowy, tłumacząc to ryzykiem skaleczenia chorego. Zabieg usunięcia kołtuna jest długotrwały. Pierwszy etap stanowi modlitwa, która sprawia, że kołtun odrasta od skóry głowy. Najczęściej wymaga to kilku wizyt, po których szeptucha podejmuje decyzję o ścięciu kołtuna (chociaż tego zadania podejmują się nieliczni uzdrowiciele).
Wiatr.
Choroba spowodowana przez przeciąg w pomieszczeniu, wiatr czy też jazdę samochodem z otwartym oknem. Objawami są bóle o różnym charakterze i umiejscowieniu. Przy bardziej zaawansowanej chorobie, może wystąpić paraliż. Leczenie wiatru wiąże się z wykorzystaniem popiołu, który szeptucha uzyskuje ze swojego pieca. Przesianym pyłem napełnia ona szklankę, którą następnie owija białą, lnianą chustką. Odwraca ona przedmiot, po czym obchodzi kilkakrotnie chorego jednocześnie recytując słowa odpowiedniej modlitwy. Kończąc obrzęd, z powrotem odwraca szklankę, odwija ją z chusty, odstawia na stół, po czym ocenia wygląd popiołu. Jeżeli popiół tworzy gładką, zwartą masę, oznacza to, że wiatr nie był przyczyną choroby. Jeśli jednak w popiele widoczna jest wyrwa, oznacza to, że pacjent został „przewiany”. Spękanie świadczy o powadze choroby – im większe, tym silniejsza jest choroba. Owa diagnostyka jest jednocześnie formą leczenia, którą należy powtarzać przez trzy kolejne wizyty. Pomoc w wyleczeniu może stanowić dodatkowa osłona od wiatru lub zaniechanie mycia się przez co najmniej dwa dni.
Róża.
Może powstać od wody, wiatru, przeziębienia. Objawami są: wysypka, zaczerwienienia, opuchlizna w różnych miejscach na ciele. Do leczenia róży wykorzystuje się len, który uprzednio zwija się w bardzo luźne kłębki (trzy lub dziewięć). Następnie nad kłębkami odmawiana jest modlitwa, w przypadku róży – do Bogurodzicy. W następnej kolejności głowę lub chore miejsce przykrywa się czerwoną lub białą lnianą chustą, na której umieszcza się len, który podpala się woskową świecą. Po owym zabiegu zaleca się szczególną troskę o swoje ciało oraz unikanie kąpieli przez trzy następne dni.
Urok / „Złe oko”.
Urok oznacza zarówno przyczynę jak i samą dolegliwość. Czasami z tą chorobą wiąże się także przestrach. Uzdrowiciele często nie są w stanie odróżnić od siebie tych dwóch chorób, dlatego też stosują tą samą metodę leczenia. Urok to bardzo częsta przypadłość, szczególnie wśród małych dzieci. Spowodowana jest przez osobę trzecią, która jest w posiadaniu tzw. złych oczu. Do objawów należą: bóle brzucha, nerwowość, bezsenność, płacz u dzieci. Urok poprzez osłabienie organizmu może doprowadzić nawet do śmierci. Do leczenia wykorzystuje się taką samą metodę, jak do leczenia przestrachu.
Przestrach.
Łączony z urokiem. Przyczyną również jest działalność osoby trzeciej (najczęściej psa, rzadziej człowieka) oraz nieszczęśliwe wydarzenia (wypadek, pożar). Objawy podobne jak w uroku czy nerwie. Choroba najczęściej dotyczy małych dzieci. Leczy się go przy użyciu stopionego wosku pszczelego. Głowę chorego zakrywa się chustką, na której stawia się garnek z chłodną wodą, do której następnie jest wlewany roztopiony wosk, który szybko zastyga. Szeptucha wyjmuje go z wody i z kształtu wyczytuje, co było przyczyną choroby. Zdarzają się przypadki, że wosk jest wylewany do czasu, aż będzie zupełnie gładki. Według uzdrowicieli owa praktyka doskonale nadaje się do „wyciągania” choroby, o czym świadczą guzki powstające na powierzchni wosku (im są wyraźniejsze, tym cięższa jest choroba).
W kulturze popularnej.
W 2015 r. ukazała się książka Vitala Voronaua pt .„Szeptem”, zawierająca m.in. opowieść o mężczyźnie ze wsi Puciłki spod Sokółki, który zakochał się w starszej od siebie kobiecie i podpalił jej dom oraz o chłopcu, którego przed amputacją ręki uratowały żarnowy szeptuchy. Obie historie, oprócz prozatorskiej książki Voronaua, wydanej w ramach stypendium artystycznego prezydenta Białegostoku, znalazły się także w dramacie Piotra Tomaszuka „Wziołowstąpienie”, który wystawiany jest na scenie Teatru Wierszalin w Supraślu. Widzowie, którzy oglądali premierę, zauważyli podobieństwa do książki białoruskiego pisarza.

</doc>
<doc id="602431" url="https://pl.wikipedia.org/wiki?curid=602431" title="Ustniczek żółtooki">
Ustniczek żółtooki

Ustniczek żółtooki ("Pomacanthus xanthometopon") – gatunek morskiej ryby okoniokształtnej z rodziny pomakantowatych (Pomacanthidae). Bywa hodowana w akwariach morskich.
Występowanie.
Rafy koralowe na głębokościach 5-25 m, Ocean Indyjski i Ocean Spokojny.
Opis.
Ciało wysokie, silnie bocznie spłaszczone. Osiągają do 38 cm długości. Pływają samotnie lub w parach. Żywią się głównie gąbkami i osłonicami.

</doc>
<doc id="602433" url="https://pl.wikipedia.org/wiki?curid=602433" title="Port lotniczy Nowy Jork-LaGuardia">
Port lotniczy Nowy Jork-LaGuardia

Port lotniczy Nowy Jork-LaGuardia – lotnisko obsługujący kompleks miejski Nowego Jorku, znajdujący się w nowojorskiej dzielnicy Queens. Nazwa portu pochodzi od nazwiska burmistrza Fiorella La Guardii.
Lotnisko LaGuardia swoją popularność zawdzięcza usytuowaniu w centrum oraz tym, że jest blisko Manhattanu. Loty z LaGuardia to w większości loty krajowe i do Kanady oraz sezonowe do Aruby i na Bahamy.

</doc>
<doc id="602437" url="https://pl.wikipedia.org/wiki?curid=602437" title="Ostaniec deflacyjny">
Ostaniec deflacyjny

Ostaniec deflacyjny – izolowany pagórek o stromych stokach i płaskim szczycie, często porośniętych roślinnością lub pokrytych odporniejszym materiałem. Jest efektem nierównomiernego wywiewania materiału skalnego.
Przykładem jest Wyżyna Lessowa w Chinach.

</doc>
<doc id="602440" url="https://pl.wikipedia.org/wiki?curid=602440" title="Gänclärbirliyi Sumqayit">
Gänclärbirliyi Sumqayit



</doc>
<doc id="602441" url="https://pl.wikipedia.org/wiki?curid=602441" title="Rejon Sabirabad">
Rejon Sabirabad

Rejon Sabirabad (azer. "Sabirabad rayonu") – rejon we wschodnim Azerbejdżanie. 

</doc>
<doc id="602442" url="https://pl.wikipedia.org/wiki?curid=602442" title="Lew Rockwell">
Lew Rockwell

Llewellyn H. Rockwell, Jr. (ur. 1 lipca 1944 w Bostonie) – znany jako Lew Rockwell, amerykański publicysta, teoretyk libertarianizmu i zwolennik szkoły austriackiej w ekonomii oraz anarchokapitalista, założyciel i prezes Ludwig von Mises Institute, rzymski katolik.
Życiorys.
Początkowo był protegowanym konserwatysty Neila McCaffreya i pracował jako starszy redaktor w Arlington House Publishers. Następnie rozpoczął działalność redaktorską w "Private Practice", gdzie pisał o zastosowaniu spostrzeżeń austriaków w zarządzaniu służbą zdrowia. Wkrótce został wieloletnim współpracownikiem Rona Paula, a także konsultantem podczas jego kampanii prezydenckiej w 1988 roku.
W 1982 roku założył Ludwig von Mises Institute, którego prezydentem pozostał do lata 2009 roku, kiedy to zmienił funkcję na Prezesa Zarządu. Organizacja stanowiła przeciwwagę dla Instytutu Katona, który skierował się ku łagodniejszym politycznie, bardziej ugodowym pozycjom. Ruch ten umożliwił Murrayowi Rothbardowi kontynuowanie efektywnej działalności publicystycznej po rozłące z Charlesem Kochem, prezesem CATO Institute. W latach dziewięćdziesiątych Instytut Misesa pod zarządem Rockwella miał siedzibę w budynku obok kampusu Uniwersytetu Auburn, wydawał pięć czasopism (m.in. „Review of Austrian Economics", później zastąpiony przez „Quarterly Journal of Austrian Economics") oraz oferował rozległe seminaria naukowe. Rockwell pełni rolę „przedsiębiorcy idei" (zgodnie z terminologią spopularyzowaną przez Marcina Chmielowskiego w książce pod tym samym tytułem) jest człowiekiem czynu, energicznym organizatorem z niesłabnącym szacunkiem do nauki, działającym nie tylko w sferze teoretycznej.
Libertarianin jest również autorem "Speaking of Liberty", zbioru komentarzy publikowanych na stronie internetowej, a także z ramienia Instytutu Misesa wydawcą "Journal of Libertarian Studies".
Jest także wiceprezydentem "Center of Libertarian Studies" oraz wydawcą politycznego webloga LewRockwell.com.
Był uczniem Murraya Rothbarda, z którym przyjaźnił się od 1975 roku aż do jego śmierci w 1995 roku.
Rockwell reprezentował w libertarianizmie ruch paleolibertariański (to on był twórcą tego terminu). Łączył anarchokapitalizm w kwestiach politycznych i gospodarczych, przy umiarkowanym konserwatyzmie kulturowym, jak jednak przyznał w wywiadzie dla "The Liberal Post", termin „paleolibertarianizm" zatracił swoje znaczenie, zaczął oznaczać coś na kształt „konserwatywnego libertarianina", wbrew intencjom ojców ruchu.

</doc>
<doc id="602443" url="https://pl.wikipedia.org/wiki?curid=602443" title="Rejon Salyan">
Rejon Salyan

Rejon Salyan (azer. "Salyan rayonu") – rejon we wschodnim Azerbejdżanie. 

</doc>
<doc id="602444" url="https://pl.wikipedia.org/wiki?curid=602444" title="Mitochondrialna Ewa">
Mitochondrialna Ewa

Mitochondrialna Ewa – we współczesnej genetyce hipoteza o istnieniu kobiety, od której pochodzą współcześni ludzie, która prawdopodobnie żyła ok. 200 tys. lat temu. Nazwa "mitochondrialna Ewa" pochodzi od sposobu określenia jej wieku w badaniach naukowych, do których wykorzystano geny zawarte w ludzkich mitochondriach (mtDNA).
W większości komórek eukariotycznych znajdują się mitochondria, które dzielą się autonomicznie, niezależnie od podziału komórki. Materiał genetyczny obecny w mitochondriach dziedziczy się inaczej niż ten zawarty w jądrach komórkowych. Geny jądrowe (DNA) zwierzęta i rośliny rozmnażające się płciowo otrzymują po obojgu rodzicach, podczas gdy DNA mitochondrialny (mtDNA) jest dziedziczony po jednym rodzicu. W przypadku ludzi tylko kobieta przekazuje swój mtDNA potomkom (w komórce jajowej) ponieważ tylko komórka jajowa wnosi cytoplazmę, zawierającą mitochondria, do zygoty. W plemniku znajduje się zarówno DNA genomowy (jądrowy), jak i mitochondria, jednakże znajdują się one we wstawce plemnika, która nie wnika do komórki jajowej, tak więc mężczyzna nie przekazuje swoich mitochondriów potomstwu. Kobiety, które nie mają córek, nie przekazują mtDNA następnym pokoleniom. Taki sposób przekazywania genów mitochondrialnych oraz badania zmienności mtDNA w populacji pozwalają przypuszczać, że mitochondrialny DNA jest odziedziczony po mitochondrialnej Ewie, będącej przedstawicielem żeńskiej linii ostatniego wspólnego przodka żyjących obecnie ludzi. Nie należy mylić ostatniego wspólnego przodka po linii żeńskiej z ostatnim wspólnym przodkiem współczesnych ludzi (który według hipotetycznego modelu matematycznego jest datowany na ok. 5000 lat temu) ani z pierwszym identycznym przodkiem (jest datowany na ok. 15000 lat) – linie wywodzące się od poszczególnych osobników ulegają wymarciu. Każda populacja o skończonej liczebności podlega bowiem zjawisku dryfu genetycznego, polegającego na losowym wahaniu się częstości poszczególnych alleli. W efekcie po odpowiednio długim czasie (o ile nie zajdzie nowa mutacja bądź napływ genów z innej populacji) w populacji utrwala się jeden z alleli, pozostałe zaś wymierają (dochodzi do koalescencji).
W wyniku porównywania DNA mitochondriów pochodzących od ludzi różnych grup etnicznych stwierdzono, że każdy żeński rodowód można ostatecznie sprowadzić do pojedynczej kobiety, "mitochondrialnej Ewy". Obliczono, na podstawie podobieństw sekwencji genów, że ta "Ewa mitochondrialna" żyła w Afryce około 143–200 lub 140–240 tys. lat temu. .

</doc>
<doc id="602445" url="https://pl.wikipedia.org/wiki?curid=602445" title="Rejon Samux">
Rejon Samux

Rejon Samux (azer. "Samux rayonu") – rejon w północnym Azerbejdżanie. 
W roku 2004 w rejonie powstał Państwowy Rezerwat Przyrody „Sosna eldarska”.

</doc>
<doc id="602446" url="https://pl.wikipedia.org/wiki?curid=602446" title="Ewa mitochondrialna">
Ewa mitochondrialna



</doc>
<doc id="602447" url="https://pl.wikipedia.org/wiki?curid=602447" title="Rejon Szeki">
Rejon Szeki

Rejon Szeki (azer. "Şəki rayonu") – rejon w północnej Azerbejdżanie, okalający miasto wydzielone Szeki.
Kilka kilometrów na północ od miasta Szeki we wsi Kiş znajduje się najstarszy kościół Albanii Kaukaskiej – Kościół św. Elizeusza.

</doc>
<doc id="602449" url="https://pl.wikipedia.org/wiki?curid=602449" title="Rejon Şamaxı">
Rejon Şamaxı

Rejon Şamaxı (azer. "Şamaxı rayonu") – rejon we wschodnim Azerbejdżanie. Jego stolicą jest Şamaxı.

</doc>
<doc id="602450" url="https://pl.wikipedia.org/wiki?curid=602450" title="Rejon Şəmkir">
Rejon Şəmkir

Rejon Şəmkir (azer. "Şəmkir rayonu") – rejon w północno-zachodnim Azerbejdżanie. 

</doc>
<doc id="602452" url="https://pl.wikipedia.org/wiki?curid=602452" title="Piłka nożna w Anglii (1930/1931)">
Piłka nożna w Anglii (1930/1931)

Sezon 1930/1931 był 56. w historii angielskiej piłki nożnej.

</doc>
<doc id="602453" url="https://pl.wikipedia.org/wiki?curid=602453" title="Bramidae">
Bramidae



</doc>
<doc id="602454" url="https://pl.wikipedia.org/wiki?curid=602454" title="Bovichtidae">
Bovichtidae



</doc>
<doc id="602455" url="https://pl.wikipedia.org/wiki?curid=602455" title="Centrolophidae">
Centrolophidae



</doc>
<doc id="602456" url="https://pl.wikipedia.org/wiki?curid=602456" title="Rejon Şuşa">
Rejon Şuşa

Rejon Şuşa (azer. "Şuşa rayonu") – rejon w zachodnim Azerbejdżanie, otaczający miasto wydzielone Şuşa. Do 2020 w całości pod kontrolą separatystycznego Górskiego Karabachu. 9 listopada 2020 większość terytorium rejonu, w tym miasto Şuşa zostało odbite przez wojska Azerbejdżanu.

</doc>
<doc id="602457" url="https://pl.wikipedia.org/wiki?curid=602457" title="Chaetodontidae">
Chaetodontidae



</doc>
<doc id="602458" url="https://pl.wikipedia.org/wiki?curid=602458" title="Pustynia chłodna">
Pustynia chłodna

Pustynia chłodna – pustynia, którą charakteryzuje zazwyczaj brak lub bardzo ograniczony dostęp do wilgotnych i ciepłych mas powietrza, spowodowanych zimnym prądem morskim lub silnym kontynentalizmem. 
Często w porze zimowej na tego typu pustyniach temperatury spadają znacznie poniżej zera (nawet poniżej minus 30 stopni Celsjusza) oraz występuje niewielka bądź płatowa pokrywa śnieżna. 
Do takich pustyń należą: Gobi, Pustynia Patagońska, Kyzył-kum, Takla Makan, Ałaszan.

</doc>
<doc id="602459" url="https://pl.wikipedia.org/wiki?curid=602459" title="RKS Garbarnia Kraków">
RKS Garbarnia Kraków



</doc>
<doc id="602460" url="https://pl.wikipedia.org/wiki?curid=602460" title="Jegindø">
Jegindø

Jegindø – duńska wyspa leżąca na zachodniej części cieśniny Limfjorden, tuż obok półwyspu Thyholm z którą łączy ją połączenie mostowe.
Krótki opis.
Administracyjnie wyspa należy do gminy Struer w Jutlandii Środkowej.
Na wyspie znajdują się dwa kościoły – protestancki oraz wielowyznaniowy kościół misyjny, port rybacki, szkoła oraz bank. Mieszkańcy zajmują się głównie rolnictwem oraz rybołówstwem.

</doc>
<doc id="602461" url="https://pl.wikipedia.org/wiki?curid=602461" title="Rejon Siyəzən">
Rejon Siyəzən

Rejon Siyəzən (azer. "Siyəzən rayonu") – rejon we wschodnim Azerbejdżanie. 

</doc>
<doc id="602462" url="https://pl.wikipedia.org/wiki?curid=602462" title="Popocatépetl">
Popocatépetl

Popocatépetl, "Volcán Popocatépetl" (znany też jako El Popo lub Don Goyo) – czynny stratowulkan w Meksyku, na Wyżynie Meksykańskiej, w Kordylierze Wulkanicznej. Znajduje się około 70 km na południowy wschód od miasta Meksyk. Jest drugim pod względem wysokości szczytem Meksyku po Pico de Orizaba (5610 m n.p.m.). Nazwa Popocatépetl wywodzi się z języka Azteków i oznacza "dymiącą górę", co odnosi się do gęstych chmur dymu wydobywających się z krateru przed erupcjami i w czasie wzmożonej aktywności.
Popocatépetl powstał w trzeciorzędzie. W jego kraterze o średnicy około 600 metrów znajdują się złoża siarki. Wulkan wznosi się powyżej granicy wiecznego śniegu, która przebiega na wysokości 4300 m n.p.m., lecz ze względu na działalność wulkaniczną i towarzyszącemu jej wydzielaniu się ciepła nie powstały tam lodowce. Na stokach wulkanu występuje piętrowość roślinna. Znajdują się tam lasy dębowe, sosnowe, a także jodłowe i daglezjowe. Wraz ze wzrostem wysokości przechodzą one w łąki wysokogórskie.
Popocatépetl od północnej strony jest połączony z wulkanem Iztaccíhuatl wysoką przełęczą zwaną Paso de Cortés. W przeciwieństwie do Popocatépetl na Iztaccíhuatl można się wspinać, jednakże jest to bardzo niebezpieczne. 
Oba wulkany znajdują się na terenie, założonego w 1935, Parku Narodowego Iztaccíhuatl-Popocatépetl (hiszp. "Parque Nacional Iztaccíhuatl-Popocatépetl") o powierzchni 257 km². W faunie tego parku dominują gatunki takich ptaków jak: drozdy, sikory, zięby oraz strzyżyki. Ponadto występują tam drobne gryzonie.
Aktywność wulkanu.
Od 1347 zanotowano 19 erupcji. W 1947 rozpoczął się okres stałej, wzmożonej aktywności wulkanu. 21 grudnia 1994 roku "Popo" wyrzucił z krateru gazy i popioły, które zostały przeniesione przez wiatry na odległość 25 km. W 2000 roku dziesiątki tysięcy mieszkańców miejscowości znajdujących się najbliżej wulkanu zostało ewakuowanych na skutek ostrzeżeń naukowców o zbliżającej się erupcji. 2 dni po ewakuacji nastąpił największy w dziejach wybuch tego wulkanu, którego maksimum przypadło na 22 listopada 2003 roku.
Legendy.
Według azteckiej mitologii Popocatépetl i Iztaccíhuatl byli niegdyś ludźmi – zakochanymi w sobie wojownikiem i księżniczką. Iztaccíhuatl zmarła po dojściu do niej nieprawdziwej wieści, jakoby jej ukochany poległ w walce. Gdy ten wrócił, zabrał jej ciało w góry, by tam pogrzebać siebie i ją. Bogowie, litując się nad ich losem, zamienili oboje w góry – uśpioną Iztaccíhuatl i niekiedy w gniewie wyrzucającego z siebie chmury ognia i popiołu Popocatépetla.

</doc>
<doc id="602464" url="https://pl.wikipedia.org/wiki?curid=602464" title="Rejon Tərtər">
Rejon Tərtər

Rejon Tərtər (azer. "Tərtər rayonu") – rejon w Azerbejdżanie. Większość terenu jest okupywana przez armeńskich separatystów z Górskiego Karabachu.

</doc>
<doc id="602465" url="https://pl.wikipedia.org/wiki?curid=602465" title="Rejon Tovuz">
Rejon Tovuz

Rejon Tovuz (azer. "Tovuz rayonu") – rejon w północno-zachodnim Azerbejdżanie. 

</doc>
<doc id="602466" url="https://pl.wikipedia.org/wiki?curid=602466" title="Rejon Ucar">
Rejon Ucar

Rejon Ucar (azer. "Ucar rayonu") – rejon w centralnym Azerbejdżanie. 

</doc>
<doc id="602467" url="https://pl.wikipedia.org/wiki?curid=602467" title="Rejon Yardımlı">
Rejon Yardımlı

Rejon Yardımlı (azer. "Yardımlı rayonu") – rejon w południowym Azerbejdżanie. Góry Tałyskie.

</doc>
<doc id="602468" url="https://pl.wikipedia.org/wiki?curid=602468" title="Rejon Yevlax">
Rejon Yevlax

Rejon Yevlax (azer. "Yevlax rayonu") – rejon w północnym Azerbejdżanie. Otacza miasta wydzielone Yevlax i Mingeczaur ("Mingaçevir").

</doc>
<doc id="602470" url="https://pl.wikipedia.org/wiki?curid=602470" title="Rejon Zəngilan">
Rejon Zəngilan

Rejon Zəngilan (azer. "Zəngilan rayonu") – rejon w południowo-zachodnim Azerbejdżanie. 
W 1974 w rejonie utworzono Państwowy Rezerwat Przyrody Bəsitçay.

</doc>
<doc id="602472" url="https://pl.wikipedia.org/wiki?curid=602472" title="Rejon Zaqatala">
Rejon Zaqatala

Rejon Zaqatala (azer. "Zaqatala rayonu") – rejon w północnym Azerbejdżanie. 
Okręg zakatalski funkcjonował w latach 1859-1918 jako jednostka administracyjna Imperium Rosyjskiego. Następnie wszedł w skład Demokratycznej Republiki Gruzji i - potem - Gruzińskiej Socjalistycznej Republiki Radzieckiej. 
W 1922 roku decyzją Komunistycznej Partii Związku Radzieckiego wyłączono ten obszar z Gruzińskiej SRR i włączono do Azerbejdżańskiej Socjalistycznej Republiki Radzieckiej. 

</doc>
<doc id="602473" url="https://pl.wikipedia.org/wiki?curid=602473" title="Harar">
Harar



</doc>
<doc id="602475" url="https://pl.wikipedia.org/wiki?curid=602475" title="Rejon Zərdab">
Rejon Zərdab

Rejon Zərdab (azer. "Zərdab rayonu") – rejon w centralnym Azerbejdżanie. 

</doc>
<doc id="602477" url="https://pl.wikipedia.org/wiki?curid=602477" title="Rejon Babək">
Rejon Babək

Rejon Babək (azer. "Babək rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602478" url="https://pl.wikipedia.org/wiki?curid=602478" title="Rynek wewnętrzny">
Rynek wewnętrzny

Rynek wewnętrzny – w systemie prawnym Unii Europejskiej, definicja rynku wewnętrznego znajduje się w Art. 26 ust. 2 TfUE (dawny Art. 14 ust. 2 TWE), który definiuje go jako: „obszar bez granic wewnętrznych, na którym zostaje zapewniony wolny przepływ towarów, osób, usług i kapitału zgodnie z postanowieniami niniejszego Traktatu”.
Do prawa europejskiego koncepcję rynku wewnętrznego wprowadzono art. 13 Jednolitego Aktu Europejskiego. Dodatkowo w podobnym duchu wypowiada się Traktat o Unii Europejskiej w art. 3 ust. 3: „Unia ustanawia rynek wewnętrzny. Działa na rzecz trwałego rozwoju Europy, którego podstawą jest zrównoważony wzrost gospodarczy oraz stabilność cen, społeczna gospodarka rynkowa o wysokiej konkurencyjności zmierzająca do pełnego zatrudnienia i postępu społecznego oraz wysoki poziom ochrony i poprawy jakości środowiska naturalnego. Wspiera postęp naukowo-techniczny. Zwalcza wyłączenie społeczne i dyskryminację oraz wspiera sprawiedliwość i ochronę socjalną, równość kobiet i mężczyzn, solidarność między pokoleniami i ochronę praw dziecka”.

</doc>
<doc id="602479" url="https://pl.wikipedia.org/wiki?curid=602479" title="Yevlax">
Yevlax

Yevlax – miasto w Azerbejdżanie, położone nad rzeką Kurą, 265 km na zachód od Baku. 
W 2014 roku liczyło około 59 400 mieszkańców. Yevlax jest jednym z miast o znaczeniu republikańskim i stolicą rejonu Yevlax.
W mieście Yevlax urodził się teolog, naukowiec i filozof Pawieł Fłorienski.

</doc>
<doc id="602480" url="https://pl.wikipedia.org/wiki?curid=602480" title="Rejon Culfa">
Rejon Culfa

Rejon Culfa (azer. "Culfa rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602481" url="https://pl.wikipedia.org/wiki?curid=602481" title="Rejon Kəngərli">
Rejon Kəngərli

Rejon Kəngərli (azer. "Kəngərli rayonu") – rejon w Azerbejdżanie, w Nachiczewańskiej Republice Autonomicznej. Został wydzielony z rejonu Şərur w marcu 2004 r.

</doc>
<doc id="602485" url="https://pl.wikipedia.org/wiki?curid=602485" title="Rejon Ordubad">
Rejon Ordubad

Rejon Ordubad (azer. "Ordubad rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602486" url="https://pl.wikipedia.org/wiki?curid=602486" title="Rejon Sədərək">
Rejon Sədərək

Rejon Sədərək (azer. "Sədərək rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602488" url="https://pl.wikipedia.org/wiki?curid=602488" title="Rejon Şahbuz">
Rejon Şahbuz

Rejon Şahbuz (azer. "Şahbuz rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602490" url="https://pl.wikipedia.org/wiki?curid=602490" title="Widzący">
Widzący



</doc>
<doc id="602491" url="https://pl.wikipedia.org/wiki?curid=602491" title="Rejon Şərur">
Rejon Şərur

Rejon Şərur (azer. "Şərur rayonu") – rejon w Azerbejdżanie, w Nachiczewańskiej Republice Autonomicznej.

</doc>
<doc id="602492" url="https://pl.wikipedia.org/wiki?curid=602492" title="Eldo">
Eldo

Eldo, właściwie Leszek Kaźmierczak (ur. 27 lipca 1979 w Warszawie) znany również jako Eldoka – polski raper i autor tekstów, a także dziennikarz radiowy. Były członek zespołu hip-hopowego Grammatik. Wraz z członkami zespołu prowadził przez pewien czas wytwórnię muzyczną Frontline Records.
Kaźmierczak współpracował m.in. z rosyjskim DJ-em Vadimem, czeskim duetem Indy &amp; Wich, a poza środowiskiem hip-hopowym między innymi z Leszkiem Możdżerem oraz Moniką Brodką dla której napisał teksty do utworów pt. „Bajeczka (Intro)” i „Samochody i tramwaje”, które ukazały się na albumie wokalistki "Moje piosenki". W 2001 roku wystąpił w filmie Sylwestra Latkowskiego "Blokersi".
Występował m.in. na międzynarodowym festiwalu Hip Hop Kemp 2002 (wraz z Grammatik) oraz w 2007 wraz z DJ Danielem Drumzem. W 2011 roku Kaźmierczak został sklasyfikowany na 5. miejscu listy 30 najlepszych polskich raperów według magazynu „Machina”. Jako dziennikarz był związany ze stacją radiową Radio Euro, w której prowadził audycję „DJ Pasmo” oraz z Weszło FM, gdzie prowadził cotygodniową audycję „Eldoradio”.
Kariera.
1997-2002.
Eldo wychował się na warszawskim Bemowie. Z kulturą hip-hop związał się początkowo jako tancerz breakdance i graficiarz. Rapem zainteresował się podczas koncertu Rap Day w 1997 roku, na którym wystąpili m.in. Molesta i Trzyha. Wkrótce wraz z Jotuze założył zespół Grammatik. Grupa była częścią warszawskiego zespołu Szyja skład, do którego należały również zespoły Edytoriał i Maesto. Podkłady były początkowo tworzone przez Szychę – członka Edytoriału. W wyniku tej współpracy powstał utwór „24h”, który znalazł się później na kompilacji pt. "Enigma: 022 underground vol. 2". W 1998, gdy do zespołu Grammatik dołączył instrumentalista Noon, razem zrealizowali nielegal pt. "EP". Wydawnictwo uzupełnione o kilka dodatkowych utworów zostało wydane w 1999 roku nakładem wytwórni muzycznej Blend Records. Po wydaniu "EP+" do zespołu dołączył Ash. W październiku 2000 roku ukazał się drugi album Grammatika pt. "Światła miasta". Wydawnictwo osiągnęło nakład przekraczający 30 tys. egzemplarzy. Pomimo sukcesu, zespół opuścili Noon i Ash. Wkrótce potem działalność Grammatik została zawieszona, Eldo rozpoczął działalność solową.
W 2001 roku miała miejsce premiera filmu dokumentalnego Sylwestra Latkowskiego pt. „Blokersi”, w którym jednym z głównych bohaterów był Eldo. Jego dosadna wypowiedź o kondycji ówczesnego hip-hopu w Polsce w innym dokumencie – "Mówią bloki 2" (MTV Polska) – spotkała się z krytyką ze strony środowiska muzycznego w tym przede wszystkim warszawskiego rapera Tede. Zdarzenie ta doprowadziło do konfrontacji freestylowej, która odbyła się w płockim klubie „Crazy” 26 sierpnia 2001, gdzie „Obrońcy tytułu” (w składzie: Eldo – PeZet, Noon, Dena, Praktik, DJ Romek, Parker, Pudel i Kret) zmierzyli się z Gib Gibon Składem (m.in. Tede, WSZ &amp; CNE). Wydarzenie zostało sfilmowane przez stację telewizyjną VIVA Polska. Do konfrontacji przyczynił się również utwór „Gotów na bitwę” (z udziałem Dizkreta), który ukazał się na pierwszej, solowej płycie Eldoki "Opowieść o tym, co tu dzieje się naprawdę" w 2001 roku. Gościnnie na albumie wystąpili: PeZet, Dizkret, Sokół, Wigor oraz zespół Echo. Za podkład muzyczny odpowiadał Dena a scratche DJ Twister. Album został wydany nakładem wytwórni T1-Teraz.
2003-2010.
W 2003 roku Eldo wydał swoją drugą solową płytę pt. "Eternia". Na albumie gościnnie wystąpił czeski zespół Indy &amp; Wich, Pjus oraz Nuno. Produkcję promowały teledyski do utworów: „Mędrcy z kosmosu” „Tylko Słowo” oraz „Eternia”. Autorami bitów na płycie byli: Ajron, Zjawin, Supra, Wich, Webber oraz Joter. Album został wydany przez wytwórnię Blend Records.
W 2004 roku ukazał się minialbum grupy Grammatik "Reaktywacja". Natomiast w 2005 roku, po czterech latach przerwy w działalności, nakładem wytwórni EmbargoNagrania ukazał się album "3".
W połowie maja 2006, nakładem własnej wytwórni Frontline Records, ukazała się płyta Eldo oraz duetu producenckiego Bitnix – "Człowiek, który chciał ukraść alfabet" (Eldo/Bitnix). Na albumie zostały opublikowane utwory inspirowane takimi gatunkami muzycznymi jak: drum’n’bass, jazz oraz neo soul. Z trzema artystami współpracowali: Mista Pita, Krzysztof Ścierański, Daniel Drumz, wokalistka Wiosna a gościnnie: Emil Blef (Flexxip), Jimson i Smarki Smark. Nagrania promował teledysk do utworu „Diabeł na oknie”. Mimo stylistycznej różnorodności, płyta nie osiągnęła zakładanego przez wykonawców sukcesu. W 2006 roku uczestniczył także w projekcie "Broniewski", który zakładał wykonywanie utworów Władysława Broniewskiego w różnych formach wyrazu. Kaźmierczak wykonał utwór pt. „[Mury, bruki]”. Pod koniec roku podpisał kontrakt z wytwórnią My Music. Swoją decyzję skomentował tak: „Ten wybór pozwoli mi na dobrą dystrybucję, profesjonalnie zrobiony klip, dobrą promocję”.
W marcu 2007 nakładem wytwórni My Music ukazała się czwarta solowa płyta Eldo pt. "27". Tytuł płyty nawiązuje do dnia urodzin rapera oraz jego wieku. Autorami podkładów na płytę byli tacy producenci muzyczni jak: Flamaster, Kixnare, Daniel Drumz, Dena, Webber, Czarny, Dj Gris. Gościnnie w 2 utworach wystąpili Pjus (2cztery7) oraz Diox. Album w tym samym roku był nominowany do Superjedynek w kategorii Płyta Hip-Hop / R’N’B. Utrzymywał się także przez 5 notowań na liście OLiS (najwyższa pozycja – 6. miejsce 10 kwietnia).
Pod koniec tego samego roku grupa Grammatik opublikowała swoją czwartą, a zarazem ostatnią płytę studyjną pt. "Podróże".
W 2007 roku Eldo wziął udział w akcji „Wybieram.pl”, która miała nakłonić Polaków do głosowania w wyborach parlamentarnych 2007. Motywem muzycznym akcji był podkład z utworu „Tylko słowo” (autorstwa Ajrona) z "Eterni". Tego samego roku Grammatik był autorem podkładu muzycznego do sztuki teatralnej „Przypadek Klary” w Teatrze Polskim we Wrocławiu.
3 maja 2008 roku zespół Grammatik skończył swoją działalność. 14 czerwca zagrał swój ostatni koncert. 12 grudnia tego samego roku, nakładem wytwórni My Music została wydana piąta płyta Eldoki pt. "Nie pytaj o nią". Wydawnictwo promował singel i teledysk do tytułowego utworu. Gościnnie na albumie wystąpił zespół Hi-Fi Banda a autorami podkładów byli: Zjawin, Mr. White, Szczur, Donde oraz Czarny. Eldo tak skomentował jej zawartość: „Wkurzony przestrzenią publiczna i jej zaśmieceniem, napisałem gorzkie, ironiczne teksty pełne sarkazmu, ale i nadziei. Żadnych rad jak żyć, dużo opowieści jak żyje...”. W marcu 2009 pojawił się teledysk do utworu „Granice”. W międzyczasie wraz z piłkarzem Jakubem Błaszczykowskim wystąpił w spocie reklamowym firmy Nike. W 2010 planował wydanie płyty we współpracy z Pelsonem i Włodim (projekt pod szyldem Parias). 29 czerwca 2010 ukazała się płyta pt. "Zapiski z 1001 nocy", która została wyprodukowana przez duet The Returners. Produkcję Eldo promował teledysk i singiel pt. „Pożycz mi płuca”. W notowaniu OLiS z 12 lipca 2010 album znalazł się na pierwszym miejscu.
Życie prywatne i poglądy.
Eldo jest absolwentem Szkoły Podstawowej nr 150 na warszawskim Bemowie (Boernerowo) oraz LX Liceum Ogólnokształcącego im. Wojciecha Górskiego na Wawrzyszewie.
Ma hiszpańskie korzenie. Jest entuzjastą sportu. W wolnym czasie jeździ na rowerze, wcześniej przez kilka lat grał w rugby w zespole AZS-AWF Warszawa. W przeszłości był zagorzałym kibicem piłkarskiej Legii Warszawa. 
Od 1 stycznia 1997 Kaźmierczak jest muzułmaninem. W jednym z wywiadów stwierdził: „Jestem muzułmaninem i forma, jaką ta religia przyjmuje, jest najbardziej adekwatna do tego, co ja czuję, jak powinno się traktować relację między człowiekiem a Bogiem. Nie potrzebuję żadnych pośredników. Wystarczy Święty Koran, ja i to, co myślę”. W licznych utworach artysty pojawiają się wzmianki o religii, np. w utworze „Odpowiedzialność”, na płycie "Eternia":
Światopoglądowo Eldo hołduje wartościom konserwatywnym; określa się jako narodowiec. Wzmianki o poglądach politycznych artysty można usłyszeć m.in. w utworach „Nie pytaj o nią” czy „Podaj pilota”, na płycie "Zapiski z 1001 nocy":
4 czerwca 2010 r., w 21. rocznicę wyborów „kontraktowych” z 4 czerwca 1989 r., w warszawskim klubie N44 odbyła się debata na temat „Ideałów Solidarności” zorganizowana przez redakcję Polityki Narodowej i Młodzież Wszechpolską. Leszek Kaźmierczak wziął udział w dyskusji na zaproszenie organizatorów. Podczas debaty stwierdził m.in. że „w takim kraju jak Polska, rola Kościoła Katolickiego w życiu publicznym powinna być jeszcze większa niż dziś”. W dyskusji kuluarowej przyznał, że jest stałym czytelnikiem „Frondy”, zna dzieła Dmowskiego oraz sylwetki głównych ideologów międzywojennego Ruchu Narodowego.

</doc>
<doc id="602494" url="https://pl.wikipedia.org/wiki?curid=602494" title="Las borealny">
Las borealny



</doc>
<doc id="602496" url="https://pl.wikipedia.org/wiki?curid=602496" title="Marek Robaczewski">
Marek Robaczewski

Marek Robaczewski (ur. 23 stycznia 1958) – polski aktor, tekściarz i reżyser dubbingowy. Bardzo rzadko występuje przed kamerami. Syn aktorów Eugeniusza Robaczewskiego i Wandy Elbińskiej-Robaczewskiej.
Życiorys.
Pracę w dubbingu zaczął jako dziecko w filmie reżyserowanym przez Zofię Dybowską-Aleksandrowicz. Ukończył Państwową Wyższą Szkołę Teatralną w Warszawie w 1980 roku.
W latach 1980-1990 był związany zawodowo z Teatrem Narodowym w Warszawie, w latach 1990–1992 z Teatrem Północnym w Warszawie, a w latach 1992–1995 z Teatrem Syrena w Warszawie. Ożenił się z dialogistką Barbarą Robaczewską i miał z nią dwójkę dzieci. Zarówno syn Tomasz Robaczewski jak i córka Marta Robaczewska są dialogistami.
Polski dubbing.
Teksty piosenek.
Źródło: 

</doc>
<doc id="602497" url="https://pl.wikipedia.org/wiki?curid=602497" title="Gazomka">
Gazomka

Gazomka – przysiółek wsi Gazomia Nowa w Polsce, położony w województwie łódzkim, w powiecie piotrkowskim, w gminie Moszczenica.
Wieś biskupstwa włocławskiego w powiecie piotrkowskim województwa sieradzkiego w końcu XVI wieku. W latach 1975–1998 przysiółek administracyjnie należał do województwa piotrkowskiego.

</doc>
<doc id="602501" url="https://pl.wikipedia.org/wiki?curid=602501" title="Wampirzyca Mona">
Wampirzyca Mona

Wampirzyca Mona (ang. "Mona the Vampire") – familijny serial animowany produkcji kanadyjskiej, którego premiera miała miejsce 13 września 1999 roku.
Serial był emitowany w Polsce na kanale Cartoon Network.

</doc>
<doc id="602506" url="https://pl.wikipedia.org/wiki?curid=602506" title="Trzciągowo">
Trzciągowo

Trzciągowo – część wsi Wapnica, położony w województwie zachodniopomorskim, w powiecie kamieńskim, w gminie Międzyzdroje, 2 km na wschód od Wapnicy.
W latach 1975–1998 miejscowość administracyjnie należała do województwa szczecińskiego.
Trzciągowo położona Na północy obszar ochrony ścisłej im. dr. Bogdana Dyakowskiego, a na południowym zachodzie obszar ochrony ścisłej im. prof. Władysława Szafera, w pobliżu którego Jezioro Turkusowe. 1,5 km na południe, nad Zalewem Szczecińskim, obszar ochrony ścisłej im. prof. Adama Wodziczki.
1 stycznia 2011 r. zmieniono status Trzciągowa z przysiółka na część wsi Wapnica.
 (Wapnica - droga krajowa nr 3), oraz przecina ją znakowany turystyczny Szlak Nad Bałtykiem i Zalewem Szczecińskim (Międzyzdroje→ Wolin). 

</doc>
<doc id="602507" url="https://pl.wikipedia.org/wiki?curid=602507" title="Zygmunt Netzer">
Zygmunt Netzer

Zygmunt Netzer, ps. „Kryska”, „Kryska Mikołaj” (ur. w Brahiłowie, zm. 23 stycznia 1977 Warszawie) – major artylerii Wojska Polskiego. W ramach Armii Krajowej dowódca II batalionu Wojskowej Służby Ochrony Powstania w Rejonie 2 Obwodu Śródmieście w Warszawie. W Powstaniu Warszawskim dowódca Zgrupowania Kryska. Po wojnie działacz organizacji kombatanckich.
Życiorys.
Od 1912 r. uczył się w gimnazjum w Żytomierzu. Od 1913 był członkiem Polskich Drużyn Strzeleckich, a od 1914 Polskiej Organizacji Wojskowej w Żytomierzu i Kijowie. Od jesieni 1916 studiował na Wydziale Matematycznym Uniwersytetu w Kijowie.
Od grudnia 1916 służył w armii rosyjskiej. Po ukończeniu Mikołajewskiej Szkoły Artylerii w Kijowie, od lipca 1917 mianowany na stopień chorążego. W tym czasie nadal działał w POW, m.in. był dowódcą plutonu w polskiej bojówce. Od stycznia 1918 był dowódcą Partyzantki Kijowskiej w składzie Lekkiej Brygady III Korpusu Polskiego na Wschodzie.
Od grudnia 1918 służył w Wojsku Polskim. Po przeszkoleniu w Oficerskiej Szkole Artylerii w Rembertowie od stycznia 1919 służył w 8 pułku artylerii polowej. W pułku tym pełnił funkcję oficera wywiadowczego. Po przeformowaniu pułku w 8 pułk artylerii ciężkiej, od listopada 1920 pełnił funkcję adiutanta pułku, zaś od marca 1921 p.o. dowódcy 8 baterii, zaś od czerwca 1922 p.o. dowódcy 9 baterii.
Od listopada 1922 został przeniesiony do 1 pułku artylerii najcięższej, dowodząc 3 baterią. Po ukończeniu kursu dowódców baterii w październiku 1924, pełnił funkcję dowódcy 2 baterii, a od grudnia 1925 pełnił funkcje komendanta szkoły podoficerskiej. W październiku 1926 został przeniesiony do 2 dywizjonu artylerii konnej w Dubnie, gdzie pełnił funkcję oficera materiałowego.
Od listopada 1928 był oficerem 9 pułku artylerii polowej. Wyrokiem Wojskowego Sądu Okręgowego I w Warszawie z 3 grudnia 1928 został skazany na 2 miesiące więzienia i wydalenie z korpusu oficerskiego. Dekretem Prezydenta RP z 12 maja 1930 został ułaskawiony, jednak do służby wojskowej już nie powrócił. Od 1930 do 1939 pracował jako urzędnik w Ministerstwie Skarbu.
W konspiracji od 1939. Od 1942 był podinspektorem 2 Rejonu Obwodu Śródmieście Wojskowej Służby Ochrony Powstania. Był organizatorem i dowódcą II batalionu WSOP „Narew”.
Od 1 sierpnia 1944 dowodził oddziałami powstańczymi w Śródmieściu Południowym, a następnie od 8 sierpnia na Czerniakowie. Od 5 września, był zastępcą Jana Mazurkiewicza „Radosława” – dowódcy sił powstańczych w tej dzielnicy. 12 września został ciężko ranny, a 20 września ewakuowany przez żołnierzy 3 Dywizji Piechoty na prawy brzeg Wisły. 2 października 1944 mianowany majorem. Była to nominacja pośmiertna, sądzono bowiem że zginął. Przez rok przebywał w szpitalach i sanatoriach.
We wrześniu 1945 wrócił do Warszawy jako inwalida wojenny. Działał w Związku Uczestników Walki Zbrojnej o Niepodległość i Demokrację, od maja 1946 do sierpnia 1947 był m.in. wiceprezesem Zarządu Wojewódzkiego w Warszawie. Od 1949 działacz Związku Bojowników o Wolność i Demokrację. Od 1959 był wiceprezesem Zarządu Głównego, oraz członkiem, a następnie wiceprezesem Rady Naczelnej ZBoWiD. Był także wiceprzewodniczącym, potem przewodniczącym Głównej Komisji Odznaczeniowej ZBoWiD. Zmarł w 1977, został pochowany na Cmentarzu Komunalnym w Warszawie w kwaterze żołnierzy Zgrupowania „Kryska” (2D Kryska rząd 4 grób 5).

</doc>
<doc id="602509" url="https://pl.wikipedia.org/wiki?curid=602509" title="Popyt na pieniądz">
Popyt na pieniądz

Popyt na pieniądz – zapotrzebowanie na pieniądz ze strony różnych podmiotów gospodarczych (spoza sektora bankowego) lub indywidualnych konsumentów.
Jest przede wszystkim funkcją dwóch zmiennych: rosnącej funkcji dochodów i malejącej funkcji stopy procentowej. Według teorii popytu na pieniądz J.M. Keynesa powody co do chęci posiadania i utrzymywania pieniądza są następujące:

</doc>
<doc id="602516" url="https://pl.wikipedia.org/wiki?curid=602516" title="Malarstwo miniaturowe">
Malarstwo miniaturowe



</doc>
<doc id="602517" url="https://pl.wikipedia.org/wiki?curid=602517" title="Barbarossa">
Barbarossa



</doc>
<doc id="602518" url="https://pl.wikipedia.org/wiki?curid=602518" title="Edward Grzymała">
Edward Grzymała

Edward Grzymała (ur. 29 września 1906 r. w Kołodziążu, zm. 10 sierpnia 1942 r. w Dachau) – polski duchowny katolicki, męczennik, błogosławiony Kościoła katolickiego.
Biografia.
Jesienią 1926 roku wstąpił do włocławskiego wyższego seminarium duchownego, a 14 czerwca 1931 przyjął święcenia kapłańskie. W tym samym roku wyjechał do Rzymu aby studiować na wydziale prawa kanonicznego. W 1935 roku po ukończeniu studiów wrócił do Polski, gdzie był wikariuszem w Lipnie, Koninie i Kaliszu. Współpracował z paulistami przy nowym przekładzie Pisma Świętego. W 1938 roku wrócił do Włocławka. Na początku II wojny światowej na polecenie biskupa przeniósł się do Aleksandrowa Kujawskiego, gdzie zamieszkał u sióstr służebniczek pleszewskich. Wtedy też biskup Karol Radoński mianował ks. Edwarda Grzymałę wikariuszem generalnym diecezji włocławskiej. 26 sierpnia 1940 został aresztowany przez gestapo. Został przewieziony do niemieckiego obozu koncentracyjnego Sachsenhausen (KL), a następnie do obozu Dachau. 10 sierpnia 1942 roku został przydzielony do transportu inwalidów i wysłany do komory gazowej.
Beatyfikowany przez Jana Pawła II 13 czerwca 1999 r. w grupie 108 błogosławionych męczenników.

</doc>
<doc id="602521" url="https://pl.wikipedia.org/wiki?curid=602521" title="Tabela rang">
Tabela rang

Tabela rang () – jedna z reform wprowadzonych przez cara Rosji Piotra I.
System służby państwowej, cywilnej i wojskowej ujęto w jednolity schemat przewidujący 14 stopni (rang, po rosyjsku "czynów"), według których mogli awansować urzędnicy i oficerowie. Został wprowadzony w roku 1722 i przetrwał do upadku caratu w 1917 roku. Otrzymanie wysokiej rangi dawało prawo zdobycia szlachectwa, wpierw osobistego, a przy wyższych rangach – dziedzicznego; awans powyżej 5. szczebla umożliwiał też dostęp do cara, bowiem audiencji udzielano tylko od 4. stopnia. Tabela była wielokrotnie nowelizowana.

</doc>
<doc id="602524" url="https://pl.wikipedia.org/wiki?curid=602524" title="Andrzej Kunert">
Andrzej Kunert

Andrzej Krzysztof Kunert (ur. 12 października 1952 w Warszawie) – polski historyk, doktor habilitowany nauk humanistycznych (2010), w latach 2010–2016 sekretarz Rady Ochrony Pamięci Walk i Męczeństwa.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1971). Studiował na Wydziale Historycznym Uniwersytetu Warszawskiego. Tytuł zawodowy magistra uzyskał w 1976 na podstawie pracy pt. "Wojskowe Sądownictwo Specjalne Związku Walki Zbrojnej – Armii Krajowej 1940–1945".
Od połowy lat 70. pracował w redakcji "Słownika Biograficznego Działaczy Polskiego Ruchu Robotniczego". W latach 1984–1990 był redaktorem w Instytucie Wydawniczym PAX. Pełnił funkcję redaktora naczelnego Wydawnictwa Bellona, pracował następnie w Muzeum Wojska Polskiego. W 2007 został współwłaścicielem spółki cywilnej zajmującej się działalnością wydawniczą i wystawienniczą. Udzielał się jako konsultant cykli dokumentalnych Discovery Historia: "Wielka wojna na wschodzie" oraz "Wrzesień 1939".
W 1993 został prezesem zarządu Fundacji Archiwum Polski Podziemnej 1939–1956. W 2002 uzyskał na Uniwersytecie Zielonogórskim stopień naukowy doktora na podstawie rozprawy "Kazimierz Moczarski (1907–1975). Zarys biografii". Współpracuje z redakcją "Polskiego Słownika Biograficznego". W 2010 uzyskał stopień doktora habilitowanego na Uniwersytecie Zielonogórskim.
Zasiadał w konwencie Ruchu Stu.
W 1989 był współzałożycielem Niezależnego Komitetu Historycznego Badania Zbrodni Katyńskiej. W 1990 został członkiem Rady Ochrony Pamięci Walk i Męczeństwa. 16 kwietnia 2010, po śmierci Andrzeja Przewoźnika, został powołany na stanowisko sekretarza tego gremium, wchodząc w skład jej prezydium. Urząd ten sprawował do 1 sierpnia 2016, kiedy to ROPWiM została zlikwidowana.
Zaangażował się w m.in. w projekt budowy pomnika nagrobnego żołnierzy bolszewickich w Ossowie oraz pomnika ofiar katastrofy smoleńskiej na Cmentarzu Wojskowym na Powązkach w Warszawie. Zasiadł również w Polsko-Rosyjskiej Grupie do Spraw Trudnych. Został przewodniczącym Kapituły Honorowej Nagrody im. Danuty Siedzikówny „Inki” oraz członkiem jury Nagrody Historycznej im. Kazimierza Moczarskiego.
Był pracownikiem Katedry Historii Wojskowości Akademii Obrony Narodowej w Warszawie. W 2019 został człnkiem Zespołu Nazewnictwa Miejskiego w Urzędzie m.st. Warszawy.
Odznaczenia i wyróżnienia.
W 2006 został odznaczony Złotym Krzyżem Zasługi ("za zasługi w działalności na rzecz propagowania wiedzy o historii Polski, za osiągnięcia w pracy naukowej i badawczej"), a w 2009 Krzyżem Oficerskim Orderu Odrodzenia Polski ("za wybitne zasługi w dokumentowaniu i upamiętnianiu prawdy o najnowszej historii Polski, w szczególności dziejów Polskiego Państwa Podziemnego"). W 2006 otrzymał Srebrny Medal „Zasłużony Kulturze Gloria Artis”, a w 2010 Medal „10 lat Instytutu Pamięci Narodowej”.
W 1985 laureat Nagrody Młodych im. Włodzimierza Pietrzaka. W 2006 otrzymał nagrodę Kustosza Pamięci Narodowej. W 2011 wyróżniony Medalem „Dziedzictwo Kresów Wschodnich”, nadanym przez Stowarzyszenie Rodzin Osadników Wojskowych i Cywilnych Kresów Wschodnich. W 2014 otrzymał Medalion Pieta Miednoje 1940, przyznany przez Warszawskie Stowarzyszenie Rodzina Policyjna 1939 roku.

</doc>
<doc id="602526" url="https://pl.wikipedia.org/wiki?curid=602526" title="Złoty Znak Związku Ochotniczych Straży Pożarnych Rzeczypospolitej Polskiej">
Złoty Znak Związku Ochotniczych Straży Pożarnych Rzeczypospolitej Polskiej

Złoty Znak Związku OSP RP – odznaczenie nadawane przez Prezydium Zarządu Głównego ZOSP RP z własnej inicjatywy lub na wniosek Prezydium Zarządu Wojewódzkiego ZOSP RP. Ustanowiony został w 1922 przez Radę Naczelną Głównego Związku Straży Pożarnych, a od 1933 przejęty przez Związek Straży Pożarnej RP. Nadawany był do września 1939, następnie wznowiony w okresie PRL w 1959 jako najwyższe odznaczenie ZOSP. Od 1993 również najwyższe odznaczenie Związku OSP RP.
Złoty Znak Związku OSP RP nadawany jest za długoletnią aktywną działalność w Ochotniczej Straży Pożarnej lub w Związku OSP RP. Odznaką tą może być uhonorowana osoba lub instytucja, która w sposób znaczący zasłużyła się dla działalności Związku OSP RP, jak również Ochotnicza Straż Pożarna o co najmniej 100-letniej działalności.
Odznaka jest jednostopniowa.
Zasady nadawania.
Złoty Znak Związku OSP RP Prezydium Zarządu Głównego ZOSP RP nadaje:
Odznakę nadaje Prezydium Zarządu Głównego ZOSP RP z własnej inicjatywy lub na wniosek Prezydium Zarządu Wojewódzkiego ZOSP RP. Osoba lub instytucja wyróżniona Złotym Znakiem Związku ZOSP RP otrzymuje Odznakę i legitymację (dyplom) potwierdzającą jego nadanie. Osoba lub instytucja przewidziane do nadania Złotego Znaku Związku OSP RP powinny posiadać Złoty Medal „Za Zasługi dla Pożarnictwa”. W przypadku szczególnym, Prezydium Zarządu Głównego ZOSP RP może odstąpić od tej zasady.
Opis odznaki.
Wizerunkiem odznaki Złoty Znak Związku OSP RP jest krzyż równoramienny, zakończony na rogach ramion kulkami. Krzyż o wymiarach 41 mm (wysokości i szerokości) na krawędziach ma 1 mm pasek. Wykonany jest z metalu koloru złotego. Ramiona krzyża pokryte są białą emalią w złoconym obramowaniu. W środku krzyża na okrągłej czerwonej emaliowanej tarczy umieszczony jest orzeł jagielloński z metalu koloru srebrnego, z otokiem koloru jasnogranatowego oraz z napisem: ZWIĄZEK OCHOTNICZYCH * STRAŻY POŻARNYCH RP *. Na tle górnego ramienia krzyża nad środkową częścią tarczy umieszczony jest płomień z metalu koloru srebrnego. Pomiędzy ramionami krzyża złoty wieniec ze stylizowanych liści laurowych o szerokości 5 mm z metalu koloru złotego. Odwrotna strona jest gładka. Odznaka jest noszona na wstążce szerokości 38 mm, koloru czerwonego z białymi paskami szerokości 4 mm po brzegach.
Zasady noszenia.
Złoty Znak Związku OSP RP nosi się na wstążce na szyi, zakładanej pod kołnierz koszuli
tak, aby znak zawieszony był poniżej węzła krawata.
Liczba nadań.
Nadania przez Prezydium Zarządu Głównego ZOSP RP:
Na podstawie sprawozdań z działalności stowarzyszenia ZOSP RP.

</doc>
<doc id="602528" url="https://pl.wikipedia.org/wiki?curid=602528" title="Anatolij Baszaszkin">
Anatolij Baszaszkin

Anatolij Wasiljewicz Baszaszkin (ros. Анатолий Васильевич Башашкин, ur. 23 lutego 1924, zm. 27 lipca 2002) – rosyjski piłkarz, grający jako obrońca, olimpijczyk, reprezentant Związku Radzieckiego, trener piłkarski.
Kariera piłkarska.
Karierę piłkarską zaczynał w dziecięcym zespole klubu Trud Reutow, a następnie drużynie juniorów Spartaka Moskwa. Jako senior występował w DO Tbilisi oraz drużynach moskiewskich: Spartaku, MWO i w CSKA (wówczas jako CDKA, CDSA i CSK MO), gdzie odnosił swoje największe sukcesy (Mistrzostwo ZSRR w 1947, 1948, 1950 i 1951 oraz Puchar ZSRR w 1948, 1951 i 1955). Ze Spartakiem zdobył Mistrzostwo ZSRR w 1953. W reprezentacji ZSRR występował w latach 1952-1956, rozegrał 21 meczów. W 1952 uczestniczył w Igrzyskach Olimpijskich w Helsinkach. W 1956 zdobył złoty medal Igrzysk w Melbourne.
Kariera szkoleniowa.
Po zakończeniu kariery piłkarskiej pracował jako szkoleniowiec. Był pierwszym trenerem Paxtakoru Taszkent (w 1976) i Krasnaja Presnia Moskwa oraz członkiem sztabu szkoleniowego w Spartaku Moskwa (w 1981).

</doc>
<doc id="602531" url="https://pl.wikipedia.org/wiki?curid=602531" title="Tigres UANL">
Tigres UANL

Club de Fútbol Tigres de la Universidad Autónoma de Nuevo León (UANL) – meksykański klub piłkarski z siedzibą w mieście Monterrey, stolicy stanu Nuevo León. Występuje w rozgrywkach Liga MX. Swoje domowe mecze rozgrywa na obiekcie Estadio Universitario.
Historia.
25 sierpnia 1960 roku przy Uniwersytecie Autonomicznym stanu Nuevo León (Universidad Autónoma de Nuevo León, UANL) został założony klub Tigres.
Do pierwszej ligi drużyna Tigres awansowała po sezonie 1973/74. Pierwszym poważnym sukcesem zespołu było zdobycie Copa México dwa lata później. W roku 1978 klub wywalczył premierowe mistrzostwo Meksyku. Drugi tytuł mistrzowski zespół z Monterrey zdobył w 1982 roku, pokonując w finale play–offów po rzutach karnych Atlante. Trzecie mistrzostwo klub zanotował w rozgrywkach Apertura 2011, kiedy to zwyciężył w dwumeczu finałowym z Santosem Laguna łącznym wynikiem 4:1 (1:0, 3:1).
Zastrzeżone numery w składzie zespołu to 7 i 12, pierwszy z nich na rzecz wybitnego peruwiańskiego pomocnika Gerónimo Barbadillo, grającego w zespole w latach 1976–1982, natomiast drugi w hołdzie kibicom, często nazywanym „dwunastym zawodnikiem zespołu”.
Największym rywalem Tigres jest lokalny rywal CF Monterrey. Derby miasta Monterrey, zwane Clásico Regiomontano, są jednymi z najbardziej prestiżowych w całym Meksyku.

</doc>
<doc id="602532" url="https://pl.wikipedia.org/wiki?curid=602532" title="Zakaz prowadzenia pojazdów">
Zakaz prowadzenia pojazdów

Zakaz prowadzenia pojazdów – środek karny orzekany wobec sprawców przestępstw lub wykroczeń skierowanych przeciwko bezpieczeństwu w komunikacji. Tymi czynami zabronionymi są: spowodowanie wypadku drogowego lub katastrofy w komunikacji albo sprowadzenie jej bezpośredniego niebezpieczeństwa, prowadzenie pojazdu w stanie nietrzeźwości lub pod wpływem środka odurzającego, pełnienie w takim stanie czynności związanych z bezpieczeństwem ruchu, dopuszczenie do ruchu pojazdu w stanie bezpośrednio zagrażającym bezpieczeństwu ruchu, niestosowanie się do polecenia zatrzymania pojazdu mechanicznego, prowadzenie pojazdu mechanicznego mimo cofnięcia uprawnień do kierowania czy złamanie zakazu prowadzenia pojazdów.
Zakazem mogą być objęte wszystkie pojazdy lub poszczególne ich rodzaje. Można go orzec także w odniesieniu do pojazdów, do których kierowania nie wymaga się dokumentu uprawniającego (np. roweru, pojazdu zaprzęgowego).
Naruszenie zakazu prowadzenia pojazdów stanowi przestępstwo z art. 244 Kodeksu karnego.
Prawo karne.
Zakaz orzeka się na okres od roku do lat 15 bądź dożywotnio. Termin liczy się od daty oddania przez sprawcę dokumentu uprawniającego do kierowania danym typem pojazdów, jeżeli jest wymagany (prawo jazdy, pozwolenie na kierowanie tramwajem itp.). Jednak zakaz obowiązuje bezwzględnie już od daty uprawomocnienia się wyroku skazującego.
Prawo wykroczeń.
Zakaz prowadzenia pojazdów można orzec w razie ukarania osoby za określone wykroczenie przeciwko bezpieczeństwu w komunikacji. Zakaz orzeka się na okres od 6 miesięcy do 3 lat. Obowiązywanie zakazu i konsekwencje jego naruszenia określa się według takich samych reguł jak w prawie karnym.
Wykonywanie środka karnego.
Odpis wyroku orzekającego zakaz przesyła się organowi państwowemu lub samorządowemu właściwemu dla miejsca zamieszkania skazanego. W przypadku prawa jazdy organem tym jest starosta (prezydent miasta na prawach powiatu). Jeśli skazany pracował jako kierowca, o wyroku zawiadamia się także jego pracodawcę.
Organ cofa uprawnienia do prowadzenia pojazdów oraz nie może ich wydać w okresie obowiązywania zakazu (art. 182 k.k.w.).

</doc>
<doc id="602534" url="https://pl.wikipedia.org/wiki?curid=602534" title="Igor Biełanow">
Igor Biełanow



</doc>
<doc id="602540" url="https://pl.wikipedia.org/wiki?curid=602540" title="Terminal pasażerski">
Terminal pasażerski

Terminal pasażerski – budynek lub zespół budynków, będących wydzieloną częścią portu lotniczego lub morskiego przeznaczoną do obsługi ruchu pasażerskiego i świadczącą usługi na rzecz przybywających i opuszczających port pasażerów.
Terminale (zwłaszcza lotnicze) dzielą się na krajowe i międzynarodowe. Te ostatnie z reguły składają się z pomieszczeń przeznaczonych do odpraw bagażowo-celnych i paszportowych. W dużych portach zajmujących się obsługą ruchu międzynarodowego, jak np. Port lotniczy Chicago-O’Hare liczba terminali może być znaczna.
W portach lotniczych wydziela się przeważnie terminale obsługujące ruch międzynarodowy, w portach morskich terminale promowe (np. Terminal Promowy Świnoujście, Terminal Promowy Westerplatte).
W portach lotniczych terminale pasażerskie są wyraźnie oddzielone od terminali cargo, zaś w portach morskich do obsługi ruchu pasażerskiego przeważnie wydziela się odrębne baseny lub nabrzeża w ich obrębie.

</doc>
<doc id="602543" url="https://pl.wikipedia.org/wiki?curid=602543" title="Oban">
Oban

Oban (gael. "An t-Oban") – miasto w Szkocji, w hrabstwie Argyll and Bute. Ważny port szkockiego zachodniego wybrzeża. W 2001 r. liczba mieszkańców wynosiła 8 120.
Atrakcje turystyczne.
Oban służy turystom często również jako baza noclegowa dla wycieczek do pobliskiego Kilmartin Glen, gdzie zachowały się kamienne kręgi i obeliski z neolitu i epoki brązu.

</doc>
<doc id="602550" url="https://pl.wikipedia.org/wiki?curid=602550" title="Théodore Chassériau">
Théodore Chassériau

Théodore Chassériau (wym. []; ur. 20 września 1819 w Samaná, zm. 8 października 1856 w Paryżu) – francuski malarz romantyczny.
Biografia.
Pierwsze nauki malarstwa pobierał w pracowni Jeana Auguste’a Ingresa w Rzymie, do której został wprowadzony już w jedenastym roku życia. Tam też rozwinął swój warsztat artystyczny pozostając pod dużym wpływem mistrza. Jednak w latach 40. XIX w. zafascynowała go nowatorska twórczość Eugène’a Delacroix. 
W tym czasie podejmował próby, nie bez powodzenia, w łączeniu technik obydwu malarzy: klasyczną linię i lekkość kompozycji Ingresa z żywą kolorystyką Delacroix. Za jego najlepsze dzieła tego okresu uważa się alegoryczne przedstawienia "Wojny" i "Pokoju" (1844-48), które zakupiło Muzeum Orsay w Paryżu (jednak te zostały zniszczone w czasie pożaru). O dekoracyjności jego prac świadczą liczne obrazy ołtarzowe paryskich kościołów. Czerpał także z twórczości Paula Delaroche, ucząc się od niego przedstawiania tematyki historycznej. Chassériau był uznanym portrecistą, dzięki czemu zdobywał środki do życia. W 1846 r. zebrał odpowiednie fundusze i odbył podróż twórczą do Algierii i Konstantynopola. Namalował wtedy wiele obrazów o tematyce orientalnej. Podróż trwale ukierunkowała tematykę jego twórczości, o czym świadczy późniejsze arcydzieło życia Chassériau "Tepidarium w Pompei" (1853).
Był nauczycielem Gustava Moreau.

</doc>
<doc id="602551" url="https://pl.wikipedia.org/wiki?curid=602551" title="Theodore Chasseriau">
Theodore Chasseriau



</doc>
<doc id="602552" url="https://pl.wikipedia.org/wiki?curid=602552" title="Argyll i Bute">
Argyll i Bute



</doc>
<doc id="602553" url="https://pl.wikipedia.org/wiki?curid=602553" title="Lyø">
Lyø

Lyø – duńska wyspa leżąca na południe od Fionii, na cieśninie Mały Bełt, niedaleko miasta Faaborg oraz wyspy Avernakø, z którymi łączy ją połączenie promowe.
Krótki opis.
Administracyjnie wyspa należy do okręgu Fionii.
Na wyspie znajduje się kościół protestancki wybudowany około 1640 roku z zabytkowymi organami.
Demografia.
źródło: Duński Urząd Statystyczny

</doc>
<doc id="602556" url="https://pl.wikipedia.org/wiki?curid=602556" title="Akta Odessy (film)">
Akta Odessy (film)

Akta Odessy – film zrealizowany na podstawie powieści Fredericka Forsytha o tym samym tytule w reżyserii Ronalda Neame’a. Fabuła nieco różni się od pierwowzoru.

</doc>
<doc id="602559" url="https://pl.wikipedia.org/wiki?curid=602559" title="Juliusz Krzyżewski">
Juliusz Krzyżewski

Juliusz Walerian Krzyżewski, ps. „Prus”, „Ehren” (ur. 28 stycznia 1915 w Łomży, zm. 26 sierpnia 1944 w Warszawie) – polski poeta i radiowiec.
Zarys biografii.
Był synem Anny z domu Ehrenkreutz (zm. 1973) i podchorążego Bohdana Krzyżewskiego herbu Prus, który zginął 17 maja 1919, w 27. roku życia podczas szarży 8 pułku ułanów Księcia Józefa Poniatowskiego pod Ołyką. Jego córką była aktorka Ewa Krzyżewska.
W 1935 zadebiutował jako poeta w piśmie „Kuźnica Młodych”. Od 1938 był inspektorem audycji w Polskim Radiu. 1 września 1939 odczytał orędzie do narodu prezydenta Ignacego Mościckiego. Podczas powstania warszawskiego był zastępcą dowódcy plutonu batalionu „Łukasiński” Armii Krajowej. Zginął tragicznie – postrzelony w czoło przez snajpera – 26 dnia powstania podczas walk jako żołnierz kompanii „Piotra”, Bronisława Kalinowskiego, o kościół Kanoniczek przy placu Teatralnym. Pośmiertnie odznaczony Krzyżem Walecznych. Został pochowany w ruinach Ratusza, a po ekshumacji w 1945 spoczął na Starych Powązkach obok symbolicznego grobu ojca (kwatera 85-5-17/18).
Poezje Juliusza Krzyżewskiego, zatytułowane "Juliusz Krzyżewski • Poezje", zostały opublikowane przez Państwowy Instytut Wydawniczy w 1978 w opracowaniu Piotra Mitznera ze wstępem Jarosława Iwaszkiewicza – z rękopisów udostępnionych przez Marię Krzyżewską, jak również ze zbiorów zakupionych przez Zbigniewa Mitznera i Krystynę Ehrenkreutz Sas Komarnicką-Nowicką.
Juliusz Krzyżewski napisał także poemat "Czar – melodramatyczna opowieść wrześniowa", poświęcony pamięci Stefana Michalaka, Maurycego w "Lecie w Nohant" J. Iwaszkiewicza. Rękopis poematu podpisany był przez autora i datowany 12 września 1943. Niepublikowany utwór liczy 599 wierszy.

</doc>
<doc id="602561" url="https://pl.wikipedia.org/wiki?curid=602561" title="Dr. No">
Dr. No



</doc>
<doc id="602562" url="https://pl.wikipedia.org/wiki?curid=602562" title="Jan Polák (ur. 1981)">
Jan Polák (ur. 1981)

Jan Polák (ur. 14 marca 1981 w Brnie) – czeski piłkarz grający na pozycji pomocnika. Podczas swojej kariery klubowej, reprezentował czeskie kluby FC Zbrojovka Brno, Slovan Liberec i 1. SK Prostějov, niemieckie VfL Wolfsburg i 1. FC Nürnberg oraz belgijski RSC Anderlecht.

</doc>
<doc id="602563" url="https://pl.wikipedia.org/wiki?curid=602563" title="Sniper">
Sniper

Sniper – francuska grupa hip-hopowa, w której skład wchodzi trzech raperów (El Tunisiano, Aketo i Black Renega) oraz DJ Boudj.
Zespół powstał w 1997 jako "Personnalité Suspecte", jednak po niedługim czasie zmienił nazwę na "Sniper". Dotychczas formacja nagrała trzy albumy: "Du rire aux larmes" (2001), "Gravé dans la roche" (2003) i "Trait pour trait" (2006).
Najbardziej znanymi utworami tej francuskiej grupy są: "Gravé dans la roche" i "Brûle" z ich najnowszej płyty. Członkowie grupy należą do francuskich mniejszości rasowych, o czym rymują większość swoich kawałków.
W 2008 nastąpił rozkład grupy, członkowie zdecydowali się prowadzić karierę solową.

</doc>
<doc id="602564" url="https://pl.wikipedia.org/wiki?curid=602564" title="Hrabstwo Storey">
Hrabstwo Storey

Hrabstwo Storey znajduje się na środkowym zachodzie stanu. Stolicą jest Virginia City. Najmniejsze hrabstwo w Nevadzie (sąsiednie Carson City "wolnym miastem" – analogicznie do polskiego miasta o prawach powiatu).
Historia.
Jest jednym z dziewięciu pierwszych hrabstw Terytorium Nevady, powstałych w 1861 roku. Nazwane na cześć kapitana Edwarda Storeya, który zginął rok wcześniej w konflikcie Pyramid Lake Indian War. Pierwotnie, hrabstwo miało nazywać się McClellan, na cześć generała George'a McClellana – kontrkandydata Abrahama Lincolna w wyborach prezydenckich.
Geografia.
Całkowita powierzchnia wynosi 683 km² (264 mil²), z czego 1 km² (0,13%) stanowi woda.

</doc>
<doc id="602565" url="https://pl.wikipedia.org/wiki?curid=602565" title="Mirosław Milewski (ur. 1966)">
Mirosław Milewski (ur. 1966)

Mirosław Marian Milewski (ur. 25 kwietnia 1966 w Płocku) – polski polityk i samorządowiec, w latach 2002–2010 prezydent Płocka.
Życiorys.
Ukończył studia w Szkole Głównej Handlowej w Warszawie na kierunku gospodarka publiczna. Uzyskał także dyplom Ministerstwa Skarbu Państwa uprawniający do zasiadania w radach nadzorczych. Pracę zawodową rozpoczął w 1986 w Rejonie Dróg Publicznych w Płocku. Od 1989 był zatrudniony w Fabryce Maszyn Żniwnych, w dziale planowania produkcji. Zajmował także stanowiska m.in. prezesa zarządu płockiego Radia "Boss", a następnie kierownika działu handlowego w spółce akcyjnej. W latach 1997–1999 pełnił funkcję dyrektora wydziału kontroli w Zakładzie Ubezpieczeń Społecznych, następnie kierował płocką delegaturą Mazowieckiego Urzędu Wojewódzkiego.
Czterokrotnie uzyskiwał mandat radnego płockiej rady miasta (po raz pierwszy w 1990). Działał w Porozumieniu Centrum, a następnie w Porozumieniu Polskich Chrześcijańskich Demokratów. W 2001 wstąpił do Prawa i Sprawiedliwości i bez powodzenia kandydował w tym samym roku z jego listy do Sejmu. W drugiej turze wyborów samorządowych w 2002 został wybrany na prezydenta Płocka z ramienia PiS. W kolejnych wyborach w 2006 skutecznie ubiegał się o reelekcję, pokonując w II turze Andrzeja Nowakowskiego z PO. W wyborach w 2010 przeszedł do drugiej tury, w której przegrał z Andrzejem Nowakowskim. Uzyskał jednocześnie mandat radnego miasta. W 2011 zawiesił członkostwo w PiS, a w marcu 2012 zrezygnował z niego i przeszedł do Solidarnej Polski. W 2014 opuścił to ugrupowanie, bez powodzenia kandydował na prezydenta Płocka oraz do rady miasta z ramienia komitetu związanego z Mazowiecką Wspólnotą Samorządową.
W 2018 Mirosław Milewski z listy PiS uzyskał mandat radnego sejmiku mazowieckiego VI kadencji.

</doc>
<doc id="602569" url="https://pl.wikipedia.org/wiki?curid=602569" title="Hrabstwo White Pine">
Hrabstwo White Pine

Hrabstwo White Pine – amerykańskie hrabstwo w środkowo-wschodniej części stanu Nevada. W roku 2000 liczba ludności wynosiła 9181. Stolicą jest Ely.
Historia.
White Pine powstało w 1869 roku poprzez oderwanie się wschodnich terenów hrabstwa Lander. Nazwa wywodzi się od sosny zachodniej (ang. "White Pine"), popularnego drzewa w miejscowych górach. Pierwszą stolicą było Hamilton. W 1887 roku władze przeniosły się do Ely, gdyż poprzednią siedzibę strawił pożar.
Geografia.
Całkowita powierzchnia wynosi 23 042 km² (8897 mil²), z czego 22 989 km² (8 876 mil²) stanowi ląd, a 53 km² (21 mil², 0,23%) woda.
Znajdują się tutaj niektóre odcinki Narodowego Lasu Humboldt-Toiyabe. Zarządza nimi Stanowy Park Historyczny Piece Węgla Drzewnego.
W południowo-wschodniej części hrabstwa znajduje się Park Narodowy Wielkiej Kotliny.
Gospodarka.
Od końca XIX wieku do lat dziewięćdziesiątych XX wieku, największy w regionie przemysł wydobywczy złota, srebra i miedzi. Najwięcej zysków przynosiły kopalnie odkrywkowe w pobliżu miast Ruth i McGill kierowanych przez Kennecott Utah Copper Corporation.

</doc>
<doc id="602571" url="https://pl.wikipedia.org/wiki?curid=602571" title="CCC (przedsiębiorstwo)">
CCC (przedsiębiorstwo)

CCC S.A. (Grupa CCC) – spółka akcyjna z siedzibą w Polkowicach, oraz w Lubinie, w Legnickiej Specjalnej Strefie Ekonomicznej. Polskie przedsiębiorstwo, jedna z największych europejskich spółek i liderów rynku sprzedaży detalicznej w segmencie obuwia. Grupa CCC posiada ok. 90 platform e-commerce i ok. 1000 sklepów stacjonarnych w 28 krajach pod markami CCC, eobuwie.pl, Modivo i DeeZee. Od maja 2021 r. spółka poprzez sieć sklepów HalfPrice rozwija sprzedaż również w segmencie off-price.
W ramach franczyzy działają także sklepy CCC na Ukrainie, Litwie, Łotwie, w Estonii, Mołdawii, Kosowie, Katarze, Zjednoczonych Emiratach Arabskich, Arabii Saudyjskiej, Bahrajnie, Omanie. Źródła zaopatrzenia stanowią zarówno producenci zagraniczni, jak i krajowi.
Spółka CCC jest notowana na Giełdzie Papierów Wartościowych w Warszawie od 2004 roku i wchodzi w skład głównego indeksu giełdowego WIG2016. Spółka jest notowana w Indeksie Łukasiewicza INNOVATOR, który prezentuje i promuje spółki giełdowe rozwijające swój potencjał we współpracy z polskim sektorem naukowym.
W listopadzie 2021 roku Grupa CCC ogłosiła aktualizację strategii biznesowej, pt. "GO.25 Everything fashion. Omnichannel platform." W jej ramach Spółka planuje dalszy rozwój w modelu platformy omnichannel, która skupia funkcjonujące w Grupie szyldy (CCC, HalfPrice, eobuwie.pl, MODIVO, DeeZee).
Historia.
2021
2020
2019
2018
2017
2016
2015
2014
2013
2012
2011
2010
2005
2004
2001
1999
1996

</doc>
<doc id="602575" url="https://pl.wikipedia.org/wiki?curid=602575" title="Zyta Oryszyn">
Zyta Oryszyn

Zyta Oryszyn, właściwie Zyta Anna Kaczyńska z domu Bartkowska (ur. 16 sierpnia 1940 w Zagórzu, zm. 11 października 2018) – polska pisarka, dziennikarka, tłumaczka, członkini Polskiego PEN Clubu.
Życiorys.
Pochodziła z Zagórza nad Osławą koło Sanoka. Po II wojnie światowej przeniosła się wraz z rodzicami do Wałbrzycha. Debiutowała literacko w wieku 16 lat na łamach „Trybuny Wałbrzyskiej”, który zamieścił jej inspirowane twórczością Marka Hłaski opowiadanie o życiu dziecka mającego ojca alkoholika.
Studiowała filozofię na Uniwersytecie Warszawskim. W 1970 wydała swoją pierwszą powieść zatytułowaną "Najada". W tym samym roku otrzymała za nią Nagrodę im. Wilhelma Macha. Pracę magisterską pisała początkowo pod kierunkiem Hanny Temkin, którą usunięto z uniwersytetu w wyniku kampanii antysemickiej.
W latach 1962–1972 była żoną pisarza Edwarda Stachury. Była jedną z najważniejszych postaci w jego życiu; badacz jego życiorysu Marian Buchowski wskazał, że to ona była "Gałązką Jabłoni" występującą w twórczości pisarza. Małżeństwo niedługo po ślubie zamieszkało w kawalerce na ulicy Rębkowskiej w Warszawie, którą pisarz dostał z przydziału Związku Literatów Polskich.
Współpracowała z Niezależną Oficyną Wydawniczą, w latach 80. działała w Komitecie Kultury Niezależnej, pisywała w czasopismach drugiego obiegu („Tygodniku Wojennym”, „Wezwaniach” i „Kulturze Niezależnej”). Wraz z drugim mężem, dziennikarzem Andrzejem Kaczyńskim, od 1996 pracowała w „Rzeczpospolitej”. Zajmowała się także tłumaczeniami.
Przez wiele lat odmawiała udzielania wywiadów, a także nie organizowała wieczorów autorskich.
W 2011 odznaczona Krzyżem Kawalerskim Orderu Odrodzenia Polski. W 2013 za powieść "Ocalenie Atlantydy" została nominowana do Nagrody Literackiej „Nike” oraz otrzymała Nagrodę Literacką Gdynia i Ogólnopolską Nagrodę Literacką dla Autorki „Gryfia”.
Została pochowana na Cmentarzu Komunalnym Północnym w Warszawie.

</doc>
<doc id="602576" url="https://pl.wikipedia.org/wiki?curid=602576" title="Tomasz Grochoczyński">
Tomasz Grochoczyński

Tomasz Cezary Grochoczyński (ur. 26 marca 1948 w Otwocku) – polski aktor teatralny, filmowy i dubbingowy, prezenter telewizyjny. Najbardziej znany z roli Arktosa w polskiej wersji językowej serialu animowanego "Tabaluga".
Życiorys.
Ukończył XXXIX Liceum Ogólnokształcące im. Ludowego Lotnictwa Polskiego na warszawskich Bielanach (1966). W 1970 został absolwentem PWST w Warszawie. 19 listopada tego samego roku, zadebiutował w teatrze.
W 1999 na antenie Naszej TV prowadził magazyn wędkarski „Na ryby”.

</doc>
<doc id="602580" url="https://pl.wikipedia.org/wiki?curid=602580" title="Roberto Bartini">
Roberto Bartini

Robert Ludwigowicz Bartini (ros. Роберт Людвигович Бартини), właściwie Roberto Oros di Bartini (ur. 14 maja 1897 w Fiume, wówczas Austro-Węgry, zm. 6 grudnia 1974 w Moskwie) – radziecki konstruktor lotniczy pochodzenia włoskiego, fizyk i filozof nauki.
Życiorys.
Bartini był od 1921 roku działaczem Włoskiej Partii Komunistycznej. Wyemigrował do Związku Radzieckiego w 1923, po rewolucji faszystowskiej we Włoszech. Był konstruktorem lotniczym – autorem licznych projektów, m.in. samolotu pasażerskiego Stal-7, aczkolwiek jedynym z nich, który trafił do seryjnej produkcji, był bombowiec Jer-2, dokończony przez Jermołajewa i nazwany jego inicjałami.
14 lutego 1938 Bartini został skazany na 10 lat łagru w ramach represji stalinowskich, pod fikcyjnymi zarzutami szpiegostwa na rzecz Mussoliniego i związków z Tuchaczewskim. Podczas odbywania kary pracował w więziennym biurze konstrukcyjnym (szaraszce) Tupolewa nad bombowcem Tu-2 oraz innymi projektami. Zwolniony w 1946, zrehabilitowany w 1956.
Jego ostatnim dokonaniem był śmiały projekt dużego samolotu-amfibii pionowego startu WWA-14 z 1972, po jego śmierci dokończony jako ekranoplan.

</doc>
<doc id="602581" url="https://pl.wikipedia.org/wiki?curid=602581" title="Walburga">
Walburga

Walburga – imię żeńskie pochodzenia germańskiego, powstałe jako złożenie członów "waldan" – „rządzić, panować” i "burg" – „gromadzić, strzec, pilnować, ochraniać”. Patronką tego imienia jest św. Walburga, zakonnica, zm. w 779 roku. Imię to zapisywano również w formie Walpurga, stąd noc Walpurgi.
Walburga imieniny obchodzi 25 lutego i 6 sierpnia.
Znane osoby noszące imię Walburga:
Postaci fikcyjne:

</doc>
<doc id="602585" url="https://pl.wikipedia.org/wiki?curid=602585" title="Maria Cunitz">
Maria Cunitz

Maria Cunitz lub Maria Cunitia, inne wersje nazwiska: "Kunitz,"(ur. 29 maja 1610 w Świdnicy
, zm. 24 sierpnia 1664 w Byczynie) – śląska astronomka, autorka pracy "Urania propitia", będącej udoskonaleniem Tablic rudolfińskich Keplera.
Życiorys.
Maria Cunitz była najstarszą córką Marii von Schultz i lekarza Heinricha Cunitza ze Świdnicy. Podobnie jak w przypadku Mikołaja Kopernika i Jana Heweliusza niełatwo określić jednoznacznie jej narodowość, gdyż współczesne pojęcie narodowości pojawiło się dopiero w XIX wieku, a w jej czasach nie odgrywało istotnej roli.
Otrzymała staranne wykształcenie, znała język grecki, łacinę, francuski, niemiecki, polski, włoski i hebrajski, interesowała się m.in. medycyną, matematyką, astronomią i historią. W wieku 13 lat Maria wyszła za mąż za prawnika Davida von Gerstmanna. W wieku 19 lat spotkała matematyka i astronoma Eliasa Kretzschmeyera, który za swoje dzieło "Horologium Zodiacale" uzyskał tytuł szlachecki "Leonibus" (von Löwen). Dzięki tej znajomości Maria przeniosła swoje wcześniejsze zainteresowania astrologią na problem ówczesnej astronomii, jakim była zapoczątkowana przez Kopernika debata nad budową Wszechświata. W 1630, po śmierci ojca Marii, wyszła za mąż za Eliasa. Wraz z nim wspólnie obserwowała (z dachu swojego domu w Świdnicy) planety: Wenus i Jowisza, "pracując w nocy, a śpiąc w dzień". Ze związku z Eliasem Maria miała trzech synów: Eliasa Theodora, Antona Heinricha i Franza Ludwiga.
Ze względu na jej dokonania zwano ją „Śląską Pallas” oraz „Drugą Hypatią”, a jej praca, "Urania propitia", wydana własnym sumptem w Oleśnicy w 1650 roku, będąca udoskonaleniem Tablic rudolfińskich Keplera, przyniosła jej sławę europejską. Napisała ją w Łubnicach, niedaleko klasztoru, gdzie wraz z mężem znalazła schronienie w czasie wojny trzydziestoletniej u boku ksieni, Zofii Łubieńskiej, zarządzającej klasztorem należącym do Konwentu cysterek z Ołoboku. "Urania propitia" zawierała nowe tablice astronomiczne, tzw. efemerydy oraz w bardziej jasny i prosty sposób rozwiązywała (korygując wcześniejsze obliczenia) „problem Keplera”, który zagęszczał maksymalnie sfery w przestrzeni trójwymiarowej. W 1656 roku, podczas pożaru Byczyny, spaliła się większość jej dorobku naukowego: notatek i rękopisów.
Maria i Eliasz prowadzili kilkuletnią korespondencję z Janem Heweliuszem, a następnie z francuskim astronomem Ismailem Bouillaudem. Jej listy przechowywane są w Bibliotheque Nationale de France oraz w Bibliotheque de l’Observatoire w Paryżu. Znany jest też fakt jej korespondencji z Johannem Albrechtem Portnerem z Ratyzbony oraz z sekretarzem królowej Polski, Pierre’em Desnoyersem. Maria Cunitz owdowiała w roku 1661 i potem zaprzestała działalności naukowej.
Johann Caspar Eberti w 1727 roku napisał: "„Cunicia (Maria) albo Cunitzin, córka sławnego pana Henryka Cunitiego, [...]. Uczona niewiasta, błyszcząca zarazem jak królowa pośród śląskich niewiast, mówiła siedmioma językami: niemieckim, włoskim, francuskim, polskim, łaciną, greką i hebrajskim, była doświadczona w muzyce i potrafiła sporządzić piękny obraz. Przy tym była bardzo zajęta astrologią [...]; rozważania astronomiczne były jej największą przyjemnością"".
"Urania propitia".
"Urania propitia" została wydana w 1650 roku w Oleśnicy i była dedykowana cesarzowi Ferdynandowi III. W 1651 roku we Frankfurcie ukazało się jej drugie wydanie. "Urania propitia" przyczyniła się do upowszechnienia wiedzy o odkrytych przez Keplera prawach ruchu planet. Maria Cunitz poprawiła napisane przez niego Tablice rudolfińskie oraz znacznie uprościła zaproponowane przez niego schematy obliczeniowe, m.in. odchodząc od wtedy nowatorskich, a więc i słabo rozumianych, logarytmów.
"Urania propitia", licząca 552 stron, została jednocześnie wydana w dwóch wersjach językowych − pierwsza część jest napisana po łacinie, druga po niemiecku. Dzięki napisaniu pracy również w języku powszechnie zrozumiałym (zgodnie z dotychczasową tradycją dzieła naukowe pisano wyłącznie po łacinie), dzieło Marii stało się dostępne dla znacznie szerszego grona badaczy. Obie te cechy wyrażają zamysł autorki przedstawiony w samym tytule dzieła: "Urania propitia", czyli "astronomia przybliżona czytelnikowi, uczyniona zrozumiałą".
W Uranii znajduje się też "novum". Jest to pierwsze dzieło astronomiczne, które zawiera efemerydy faz Wenus.
Nazwa dzieła.
Nazwa dzieła, "Urania propitia", to dwa pierwsze słowa strony tytułowej której pełna treść brzmi:
a następnie:
Upamiętnienie.
W czasach nowożytnych na jej cześć nazwano jeden z nielicznych kraterów uderzeniowych na Wenus – Cunitz, a także jedną z planetoid – (12624) Mariacunitia.
Od 1997 roku Maria Cunitz jest patronką jednej z głównych ulic Byczyny w obrębie starego miasta. Upamiętnienia doczekała się także w Świdnicy, gdzie patronuje jednej z osiedlowych ulic i w rynku, przed Muzeum Kupiectwa w Świdnicy, gdzie znajduje się jej ławeczka z pomnikiem. 
Pod koniec października 2008 roku gimnazjum w Świdnicy otrzymało jej imię, zaś w pobliżu wciąż istniejącego domu Pod Złotym Chłopkiem, gdzie mieszkała i prowadziła swoje obserwacje, stanął jej pomnik.
W 2021 ukazał się komiks "Karolina i Klara. Medalion czasu" autorstwa Sebastiana Frąckiewicza i Anny Krztoń. Jedną z bohaterek jest Maria Cunitz. Komiks wydała Fundacja Kosmos dla Dziewczynek. Przed wydaniem wersji książkowej komiks ukazał się w czasopiśmie „Kosmos dla Dziewczynek”. 

</doc>
<doc id="602589" url="https://pl.wikipedia.org/wiki?curid=602589" title="Pieczęć Alabamy">
Pieczęć Alabamy



</doc>
<doc id="602591" url="https://pl.wikipedia.org/wiki?curid=602591" title="Richard Aßmann">
Richard Aßmann

Richard Aßmann (ur. 13 kwietnia 1845 w Magdeburgu, zm. 28 maja 1918 w Gießen) – niemiecki aerolog.
Życiorys.
W latach 1899–1914 kierował Obserwatorium Pruskiego Instytutu Meteorologicznego w Berlinie. Od 1914 prof. uniwersytetu w Gießen. W 1902 roku potwierdził wyniki badań Leona Teisserenc de Borta dotyczących istnienia stratosfery i jest wraz z nim uważany za jej odkrywcę.

</doc>
<doc id="602592" url="https://pl.wikipedia.org/wiki?curid=602592" title="Pieczęć stanu Alabama">
Pieczęć stanu Alabama



</doc>
<doc id="602594" url="https://pl.wikipedia.org/wiki?curid=602594" title="Aichi Kōkūki KK">
Aichi Kōkūki KK

Aichi Kōkūki Kabushiki-kaisha (愛知航空機株式会社) – nieistniejąca już japońska wytwórnia lotnicza z Nagoi.
Firma powstała w 1898 jako Aichi Tokei Denki Seizo (Fabryka Zegarków i Urządzeń Elektrycznych Aichi), produkcję samolotów rozpoczęła w 1920. W 1943 z firmy wydzielono osobną wytwórnię lotniczą już jako Aichi Kōkūki. Po zakończeniu II wojny światowej zakłady Aichi zostały zamknięte. Współcześnie istnieje firma Aichi Machine Industry produkująca części dla Nissana.

</doc>
<doc id="602595" url="https://pl.wikipedia.org/wiki?curid=602595" title="Herena">
Herena

Herena – imię żeńskie pochodzące od przydomka jednego z ludów łacińskich, o etymologii nieznanej. Patronką tego imienia jest św. Herena, wspominana razem ze śwśw. Donatem i Justem.
Herena imieniny obchodzi 25 lutego.

</doc>
<doc id="602596" url="https://pl.wikipedia.org/wiki?curid=602596" title="Väina">
Väina



</doc>
<doc id="602597" url="https://pl.wikipedia.org/wiki?curid=602597" title="Podział administracyjny Turcji">
Podział administracyjny Turcji

Turcja jest podzielona na 81 prowincji (tur. "il"; l. mn. "iller"). Prowincje dla celów statystycznych są przypisane do 7 regionów geograficznych, które nie stanowią jednostek administracyjnych. Każda prowincja dzieli się na podprowincje, dystrykty (tur. "ilçe"; l. mn. "ilçeler"). Prowincje mają zazwyczaj nazwę miasta, które jest jego stolicą, wyjątek stanowią: Hatay (stolica Antiochia Syryjska), Kocaeli (stolica Izmit) i Sakarya (stolica Adapazarı), dawniej także İçel (obecnie nazywany tak jak stolica Mersin).
Poniżej znajduje się lista prowincji tureckich, uporządkowanych według numeracji tablic rejestracyjnych. Aż do prowincji Zonguldak jest to jednocześnie lista alfabetyczna. Ponieważ dalsze prowincje zostały utworzone przez rząd turecki w późniejszym czasie, mają też wyższe numery tablic rejestracyjnych.

</doc>
<doc id="602598" url="https://pl.wikipedia.org/wiki?curid=602598" title="Rejon oktiabrski (Białoruś)">
Rejon oktiabrski (Białoruś)

Rejon oktiabrski () – rejon w południowo-wschodniej Białorusi, w obwodzie homelskim. Leży na terenie dawnego powiatu bobrujskiego (wcześniej mozyrskiego).
Demografia.
Liczba ludności rejonu wynosi 17 200 osób (16. miejsce w obwodzie), w tym w warunkach miejskich mieszka 7 800 osób (wszystkie w centrum administracyjnym rejonu). Na terenie rejonu znajduje się 75 miejscowości, z których największą jest osiedle typu miejskiego Oktiabrski.
Wg spisu powszechnego z 1999 rejon zamieszkują: Białorusini – 93,8%, Rosjanie – 3,8%, Ukraińcy – 1,3%, Polacy – 0,2%, Romowie – 0,2%, Łotysze – 0,1%, Mołdawianie – 0,1%, Niemcy – 0,06%, Ormianie – 0,05%, Baszkirzy – 0,04%, Azerowie – 0,04%.
W ciągu ostatnich 30 lat liczba ludności rejonu stale się zmniejsza. Dane z wybranych lat:
Podział administracyjny.
W skład rejonu wchodzą osiedle typu miejskiego Oktiabrski oraz 8 następujących sielsowietów:

</doc>
<doc id="602601" url="https://pl.wikipedia.org/wiki?curid=602601" title="Dioskur (imię)">
Dioskur (imię)

Dioskur – imię męskie pochodzenia greckiego, oznaczające "syn Zeusa". Istnieje kilku świętych o tym imieniu. Dioskurami nazywano też bliźniaków Kastora i Polideukes (Polluks), ojcem tego ostatniego był właśnie Zeus. 
Dioskur imieniny obchodzi 25 lutego.

</doc>
<doc id="602603" url="https://pl.wikipedia.org/wiki?curid=602603" title="Pieczęć Alaski">
Pieczęć Alaski



</doc>
<doc id="602605" url="https://pl.wikipedia.org/wiki?curid=602605" title="Pieczęć stanu Alaska">
Pieczęć stanu Alaska



</doc>
<doc id="602606" url="https://pl.wikipedia.org/wiki?curid=602606" title="Syndrom Stendhala">
Syndrom Stendhala

Syndrom Stendhala – rodzaj zaburzenia somatoformicznego, przejawiającego się przyśpieszonym biciem serca, zawrotami głowy, dezorientacją, a nawet halucynacjami powstającymi u niektórych osób na widok wspaniałości, dzieł sztuki i zabytków zgromadzonych na małej przestrzeni.
Nazwa tego zjawiska wywodzi się od opisanej w pamiętnikach z 1817 francuskiego pisarza Stendhala słabości, której doznał on przyjechawszy do Florencji po zwiedzeniu galerii Uffizi, odwiedzeniu grobu Dantego w kościele Świętego Krzyża, obejrzeniu "Dawida" Michała Anioła. Musiał po tych wrażeniach kilka dni spędzić w łóżku z gorączką, a kiedy zdecydował się wyjść ponownie na ulice miasta – doznawał znów, jak sam to opisał, „gwałtownego kołatania serca”.
Zjawisko to nazwała po raz pierwszy włoska lekarka psychiatra Graziella Magherini w roku 1979, która zauważyła we Florencji więcej tego typu reakcji na nagromadzenie dzieł sztuki, pracując w tamtejszym szpitalu "Santa Maria Nuova". Syndrom Stendhala zdiagnozowano po raz pierwszy w roku 1982.
Podobnym zjawiskiem występującym u niektórych osób w innych sytuacjach jest także reakcja na „przesyt wyboru” podczas zakupów albo także wrażenia odbierane niekiedy podczas słuchania muzyki z okresu romantyzmu.
W 1996 nakręcono we Włoszech film – horror kryminalny pod tytułem "La Sindrome di Stendhal" (Syndrom Stendhala). Akcja filmu odbywa się m.in. w pałacu Uffizi.

</doc>
<doc id="602607" url="https://pl.wikipedia.org/wiki?curid=602607" title="Bitumen">
Bitumen



</doc>
<doc id="602609" url="https://pl.wikipedia.org/wiki?curid=602609" title="Pieczęć stanu Arizona">
Pieczęć stanu Arizona



</doc>
<doc id="602612" url="https://pl.wikipedia.org/wiki?curid=602612" title="Wielka Pieczęć Stanu Arizona">
Wielka Pieczęć Stanu Arizona



</doc>
<doc id="602615" url="https://pl.wikipedia.org/wiki?curid=602615" title="Wielka Pieczęć Arizony">
Wielka Pieczęć Arizony



</doc>
<doc id="602616" url="https://pl.wikipedia.org/wiki?curid=602616" title="Rejon brahiński">
Rejon brahiński

Rejon brahiński (biał. Брагінскі раён, "Brahinski rajon", ros. Бра́гинский райо́н, "Braginskij rajon") – rejon w południowo-wschodniej Białorusi, w obwodzie homelskim. Leży na terenie dawnego powiatu rzeczyckiego.
Geografia.
Rejon brahiński ma powierzchnię 1960,46 km². Lasy zajmują powierzchnię 991,58 km², bagna 92,97 km², obiekty wodne 45,52 km².
Demografia.
Liczba ludności rejonu wynosi 15 500 osób (19. miejsce w obwodzie), w tym w warunkach miejskich zamieszkuje 5 900 osób, tzn. w centrum rejonu, Brahiniu 3 700 i w osiedlu typu miejskiego Komaryn - 2 200 osób. Wg spisu powszechnego z 1999 rejon zamieszkują: Białorusini - 86,8%, Ukraińcy - 7,3%, Rosjanie - 4,9%, inni - 1%. Funkcjonują 3 wspólnoty prawosławne i 3 protestanckie. 
Liczba ludności rejonu zmniejsza się. Dane z wybranych lat:

</doc>
<doc id="602617" url="https://pl.wikipedia.org/wiki?curid=602617" title="Pieczęć Arkansas">
Pieczęć Arkansas



</doc>
<doc id="602619" url="https://pl.wikipedia.org/wiki?curid=602619" title="Wielka Pieczęć Arkansas">
Wielka Pieczęć Arkansas



</doc>
<doc id="602620" url="https://pl.wikipedia.org/wiki?curid=602620" title="Jan z Ludziska">
Jan z Ludziska

Jan z Ludziska (ur. ok. 1400 w Ludzisku, zm. przed 1460) – polski humanista, profesor retoryki Akademii Krakowskiej.
Życiorys.
Urodził się w rodzinie chłopskiej w Ludzisku na Kujawach, jednak dzięki swoim zdolnościom i opiece mecenasów zdobył wysokie wykształcenie. Najpierw, od roku 1418, studiował w Akademii Krakowskiej (jesienią 1419 został bakałarzem, a z początkiem 1422 – magistrem "artium"), potem od roku 1424 we Włoszech w Padwie, gdzie uzyskał doktorat medycyny 9 marca 1433. W roku 1424 zajmował się astronomią w Krakowie. Prawdopodobnie, podczas pobytu we Włoszech (1424-1440), był uczniem znanego humanisty Guarina w Ferrarze. Niewątpliwie przebywał też w Rzymie. Tam też poznał zasady humanistycznej retoryki i przejął się kultem dzieł klasycznych (zwłaszcza Cycerona), których odpisy przywiózł do Polski.
Należał do grona wykształconych ludzi skupionych wokół osoby kardynała Zbigniewa Oleśnickiego. Posiadając znajomość retoryki humanistycznej, objął latem roku 1440 katedrę wymowy Akademii Krakowskiej i był oficjalnym mówcą uczelni aż do 1447 (w 1440 wraz z Jakubem z Paradyża witał poselstwo soboru bazylejskiego, a w 1447 – Kazimierza Jagiellończyka).
Zachowało się 8 mów łacińskich, których styl potwierdza znajomość autorów antycznych, zwłaszcza Cycerona. Można w nich dostrzec wpływy Seneki, a także autorów greckich, Arystotelesa i Plutarcha. Odwoływał się również do humanistów włoskich. Stojąc na gruncie światopoglądu średniowiecznego, głosił pochwałę ideałów humanistycznych, czego wyrazem był kult formy starożytnych autorów, np. pochwała wymowy "„De laudibus et dignitate eloquentiae”". Znając ciężkie położenie chłopów twierdził: "Zaprawdę, chłopi uciskani są najcięższą niewolą, gorszą niż niegdyś synowie Izraela w Egipcie przez faraona, gorszą niż zakupieńcy, lub wzięci w bitwie i odprowadzeni do niewoli", dlatego w roku 1447 w mowie powitalnej skierowanej do króla Kazimierza Jagiellończyka, zaapelował o poprawę bytu chłopów w Polsce, używając argumentów:
Oracje Jana z Ludziska dostępne są w zbiorze "„Wybór mów staropolskich”".
Jego dalsze losy, po roku 1447 są nieznane. Zmarł prawdopodobnie przed rokiem 1460.
Upamiętnienie.
Unia Polskich Pisarzy Lekarzy od 2006 roku przyznaje medal im. Jana z Ludziska lekarzom pisarzom propagującym w swojej działalności i twórczości idee humanizmu w medycynie.
Medal ten wykonała Małgorzata Kot – krakowska artystka, rzeźbiarka i ceramiczka.
Na rewersie medalu widnieje łaciński napis: „Vir humanarum rerum curiosus” (mąż rzeczy ludzkich ciekaw).

</doc>
<doc id="602621" url="https://pl.wikipedia.org/wiki?curid=602621" title="Wielka Pieczęć Stanu Arkansas">
Wielka Pieczęć Stanu Arkansas



</doc>
<doc id="602622" url="https://pl.wikipedia.org/wiki?curid=602622" title="Zbigniew Bieńkowski">
Zbigniew Bieńkowski

Zbigniew Bieńkowski (ur. 31 sierpnia 1913 w Warszawie, zm. 23 lutego 1994 tamże) – polski poeta, krytyk literacki, eseista, tłumacz.
Życiorys.
Szkołę średnią (Gimnazjum XX Marianów na Bielanach pod Warszawą) ukończył w 1931, studiował w latach 1932–1939 prawo oraz romanistykę (Wydział Prawa i Wydział Humanistyczny) na Uniwersytecie Warszawskim; na paryskiej Sorbonie w latach 1938–1939. W 1938 wyjechał do Paryża na roczne stypendium Instytutu Francuskiego, gdzie zawarł znajomość m.in. z Janem Brzękowskim, a dzięki niemu z poetami francuskiej Awangardy (znaczący wpływ na twórczość poety wywarły przede wszystkim kontakty z Paulem Éluardem, Jules’em Supervielle’em). W 1939 wyjechał do Włoch, a stamtąd do ówczesnej Jugosławii, tam zastał go wybuch drugiej wojny światowej. W latach okupacji przebywał w Polsce. Był żołnierzem warszawskiej Armii Krajowej, uczestniczył w powstaniu warszawskim.
Po wojnie pracował w redakcji „Rzeczpospolitej”, następnie w tygodniku „Odrodzenie” i miesięczniku „Twórczość”. W latach 1966–1972 był członkiem polskiego PEN Clubu. Mąż Gety Bieńkowskiej, z którą miał syna Andrzeja Bieńkowskiego, mąż Wiery Anisimow, tłumaczki, mąż poetki, Małgorzaty Hillar, z którą miał syna Dawida Bieńkowskiego. Później związał się z poetką Adrianą Szymańską. Ze związku z Szymańską miał córkę Katarzynę Bieńkowską, tłumaczkę i poetkę.
Autorzy, na których skupiał się jako tłumacz to: Charles Baudelaire, Victor Hugo, Michaił Lermontow, Saint-John Perse, Paul Éluard, Jules Supervielle. 
Pochowany na cmentarzu Wojskowym na Powązkach w Warszawie (kwatera A-3-6).
Życie prywatne.
Brat Witolda Bieńkowskiego.
Publikacje.
Publikacje książkowe Zbigniewa Bieńkowskiego
I. Poezja
II. Krytyka literacka
III. Tłumaczenia

</doc>
<doc id="602623" url="https://pl.wikipedia.org/wiki?curid=602623" title="Rejon budzki">
Rejon budzki

Rejon budzki (rejon budzko-koszelewski, rejon buda-koszelewski, biał. Бу́да-Кашалё́ўскі раён, "Buda-Kaszalouski rajon", ros. Бу́да-Кошелёвский райо́н, "Buda-Koszelowskij rajon") – rejon w południowo-wschodniej Białorusi, w obwodzie homelskim. Leży na terenie dawnego powiatu homelskiego.
Geografia.
Rejon budzki ma powierzchnię 1594,50 km². Lasy zajmują powierzchnię 411,66 km², bagna 41,54 km², obiekty wodne 17,57 km².

</doc>
<doc id="602624" url="https://pl.wikipedia.org/wiki?curid=602624" title="Faustynian">
Faustynian

Faustynian - imię męskie pochodzenia łacińskiego, wywdzące się od imienia Faustyn. Patronem tego imienia jest św. Faustynian, biskup Bolonii (zm. ok. 350 roku). Łacińska grupa, od której imię to pochodzi ("faustus" — "błogi, pomyślny", ale także "faveo, favi, fautum" — "sprzyjać, być przychylnym") nie ma pochodzenia indoeuropejskiego oraz pewnych odpowiedników w żadnym języku indoeuropejskim.
Faustynian imieniny obchodzi 26 lutego.

</doc>
<doc id="602627" url="https://pl.wikipedia.org/wiki?curid=602627" title="Rejon czeczerski">
Rejon czeczerski

Rejon czeczerski (biał. "Чачэ́рскі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu rohaczewskiego.

</doc>
<doc id="602628" url="https://pl.wikipedia.org/wiki?curid=602628" title="Zune (GUI)">
Zune (GUI)

Zune – oparty na BOOPSI, obiektowy i darmowy system tworzenia GUI dla systemu operacyjnego AROS, stanowiący zamiennik MUI. Autorem MUI jest Stefan Stuntz.

</doc>
<doc id="602629" url="https://pl.wikipedia.org/wiki?curid=602629" title="Rejon dobruski">
Rejon dobruski

Rejon dobruski (biał. Добрушскі раён) – rejon w południowo-wschodniej Białorusi, w obwodzie homelskim. Leży na terenie dawnego powiatu homelskiego.
Miejscowości rejonu: Igowka

</doc>
<doc id="602632" url="https://pl.wikipedia.org/wiki?curid=602632" title="Podkarpackie">
Podkarpackie



</doc>
<doc id="602635" url="https://pl.wikipedia.org/wiki?curid=602635" title="Rejon homelski">
Rejon homelski

Rejon homelski (; ) – rejon w południowo-wschodniej Białorusi, w obwodzie homelskim, ze stolicą w Homlu, który nie wchodzi w jego skład. Od południa graniczy z Ukrainą. Leży na terenie dawnego powiatu homelskiego.
Podział administracyjny.
W skład rejonu wchodzi 21 następujących sielsowietów:
Na jego terenie położone jest jedno osiedle typu robotniczego - Balszawik.

</doc>
<doc id="602636" url="https://pl.wikipedia.org/wiki?curid=602636" title="Zachodniopomorskie">
Zachodniopomorskie



</doc>
<doc id="602639" url="https://pl.wikipedia.org/wiki?curid=602639" title="Rejon jelski">
Rejon jelski

Rejon jelski (biał. "Ельскі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu mozyrskiego.

</doc>
<doc id="602640" url="https://pl.wikipedia.org/wiki?curid=602640" title="Dolnośląskie">
Dolnośląskie



</doc>
<doc id="602641" url="https://pl.wikipedia.org/wiki?curid=602641" title="Fairly OddParents">
Fairly OddParents



</doc>
<doc id="602643" url="https://pl.wikipedia.org/wiki?curid=602643" title="Muzeum Garnizonu Ostrowskiego">
Muzeum Garnizonu Ostrowskiego

 
Muzeum Garnizonu Ostrowskiego – muzeum dokumentujące niemiecką i polską historię garnizonu w Ostrowie Wielkopolskim.
Otwarte zostało 15 sierpnia 2006 r. Jego siedziba znajduje się na terenie wybudowanych w XIX wieku tzw. Nowych Koszar. Muzeum Garnizonu Ostrowskiego patronują: Muzeum Narodowe i Muzeum Wojska Polskiego w Warszawie.

</doc>
<doc id="602646" url="https://pl.wikipedia.org/wiki?curid=602646" title="Rejon chojnicki">
Rejon chojnicki

Rejon chojnicki (biał. "Хойніцкі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu rzeczyckiego.
Demografia.
Liczba ludności rejonu zmniejsza się. Dane z wybranych lat:

</doc>
<doc id="602648" url="https://pl.wikipedia.org/wiki?curid=602648" title="Lubelskie">
Lubelskie



</doc>
<doc id="602649" url="https://pl.wikipedia.org/wiki?curid=602649" title="Rejon kalinkowicki">
Rejon kalinkowicki

Rejon kalinkowicki (biał. "Калінкавіцкі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu bobrujskiego.
Ludność zamieszkująca obszar rejonu wynosi 63,8 tys. mieszkańców, z czego 39,7 tys. zamieszkuje tereny miejskie, a 24,1 tys. tereny wiejskie (2010).

</doc>
<doc id="602651" url="https://pl.wikipedia.org/wiki?curid=602651" title="Rejon kormański">
Rejon kormański

Rejon kormański (biał. "Кармянскі раён") – rejon w południowo-wschodniej Białorusi, w obwodzie homelskim.
Historia.
Rejon kormański powstał w 1924 na terenach dotychczas wchodzących w skład powiatu rohaczewskiego (niewielka część na północy rejonu należała poprzednio do powiatu bychowskiego). Od 15 sierpnia 1941 do 25 listopada 1943 był pod okupacją niemiecką. Rejon kormański zniesiono w 1962, jednak już w 1966 został przywrócony.
Rejon mocno ucierpiał 26 kwietnia 1986 w wyniku katastrofy w Czarnobylskiej Elektrowni Jądrowej. Z powodu skażenia w rejonie kormańskim całkowicie wysiedlono 29 miejscowości (spowodowało to likwidację 2 sielsowietów) oraz wyłączono z użytkowania 16 800 ha gruntów rolnych.
Podział administracyjny.
W skład rejonu wchodzą osiedle typu miejskiego Korma oraz 8 następujących sielsowietów:

</doc>
<doc id="602652" url="https://pl.wikipedia.org/wiki?curid=602652" title="Rejon lelczycki">
Rejon lelczycki

Rejon lelczycki (biał. "Лельчыцкі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu mozyrskiego.

</doc>
<doc id="602653" url="https://pl.wikipedia.org/wiki?curid=602653" title="Rejon łojowski">
Rejon łojowski

Rejon łojowski (biał. "Лоеўскі раён") – rejon w południowo-wschodniej Białorusi, w obwodzie homelskim.
Leży na terenie dawnego powiatu rzeczyckiego.

</doc>
<doc id="602654" url="https://pl.wikipedia.org/wiki?curid=602654" title="Skansen Pszczelarski w Ostrowie Wielkopolskim">
Skansen Pszczelarski w Ostrowie Wielkopolskim

 
Skansen Pszczelarski im. Marty i Edwarda Pawlaków – skansen w Ostrowie Wielkopolskim zajmujące się historią pszczelarstwa. 
Utworzony w 1995 roku Położony na terenie Nowego Stawu - w obrębie Parku Kultury i Wypoczynku Piaski-Szczygliczka. Posiada zbiory tematyczne (eksponaty, archiwalia), liczne ule (ponad sto), często bardzo oryginalne i bogato zdobione (m.in. stylizowane na ratusze ostrowski i sulmierzycki). Obecnie jest częścią Parku Olbrzymich Owadów.

</doc>
<doc id="602656" url="https://pl.wikipedia.org/wiki?curid=602656" title="Ben 10 (serial animowany 2005)">
Ben 10 (serial animowany 2005)

Ben 10 (2005–2008) – amerykański serial animowany nadawany przez Cartoon Network. Jego twórcą jest grupa Man of Action.
Fabuła.
10-letni Ben Tennyson wraz z kuzynką Gwen i dziadkiem Maxem jadą w wakacje na kemping. Podczas niego Ben znajduje Omnitrix – urządzenie podobne do zegarka.
Dzięki niemu może się zmieniać w dziesięciu kosmitów:
Później do zegarka dochodzą nowi kosmici: Kulopłot, Dzikie Pnącze, Upchuck, Klon, Największy i Gała. Omnitrix wchłania też DNA kosmicznego wilkołaka, mumii, Vicktora i Eona. Ben pod postacią kosmitów broni świat przed złem. Jego największymi wrogami są Vilgax i Kevin.
Adaptacje.
Filmy.
Powstały również filmy:
Wersja polska.
Wersja polska: Master Film na zlecenie Warner Bros.
Reżyseria:
Dialogi:
Dźwięk:
Montaż:
Kierownictwo produkcji:
Tekst piosenki: Andrzej Brzeski
Opracowanie muzyczne: Piotr Gogol
Wystąpili:
Śpiewały: Honorata Zajączkowska, Katarzyna Łaska, Anna Sochacka
Komiksy.
Komiksy o Ben 10 są/były wydawane w Polsce w Ben 10 Magazynie, w Ben 10: Turbokomiksie, w Ben 10: Obcy pojedynek, a także czasami w Cartoon Network Magazynie

</doc>
<doc id="602657" url="https://pl.wikipedia.org/wiki?curid=602657" title="Wawiła">
Wawiła



</doc>
<doc id="602658" url="https://pl.wikipedia.org/wiki?curid=602658" title="Rejon mozyrski">
Rejon mozyrski

Rejon mozyrski (biał. "Мазырскі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu mozyrskiego.

</doc>
<doc id="602659" url="https://pl.wikipedia.org/wiki?curid=602659" title="Will Yun Lee">
Will Yun Lee

Lee Will-Yun, właściwie Lee Sang-Wook (ur. 22 marca 1971 w Arlington w stanie Wirginia) – aktor filmowy i telewizyjny pochodzenia koreańskiego.
Życiorys.
Jest synem emigrantów z Korei. W okresie dojrzewania wraz ze swoim ojcem (instruktorem Taekwondo), przeprowadził się do San Francisco. Ukończył studia na wydziale socjologii i ekonomii University of California w Berkeley, gdzie otrzymał stypendium sportowe w taekwondo. Podjął pracę przy Wschodniej Zatoce Centrum Azjatyckiej Młodzieży. Po gościnnym udziale w serialu "Nash Bridges" (1996), przeniósł się do Los Angeles, gdzie rozpoczął karierę na srebrnym ekranie. Wystąpił w serialu TNT "Witchblade: Piętno mocy" ("Witchblade", 2001–2002) jako Danny Woo oraz w dwóch teledyskach: „Boy (I Need You)” (2002) Mariah Carey i „Roll Call” (2004) Lil Jona. 
Na kinowym ekranie zabłysnął jako specjalista od czarnych charakterów. W 2002 trafił na listę 50 najpiękniejszych ludzi świata magazynu „People”. Zagrał pułkownika Tan-Gun Moona, przeciwnika agenta 007 w serii o przygodach Jamesa Bonda "Śmierć nadejdzie jutro" ("Die Another Day", 2002). W fantastycznym filmie przygodowym "Elektra" (2005) wcielił się w rolę szefa organizacji Hand i wroga tytułowej bohaterki filmu – Elektry. Pozytywną postać pomocnego przyjaciela motocyklisty uciekającego przed zemstą zagrał w dreszczowcu "Torque. Jazda na krawędzi" ("Torque", 2004).
Jest fanem muzyki hip-hop, rap i R&amp;B.

</doc>
<doc id="602661" url="https://pl.wikipedia.org/wiki?curid=602661" title="Rejon narowelski">
Rejon narowelski

Rejon narowelski () – rejon w południowo-wschodniej Białorusi, w obwodzie homelskim. Leży na terenie dawnego powiatu rzeczyckiego.

</doc>
<doc id="602662" url="https://pl.wikipedia.org/wiki?curid=602662" title="19 Wiosen">
19 Wiosen

19 Wiosen – polski zespół punkrockowy (określany także jako big-bit punk) powstały w 1989 w Łodzi.
W swoim repertuarze posiadają także covery utworów Piotra Szczepanika („Nie jestem sobą”), Hanki Ordonówny, Drupiego, Blackoutu („Ktoś wziął mi”), Garbo („A Berlino... va bene”).

</doc>
<doc id="602663" url="https://pl.wikipedia.org/wiki?curid=602663" title="Filoteusz">
Filoteusz

Filoteusz – imię męskie pochodzenia greckiego, oznaczające "przyjaciel Boga". Istnieje dwóch świętych o tym imieniu.
Filoteusz imieniny obchodzi 15 września i 5 listopada.
Żeński odpowiednik: Filotea
Znane osoby noszące imię Filoteusz:

</doc>
<doc id="602664" url="https://pl.wikipedia.org/wiki?curid=602664" title="Filotea">
Filotea

Filotea – imię żeńskie pochodzenia greckiego, oznaczające "przyjaciółka Boga", "miłująca Boga". Patronem tego imienia w Kościele katolickim jest św. Filoteusz, natomiast Kościół prawosławny notuje święte o imieniu Filotea "(gr. Η Αγία Φιλοθέη)". Imię to znalazło się w tytule najgłośniejszego po "O naśladowaniu Chrystusa" Tomasza à Kempis dzieła chrześcijańskiej literatury duchowej: "Filotea. Wprowadzenie do życia pobożnego" św. Franciszka Salezego.
Filotea imieniny obchodzi 15 września i 5 listopada.
Męski odpowiednik: Filoteusz

</doc>
<doc id="602666" url="https://pl.wikipedia.org/wiki?curid=602666" title="Rejon petrykowski">
Rejon petrykowski

Rejon petrykowski (biał. "Петрыкаўскі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu mozyrskiego.
Położenie i granice.
Rejon położony jest z zachodniej części obwodu homelskiego w granicach Polesia Prypeckiego. Rozciągłość rejonu z zachodu na wschód wynosi około 65 km, natomiast z północy na południe- około 62 km.
Rejon graniczy z rejonami obwodu homelskiego: żytkowickim, lelczyckim, kalinkowickim, mozyrskim, a także wchodzącym w skład obwodu mińskiego rejonem lubańskim.
Środowisko naturalne.
Powierzchnia rejonu wynosi 2820 km2 (trzecie miejsce w obwodzie homelskim). Ukształtowanie powierzchni rejonu jest płaskie, dominują tereny błotniste. W dolinach rzek występują wydmy i grądy. 95% terytorium rejonu położone jest na wysokości 120–140 m n.p.m., 4%- na wysokości powyżej 140 m.
Najwyższy punkt rejonu znajduje się w jego części wschodniej, w pobliżu wsi Czeliuszczewiczy. Najmniejszą wysokość teren osiąga na południowym wschodzie rejonu- w dolinie rzeki Prypeć w miejscu uchodzenia do niej rzeki Ptycz.
Głównymi rzekami są Prypeć oraz jej dopływy- Bobrik, Ptycz, Tremla i Uborć. Największym jeziorem jest Jezioro Dikoje, o powierzchni 69 hektarów.
56% terytorium rejonu pokrywają lasy. Występuje około stu gatunków brzozy, dębu i świerku.
Bogactwa naturalne.
Na terytorium rejonu znajduje się 99 złóż torfu, którego zapasy szacuje się na 61,5 mln ton. Oprócz tego znaczenie gospodarcze mają Złoże Petrykowskie soli kamiennej i soli potasowych, Złoże Briniewskie węgla brunatnego, trzy złoża piasku z zapasami w wielkości 6,28 mln m³, dziewięć złóż gliny oraz iłów z zapasami 31,6 mln m³. Na terytorium rejonu znajduje się także źródło wody mineralnej.

</doc>
<doc id="602667" url="https://pl.wikipedia.org/wiki?curid=602667" title="Rejon rohaczowski">
Rejon rohaczowski

Rejon rohaczowski (rejon rohaczewski, biał. "Рагачоўскі раён") – rejon w południowo-wschodniej Białorusi, w obwodzie homelskim.
Leży na terenie dawnego powiatu rohaczewskiego.

</doc>
<doc id="602669" url="https://pl.wikipedia.org/wiki?curid=602669" title="Plutoid">
Plutoid

Plutoidy – klasa obiektów astronomicznych, obiegających Słońce poza orbitą Neptuna, które posiadają na tyle dużą masę, żeby mogły dzięki siłom własnej grawitacji uzyskać kształt zbliżony do sferycznego. Plutoidy nie wyczyściły otoczenia swojej orbity z innych obiektów i z tej racji nie mogą być zaliczane do kategorii planet. Księżyce plutoidów nie należą do plutoidów, nawet wtedy, gdy są wystarczająco masywne, aby przybrać kształt kulisty. Nazwa tej klasy obiektów pochodzi od odkrytej w 1930 roku planety karłowatej Pluton. 
Potrzeba wprowadzenia takiej klasy pojawiła się w związku z odkrywaniem w pasie Kuipera i dalej coraz większej liczby obiektów transneptunowych, które swymi rozmiarami i cechami przypominają Plutona. Wszystkie plutoidy są jednocześnie planetami karłowatymi.
Nazewnictwo.
Roboczy projekt Międzynarodowej Unii Astronomicznej (IAU) przedstawiony 16 sierpnia 2006 roku proponował określenie „plutony” jako nazwę nowej klasy obiektów. 24 sierpnia 2006 r. na kongresie IAU w Pradze przyjęta została propozycja zdefiniowania nowej klasy obiektów transneptunowych podobnych do Plutona, nie określono jednak jej nazwy, odrzucając propozycję nadania jej nazwy „obiektów plutonowych”.
W czerwcu 2008 roku na spotkaniu Komitetu Wykonawczego IAU w Oslo zatwierdzono ostateczną nazwę „plutoidy” dla tej grupy obiektów, zaproponowaną przez .
Charakterystyka plutoidów.
Do klasy plutoidów należą ciała niebieskie, które obiegają Słońce w czasie dłuższym niż 200 lat, mają orbity o dużym mimośrodzie i nachyleniu do ekliptyki. Ich masy powinny być wystarczająco duże, by uformować te obiekty w kształt zbliżony do kuli. Termin ten nie jest zdefiniowany dla ciał poza Układem Słonecznym. 
Przedstawiciele.
Znane są co najmniej 23 obiekty transneptunowe odpowiednio duże, żeby z wysokim prawdopodobieństwem mogły zostać uznane za plutoidy, kolejne 25 prawdopodobnie też kwalifikuje się do tej grupy. Jednak obecnie Międzynarodowa Unia Astronomiczna zalicza do tej grupy tylko cztery największe z nich:
Obecnie (2015) tylko jeden plutoid był badany z bliska przez sondę kosmiczną: 14 lipca 2015 roku sonda New Horizons minęła Plutona.

</doc>
<doc id="602670" url="https://pl.wikipedia.org/wiki?curid=602670" title="Tomek w Gran Chaco">
Tomek w Gran Chaco

Tomek w Gran Chaco – ósmy tom z cyklu książek Alfreda Szklarskiego o przygodach Tomka Wilmowskiego i jego przyjaciół w południowoamerykańskim Gran Chaco, po raz pierwszy wydany w 1987 roku, a później kilkukrotnie wznawiany.
Wydarzenia tu opisywane stanowią bezpośredni ciąg dalszy przygód zawartych w tomie "Tomek u źródeł Amazonki", wydanym dwadzieścia lat wcześniej.
Fabuła.
Więzieni przez Indian Jan Smuga i kapitan Nowicki planują ucieczkę z miasta Inków. Jednakże Nowicki, ratując z opresji dziecko i żonę miejscowego szamana Onariego, zostaje raniony przez pumę. Onari, który był wcześniej nieufnie nastawiony do „przybyszów”, leczy kapitana. Wdzięczna żona szamana, Agua, doradza bohaterom jak najszybszą ucieczkę, opowiadając o rebelii, planowanej przez plemię wolnych Kampów. Wskazuje im także miejsce ukrycia broni, bez której nie dadzą sobie rady. Następnego dnia, korzystając z burzy, Nowicki razem ze Smugą uciekają z wioski Indian. Nad rzeką znajdują łódź, którą dalej podróżują. W czasie ucieczki omal nie natrafiają na Kampów, którzy właśnie rozpoczęli powstanie. Pierwszym aktem przemocy jest wymordowanie wioski osadników. Czekając w ukryciu, aż Indianie odpłyną, mężczyźni znajdują Pabla – chłopca, który przeżył rzeź dzięki temu, że wyszedł na polowanie. Zabierają ze sobą chłopca, który okazuje się wiernym towarzyszem. Później trafiają do opuszczonej wioski, gdzie spotykają handlarza Antonia. Za złoto ze starego skarbca Inków, które dał im Onari, kupują broń i jedzenie, a przede wszystkim kupują za nie wolność dwustu niewolnikom.
W tym czasie Tomek z żoną, kuzynem Zbyszkiem i jego żoną Nataszą czekają w Limie na ojca Tomka. Wilmowski przyjeżdża z Wilsonem, wspólnikiem Kompanii „Nixon-Rio Putumayo” i przyjacielem Smugi. Dołącza do nich też Wu Meng – Chińczyk, kuzyn znajomego Zbyszka Karskiego. W ciągu pięciu dni grupa wyrusza na ratunek Smudze i Nowickiemu. W La Paz natrafiają na rewolucję, która wstrzymuje ich wyprawę. Na szczęście Wilmowski daje łapówkę ważnemu generałowi, który zgadza się na doczepienie wagonu Wilmowskich do pociągu wojskowego. Rewolucja powoduje, że ekspedycja musi znacznie zbaczać z planowanej trasy. Po drodze napotykają uciekinierkę z wioski ograbionej przez okrutnych Payagua. Tomek wraz z Wilsonem, Haboku i paroma Indianami Cubeo ruszają na odsiecz i pomagają tubylcom pozbyć się intruzów. Wdzięczni Indianie zapraszają całą wyprawę do swej wioski na ucztę. Po kilkudniowym odpoczynku Wilmowscy ruszają w dalszą drogę. Niestety, okazuje się, że statek, którym mieli podróżować, dawno odpłynął, a następny będzie dopiero za kilka tygodni. W porcie stoi jednak parowiec z uszkodzonym kotłem. Szczęśliwie Wu-Meng okazuje się „złotą rączką” i naprawia kocioł. Po wielu dniach podróży w pewnym porcie podróżnicy zostają zatrzymani przez dobrze uzbrojonych Indian, którzy są podwładnymi rządzącego tu „Generała”. Generałem niespodziewanie okazuje się kapitan Nowicki, z którym jest także Smuga. Odnalezieni przyjaciele wyjaśniają przybyszom, że to oni rozniecili rewolucję, a Indianie Nowickiego mianowali swoim generałem.

</doc>
<doc id="602674" url="https://pl.wikipedia.org/wiki?curid=602674" title="Rejon rzeczycki">
Rejon rzeczycki

Rejon rzeczycki (biał. "Рэчыцкі раён") – rejon w południowo-wschodniej Białorusi, w obwodzie homelskim. Leży na terenie dawnego powiatu rzeczyckiego. Siedzibą rejonu rzeczyckiego jest Rzeczyca.

</doc>
<doc id="602676" url="https://pl.wikipedia.org/wiki?curid=602676" title="Łódzkie">
Łódzkie



</doc>
<doc id="602678" url="https://pl.wikipedia.org/wiki?curid=602678" title="Rejon swietłahorski">
Rejon swietłahorski

Rejon swietłahorski (biał. Светлагорскі раён, "Swietłahorski rajon", ros. Светлогорский район, "Swietłogorskij rajon") – rejon w południowo-wschodniej Białorusi, w obwodzie homelskim. Leży na terenie dawnego powiatu rzeczyckiego, od 1793 zamienionego na bobrujski.

</doc>
<doc id="602679" url="https://pl.wikipedia.org/wiki?curid=602679" title="Andrzej Wilmowski">
Andrzej Wilmowski

Andrzej Wilmowski – postać fikcyjna, bohater serii książek autorstwa Alfreda Szklarskiego opowiadających o przygodach Tomka Wilmowskiego i jego przyjaciół. Jest ojcem tytułowego bohatera cyklu.
Andrzej Wilmowski był geografem. W związku ze ściganiem go za prowadzenie „podziemnego nauczania” oraz zakazaną w Cesarstwie Rosyjskim działalność wydawniczą polegającą na wydawaniu prasy musiał jednak opuścić tereny dzisiejszej Polski. Dwa lata po jego wyjeździe zmarła jego żona, z którą miał syna, Tomka. Na emigracji Andrzej Wilmowski został łowcą, zajmującym się łapaniem i dostarczaniem do ogrodów zoologicznych dzikich zwierząt. Pracował wspólnie ze swoimi przyjaciółmi – Janem Smugą i Tadeuszem Nowickim. Podobnie jak swój pierwowzór, ojciec Alfreda Szklarskiego, przez długi czas pozbawiony był kontaktu z synem.
W książkach Szklarskiego podkreślany jest patriotyzm Wilmowskiego. Podobnie jak Tomek i Jan Smuga, Andrzej Wilmowski wyróżnia się także dużą wiedzą o charakterze encyklopedycznym. Ponadto charakteryzuje się odwagą i opanowaniem, a także niechęcią do okazywania uczuć. Jest również troskliwym, choć dość surowym ojcem.
Wyjazd Tomka z Warszawy, i wspólna wraz z ojcem wyprawa łowiecka do Australii, stanowi główny motyw pierwszego tomu serii przygód Tomka – książki Tomek w krainie kangurów.
Pierwowzorem postaci był ojciec Alfreda Szklarskiego, również noszący imię Andrzej (działacz PPS), a postać łowcy dzikich zwierząt częściowo wzorowana był także na dziadku (powstańcu styczniowym) pisarza.

</doc>
<doc id="602680" url="https://pl.wikipedia.org/wiki?curid=602680" title="Rejon wietecki">
Rejon wietecki

Rejon wietecki (biał. Ве́ткаўскі раён, "Wietkauski rajon", ros. Ве́тковский райо́н, "Wietkowskij rajon") – rejon w południowo-wschodniej Białorusi, w obwodzie homelskim. Leży na terenie dawnego powiatu homelskiego.
Geografia.
Rejon wietecki ma powierzchnię 1558,62 km². Lasy zajmują powierzchnię 759,25 km², bagna 125,50 km², obiekty wodne 24,09 km².

</doc>
<doc id="602681" url="https://pl.wikipedia.org/wiki?curid=602681" title="Małopolskie">
Małopolskie



</doc>
<doc id="602683" url="https://pl.wikipedia.org/wiki?curid=602683" title="Rejon żytkowicki">
Rejon żytkowicki

Rejon żytkowicki (biał. Жыткавіцкі раён) – rejon w południowo-wschodniej Białorusi, w obwodzie homelskim. Leży na terenie dawnego powiatu mozyrskiego.
Niektóre miejscowości rejonu: Cimoszewicze, Lenin, Turów.

</doc>
<doc id="602684" url="https://pl.wikipedia.org/wiki?curid=602684" title="Mazowieckie">
Mazowieckie



</doc>
<doc id="602685" url="https://pl.wikipedia.org/wiki?curid=602685" title="Opolskie">
Opolskie



</doc>
<doc id="602686" url="https://pl.wikipedia.org/wiki?curid=602686" title="Rejon żłobiński">
Rejon żłobiński

Rejon żłobiński (biał. Жлобінскі раён) – rejon w południowo-wschodniej Białorusi, w obwodzie homelskim. Leży na terenie dawnego powiatu rohaczewskiego.

</doc>
<doc id="602687" url="https://pl.wikipedia.org/wiki?curid=602687" title="Czerwień bielu">
Czerwień bielu

Czerwień bielu - wada drewna z grupy zabarwień polegająca na czerwonym do brunatnego zabarwieniu zewnętrznej (bielastej) strefy drewna okrągłego. Zabarwienie jest widoczne na przekroju czołowym w postaci klinowatych smug, skierowanych od obwodu drewna ku jego środkowi, lub w postaci pierścienia, obejmującego całą powierzchnię strefy zewnętrznej.
Wada wywołana jest przez grzyby pasożytnicze. Występuje najczęściej w składowanym drewnie iglastym, szczególnie świerkowym oraz w bielu drewna dębowego.
Czerwień bielu nieznacznie obniża mechaniczne właściwości drewna i zwiększa jego higroskopijność. Drewno obarczone tą wadą nie nadaje się na sklejkę czy okleinę. Papier wyprodukowany z drewna świerkowego, porażonego w silnym stopniu przez czerwień i siniznę nie wykazuje obniżenia właściwości mechanicznych i jest czysty. Drewno może być stosowane jako stemple kopalniakowe czy budowlane.
Pomiar (podobnie jak sinizny): na przekroju czołowym pnia ustala się w sposób szacunkowy stosunek powierzchni bielu porażonego do całej powierzchni bielu. Również na czole mierzy się głębokość strefy wadliwego drewna, a jej wymiar wyraża się w cm. Na pobocznicy pnia określa się ją szacunkowo lub przez pomiar długości i szerokości strefy wadliwego drewna i obydwa wymiary wyraża się w cm. 

</doc>
<doc id="602690" url="https://pl.wikipedia.org/wiki?curid=602690" title="Noc świętego Bartłomieja">
Noc świętego Bartłomieja



</doc>
<doc id="602693" url="https://pl.wikipedia.org/wiki?curid=602693" title="Noc Świętego Bartłomieja">
Noc Świętego Bartłomieja



</doc>
<doc id="602695" url="https://pl.wikipedia.org/wiki?curid=602695" title="Konya (prowincja)">
Konya (prowincja)

Konya (tur. "Konya ili") – prowincja w Republice Tureckiej w centralnej Anatolii, ze stolicą w mieście Konya. Powierzchnia prowincji Konya wynosi 38.257 km², co czyni ją największą prowincją w Turcji. Konya graniczy od północy z prowincją Ankara, od zachodu z prowincjami: Isparta, Afyonkarahisar i Eskişehir, od południa z prowincjami Mersin, Karaman i Antalya, a od wschodu z Niğde i Aksaray.
Gminy.
W prowincji Konya jest 32 gmin, ich ośrodkami są miasta:
Populacja.
Prowincję zamieszkuje około 2,2 mln ludzi (stan z roku 2015), w większości kurdyjskiego pochodzenia. Odsetek ludności żyjącej w miastach wynosi 58,7%, na wsi 41,3%. Gęstość zaludnienia prowincji wynosi 57 osób na km².
Warunki naturalne.
Prowincję Konya zajmuje Wyżyna Anatolijska o średniej wysokości 1016 m n.p.m. Najwyższym punktem jest szczyt Aydos (3240 m n.p.m.) w paśmie gór Taurus. Na północnym wschodzie prowincja przylega do słonego jeziora Tuz.
Atrakcje turystyczne.
Oprócz zabytkowego miasta Konya atrakcją turystyczną regionu są też pozostałości neolitycznej osady Catal Huyuk oraz ważne średniowieczne miasto Sultanhanı.

</doc>
<doc id="602696" url="https://pl.wikipedia.org/wiki?curid=602696" title="Brygada Dywersji Broda 53">
Brygada Dywersji Broda 53

Brygada Dywersji "Broda 53" – jednostka wojskowa podległa Kedywowi Armii Krajowej, walcząca w powstaniu warszawskim. 
Zalążki brygady "Broda 53" powstały wiosną 1944 z innego oddziału noszącego kryptonim "Deska 81". 
Jej dowódcą podczas walk powstańczych był kpt. Jan Kajus Andrzejewski ps. "Jan" (zm. 31 sierpnia 1944). Funkcję jego zastępcy pełnił Ryszard Białous ps. "Jerzy", który po jego śmierci został dowódcą "Brody 53". Brygada wchodziła w skład zgrupowania Radosław. 
Brygada walczyła początkowo na Woli, następnie na Starym Mieście. We wrześniu część żołnierzy przeszła na Czerniaków.
Skład.
W skład Brody 53, która stanowiła dowództwo zgrupowania zostały włączone:

</doc>
<doc id="602698" url="https://pl.wikipedia.org/wiki?curid=602698" title="Abbas al-Musawi">
Abbas al-Musawi

Abbas al-Musawi (ur. 1952, zm. 16 lutego 1992) – wpływowy radykalny szyicki działacz, lider ruchu "Hezbollah" w Libanie. Zabity w wyniku operacji specjalnej wojsk izraelskich w 1992 roku.
Życiorys.
Pochodził ze wsi w dolinie Bekaa, w płn.-zach. części Libanu. Odebrał wykształcenie religijne w irackim Nadżafie, gdzie znalazł się pod wpływem radykalnych idei ajatollaha Chomeiniego. Do Libanu powrócił w 1978 r.
W 1991 Musawi był wybrany generalnym sekretarzem partii Hezbollah. Zastąpił na tym stanowisku zwolennika okrutnych metod szejka Subhiego at-Tufajli. Będąc mniej radykalny w metodach od poprzednika, spodziewał się uzyskania szerszego poparcia w społeczeństwie, był niemniej zadeklarowanym przeciwnikiem istnienia państwa Izrael, które nazywał „guzem rakowym Bliskiego Wschodu”.
16 lutego 1992 roku izraelskie śmigłowce ostrzelały w południowym Libanie kolumnę samochodów, w rezultacie czego Musawi, jego żona, syn i czworo towarzyszy zginęło. Izraelskie oficjalne źródła podały, iż nie był to atak przypadkowy, ale specjalnie zaplanowany i przeprowadzony w celu likwidacji szefa Hezbollahu. W odpowiedzi na ten czyn radykalna grupa zbrojna Islamski Dżihad zorganizowała atak na izraelską ambasadę w Buenos Aires.
Po śmierci Musawiego na stanowisku sekretarza generalnego Hezbollahu zastąpił go Hasan Nasr Allah.

</doc>
<doc id="602699" url="https://pl.wikipedia.org/wiki?curid=602699" title="Krytron">
Krytron

Krytron – lampa gazowana z zimną katodą występująca jako czteroelektrodowy szybki łukowy łącznik wysokiego napięcia i dużego prądu, stosowany w elektronice. W czasie II wojny światowej używany w radarach, a obecnie w urządzeniach nuklearnych.
Wersja próżniowa tej lampy nosi nazwę Sprytron. Jest ona używana w warunkach wysokiego poziomu promieniowania jonizującego - w krytronie promieniowanie to mogłoby spowodować przypadkowe przełączenie.

</doc>
<doc id="602706" url="https://pl.wikipedia.org/wiki?curid=602706" title="Jan Kajus Andrzejewski">
Jan Kajus Andrzejewski

Jan Kajus Andrzejewski ps. „Jan”, „Jan Ż”, „Jan Żelechowski” (ur. 20 stycznia 1913 w Villmanstrand (obecnie Lappeenranta) w Finlandii, zm. 31 sierpnia 1944 w Warszawie) – harcmistrz, porucznik saperów Wojska Polskiego, major saperów Polskich Sił Zbrojnych, uczestnik powstania warszawskiego, dowódca oddziału dyspozycyjnego „Broda 53” Kedywu AK.
Życiorys.
Od 1922 roku mieszkał w Polsce. Absolwent Szkoły Podchorążych Piechoty i Szkoły Podchorążych Inżynierii. Uczestnik kampanii wrześniowej 1939 roku, walczył także w obronie Warszawy. Działał w zbrojnym podziemiu od zakończenia wojny obronnej: początkowo w Służbie Zwycięstwu Polski, Związku Odwetu, następnie w oddziale „Osjan” i ostatecznie w Brygadzie Dywersji „Broda 53" Armii Krajowej. Był wykładowcą na tajnej Szkole Podchorążych Rezerwy Piechoty „Agricola”. Podczas okupacji niemieckiej używał przybranego nazwiska "Jan Zawada".
Piątego dnia powstania warszawskiego 1944 uczestniczył w wyzwoleniu obozu „Gęsiówki”. Dnia następnego, 6 sierpnia, poprowadził część batalionu „Zośka” do odzyskania wolskich cmentarzy Kalwińskiego i Ewangelickiego. 11 sierpnia został odznaczony Orderem Virtuti Militari V klasy, rozkazem Dowódcy AK nr 502 z 11 VIII 1944. Uzasadnienie nadania mu VM brzmiało: "„odznaczył się w walkach na terenie Grupy «Północ»”". Nr krzyża: 13170. Odznaczony także trzykrotnie Krzyżem Walecznych. 20 sierpnia mianowano go harcmistrzem.
Poległ 31 sierpnia w walce w rejonie ul. Bielańskiej na Starym Mieście, podczas próby przebicia ze Starówki do Śródmieścia. Miał 31 lat. Wraz z nim zginęli wtedy m.in.: Ewaryst Jakubowski, Józef Hłasko, Czesław Nantel, Stefan Kowalewski, Maria Dziak.
Na Cmentarzu Wojskowym na Powązkach w Warszawie znajduje się jego symboliczna mogiła (kwatera 20A-5-13).
Awanse.
Oficer służby stałej saperów Wojska Polskiego:

</doc>
<doc id="602708" url="https://pl.wikipedia.org/wiki?curid=602708" title="Scientific Linux">
Scientific Linux

Scientific Linux (SL) – europejsko-amerykańska dystrybucja Linuksa – system operacyjny oparty na innej amerykańskiej dystrybucji Red Hat Enterprise Linux (RHEL), z którą jest w pełni kompatybilna. Przeznaczeniem Scientific Linux jest zastosowanie w instytucjach naukowych.
Rozwojem dystrybucji zajmują się przede wszystkim instytucje naukowe Europejski Ośrodek Badań Jądrowych CERN (Szwajcaria) oraz amerykański Fermi National Accelerator Laboratory (Fermilab).
Do roku 2004 był rozwijany pod nazwą "High Energy Physics Linux (HEPL)", nad którym prace zapoczątkował administrator Connie Sieh na bazie "Fermi Linux LTS".
Na końcu kwietnia 2019 została ogłoszona wiadomość, że rozwój dystrybucji w wersji 8 nie będzie prowadzony. Wersje 6 i 7 będą wspierane aż do zakończenia ich cyklu życia, a dotychczasowe wsparcie dla rozwoju Scientific Linuksa zostanie przekierowane na rzecz poprawy projektu CentOS w środowiskach naukowych. W grudniu 2020 roku, ze względu na nagłą zmianę w długości planowanego wsparcia dla systemu CentOS 8, pojawiła się informacja o możliwej zmianie tej decyzji.
Zgodność oprogramowania.
Dzięki kompatybilności z dystrybucją Red Hat Enterprise Linux, wynikającej z wykorzystania tych samych źródeł oprogramowania, na komputerach z dystrybucją Scientific Linux możliwe jest instalowanie również komercyjnego oprogramowania, które zwykle funkcjonuje wyłącznie z dystrybucją firmy Red Hat.
Cele.
Scientific Linux został rozwinięty w różnych instytutach naukowych i na uniwersytetach z celem spełnienia wymogów stawianych przez użytkowników ze środowisk akademickich i badawczych, szczególnie nauk ścisłych. Najważniejsze aspekty to:
Historia.
Początkowo Scientific Linux bazował na Fermi Linux LTS 3.0.1 – . Dopiero później zdecydowano się na RHEL. Connie Sieh, administrator pracujący w laboratorium fizyki wielkich energii dostrzegł potencjał kryjący się w owej domowej dystrybucji Fermilab. Praca nad dystrybucją zaowocowała pierwszym prototypem HEPL. Pozytywny oddźwięk w środowiskach naukowych umożliwił dalszy rozwój i w maju 2004 roku ukazała się pierwsza dystrybucja pod nową nazwą "Scientific Linux". Wraz z pojawieniem się RHEL w wersji 8, będącego bazą dla Scientific Linuksa, twórcy projektu postanowili nie prowadzić dalej prac rozwojowych, jednocześnie zapewniając o dalszym wsparciu dla wersji 6. oraz 7.
Wersje dystrybucji.
Pierwsze oficjalne wydanie dystrybucji Scientific Linux ma numer 3.0.1, wydano ją 10 maja 2004.
Archiwalne wydania Scientific Linux znajdują się pod tymi linkami: 

</doc>
<doc id="602709" url="https://pl.wikipedia.org/wiki?curid=602709" title="Marsylia (miasto)">
Marsylia (miasto)



</doc>
<doc id="602711" url="https://pl.wikipedia.org/wiki?curid=602711" title="High Energy Physics Linux">
High Energy Physics Linux



</doc>
<doc id="602713" url="https://pl.wikipedia.org/wiki?curid=602713" title="Svetlana Kuznetsova">
Svetlana Kuznetsova



</doc>
<doc id="602715" url="https://pl.wikipedia.org/wiki?curid=602715" title="Charlie Day">
Charlie Day

Charles Peckham Day (ur. 9 lutego 1976 w Nowym Jorku) – amerykański aktor, scenarzysta oraz producent telewizyjny i filmowy.
Życiorys.
Wczesne lata.
Urodził się w Nowym Jorku jako syn Mary (z domu Peckham), nauczycielki fortepianu w The Pennfield School w Portsmouth, i doktora Thomasa Charlesa Daya, profesora historii muzyki w Salve Regina University w Newport. Jego rodzina była pochodzenia włoskiego (ze strony dziadka ojca), irlandzkiego, angielskiego i walijskiego. Dorastał w Middletown, w stanie Pensylwania. Uczęszczał do Merrimack College, gdzie był graczem w baseball. Przeniósł się potem do Los Angeles. 
Kariera.
Po debiucie kinowym w horrorze "Obozowe opowieści przy ognisku" ("Campfire Stories", 2001) z Jamie-Lynn DiScala wystąpił jako Michael Boscorelli w pięciu odcinkach serialu NBC "Brygada ratunkowa" ("Third Watch", 2001, 2002, 2004).
Napisał scenariusz do sitcomu "U nas w Filadelfii" ("It's Always Sunny in Philadelphia", 2005-2006), w którym zagrał bezrobotnego, sfrustrowanego trzydziestolatka, który nie radzi sobie z życiem..
Życie prywatne.
4 marca 2006 ożenił się z Mary Elizabeth Ellis. Mają syna Russella Wallace.

</doc>
<doc id="602719" url="https://pl.wikipedia.org/wiki?curid=602719" title="Godło Kirgistanu">
Godło Kirgistanu

Godło Kirgistanu – oficjalny symbol państwowy republiki jest dziełem A. Abdrajewa i S. Dubanajewa; zatwierdzony został 14 stycznia 1994 r.
W godle przedstawiony jest białozór Manas – bohater kirgiskiego eposu pod tym samym tytułem, z rozpostartymi skrzydłami, co symbolizuje wolność kraju. W godle znajduje się także wizerunek tzw. perły Kirgistanu – jeziora Issyk-kul, okrążony przez wysokie skalne grzbiety kirgiskich gór. Wierzchołki gór przedstawione są tak, że oświetlone słońcem przypominają tradycyjne kirgiskie nakrycie głowy, tzw. "kałpak".
W godle znajduje się także wizerunek wschodzącego słońca – symbolu odrodzenia, nowego początku.
Dokoła godła znajduje się napis z nazwą kraju w języku kirgiskim: "Кыргыз Республикасы".
Godło to zastąpiło symbol narodowy z czasów ZSRR, który, rzecz rzadko spotykana w godłach republik radzieckich, obok klasycznych symboli tego kraju, zawartych w godle ZSRR, posiadał liczne elementy nawiązujące do specyfiki kraju i do pewnego stopnia przypominał aktualne godło. 

</doc>
<doc id="602721" url="https://pl.wikipedia.org/wiki?curid=602721" title="Teatr Dzieci Zagłębia">
Teatr Dzieci Zagłębia

Teatr Dzieci Zagłębia im. Jana Dormana w Będzinie – teatr lalkowy z repertuarem skierowanym głównie do widowni dziecięcej, z siedzibą przy ul. Teatralnej 4 w Będzinie.
Historia teatru.
Historia teatru związana jest bezpośrednio z osobą Jana Dormana, który w 1945 wraz z żoną Janiną Dorman założył w Sosnowcu Międzyszkolny Teatr Dziecka. W ramach tej instytucji małżonkowie prowadzili warsztaty dla dzieci, których celem było załagodzenie traumy związanej z doświadczeniami II wojny światowej. 22 grudnia 1945 dzieci pod kierownictwem Dormana wystawił przedstawienie „Malowane dzbanki”. W 1946 Dorman pozyskał salę Związku Zawodowego Górników przy ulicy Żytniej w Sosnowcu, gdzie założył Eksperymentalny Teatr Dziecka. Razem z grupą zawodowych aktorów tworzył przedstawienia dla dzieci, które za sprawą swojej estetyki i rozwiązań inscenizacyjnych nawiązywały do nurtu awangardowych teatrów dwudziestolecia międzywojennego. Pierwsze przedstawienia grupa pokazywała na scenie Teatru Miejskiego w Sosnowcu. W 1950 roku zespół osiadł w swojej obecnej siedzibie w budynku dawnego domu parafialnego w Będzinie. Współpracując ze szkolonymi przez siebie amatorami Dorman zainaugurował nową scenę 22 lipca 1950 wystawiając „Awanturę z ogniem” Anny Świrszczyńskiej w swojej reżyserii. Rok później zespół zyskał swoją obecną nazwę Teatru Dzieci Zagłębia.
Dorman kierował teatrem nieprzerwanie przez 28 lat nadając mu charakter sceny autorskiej i eksperymentalnej, czerpiącej z nowoczesnych osiągnięć teatru dramatycznego i lalkowego, a także doświadczeń happeningu, poszerzającego język stosowany w przedstawieniach dla dzieci. W 1978 roku Jan Dorman przeszedł na emeryturę. W 1996 Teatrowi Dzieci Zagłębia nadano imię Jana Dormana.
Teatr Dzieci Zagłębia im. Jana Dormana, posługujący się skróconą nazwą Teatr Dormana, jest jedną z najważniejszych instytucji kultury w Zagłębiu, a także w całej południowej Polsce. Instytucja każdego roku gra około 250 spektakli oglądanych corocznie przez ponad 40 000 widzów.
Od 2018 do 2019 roku Teatr wystawiał swoje sztuki także na małej scenie znajdującej się w budynku dworca kolejowego Będzin Miasto. W repertuarze Teatru poza spektaklami dla dzieci znajdują się przedstawienia dla młodzieży oraz dorosłych.

</doc>
<doc id="602722" url="https://pl.wikipedia.org/wiki?curid=602722" title="Oddział Osjan">
Oddział Osjan

Oddział Osjan – konspiracyjne jednostki wojskowe podległe dowództwu Armii Krajowej.
Kryptonim "Osjan" pochodzi od pełnej nazwy: Oddziały Specjalne Jan ("Jan" to pseudonim dowódcy Jana Kajusa Andrzejewskiego). 
Żołnierze oddziału działali podczas okupacji hitlerowskiej uczestniczyli m.in. w Akcji Wilanów i Pawiak. W lipcu 1943 na stacji kolejowej w Józefowie wykonali wyrok na volksdeutschu Ernście Sommerze, sprawcy aresztowania podczas akcji pod Arsenałem jednego z jej uczestników, Huberta Lenka „Huberta”. Oddział wchodził wtedy w skład Związku Odwetu.
Walczyli w powstaniu warszawskim w Brygadzie Dywersji „Broda 53”.

</doc>
<doc id="602725" url="https://pl.wikipedia.org/wiki?curid=602725" title="Canadian Open (tenis)">
Canadian Open (tenis)

Canadian Open – kobiecy turniej tenisowy kategorii WTA 1000 zaliczany do cyklu WTA Tour i męski turniej ATP Tour Masters 1000 zaliczany do cyklu ATP Tour.
Zawody rozgrywane są naprzemiennie w Montrealu i Toronto. W latach parzystych zawody tenisistów odbywają się w Montrealu, a tenisistek w Toronto. W latach nieparzystych następuje zmiana. Mecze rozgrywane są na kortach o twardej nawierzchni.
Turniej w Toronto odbywa się w kompleksie Sobeys Stadium, natomiast w Montrealu na obiekcie IGA Stadium.
Turniej posiada długą historię. Zawody mężczyzn rozegrano po raz pierwszy w roku 1881, natomiast inauguracja turnieju kobiet miała miejsce w 1892 roku.

</doc>
<doc id="602728" url="https://pl.wikipedia.org/wiki?curid=602728" title="19 wiosen">
19 wiosen



</doc>
<doc id="602729" url="https://pl.wikipedia.org/wiki?curid=602729" title="Klasyfikacja minerałów Strunza">
Klasyfikacja minerałów Strunza

Klasyfikacja minerałów Strunza – klasyfikacja minerałów opracowana przez niemieckiego mineraloga Hugo Strunza, oparta na strukturze krystalicznej i składzie chemicznym.
Swój system Strunz opracował w 1941 roku i zawarł w dziele "Mineralogische Tabellen". Strunz podzielił minerały na 9 podstawowych grup, z których każda ma swoje podgrupy z przydzielonymi do nich określonymi literami, z kolei te dzielą się na określone rodziny minerałów. W wersji nr 10 klasyfikacji została ona zreorganizowana i poszerzona do 10 grup. Głównym autorem zmian był Ernest Nickel, a unowocześniona wersja określana jest jako "klasyfikacja Nickela-Strunza".
Klasyfikacja.
Klasyfikacja minerałów Strunza przed reorganizacją Nickela.
I. Pierwiastki rodzime.
Grupa ta zawiera pierwiastki rodzime występujące w stanie wolnym na Ziemi oraz ich stopy.
II. Siarczki.
W grupie tej znajdują się: siarczki, selenki, tellurki, a także: arsenki, antymonki, bizmutki.
III. Halogenki.
Halogenki to związki pierwiastków znajdujących się w 17 grupie układu okresowego (dawnej grupy VIIA)
V. Azotany, węglany i borany.
Grupa ta zawiera sole kwasów: azotowego, węglowego i borowego.
VI. Siarczany, chromiany, molibdeniany, wolframiany.
Grupa ta zawiera sole kwasów: siarkowego, chromowego, molibdenowego oraz wolframowego.
VIII. Krzemiany.
W grupie taj znajdują się związki zawierające grupę krzemianową [SiO4]4-

</doc>
<doc id="602730" url="https://pl.wikipedia.org/wiki?curid=602730" title="Willow (film)">
Willow (film)

Willow – amerykański film fabularny fantasy z 1988 roku w reżyserii Rona Howarda.
Fabuła.
Akcja filmu rozpoczyna się od momentu narodzin dziewczynki Elory Danan. Według przepowiedni po narodzinach dziewczynki ma upaść zła królowa Bavmorda, dlatego też więzi ona wszystkie kobiety w ciąży w lochach swej twierdzy Nockmaar. Kiedy na podstawie znamienia córka złej królowej wojowniczka Sorsha odkrywa, że Elora jest tym dzieckiem, o którym mówi przepowiednia, idzie zawiadomić matkę o narodzinach. Pod nieobecność Sorshy matka dziecka prosi o pomoc położną, aby ta wyniosła dziecko i uchroniła je od śmierci. Przestraszona położna wyraża ostatecznie zgodę i wynosi dziecię poza zamek. Bavmorda wysyła w pogoń żołnierzy pod wodzą Sorshy i okrutnego wojownika generała Kaela oraz bestie pościgowe. Ścigana kobieta umieszcza dziecko w koszu i puszcza je z prądem rzeki. Niestety położna nie uchodzi z życiem, gdyż zostaje zagryziona przez potwory. Dziewczynka trafia do kraju zamieszkiwanego przez karły Nelwyns i zostaje znaleziona przez dzieci rolnika Willowa Ufgooda marzącego o zostaniu czarodziejem.
Następnego dnia odbywa się święto, podczas którego ma zostać wybrany jeden mieszkaniec, aby mógł uczyć się magii. Podczas uroczystości potwory atakują wioskę. Rada wioski odkrywa, że przyczyną ataku jest Elora i nakazuje Willowowi i kilku innym mieszkańcom odstawić ją do świata ludzi. Pierwszym człowiekiem, jakiego spotykają jest dumny wojownik (dawny rycerz z królestwa Galladoornu podbitego niedawno przez Bavmordę) Madmartigan uwięziony w klatce. W zamian za uwolnienie wojownik zgadza się zaopiekować dzieckiem. Później spotykają wycofującą się armię królestwa Galladoorn pod wodzą starego przyjaciela Madmartigana Airka Thaughbaera. Willow w drodze do domu zostaje zatrzymany przez skrzaty, które także porwały dziecko Madmartiganowi. Willow zostaje zaprowadzony do królowej lasu Cherlindrei, która mówi mu, że został wybrany na opiekuna Elory. Następnie daje Willowi swoją magiczną różdżkę i zleca mu znalezienie czarodziejki Razieli Fin z pomocą 2 skrzatów: Franjeana i Roola. Po drodze, ponownie spotykają Madmartigana, który przebrawszy się za kobietę pozwala wszystkim uciec z rąk żołnierzy Kaela.
Willow odnajduje Razielę, ale okazuje się, że czarodziejka została przemieniona w piżmoszczura przez Bavmordę. Wkrótce Sorsha chwyta wszystkich i zaczyna prowadzić ich w długą drogę do Nockmaar. Na postoju w górach Willow próbuje użyć magii, aby przemienić Razielę w człowieka, ale przekształca ją tylko w gawrona. Franjean i Rool chcąc spowodować zamieszanie, aby wszyscy mogli uciec, posypują przypadkowo Madmartigana pyłem miłości. Przy uwalnianiu dziecka rycerz widząc Sorshę zakochuje się w niej i wyznaje jej miłość. Następnie wraz z Willowem, dzieckiem i skrzatami ucieka. Podczas tej ucieczki proszek przestaje działać. Kiedy żołnierze odnajdują uciekinierów, Madmartigan porywa Sorshę i wykorzystując ją jako zakładniczkę ratuje wszystkich. Podczas dalszej ucieczki Madmartigan ujawnia Sorshy, że wyznając jej miłość nie był sobą, ale później oboje się w sobie zakochują. Wojowniczka jednak nie ujawnia swych uczuć i ostatecznie wraca do swoich żołnierzy.
Grupa przybywa do zamku Tir Asleen, którego władcą kiedyś był ojciec Sorshy zabity później przez Bavmordę (która także przekształciła mieszkańców zamku w lód). Madmartigan, przygotowuje się do walki, podczas gdy Willow znowu próbując przywrócić ludzką postać Razieli przemienia ją w kozła. Kiedy Kael atakuje zamek, Madmartigan każe Willowowi schronić się z dzieckiem w wieży a sam zaczyna walkę. Willow po drodze napotyka kilka trolli, które chcą porwać mu dziewczynkę. Willow próbując walczyć z nimi magią zamienia jednego z nich w ogromnego dwugłowego smoka Eborsiska, który zaczyna atakować wszystkich. W czasie walki Madmartigan zabija smoka, ale Kaelowi udaje się porwać Elorę. W międzyczasie na zamek dociera Sorsha myśląca o Madmartiganie i ojcu. Wojowniczka ostatecznie ujawnia rycerzowi swoją miłość i oboje razem zaczynają walczyć z żołnierzami jej matki. Na szczęście dla nich resztki armii Galladoornu przybywają na miejsce i wybijają żołnierzy Bavmordy, ale Kael zabiera Elorę do Nockmaar.
Bohaterowie i armia Galladornu rozbijają obóz pod Nockmaar, przygotowując się do ataku na zamek w celu ratowania Elory. Bavmorda przemienia prawie wszystkich (w tym Sorshę) w świnie, ale Raziel wcześniej uczy Willowa jak uchronić się od zaklęcia. Willow w końcu przemienia Razielę w człowieka, a czarodziejka jest w stanie przemienić wszystkich z powrotem w ludzi. Podczas narady okazuje się, że Nockmaar jest za trudny do zdobycia, ale Willow proponuje podstęp. Rano Raziela i Willow prowokują armię Nockmaaru do próby ich schwytania. Podczas tej próby żołnierze w rzekomo opuszczonym obozie zostają zaatakowani przez wojowników Airka, a uciekając do zamku zostawiają otwartą bramę.
Podczas gdy Madmartigan i Airk na czele żołnierzy walczą z wojownikami Kaela, Willow, Raziel i Sorsha biegną na główną wieżę próbując znaleźć Elorę. Odnajdują Bavmordę rozpoczynającą zły rytuał, który ma przenieść ciało i ducha Elory w niebyt. Na podwórzu Kael zabija Airka, ale po długiej walce sam zostaje zabity przez Madmartigana. Sorsha chce powstrzymać Bavmordę, ale ta próbuje zabić córkę, którą w ostatniej chwili ratuje Raziela. Po długiej walce z użyciem magii pomiędzy Razielą i Bavmordą, zła królowa zyskuje przewagę, ale Willow wykorzystując znaną sobie sztuczkę ratuje Elorę i powoduje, że to Bavmorda staje się ofiarą swego rytuału.
Madmartigan i Sorsha pobierają się, a następnie zostają władcami Tir Asleen. Willow pozostawia dziecko pod ich opieką jako ich przybraną córkę, a potem wraca do domu do ukochanej rodziny. Na pożegnanie dostaje od Razieli w prezencie Księgę Czarów, aby mógł rozwinąć swoje zdolności magiczne.

</doc>
<doc id="602732" url="https://pl.wikipedia.org/wiki?curid=602732" title="Lodowisko POSiR Malta">
Lodowisko POSiR Malta

Lodowisko „Malta” – sztuczne lodowisko w Poznaniu. 
Uruchomione w lutym 2001 przez Poznańskie Ośrodki Sportu i Rekreacji (POSiR) nad jeziorem Malta – początkowo przy ulicy Krańcowej, pomiędzy metą toru wyścigowego a hangarami. Od sezonu 2004/2005 przeniesione w łatwiej dostępną okolicę, przy ul. Jana Pawła II. Było pierwszym sztucznym lodowiskiem w Poznaniu uruchomionym od czasu zamknięcia "„Bogdanki”" w roku 1994.
Jest obiektem sezonowym, działającym mniej więcej od około połowy listopada do początku kwietnia, o powierzchni 600m². Od sezonu 2001/2002 jest zadaszone specjalnym namiotem.
Dojazd do lodowiska możliwy jest komunikacją miejską – liniami autobusowymi 57, 84 oraz tramwajowymi 4, 6, 7, 16, 17 do przystanku "Baraniaka".

</doc>
<doc id="602734" url="https://pl.wikipedia.org/wiki?curid=602734" title="Glenn Howerton">
Glenn Howerton

Glenn Franklin Howerton III (ur. 13 kwietnia 1976 w Jokohamie) – amerykański aktor, scenarzysta, reżyser i producent telewizyjny.
Życiorys.
Urodził się w Jokohamie w Japonii jako syn Janice i Glenna Franklina Howertona II. Jego przodkami były osoby pochodzenia angielskiego, żydowskiegogo, szkockiego, niemieckigo i irlandzkiego. Wychowywał się z siostrą Courtney. Jego ojciec pracował jako pilot myśliwca, wraz z rodziną zamieszkiwał w Korei Południowej, Japonii i Wielkiej Brytanii, następnie osiedlił się w Montgomery w Alabamie. Glenn Howerton rozpoczął tam naukę w Baldwin Junior High School. W 1994 ukończył Jefferson Davis High School, studiował następnie aktorstwo w Juilliard School.
Po udziale w filmach i serialach telewizyjnych, w tym w roli doktora Nicka Coopera w sześciu odcinkach "Ostrego dyżuru" (2003), debiutował w produkcji kinowej w komediodramacie "Two Weeks" (2005) z Sally Field w roli głównej. Rozpoznawalność przyniosła mu rola Dennisa Reynoldsa w sitcomie "U nas w Filadelfii", napisał także scenariusz części odcinków tej produkcji.
W 2009 zawarł związek małżeński z Jill Latiano. Mają dwóch synów – Milesa (ur. 2011) i Isleya Raya (ur. 2014).

</doc>
<doc id="602737" url="https://pl.wikipedia.org/wiki?curid=602737" title="AS-30L">
AS-30L



</doc>
<doc id="602740" url="https://pl.wikipedia.org/wiki?curid=602740" title="Super Etendard">
Super Etendard



</doc>
<doc id="602742" url="https://pl.wikipedia.org/wiki?curid=602742" title="AS-30L Laser">
AS-30L Laser



</doc>
<doc id="602743" url="https://pl.wikipedia.org/wiki?curid=602743" title="Zwód Goryńskiego">
Zwód Goryńskiego

Zwód Goryńskiego ("II statut mazowiecki") – zbiór dawnego prawa mazowieckiego.
Po pierwszej nieudanej próbie kodyfikacji prawa mazowieckiego (Zwód Prażmowskiego) szlachta Mazowsza podjęła prace nad kolejną. Sejm mazowiecki z roku 1536 opracował drugi projekt przygotowany przez komisję, której przewodniczył Piotr Goryński (wojewoda mazowiecki i vicesgerent od 1535 r.) – od jego nazwiska pochodzi nazwa zbioru. Zawierał on prawa zwyczajowe i statuty książąt mazowieckich z lat 1377-1526 (aż do aktu wcielającego Księstwo Mazowieckie do korony), dekrety i przywileje wydane dla Mazowsza przez króla Zygmunta I oraz konstytucję piotrkowską z 1538 r. W nowej wersji usunięto braki poprzedniego zestawienia; usunięto sprzeczne artykuły, ulepszono redakcję i układ (choć wciąż zachowano zestawienie chronologiczne) oraz dodano nieco nowych materiałów. Projekt został zatwierdzony przez króla Zygmunta Starego 17 stycznia 1540 r. W 1541 r. został wydany drukiem przez Hieronima Wietora w Krakowie. Zwód Goryńskiego był podsumowaniem dotychczasowej ewolucji prawa mazowieckiego podczas okresu samodzielności Mazowsza, oraz przejawem zachowywania przez Mazowsze odrębności w stosunku do innych dzielnic. Obowiązywał przez ponad ćwierć wieku do czasu przyjęcia przez szlachtę mazowiecką prawa koronnego i wprowadzenia tzw. Except mazowieckich.

</doc>
<doc id="602744" url="https://pl.wikipedia.org/wiki?curid=602744" title="Autobusy miejskie w Olsztynie">
Autobusy miejskie w Olsztynie

Autobusowa komunikacja miejska w Olsztynie obsługuje 35 linii autobusowych. Wśród nich są 25 linii normalnych, 3 linie dowozowe, 4 linie okresowe, 2 linie nocne oraz jedna zastępcza (za jedną z linii tramwajowych). Tabor MPK Olsztyn, głównego przewoźnika liczy 160 pojazdów (stan na 4 grudnia 2020).
Olsztyńskie linie autobusowe administrowane są przez ZDZiT Olsztyn, który podlega miejskim władzom samorządowym. Siedziba olsztyńskiego ZDZiT mieści się przy ulicy Knosały 3/5b.
Historia.
Korzeni systemu olsztyńskiej komunikacji miejskiej należy dopatrywać się w czasach przed I wojną światową a konkretnie w roku 1907. Wtedy to po raz pierwszy ulicami stolicy Warmii i Mazur przejechał tramwaj elektryczny. Natomiast pierwsze autobusy miejskie wyjechały na olsztyńskie drogi w czasie II wojny światowej. W kwietniu 1940 roku uruchomiono dwie linie autobusowe. Jedna z nich łączyła Dworzec Główny PKP z ulicą Podleśną, przy której znajdowała się Fabryka Mebli, druga natomiast rozpoczynała się na Kolonii Mazurskiej a kończyła w Jakubowie.
Krótko po wojnie powołano Miejskie Zakłady Komunikacyjne. We wrześniu 1946 roku została uruchomiona pierwsza powojenna linia autobusowa w Olsztynie. Pętle owej trasy zostały umieszczone na Kolonii Mazurskiej oraz Zatorzu. Linia ta niedługo potem została zlikwidowana. 3 lata później doszło do otwarcia linii łączącej Plac Roosevelta z Zatorzem.
W 1950 roku otwarto linię łączącą Dajtki z Wadągiem. Początkowo na trasie pojawiły się autobusy PKS-u, jednak już rok później dzięki otrzymaniu przez MZK autobusów marki Marag, linia ta trafiła pod skrzydła zakładu. W latach 1951–1954 MZK otrzymało kolejne pojazdy, co pozwoliło na uruchomienie następnych linii.
W 1954 roku MZK przekształcono w Miejskie Przedsiębiorstwo Komunikacyjne, podległe Miejskiej Radzie Narodowej. 3 lata później przedsiębiorstwo obsługiwało 3 linie autobusowe. Prócz linii powstałej w 1950 roku oznaczonej numer 5, były to: linia numer 3, na której pojazdy kursowały z Kortowa do Sanatorium oraz linia numer 6 łącząca Likusy z Zieloną Górką.
W 1959 roku MPK zarządzało już 4 liniami autobusowymi o łącznej długości 27 km. Pasażerowie autobusów stanowili ok. 25% wszystkich ludzi przewożonych przez olsztyńskie przedsiębiorstwo. W ówczesnych czasach tabor MPK liczył 15 autobusów.
W 1967 roku Miejskie Przedsiębiorstwo Komunikacyjne w Olsztynie obsługiwało już 8 linii autobusowych, w tym jedną podmiejską pozwalającą mieszkańcom podolsztyńskich Słup na dotarcie do centrum miasta. Rok później uruchomiono kolejną linię autobusową a tabor MPK liczył wówczas 54 autobusy.
W roku 1970 oddano do użytku obecną bazę MPK przy ulicy Kołobrzeskiej. Niedługo potem całe mienie olsztyńskiego przedsiębiorstwa zostało przeniesione z dawnej siedziby przy ulicy Knosały.
W 1971 roku, po likwidacji ostatniej linii trolejbusowej, autobusy stały się jedynym środkiem komunikacji miejskiej w Olsztynie. 6 lat wcześniej na olsztyńskie ulice po raz ostatni wyjechał tramwaj. Zaraz po wycofaniu trolejbusów MPK dysponowało 10 liniami autobusowymi.
Latem 1975 roku przedsiębiorstwo zostało przekształcone w jednostkę o zasięgu wojewódzkim. W związku z tym nowa instytucja przeszła pod nadzór Wojewody Olsztyńskiego i otrzymała nazwę Wojewódzkiego Przedsiębiorstwa Komunikacji Miejskiej w Olsztynie. W jego skład poza olsztyńskim przedsiębiorstwem weszły jednostki w Ostródzie, Kętrzynie i Mrągowie oraz od 1978 roku również w Szczytnie. W tym czasie olsztyńskie przedsiębiorstwo posiadało 149 pojazdów obsługujących 14 linii komunikacyjnych. Trzy z nich były liniami podmiejskimi.
W roku 1978 WPKM otrzymało pierwsze autobusy typu Jelcz PR 110, których część do dziś jeździ jeszcze po olsztyńskich ulicach. Natomiast w 1985 roku wprowadzono do użytku pierwsze Ikarusy 280, które jeszcze pod koniec lat 90. były jedynymi autobusami przegubowymi w Olsztynie.
W grudniu 1990 roku WPKM zostało przekształcone w Przedsiębiorstwo Komunikacji Miejskiej w Olsztynie. W roku 1991 przedsiębiorstwo zostało spod skrzydeł Wojewody Olsztyńskiego przekazane Zarządowi Miasta Olsztyna. W roku 1993 natomiast powołane do życia zostało Miejskie Przedsiębiorstwo Komunikacyjne Spółka z ograniczoną odpowiedzialnością. Nowa instytucja podległa jest olsztyńskiej gminie.
W 1995 roku na olsztyńskie ulice po raz pierwszy wyjechały pojazdy niskopodłogowe. Tabor MPK liczy wówczas 156 autobusów, obsługujących 26 linii o łącznej długości 280,5 km.
W 2000 roku przewozy pasażerskie realizowane były na 32 liniach autobusowych. Wśród nich znajdowało się 26 linii miejskich (w tym jedna pośpieszna i jedna nocna) oraz 6 linii podmiejskich, kursujących do Barczewa, Dywit, Klewek, Różnowa, Słup, Kieźlin. W 2003 roku doszło do uruchomienia drugiej linii nocnej, która to jednak została później zlikwidowana.
W 2005 roku dokonano radykalnych zmian w sieci komunikacyjnej oraz rozkładzie jazdy. Zlikwidowana została linia numer 4 a wiele innych linii zmieniło swe trasy. Rok później, w grudniu zakupiono osiem sztuk nowych przegubowych autobusów marki Solaris Urbino 18 (nieco wcześniej tabor MPK wzbogacił się także o 11 używanych pojazdów marki Volvo).
1 kwietnia 2007 po raz drugi w historii komunikacji miejskiej w Olsztynie uruchomioną drugą linię nocną (101). Dwa miesiące później zlikwidowano starą pętlę w Kortowie, na której przez wiele lat kursy kończyły autobusy linii nr 15. W tym samym czasie doszło do otwarcia nowej pętli w Starym Dworze. 1 września 2007 zlikwidowano linię nr 19, a miesiąc później uruchomiono linię nr 32.
1 stycznia 2011 po raz pierwszy na olsztyńskiej ziemi powstał Zarząd Komunikacji Miejskiej w Olsztynie. Dzięki temu rozdzielono funkcje transportowe od tych związanych z organizacją przewozów. Po tej dacie MPK Olsztyn jest jedynie miejskim przewoźnikiem, a ZKM zajmuje się ustalaniem rozkładów, tras linii komunikacyjnych, przydziałów na dane linie, czy rodzaju autobusów je obsługujących. Zarząd ma również możliwość wyłaniania nowych przewoźników w drodze przetargu na obsługę danych linii.
1 lipca 2013 Zarząd Komunikacji Miejskiej, Miejski Zarząd Dróg i Mostów i Zarząd Zieleni Miejskiej zostały połączone w Zarząd Dróg, Zieleni i Transportu w Olsztynie (ZDZiT Olsztyn). ZDZiT przejął wszystkie prawa i obowiązki jednostek, które weszły w jego skład. 
Obecny układ linii autobusowych.
Linia nr 101: Redykajny – Dworzec Główny
Autobusy tej linii z numerem 1 po raz pierwszy pojawiły się na ulicach Olsztyna w latach 60. ubiegłego stulecia po zlikwidowaniu trakcji tramwajowej w mieście. Wcześniej "jedynka" zarezerwowana była właśnie dla tramwajów. W obecnym kształcie trasa istnieje od lat 90. ubiegłego stulecia, kiedy to powstało osiedle Redykajny. Po ponownym uruchomieniu tramwajów, od 1 stycznia 2016 r. linia posiada nr 101, jednocześnie zrezygnowano z kursów do pętli Cementowa.
Autobusy tej linii z numerem 3 po raz pierwszy pojawiły się na ulicach Olsztyna w latach 50. ubiegłego stulecia. Początkowo kursowały tak, jak trolejbusy linii nr 3 z Kortowa do pętli zlokalizowanej przy Sanatorium przy ul. Jagiellońskiej. Niedługo później linię autobusową zlikwidowano. Ponownie powstała po zlikwidowaniu trakcji trolejbusowej w mieście. Wówczas jeździła pomiędzy Kortowem a Jakubowem. W połowie lat 70. trasa uległa sporej zmianie gdyż od tego momentu biegła z pętli przy Dworcu Głównym PKP na Słoneczny Stok. W 2005 roku zmodyfikowano ją wycofując autobusy linii nr 3 z centrum miasta. W 2007 roku przeniesiono pętlę ze Słonecznego Stoku do Starego Dworu. Po ponownym uruchomieniu tramwajów, od 1 stycznia 2016 r. linia posiada nr 103, jednocześnie wybrane kursy wydłużono do pętli Brzeziny. 1 stycznia 2021 r. z powodu pandemii koronawirusa ograniczono kursowanie oraz zawieszono kursy do Brzezin.
Linia została uruchomiona 18 maja 2020 r. na mocy porozumienia z gminą Purda. Kursuje jako linia dowozowa z pętli przy ul. Cementowej przez Klebark Mały do Klebarka Wielkiego. Kursuje od poniedziałku do piątku, wykonując 5 par kursów dziennie skoordynowanych z liniami 106, 121 i 128. 1 stycznia 2021 r. z powodu pandemii koronawirusa zawieszono kursowanie. 
Linia nr 5 powstała w latach 50. ubiegłego stulecia jako pierwsza w Olsztynie linia podmiejska. Początkowo jej autobusy jeździły z Dajtek, znajdujących się wówczas również poza granicami administracyjnymi miasta do podolsztyńskiej wsi Wadąg. Po kilku latach niemal w całości zmieniono jej trasę w wyniku czego "piątka" kursowała z Likus na Dajtki. W drugiej połowie lat 60. doszło do kolejnej gruntownej modyfikacji trasy. Od owego momentu autobusy linii nr 5 kursowały z pętli przy Dworcu Głównym PKP na Osiedle Mazurskie. Trasa ta poza drobnymi korektami tras nie zmieniła się do dziś. W 2007 roku na skutek likwidacji linii nr 19 postanowiono wydłużyć część kursów do Klewek i Trękuska. W 2011 roku zlikwidowano wszystkie kursy do Trękuska, rok później radykalnie ograniczono liczbę kursów do Klewek (7 w dni robocze, 2 w weekendy). 1 grudnia 2012 roku wprowadzono drobną korektę trasy na terenie Olsztyna. Po ponownym uruchomieniu tramwajów, od 1 stycznia 2016 r. linia posiada nr 105, jednocześnie skierowano ją do przystanku Gotowca (przemianowanego 1 marca 2018 r. na Borkowskiego wskutek zmiany nazwy ulicy z powodu dekomunizacji) zamiast do Dworca Głównego, w miejsce linii 35.
Linia nr 6 powstała w latach 50. ubiegłego stulecia. Początkowo kursowała z Likus, znajdujących się wówczas poza granicami administracyjnymi Olsztyna, na Zieloną Górkę. W drugiej połowie lat 60. "szóstka" zaczęła jeździć w okolice chłodni przy ul. Lubelskiej (obecna pętla przy ul. Cementowej). Na początku lat 80. zmodyfikowano nieco jej trasę na skutek czego autobusy nie jeździły już m.in. przez Plac Bema, a kursowały m.in. ulicami Kaliningradzką (dzisiejszą ul. Dworcową) i Żołnierską. Trasą tą "szóstka" jeździ do dziś. W 2005 ograniczono liczbę kursów w dni robocze oraz soboty (ostatnie kursy wykonywane są w godz. 17-18), a także całkowicie zlikwidowano niedzielne kursy. Od 14 listopada 2015 r. wszystkie kursy tej linii dojeżdżają do Gutkowa. Po ponownym uruchomieniu tramwajów, od 1 stycznia 2016 r. linia posiada nr 106, jednocześnie od wschodu część kursów skrócono do przystanku Olsztyńskie Zakłady Graficzne. Trasę skorygowano, kierując ją przez ul. Artyleryjską, oraz al. Piłsudskiego koło planetarium zamiast ulicami Żołnierską i Kościuszki. Wybrane kursy z zajazdem na ul. Sprzętową do przystanku Michelin-Brama nr 7 (Od 1 grudnia 2020 r. pod nazwą Tor Kartingowy).
Linia nr 7 powstała w latach 60. ubiegłego stulecia. Początkowo kursowała ze Śródmieścia (pętla przy ówczesnym Placu Nowotki) na Track. Krótko po jej powstaniu przeniesiono śródmiejską pętlę na osiedle Dajtki przez co wydłużono trasę "siódemki". W połowie lat 70. zrezygnowano z kursów po alei Wojska Polskiego na skutek czego autobusy docierały na Track jadąc m.in. przez Plac Bema oraz ul. Limanowskiego. W połowie lat 80. pętlę z Tracku przeniesiono w okolice Dworca Głównego PKP. Powrócono wówczas do odcinka trasy biegnącego ul. 1 Maja. W 2005 roku na skutek likwidacji linii nr 4 "siódemka" ponownie pojawiła się na terenie Zatorza. Tym razem jednak jej pętla została przeniesiona z okolic dworca do Jakubowa. Od 23 października 2006 r. do 12 stycznia 2007 r. w ramach poprawy obsługi komunikacyjnej kampusu UWM wykonywała kursy podjazdowe w porannym szczycie (tylko w kierunku Jakubowa) do pętli przy Rektoracie. Po ponownym uruchomieniu tramwajów, od 1 stycznia 2016 r. linia posiada nr 107, jednocześnie skierowano ją przez al. Schumana zamiast przez ul. Jagiellończyka oraz trasę siódemki skierowano na ulicę Dworcową, Żołnierską i Kościuszki. Od 1 czerwca 2019 r. większość kursów w weekendy wydłużono do pętli Słoneczna Polana przy ul. Lotniczej (niektóre kursy dalej do Łupstycha), zapewniając połączenie z Centrum Żeglarstwa Wodnego i Lodowego oraz z Aeroklubem Warmińsko-Mazurskim.
Linia nr 88 powstała 1 sierpnia 2011 roku, przy okazji reorganizacji komunikacji zbiorowej w gminie Dywity. Razem z linią 82 zastąpiła linie 8, 12 i 23. Kursuje w kierunku przeciwnym do linii nr 112. Po ponownym uruchomieniu tramwajów, od 1 stycznia 2016 r. linia posiada nr 108, jednocześnie skierowano ją do Dworca Głównego, 1 stycznia 2020 r. znowu skierowana na ul. Reymonta wraz z linią 112.
Linia nr 9 powstała w latach 60. ubiegłego stulecia. Od powstania jej trasa uległa nieznacznym modyfikacjom. Początkowo "dziewiątka" jeździła z Kortowa do pętli zlokalizowanej w pobliżu Sanatorium przy ul. Jagiellońskiej. W połowie lat 80. nieco skrócono jej trasę, przenosząc pętlę spod Sanatorium w okolice byłej Fabryki Mebli. 13 lutego 2006 roku trasę linii wydłużono do pętli ulicznej Kortowo II ulicami Dybowskiego, Oczapowskiego, Obitza z powrotem do Dybowskiego. Jednocześnie poranne kursy wydłużono do Słonecznego Stoku. Obecnie po reorganizacji układu komunikacyjnego w Kortowie od 2007 roku autobusy kursują do Słonecznego Stoku. Po ponownym uruchomieniu tramwajów, od 1 stycznia 2016 r. linia posiada nr 109. Jednocześnie skierowano ją przez ul. Kościuszki i pl. Pułaskiego zamiast ulicą Kopernika.
Linia nr 10 powstała w latach 60. ubiegłego stulecia. Od początku istnienia kursowała pomiędzy okolicami Olsztyńskich Zakładów Opon Samochodowych a Jakubowem. Początkowo do Jakubowa docierała z centrum bezpośrednio al. Wojska Polskiego. W latach 70. trasę zmieniono, na skutek czego "dziesiątka" kursując ulicami Partyzantów, Limanowskiego, Żeromskiego i Jagiellońską zahaczała o osiedle Zatorze. W latach 80. zrezygnowano z tej opcji po czym autobusy z ulicy 1 Maja ponownie skręcały w aleję Wojska Polskiego. Wówczas zlikwidowano także odcinek trasy biegnący obok obecnej zajezdni MPK. Po tej zmianie "dziesiątka" kursowała także ulicami Zwycięstwa (dzisiejsza al. Piłsudskiego) oraz Kaliningradzką (dzisiejsza Dworcowa). Na przełomie lat 80. i 90. autobusy ponownie jeździły nieopodal zajezdni autobusowej. Część kursów kończyło się obok siedziby Polmozbytu. W 2005 roku pętlę spod fabryki przeniesiono na stałe w rejony Polmozbytu. Po ponownym uruchomieniu tramwajów, od 1 stycznia 2016 r. linia posiada nr 110, wydłużono wtedy część kursów do Dywit. Wybrane kursy z podjazdami do Olsztyńskiego Parku Naukowo-Technologicznego (w dni powszednie). Od 1 października 2018 r. wybrane kursy w dni robocze zostały wydłużone do Spręcowa. Od 1 grudnia 2020 r. z powodu likwidacji DPS przy ul. Fałata linia 110 nie zajeżdża już na przystanek Domu Kombatanta.
Linia nr 11 powstała w połowie lat 70. ubiegłego stulecia. Od powstania docierała do Gutkowa. Początkowo można było ją uznawać za linię podmiejską, gdyż do 1987 roku Gutkowo nie leżało w granicach administracyjnych Olsztyna. Przez pierwsze lata istnienia "jedenastka" rozpoczynała swoje kursy na pętli przy ul. Knosały. W połowie lat 80. wydłużono jej olsztyński odcinek na skutek czego pętlę przeniesiono na osiedle Nagórki. W 2005 roku częściowo zmodyfikowano jej trasę. W związku z tym zlikwidowano odcinek trasy przebiegający przez część Osiedla Kościuszki oraz ul. Pstrowskiego i al. Sikorskiego w pobliżu VI Liceum Ogólnokształcącego na rzecz odcinka biegnącego przez osiedle Kormoran i ulice Żołnierską, Wyszyńskiego oraz Synów Pułku. Po ponownym uruchomieniu tramwajów, od 1 stycznia 2016 r. linia posiada nr 111.
Linia nr 82 powstała 1 sierpnia 2011 roku, przy okazji reorganizacji komunikacji zbiorowej w gminie Dywity. Razem z linią 88 zastąpiła linie 8, 12 i 23. Po ponownym uruchomieniu tramwajów, od 1 stycznia 2016 r. linia posiada nr 112, jednocześnie skierowano ją do Dworca Głównego, 1 stycznia 2020 r. z powrotem skierowana na ul. Reymonta wraz z linią 108.
Linia nr 13 powstała w połowie lat 70. ubiegłego stulecia. Jest jedną z linii, które podawane były największym modyfikacjom. W momencie powstania kursowała pomiędzy Olsztyńskimi Zakładami Opon Samochodowych a Kortowem. Już pierwszych latach istnienia dochodziło do niewielkich zmian w trasie na odcinku przebiegającym przez osiedle Podgrodzie. W latach 80. zmianie uległa dość duża część trasy. Pętlę znajdującą się przy fabryce przeniesiono w kierunku granic administracyjnych miasta i umiejscowiono nieopodal siedziby Polmozbytu. "Trzynastka" wówczas przestała również jeździć do Kortowa. Nową pętlę zlokalizowano przy Dworcu Głównym PKP. Niewiele lat później trasa sięgała ponownie południowych rejonów Olsztyna. Po ówczesnej modyfikacji "trzynastka" jeździła na trasie Polmozbyt – Dajtki. Kolejna zmiana trasy miała miejsce w 2005 roku. Przy okazji reorganizacji układu komunikacyjnego w mieście zlikwidowano pętlę "trzynastki" obok Polmozbytu. Po tej zmianie autobusy tej linii kursują z Pieczewa na Dajtki. Od 23 października 2006 r. do 22 czerwca 2007 r. w ramach poprawy obsługi komunikacyjnej kampusu UWM wykonywała kursy podjazdowe do pętli przy Rektoracie - takie kursy były wyłącznie w szczycie: o poranku w stronę Pieczewa, po południu w stronę Dajtek. Po ponownym uruchomieniu tramwajów, od 1 stycznia 2016 r. linia posiada nr 113, jednocześnie skierowano ją przez al. Piłsudskiego zamiast przez ul. Żołnierską i Kościuszki.
Linia podmiejska powstała 2 maja 1974 roku łącząca Olsztyn z odległym o ok. 20 km Barczewem. Do 2005 roku kursowała niezmiennie przez Wójtowo, Kaplityny, Łęgajny i Wrócikowo. W 2005 roku wydłużona na terenie Olsztyna do pętli przy ulicy Knosały. W 2010 roku ponownie skrócona do Dworca Głównego. Do 2010 roku frekwencja na linii stopniowo malała, jednocześnie ceny biletów skutecznie odstraszały potencjalnych pasażerów, wobec czego "czternastka" została zlikwidowana 1 listopada 2010 roku. Na mocy porozumienia z miastem i gminą Barczewo linia powróciła 1 czerwca 2019 r. Kursuje od poniedziałku do soboty, wykonując 12 kursów w dni powszednie szkolne oraz 6 kursów w dni powszednie wolne od nauki szkolnej i soboty.
Linia nr 16 powstała w połowie lat 80. ubiegłego stulecia. Od czasu jej powstania do roku 2005 łączyła centrum miasta (pętla przy ul. Knosały) z Trackiem. W 2001 roku wydłużono kilka kursów dziennie do Nikielkowa. W 2005 roku po likwidacji linii nr 4 wydłużono "szesnastkę" do pętli na Osiedlu Mazurskim. W latach 2003 - 2005 linia zajeżdżała pod Dworzec Główny, później zaniechano jakich podjazdów. W 2006 roku po likwidacji ronda na Placu Powstańców Warszawy częściowej modyfikacji uległ odcinek linii biegnącej przez Zatorze i Osiedle Podleśna. Jednocześnie podjazdy do Nikielkowa zlikwidowano. 1 grudnia 2012 roku trasę linii nieznacznie zmieniono i znacznie ograniczono godziny jej kursowania. Po ponownym uruchomieniu tramwajów, od 1 stycznia 2016 r. linia posiada nr 116, jednocześnie skierowano ją przez ul. Wyszyńskiego, Żołnierską i Kościuszki. Wybrane kursy z podjazdami do zakładu firmy Indykpol i do Centrum Kształcenia Zawodowego przy ul. Zientary-Malewskiej. 6 maja 2020 r. zlikwidowano kursy do Centrum Kształcenia Zawodowego z powodu nikłego zainteresowania pasażerów.
Linia nr 17 powstała w połowie lat 80. ubiegłego stulecia. Od początku jej istnienia łączyła osiedle Jaroty z Jakubowem. Jej trasa zmieniała się kilkakrotnie. Początkowo mało różniła się od dzisiejszej trasy z wyjątkiem odcinka biegnącego przez osiedla Nagórki i Pieczewo. Pod koniec lat 80. zrezygnowano z trasy wiodącej ulicą Wyszyńskiego na rzecz ulic Pstrowskiego i Kaliningradzkiej (dzisiejszej ul. Dworcowej). Od skrzyżowania ulic Kaliningradzkiej i Żołnierskiej (nieopodal Szpitala Dziecięcego) trasa "siedemnastki" w kierunku Śródmieścia wiodła w ten sam sposób jak obecnie. W latach 90. wrócono do poprzedniego wariantu. W 2005 roku skrócono trasę o odcinki biegnące przez Pieczewo i Nagórki oraz przesunięto pętlę z ulicy Jarockiej na Osiedle Generałów. W 2011 wydłużono część jej kursów do pętli przy cmentarzu Dywity. Od 1 sierpnia 2012 roku 5 kursów dziennie w godzinach szczytu kursowało do podolsztyńskich Dywit. Po ponownym uruchomieniu tramwajów, od 1 stycznia 2016 r. linia posiada nr 117, skierowując na aleję Marszałka Józefa Piłsudskiego i Obiegową, jednocześnie zrezygnowano z kursów do Dywit.
Po raz pierwszy linia 20 pojawiła się jako linia sezonowa na trasie Szrajbera – Stawiguda. W drugim wcieleniu jako pierwsza dotarła na Osiedle Pieczewo. Do dnia dzisiejszego jej trasa nie uległa większym modyfikacjom. Początkowo "dwudziestka" jadąc w kierunku dworca omijała ulicę 1 Maja. Przez pewien czas pętla "dwudziestki" znajdowała się nieopodal supermarketu Rast (ok. 1 km od dworca). Po ponownym uruchomieniu tramwajów, od 1 stycznia 2016 r. linia posiada nr 120, jednocześnie skierowano ją ul. Pstrowskiego, ul. Dworcową, Żołnierską i Kościuszki.
Linia nr 21 powstała w połowie lat 80. ubiegłego stulecia. Początkowo kursowała z pętli przy ulicy Cementowej na olsztyńskie Jaroty, jednak w latach 90. wydłużono jej trasę do nowo powstałej zawrotki na ulicy Witosa. W 2011 roku wydłużono linię o 2 nowo powstałe przystanki, z uwagi na wybudowanie nowej części ulicy, na którym znajduje się przystanek końcowy Witosa. W niedziele większość kursów skrócona do Dworca Głównego. Po ponownym uruchomieniu tramwajów, od 1 stycznia 2016 r. linia posiada nr 121, jednocześnie skierowano do przystanku Bartąska-Rondo.
Linia została uruchomiona 1 czerwca 2019 r. na mocy porozumienia z miastem i gminą Barczewo. Łączy Olsztyn z Barczewem przez Zatorze, Track, Nikielkowo, Łęgajny i Wrócikowo, wybranymi kursami z podjazdami do zakładu firmy Indykpol. Kursuje od poniedziałku do soboty, wykonując 6 kursów w dni powszednie oraz 3 kursy w soboty. 1 Stycznia 2020 r. zlikwidowano podjazdy do firmy Indykpol oraz dodano po 4 kursy w każdy dzień.
Linia nr 26 powstała w latach 90. ubiegłego stulecia. Z początku linia 26 kończyła trasę przy Dworcu Głównym. Po pewnym czasie linię wydłużono do nowej pętli Jagiellońska/Ogrody. Linię obsługują najczęściej autobusy przegubowe. Po ponownym uruchomieniu tramwajów, od 1 stycznia 2016 r. linia posiada nr 126. Kursy po godz. 18:20 skrócone do pętli Jagiellońska/Szpital.
Linia nr 27 powstała na przełomie ubiegłego i obecnego stulecia. Do 2007 roku realizowane były zajazdy na Osiedle Generałów. Do 2006 roku autobusy jeżdżące po jej trasie, kursowały tylko w dni robocze. Od ówczesnego momentu wprowadzono również dodatkowe kursy weekendowe w czasie wakacji, głównie dla potrzeb pasażerów wybierających się na plażę miejską. Od 2014 r. kursy te zlikwidowano i wydzielono z nich linię 37, później przemianowaną na 307. Od tego czasu linia ta, przez cały rok, znów kursowała tylko w dni robocze. 14 listopada 2015 r. przywrócono kursy w weekendy przez cały rok. Linię obsługują głównie pojazdy średniej wielkości, choć w dni powszednie na trasę wypuszczane są także autobusy przegubowe. W 2011 przeniesiono przystanek końcowy o dwa przystanki dalej przy Witosa. Po ponownym uruchomieniu tramwajów, od 1 stycznia 2016 r. linia posiada nr 127.
Linia nr 28 powstała w roku 1998 i początkowo łączyła Osiedle Mleczna z Dworcem PKP. Gdy przebudowano ulicę Tuwima, trasa linii 28 została wydłużona z ulicy Iwaszkiewicza do Brzezin. W 2005 w ramach radykalnych zmian układu komunikacji miejskiej trasa między centrum a dworcem została przeniesiona z ulic Piłsudskiego, Dworcowa na ulice 1 Maja, Partyzantów, jednak w wyniku protestów mieszkańców, został przywrócony jej poprzedni przebieg. Początkowo, ze względu na wąską ulicę Iwaszkiwicza, linię obsługiwały wyłącznie mikrobusy (była to pierwsza regularna linia mikrobusowa MPK w Olsztynie). Po przedłużeniu linii do Brzezin do jej obsługi włączone zostały midibusy typu Solbus B9,5. Po ponownym uruchomieniu tramwajów, od 1 stycznia 2016 r. linia posiada nr 128, jednocześnie na linię zaczęto wysyłać autobusy średniej wielkości. Wybrane kursy od poniedziałku do soboty do pętli Cementowa, w niedziele i święta występują także kursy z Brzezin do Kortowa, do przystanku Uniwersytet-Centrum Konferencyjne, jako dojazd do kościoła św. Franciszka Serafickiego.
Linia została uruchomiona 1 września 2018 r. na mocy porozumienia miasta Olsztyn z gminą Stawiguda. Przez pierwszy miesiąc funkcjonowania kursowała na trasie z Placu Roosevelta do Gryźlin. Jednak od 1 października 2018 r., na mocy porozumienia z miastem i gminą Olsztynek została wydłużona do Olsztynka. Linia kursuje od poniedziałku do soboty, realizując 8 par kursów dziennie.
Linia nr 30 powstała niedługo po utworzeniu Uniwersytetu Warmińsko-Mazurskiego. Początkowo autobusy kursowały al. Obrońców Tobruku. W 2005 roku trasa została wydłużona, przez co "trzydziestka" przez dwa lata kursowała ul. Pstrowskiego i al. Niepodległości. Obecnie po zmianie trasy we wrześniu 2007 roku jej trasa przebiega ulicą Tuwima. Od czasu jej powstania do 2006 roku linię obsługiwały głównie autobusy przegubowe. Przez kolejny rok na skutek utworzenia linii nr 33 były to przede wszystkim pojazdy średniej wielkości marki Jelcz. Obecnie po skróceniu trasy i zwiększeniu częstotliwości kursów "trzydziestki", linię obsługują głównie autobusy przegubowe. Po skróceniu trasy tejże linii stała się ona dublerką linii 33. Jedyne co je różni, to umiejscowienie pętli linii 33 na Witosa. Po ponownym uruchomieniu tramwajów, od 1 stycznia 2016 r. linia posiada nr 130. "Stotrzydziestka" nie kursuje w Święta Bożego Narodzenia, Nowy Rok oraz Święta Wielkiejnocy. 1 stycznia 2021 r. z powodu pandemii koronawirusa ograniczono kursowanie.
Linia nr 31 powstała na początku obecnego stulecia dla potrzeb pracowników firmy Indykpol. W dni robocze kursuje kilka razy dziennie (w tym 2 kursy "podwójne" - obsługiwane przez 2 autobusy jednocześnie), w czasie weekendów i świąt trzykrotnie. Przez cały tydzień linię obsługują autobusy średniej wielkości oraz przegubowe. Po ponownym uruchomieniu tramwajów, od 1 stycznia 2016 r. linia posiada nr 131.
Linia nr 36 powstała 1 grudnia 2012 roku w wyniku wybudowania ronda w Bartągu. Uruchomiona w celu poprawy obsługi komunikacyjnej rejonu Bartąga i ulicy Bartąskiej. Kursuje do Tracku. Obsługiwana głównie przez pojazdy 12-metrowe. Po ponownym uruchomieniu tramwajów, od 1 stycznia 2016 r. linia posiada nr 136. Została wtedy skierowana do pętli Jagiellońska/Szpital.
Linia powstała 1 stycznia 2016 r., dla zapewnienia dojazdu komunikacją miejską pracowników fabryki Michelin. "Stoczterdziestkajedynka" kursuje codziennie, z wyjątkiem Świąt Bożego Narodzenia, Nowego Roku oraz Świąt Wielkiejnocy. Początkowo codziennie wykonywała 3 kursy, które dowoziły do pracy na godz. 6, 14 i 22. Od 1 maja 2017 linię wydłużono do pętli Cementowa, jednocześnie dodano 2 kursy w dni powszednie, dzięki czemu linia w tygodniu robi dziennie 5 kursów. W dni wolne linia nadal robi 3 kursy dziennie, których nie wydłużono i nadal kończą trasę na przystanku Michelin-Brama nr 6. Od 1 marca 2020 kursy do Osiedla Generałów w dni wolne zaczynają się na przystanku Zajezdnia MPK (kursy z Osiedla Generałów nadal kończą się na przystanku Michelin-Brama nr 6). Od 1 stycznia 2021 r. z powodu pandemii koronawirusa realizuje dodatkowe kursy. 
Linia powstała 1 stycznia 2016 r., w celu dowozu do tramwaju pasażerów z os. Generałów. Kursuje tylko w dni robocze w porannym szczycie, w jednym kierunku. 1 stycznia 2021 r. z powodu pandemii koronawirusa ograniczono kursowanie.
Linia powstała 1 stycznia 2016 r., w celu dowozu do tramwaju pasażerów z Pieczewa. Kursuje tylko w dni robocze w porannym szczycie, w jednym kierunku. 15 kwietnia 2020 r. z powodu pandemii koronawirusa tymczasowo zawieszono kursowanie.
Linia powstała 1 stycznia 2016 r., w celu dowozu pasażerów z tramwaju na os. Generałów. Kursuje tylko w dni robocze w popołudniowym szczycie, w jednym kierunku. 1 stycznia 2021 r. z powodu pandemii koronawirusa ograniczono kursowanie.
Linia powstała 1 stycznia 2016 r., w celu dowozu pasażerów z tramwaju na os. Pieczewo. Kursuje tylko w dni robocze w popołudniowym szczycie, w jednym kierunku. 15 kwietnia 2020 r. z powodu pandemii koronawirusa tymczasowo zawieszono kursowanie
Linia powstała 1 stycznia 2016 r., w celu dowozu do tramwajów pasażerów z południowych Jarot. Kursuje w dwóch kierunkach, codziennie. Do Galerii Warmińskiej wykonuje pętlę uliczną ulicami Orłowicza, Synów Pułku, al. Sikorskiego i Wańkowicza. 1 stycznia 2021 r. z powodu pandemii koronawirusa skrócono co drugi kurs do pętli Witosa.
Linia nr 32 powstała 1 października 2007 roku dla potrzeb studentów i pracowników Uniwersytetu Warmińsko-Mazurskiego mieszkających na osiedlu Dajtki. Wraz z jej uruchomieniem zlikwidowano dodatkowe kursy linii nr 13 do Kortowa. Kursuje tylko w dni robocze, wykonując dwa poranne kursy z Dajtek oraz jeden poranny kurs ze Starego Dworu. Po ponownym uruchomieniu tramwajów, od 1 stycznia 2016 r. linia posiada nr 302. W okresie od końca czerwca do końca września linia jest zawieszana. 1 stycznia 2021 r. z powodu pandemii koronawirusa zawieszono kursowanie.
Linia nr 33 powstała 4 września 2006 roku głównie dla potrzeb studentów i pracowników Uniwersytetu Warmińsko-Mazurskiego. Dzięki trasie przebiegającej po otwartej w 2006 roku ulicy Tuwima, czas przejazdu z największych olsztyńskich sypialni do uniwersyteckiej dzielnicy zmniejszył się do ok. 20 minut. W październiku 2007 zredukowano liczbę kursów w związku ze skróceniem trasy linii nr 30, przez co obie linie kursują w większości po tej samej trasie. Wraz z wybudowaniem nowej części ul. Witosa w 2011 r. jej przystanek końcowy przy tej ulicy przeniesiono o 2 przystanki. Po ponownym uruchomieniu tramwajów, od 1 stycznia 2016 r. linia posiada nr 303. Kursuje tylko w dni robocze, w okresie od końca czerwca do końca września jest zawieszana.
Linia sezonowa powstała w 2006 roku po likwidacji również sezonowej linii nr 18. Z początku kursowała na trasie powielającej się z linią 14. W 2008 linia została skierowana na byłą trasę "osiemnastki". W 2012 roku linia została skrócona do Dworca Głównego. Jest to linia przeznaczona przede wszystkim dla działkowców dojeżdżących do Wójtowej Roli. Po ponownym uruchomieniu tramwajów, od 1 stycznia 2016 r. linia posiada nr 304. Kursuje w okresie od 1 kwietnia do 31 października.
Linia powstała 1 stycznia 2016 r., w celu połączenia autobusami okolic Dworca Głównego, osiedli Pojezierze i Kormoran oraz Nagórek z Kampusem Uniwersyteckim w Kortowie. Kursuje tylko w dni robocze, w okresie od końca czerwca do końca września jest zawieszana. 1 stycznia 2021 r. z powodu pandemii koronawirusa ograniczono kursowanie.
Linia nr 37 powstała 28 czerwca 2014 roku. Linia funkcjonuje wyłącznie w okresie wakacji szkolnych. Autobusy odjeżdżają z przystanków z częstotliwością 30 min w godzinach 9:00 – 18:00. Linia została uruchomiona w celu łatwiejszego dojazdu z południowych osiedli miasta do Plaży Miejskiej i Zatoki Miłej nad Jeziorem Ukiel (Krzywym). Po ponownym uruchomieniu tramwajów, od 1 stycznia 2016 r. linia posiada nr 307, jednocześnie rozszerzono jej kursowanie na cały tydzień (wcześniej tylko w soboty, niedziele i święta).
Linia powstała 1 stycznia 2016 r., w celu połączenia autobusami Jakubowa oraz ścisłego centrum miasta z Kampusem Uniwersyteckim w Kortowie. Kursuje tylko w dni robocze, w okresie od końca czerwca do końca września jest zawieszana. 1 stycznia 2021 r. z powodu pandemii koronawirusa ograniczono kursowanie. 
Pierwsza w Olsztynie linia nocna nr 100 powstała w latach 80. ubiegłego stulecia. Jej początkowa trasa zdecydowanie różniła się od obecnej gdyż m.in. w kwietniu 2007 roku doszło do jej reorganizacji. Powstała wówczas druga linia - 101. "Setkę" obsługują przez cały tydzień autobusy przegubowe.
Linia nocna nr 101 pierwszy raz pojawiła się na ulicach Olsztyna w 2003 roku. Po dwóch latach zlikwidowana, reaktywowana w 2007 roku w nieco zmienionej trasie. Obsługiwana przez małe autobusy marki MAN NM 223.
Zlikwidowane linie autobusowe.
Autobusy tej linii po raz pierwszy pojawiły się na ulicach Olsztyna w latach 60. ubiegłego stulecia po zlikwidowaniu trakcji tramwajowej w mieście. Wcześniej "dwójka" zarezerwowana była właśnie dla tramwajów. W ostatnim kształcie trasa istniała od lat 80. ubiegłego stulecia. Wcześniej wielokrotnie dochodziło do jej zmiany. Początkowo autobusy kursowały z centrum Olsztyna na Osiedle Wojska Polskiego, następnie spod fabryki OZOS na Osiedle Podleśna, a w latach 70. ubiegłego stulecia z Osiedla Mazurskiego do pętli przy Sanatorium przy ul. Jagiellońskiej. Zlikwidowana z dniem 1 stycznia 2016 r., w związku z powrotem tramwajów do Olsztyna.
Linia powstała w latach 60. ubiegłego stulecia. Od jej powstania niezmiennie kursuje po tej samej trasie z Placu Pułaskiego do podolsztyńskich Słupów. Od 2009 roku wybrane kursy docierały do Różnowa. Linia została zlikwidowana 1 sierpnia 2011 roku w związku z reorganizacją komunikacji publicznej w gminie Dywity.
Linia powstała w połowie lat 70. ubiegłego stulecia. Od początku swego istnienia jest linią podmiejską. Jej trasa nie uległa dużym zmianom. Początkowo "dwunastka" kursowała z Placu Pułaskiego do podolsztyńskich Kieźlin. W połowie lat 80. zrezygnowano z pętli w Kieźlinach na rzecz innej wsi w okolicach Olsztyna, Dywit. Linia została zlikwidowana 1 sierpnia 2011 roku w związku z reorganizacją komunikacji publicznej w gminie Dywity.
Linia powstała pod koniec lat 70. ubiegłego stulecia. Początkowo kursowała pomiędzy Dworcem Głównym PKP a Olsztyńskimi Zakładami Opon Samochodowych. Niedługo po jej uruchomieniu trasę wydłużono do osiedla Jaroty. Wówczas była to jedyna linia docierająca na największe dziś pod względem liczby ludności osiedle w Olsztynie. Po modyfikacji w połowie lat 80. trasa niemal nie różniła się od ostatniej gdyż "piętnastka" kursowała wówczas z Jarot do Kortowa. W 2005 trasę "piętnastki" wydłużono do Brzezin. W 2007 roku po uruchomieniu nowej pętli w Starym Dworze przeniesiono tam pętlę z Brzezin. Zlikwidowana z dniem 1 stycznia 2016 r., w związku z powrotem tramwajów do Olsztyna.
Linia uruchomiona 1 kwietnia 1984 roku jako dowożąca mieszkańców Olsztyna do ogródków działkowych zlokalizowanych w Wójtowej Roli. Linia kursowała jedynie od kwietnia do września/października (zależnie od sezonu). Uruchamiana corocznie do 2005 roku, kiedy to została zastąpiona linią 84 kursującą na nieco zmodyfikowanej trasie.
W 1986 roku uruchomiona na trasie Olsztyn - Klewki w celu obsługi tejże miejscowości. Trasa linii zmieniła się tylko raz na terenie miasta (wycofanie z ulicy Dąbrowszczaków, obecnie Kruka, następnie znowu Dąbrowszczaków). W 2003 roku wydłużono 2 kursy dziennie do Trękuska. W 2007 roku połączona z linią nr 5.
Linia powstała w połowie lat 80. ubiegłego stulecia. Jej ostatnia trasa nieco różniła się od początkowej; niegdyś autobusy tej linii jeździły przez centrum miasta, później je omijały. Linię obsługiwały głównie pojazdy średniej wielkości. Od końca czerwca do końca września, na czas wakacji akademickich linia była zawieszana. Zlikwidowana z dniem 1 stycznia 2016 r., w związku z powrotem tramwajów do Olsztyna.
Linia nr 23 została uruchomiona w latach 80. Jej trasa nie uległa większym zmianom. Początkowo trasa linii 23 wiodła tylko do Dywit, jednak od 2009 roku wybrane kursy dojeżdżały do Różnowa. Linia zlikwidowana 1 sierpnia 2011 roku w związku z reorganizacją układu komunikacji publicznej w gminie Dywity.
Pierwszy raz linia 24 uruchomiona została w latach 90. na trasie Plac Pułaskiego – Redykajny, jednak po krótkim czasie została zastąpiona wydłużoną trasą linii nr 1. Ponownie została uruchomiona 1 września 2005 roku, już na nowej trasie. Przez pierwszy rok część kursów kończyła się na ul. Mazowieckiej (później zastąpiła je linia 34). Linię obsługiwały głównie autobusy 12-metrowe marki Jelcz i Volvo, w godzinach szczytu pojawiały się też autobusy przegubowe. Poza godzinami szczytu były zastępowane częściowo przez autobusy typu Solbus B9,5. Zlikwidowana z dniem 1 stycznia 2016 r., w związku z powrotem tramwajów do Olsztyna.
Autobusy tej linii po raz pierwszy pojawiły się na ulicach Olsztyna w latach 90. ubiegłego stulecia. Kursowały wówczas (lata 1995-1997) w czasie słonecznych wakacyjnych dni z obecnej pętli przy ul. Witosa na pętlę zlokalizowaną przy ówczesnym przejeździe kolejowym na Osiedlu Nad Jeziorem Długim w celu zapewnienia mieszkańcom Jarot i Pieczewa bezpośredniego połączenia z plażą miejską. W ostatnim kształcie linia powstała 1 września 2005 roku w miejsce linii pospiesznej "A", której trasę przejęła. Autobusy linii nr 25 w przeciwieństwie do popularnej "aśki" zatrzymywały się na każdym przystanku. Linię obsługiwały głównie pojazdy średniej wielkości marki Scania i autobusy przegubowe. W 2011 wydłużono linię o 2 przystanki, na ulicy Witosa. Pod koniec roku 2011 linia została wydłużona o kolejne 2 przystanki i docierała do ul. Płoskiego, na pętlę Tęczowy Las. Zlikwidowana z dniem 1 stycznia 2016 r., w związku z powrotem tramwajów do Olsztyna. Na trasie do pętli Tęczowy Las zastąpiła ją nowa linia 205.
Linia powstała w 2005 roku po likwidacji linii uzupełniającej nr 43 jeżdżącej do Bartąga. Od 2007 roku na prośbę mieszkańców część kursów kończyła się w Rusi. Od 2011 roku linia realizowała również 2 kursy dziennie do podolsztyńskiego Bartążka. W okresie zimowym jeden z minibusów wyposażany był w bagażnik służący do przewozu nart. Dzięki temu pasażerowie mogli w sposób zgodny z regulaminem przewieźć sprzęt narciarski na stok w Rusi. Dnia 1 grudnia 2012 roku linia została zlikwidowana i zastąpiona liniami nr 36 i 89. Obsługiwana była wyłącznie autobusami Jelcz M081MB.
Linia powstała w 2006 roku po zlikwidowaniu dodatkowych kursów linii 24 na ul. Mazowiecką. Ich trasa powielała się. Jedyne co je różniło, to kursy linii 24 na Osiedle Generałów. Ze względu na wąskie ulice osiedlowe na Jarotach linię obsługiwały zazwyczaj busy marki Jelcz M081MB. Zlikwidowana z dniem 1 stycznia 2016 r., w związku z powrotem tramwajów do Olsztyna.
Linia powstała 1 listopada 2013 roku. Uruchomiona w celu poprawy obsługi komunikacyjnej osiedla Podgrodzie z centrum miasta. Ze względu na wąskie ulice obsługiwana jest głównie przez pojazdy 6,5-metrowe. Wraz z linią uruchomiono 2 przystanki funkcjonujące jako stałe (Gotowca i Barczewskiego). Kursowała ponad 2 lata, została zlikwidowana z dniem 1 stycznia 2016 r., w związku z powrotem tramwajów do Olsztyna. Do przystanku Gotowca (w 2018 r. przemianowanego na Borkowskiego) zastąpiła ją linia 5, przemianowana na 105.
Linia została uruchomiona 15 września 2000 roku w celu utworzenia bezpośredniego połączenia między Redykajnami, a Kortowem. Linia była obsługiwana minibusami marki Volkswagen, zakupionych przez MPK Olsztyn specjalnie do obsługi linii uzupełniających. Jako iż była to linia uzupełniająca, obowiązywały na niej wyłącznie bilety jednorazowe. Linia nie cieszyła się zainteresowaniem pasażerów, dlatego została zlikwidowana 18 czerwca 2001 roku.
Linia została uruchomiona 17 lipca 2000 roku w celu stworzenia bezpośredniego połączenia między Jarotami, a dworcem głównym. Linia była obsługiwana minibusami marki Volkswagen, zakupionych przez MPK Olsztyn specjalnie do obsługi linii uzupełniających. Jako iż była to linia uzupełniająca, obowiązywały na niej wyłącznie bilety jednorazowe. Linia została zlikwidowana 1 września 2005 roku i zastąpiona przez linię 24, kursującą na podobnej trasie.
Linia powstała 25 czerwca 2001 roku na trasie Pieczewo - Dajtki wskutek usilnych upalów pasażerów o takie połączenie. 1 lipca 2002 roku zmieniono przebieg trasy linii, dodając zajazd do Kortowa. 1 września 2005 roku przeprowadzono kolejną, ostatnią już modyfikację trasy. Odtąd linia kursowała z Bartąga na plac Jedności Słowiańskiej łącząc centrum miasta,osiedle Zacisze i Bartąg. W 2007 roku zlikwidowana i częściowo zastąpiona przez linię 29.
Linia została uruchomiona 1 września 2000 roku w celu stworzenia bezpośredniego połączenia między Olsztynem, a miejscowościami położonymi w gminie Jonkowo. Linia była obsługiwana minibusami marki Volkswagen i Jelcz, zakupionych przez MPK Olsztyn specjalnie do obsługi linii uzupełniających. Linia została zlikwidowana 1 sierpnia 2005 roku. Została zastąpiona przez prywatnego przewoźnika (PHU "U Grzesia") pod nowym numerem 345.
Linia ta została uruchomiona 6 maja 2002 roku w celu lepszego połączenia cmentarza z centrum miasta i Dajtkami. Jako iż była to jedynie linia uzupełniająca, obowiązywały na niej wyłącznie bilety jednorazowe i miesięczne. W związku z nikłym zainteresowaniem pasażerów zlikwidowana 1 lipca tego samego roku.
Linia powstała 1 grudnia 2012 roku w wyniku likwidacji linii nr 29 do obsługi wsi Bartążek i Ruś. Linia kursuje nieregularnie, ma 4 kursy do Rusi i 2 do Bartążka w dni robocze, w weekendy kursów jest odpowiednio mniej. Obsługiwana przez Jelcze M081MB. Po zapoznaniu się z analizą liczby pasażerów korzystających z połączenia gmina Stawiguda, nie wyraziła woli dalszego współfinansowania linii. W związku z tym została zlikwidowana 1 lipca 2013 roku. Jednocześnie likwidacji uległy też następujące zespoły przystankowe: Ruś, Ruś– Stok narciarski, Bartąg-Kolonia, Bartąg-Kościół, Bartąg-Rondo i Bartążek.
Linia została uruchomiona na próbę 2 stycznia 1989 roku, razem z linią B, obie jako pospieszne. Początkowo kursowała spod dworca głównego przez olsztyńskie centrum, Nagórki i Pieczewo, kończąc trasę na ulicy Krasickiego, aby z czasem została wydłużona razem ze wszystkimi liniami tam kończącymi na ulicę Witosa. Linia została zlikwidowana 1 września 2005 roku w związku z zatraceniem statusu linii pospiesznej i drogimi biletami i została zastąpiona linią 25.
Linia została uruchomiona 2 stycznia 1989 roku, razem z linią A. Kursowała z Kortowa przez Śródmieście, Nagórki i Pieczewo, aby zakończyć trasę na ulicy Krasickiego. Linia została zlikwidowana wkrótce po swoim powstaniu, co było spowodowane nikłym zainteresowaniem pasażerów.
Tabor.
Wykaz taboru.
Poniższe zestawienie uwzględnia pojazdy obsługujące olsztyńską komunikację miejską, zakupione po 1977 roku. Pogrubioną czcionką oznaczono numery taborowe pojazdów obecnie eksploatowanych. W nawiasach kwadratowych wyszczególniono numery, które zostały zdublowane oraz lata, w których były dopasowane do danej marki pojazdu.
Malowanie i oznakowanie autobusów.
Obecnie autobusy malowane są w barwy miejskie: górny pas w kolorze srebrnym oraz dolny w kolorze jaskrawej zieleni. Jednak wciąż spotykane są dawne malowania (górny pas w kolorze białym oraz dolny pas w kolorze czerwonym lub niebieskim oraz inne, unikatowe malowania, głównie na autobusach kupionych jako używane).
Linki zewnętrzne.
Oficjalna strona Zarząd Dróg, Zieleni i Transportu w Olsztynie 
Oficjalna strona MPK Olsztyn wraz z rozkładem jazdy oraz cennikiem 

</doc>
<doc id="602746" url="https://pl.wikipedia.org/wiki?curid=602746" title="Thurso">
Thurso

Thurso (gael. "Inbhir Theòrsa") − miasto na północnym wybrzeżu Szkocji w regionie Caithness, założone prawdopodobnie przez wikingów ok. 1000 roku n.e.
Liczba mieszkańców w 2003 roku wynosiła ok. 8 tys.
Odpływają stąd promy na pobliskie Orkady. W pobliżu miasta znajduje się ośrodek badań jądrowych i nieczynna elektrownia jądrowa Dounreay Nuclear Power Development Establishment. W mieście znajduje się stacja kolejowa - położony najdalej na północy fragment sieci kolejowej Wielkiej Brytanii.

</doc>
<doc id="602747" url="https://pl.wikipedia.org/wiki?curid=602747" title="Zuzanna Topolińska">
Zuzanna Topolińska

 
Zuzanna Topolińska (ur. 21 stycznia 1931 w Warszawie) – polska językoznawczyni, slawistka.
Zuzanna Topolińska urodziła się w Warszawie, w rodzinie inteligenckiej. Jej ojciec był historykiem, przed wojną pracował jako dyrektor programowy w Polskim Radiu. Maturę zdała w 1948 roku w Gimnazjum im. Królowej Jadwigi w Kielcach.
Podjęła studia polonistyczne na Uniwersytecie Łódzkim (planowała studiować reżyserię w Wyższej Szkole Teatralnej, czego warunkiem było ukończenie studiów filologicznych). Wśród jej wykładowców byli Zdzisław Stieber, Tadeusz Kotarbiński i Stefania Skwarczyńska. Studia ukończyła w 1952 roku, po czym podjęła pracę w Państwowym Instytucie Wydawniczym. Dzięki współpracy ze Zdzisławem Stieberem przeszła do tworzonej przez niego Pracowni Dialektologicznej Polskiej Akademii Nauk, która później stała się Instytutem Slawistyki PAN .
W 1959 uzyskała stopień doktora na Uniwersytecie Warszawskim (promotorem był Zdzisław Stieber), habilitację uzyskała w 1964 roku, na tej samej uczelni. W 1974 roku uzyskała tytuł profesora nadzwyczajnego, w 1978 profesora zwyczajnego . 
Była profesorem wizytującym na University of Chicago (1967) oraz UCLA (1988) .
Od 1975 profesor Instytutu Języka Polskiego PAN, od 1983 członek Towarzystwa Naukowego Warszawskiego, od 1991 – PAU, także członek Macedońskiej Akademii Nauk i Sztuk. Tworzy prace z zakresu fonologii, iloczasu, składni, dialektologii polskiej i słowiańskiej, m.in.: "Stosunki iloczasowe polsko-pomorskie" (1964), "Kashubian" (1980), "Remarque on the Slavic Nounphrase" (1984, wspólnie z Bożidarem Widoeskim), "Język, człowiek, przestrzeń" (1999), "Języki słowiańskie w perspektywie ekolingwistycznej" (2003, wspólnie z Władysławem Lubasiem i Ivanem Ohnheiserem), słownik polsko-macedoński i macedońsko-polski (wspólnie z Božidarem Widoeskim i Włodzimierzem Pianką). W Instytucie Języka Polskiego PAN kierowała zespołem, który doprowadził do wydania zespołowej Gramatyki języka polskiego t. 1-2 (1983). Od wielu lat mieszka w Macedonii w Skopju (gdzie pracowała w Macedońskiej Akademii Nauk i Umiejętności, a także na Uniwersytecie im. Cyryla i Metodego). Uzyskała obywatelstwo macedońskie; jest członkinią Macedońskiej Akademii Nauk (MANU).

</doc>
<doc id="602750" url="https://pl.wikipedia.org/wiki?curid=602750" title="Polipropylen ataktyczny">
Polipropylen ataktyczny



</doc>
<doc id="602751" url="https://pl.wikipedia.org/wiki?curid=602751" title="Polipropylen syndiotaktyczny">
Polipropylen syndiotaktyczny



</doc>
<doc id="602752" url="https://pl.wikipedia.org/wiki?curid=602752" title="Polipropylen izotaktyczny">
Polipropylen izotaktyczny



</doc>
<doc id="602753" url="https://pl.wikipedia.org/wiki?curid=602753" title="Kaitlin Olson">
Kaitlin Olson

Kaitlin Olson (ur. 1976 w Portlandzie, w stanie Oregon, USA) – amerykańska aktorka telewizyjna i filmowa.
Życiorys.
Studiowała teatr na uniwersytecie stanu Oregon w jej rodzimym mieście Portland. Występowała na scenie Groundlings Theatre. Później przeniosła się do Los Angeles, gdzie w 2000 roku rozpoczęła karierę od udziału w trzech filmach kinowych: "Oczy nieba" ("Eyes to Heaven"), "Wygrane marzenia" ("Coyote Ugly") i "Jacks". Potem trafiła na srebrny ekran w programie telewizyjnym "The Drew Carey Show" (2003/2004). W 2005 roku otrzymała rolę Deandry „Dee” Reynolds w sitcomie "U nas w Filadelfii" ("It's Always Sunny In Philadelphia").

</doc>
<doc id="602757" url="https://pl.wikipedia.org/wiki?curid=602757" title="Derbent">
Derbent



</doc>
<doc id="602761" url="https://pl.wikipedia.org/wiki?curid=602761" title="Ereğli">
Ereğli



</doc>
<doc id="602762" url="https://pl.wikipedia.org/wiki?curid=602762" title="Altaria (zespół muzyczny)">
Altaria (zespół muzyczny)

Altaria – fiński zespół grający melodyjny power metal, który na początku 2000 roku założyli Marko Pukkila i Tony Smedjebacka. 
Historia.
Zespół Altaria powstał na początku 2000 roku z inicjatywy Marko Pukkili i Tony'ego Smedjebacki – członków grupy Blindside. Wkrótce dołączyli do nich Johan Mattjus i Jani Liimatainen – gitarzysta grupy Sonata Arctica.
W 2001 roku grupa wydała własnym nakładem pierwsze demo "Sleeping Visions", zawierające trzy utwory. W roku 2002 po raz pierwszy zmienił się skład zespołu – Jouni Nikula zastąpił Johana Mattjusa początkowo na dwóch koncertach, a wkrótce stał się stałym członkiem grupy. W tym samym roku ukazało się drugie demo "Feed The Fire", zawierające cztery utwory, które zdobyły dość dużą popularność, co zaowocowało podpisaniem w sierpniu 2002 roku kontraktu z wytwórnią AOR Heaven. Do zespołu dołączył również nowy gitarzysta – Erno Vuorinen (Nightwish).
W czerwcu 2003 roku miał premierę debiutancki album grupy "Invitation". Jeszcze przed trasą koncertową promującą to wydawnictwo Altarię opuścił Jouni Nikula, którego zastąpił Tapio Laiho (Kilpi). W 2004 roku z grupy odszedł również Erno Vuorinen, który był zajęty nagrywaniem piątego albumu Nightwish. W czasie koncertów zespół wspomagał więc Petri Aho, gitarzysta z Blindside.
W maju 2004 roku ukazał się kolejny album Altarii "Divinity".
W czerwcu 2005 roku Altarię opuścił Jani Liimatainen, który był zajęty swoim głównym projektem – grupą Sonata Arctica. Zastąpił go Juha-Pekka Alanen (Celesty).
W marcu 2006 roku miał premierę trzeci album Altarii "The Fallen Empire", w którego nagraniu gościnnie udział wzięli Rowan Robertson i Henrik Klingenberg. Jako stały członek dołączył do zespołu Petri Aho. W grudniu 2006 roku odszedł natomiast Tapio Laiho, którego w styczniu 2007 roku zastąpił Marco Luponero.
W styczniu 2008 roku Altarię opuścił Marko Pukkila, jeden z założycieli tej grupy. Pukkila razem z Janim Liimatainenem i Jannem Hurmem (Human Temple) założył nowy zespół Dream Asylum.
W sierpniu 2009 roku ukazało się "Unholy", pierwszy album studyjny Altarii wydany przez wytwórnię Escape Music.

</doc>
<doc id="602765" url="https://pl.wikipedia.org/wiki?curid=602765" title="ASMP">
ASMP

ASMP ("Air-Sol Moyenne Portée") — francuski kierowany pocisk odrzutowy powietrze-ziemia z głowicą atomową.
Historia.
Pocisk ASMP ("Air-Sol Moyenne Portée" – „powietrze-ziemia średniego zasięgu”) został opracowany we Francji na początku lat 80. XX wieku, jako element francuskich sił odstraszania atomowego ("Force de frappe"). Uzbrojony w taktyczną głowicę jądrową, we francuskiej doktrynie obronnej ma pełnić rolę ostatecznego „ostrzegawczego uderzenia” przed ewentualnym użyciem strategicznej broni jądrowej. Przyczyną opracowania pocisku było to, że wraz z rozwojem nowoczesnych środków przeciwlotniczych, już od lat 70. użycie klasycznych bomb atomowych zrzucanych z samolotów stało się potencjalnie mało efektywne z uwagi na łatwość zestrzelenia nosicieli przed osiągnięciem celu. Pocisk może być odpalony z bezpiecznej odległości, a przez swoją prędkość i małe wymiary, jest trudny do zniszczenia. Pocisk ASMP leci po zaprogramowanej trasie, korygowanej za pomocą nawigacji bezwładnościowej. Zasięg i prędkość zależy od wybranego profilu lotu: prędkość 3 Ma i zasięg do 300 km na dużej wysokości lub prędkość 2 Ma i zasięg 80 km na małej wysokości. Moc głowicy jest regulowana.
ASMP wszedł do służby w 1986, zastępując bomby atomowe AN-22, przenoszone przez Dassault Mirage IV, i AN-52, przenoszone przez Dassault Super Étendard. 
Wersją rozwojową jest ASMP-A ("air-sol moyenne portée amélioré") o większym zasięgu 500–600 km. Pierwsze odpalenie próbne miało miejsce 23 stycznia 2006, a 1 października 2009 pociski te osiągnęły gotowość operacyjną.
Na uzbrojeniu sił powietrznych znajdują się ok. 75 pociski ASMP/-A (oraz 25 w rezerwie). Przenoszone były przez samoloty: Dassault Mirage 2000N (od 1988), Super Étendard oraz Mirage IVP. Obecnie przenoszone są przez 40 Dassault Rafale B, a w lotnictwie pokładowym Dassaault Rafale M. 

</doc>
<doc id="602767" url="https://pl.wikipedia.org/wiki?curid=602767" title="Ophiothrix fragilis">
Ophiothrix fragilis

Ophiothrix fragilis – gatunek wężowidła z rodziny Ophiotrichidae.
Wygląd.
Tarcza środkowa o symetrii pięciopromiennej, pokryta drobnymi kolcami na stronie grzbietowej. Ramiona również pokryte kolcami, po siedem na segment. Kolor zwierzęcia może być bardzo różny: najpospolitsze są osobniki szare czy brązowe, ale występują też czerwone, pomarańczowe, żółte czy purpurowe. Ramiona często w jaśniejsze i ciemniejsze paski.
Występowanie.
Wybrzeża Europy, południowo-zachodniej Afryki i wschodniej Ameryki Północnej. Niezagrożony wyginięciem. 
Tryb życia.
Żyje na dnie morza na twardym podłożu – skałach lub gruboziarnistym osadzie. Występuje pojedynczo lub w grupach liczących nawet kilkaset osobników na metr kwadratowy. Żywi się planktonem.

</doc>
<doc id="602768" url="https://pl.wikipedia.org/wiki?curid=602768" title="İstanbul">
İstanbul



</doc>
<doc id="602769" url="https://pl.wikipedia.org/wiki?curid=602769" title="Anabar (Nauru)">
Anabar (Nauru)

Anabar – to osada oraz jeden z dystryktów Nauru zlokalizowany w północno-wschodniej części wyspy. Populacja dystryktu to 378 mieszkańców (2002), a powierzchnia to 1,43 km².

</doc>
<doc id="602771" url="https://pl.wikipedia.org/wiki?curid=602771" title="Anetan">
Anetan

Anetan – dystrykt w północnej części wyspy Nauru. Populacja dystryktu to 498 mieszkańców (2002), zaś powierzchnia to 1 km².

</doc>
<doc id="602774" url="https://pl.wikipedia.org/wiki?curid=602774" title="Anibare">
Anibare

Anibare – to osada oraz dystrykt administracyjny Nauru, położony we wschodniej części wyspy. Ma powierzchnię 3,14 km², a zamieszkują go 232 osoby (2002).
Anibare uznawany jest za najatrakcyjniejszy turystycznie okręg Nauru. Znajduje się tutaj plaża nad zatoką Anibare.

</doc>
<doc id="602775" url="https://pl.wikipedia.org/wiki?curid=602775" title="Baiti">
Baiti

Baiti – osada oraz dystrykt w północno-zachodniej części wyspy Nauru. Dystrykt zamieszkuje 443 mieszkańców (2002), a jego powierzchnia to 1,23 km².

</doc>
<doc id="602778" url="https://pl.wikipedia.org/wiki?curid=602778" title="Boe (Nauru)">
Boe (Nauru)

Boe – osada oraz najmniejszy dystrykt administracyjny Nauru. Jego powierzchnia wynosi 0,66 km², a zamieszkuje go 731 osób (2002).
W Boe mieszkańcy wyspy obchodzą Angam Day, zaś dziecko, które urodzi się tego dnia, nazywane jest Angam Baby.

</doc>
<doc id="602779" url="https://pl.wikipedia.org/wiki?curid=602779" title="Piotr Wierzbicki">
Piotr Wierzbicki

Piotr Wierzbicki (właściwie Władysław Piotr Wierzbicki) (ur. 5 listopada 1935 w Warszawie) – polski dziennikarz, pisarz, publicysta, krytyk muzyczny. Laureat Nagrody Literackiej Gdynia 2015 w kategorii eseistyka. Wnuk Andrzeja Wierzbickiego.
Życiorys.
Jest absolwentem warszawskiego Gimnazjum im. Tadeusza Reytana (1953). Po ukończeniu studiów na Wydziale Filologicznym Uniwersytetu Warszawskiego w 1957 przez kilka lat pracował jako nauczyciel języka polskiego w warszawskich szkołach.
W 1957 rozpoczął współpracę z pismem „Współczesność”, gdzie publikował felietony muzyczne i eseje poświęcone polskiej poezji. Był członkiem redakcji tygodników „itd” (1967–1972) oraz „Literatura” (1972–1977). W „Literaturze” publikował stałe felietony. W 1977 podpisał list w obronie aresztowanych członków Komitetu Obrony Robotników, za co stracił pracę w „Literaturze”. Pracę felietonisty kontynuował w „Tygodniku Powszechnym” (1977–1989).
Pod koniec lat 70. publikował w wydawnictwach podziemnych i emigracyjnych, m.in. Biuletynie Informacyjnym KSS „KOR”, „Głosie”, „Zapisie”. Na łamach „Zapisu” opublikował jeden ze swoich najgłośniejszych tekstów – "Traktat o gnidach", krytykujący postawy intelektualistów lojalnych wobec władz PRL. Tekst spotkał się m.in. z polemiką Adama Michnika w „Zapisie” oraz poparciem Jarosława Kaczyńskiego w „Głosie”.
W czasie stanu wojennego (od 13 grudnia 1981 do 10 lipca 1982) był internowany w ośrodkach w Białołęce, Jaworzu i Darłówku.
W latach 1989–1991 pracował w redakcji „Tygodnika Solidarność”. 10 listopada 1989 w „Tygodniku Solidarność” ukazał się jego artykuł pt. "Familia, świta, dwór", w którym Wierzbicki przedstawił działające w kierownictwie obozu solidarnościowego koterie. Artykuł był pierwszym sygnałem podziałów w środowisku „Solidarności”. Od 1991 do 1992 był redaktorem naczelnym dziennika „Nowy Świat”. W 1993 założył miesięcznik (przekształcony w tygodnik) „Gazeta Polska” i do 2005 pełnił funkcję redaktora naczelnego. Odszedł po konflikcie z Tomaszem Sakiewiczem, który zastąpił go na stanowisku redaktora naczelnego.
W 1990 wspierał kandydaturę Lecha Wałęsy na prezydenta, by następnie stać się jego zdecydowanym krytykiem. Jako redaktor naczelny dziennika „Nowy Świat” był zwolennikiem polityki rządu Jana Olszewskiego. W kolejnych latach krytykował Wałęsę oraz środowiska Unii Demokratycznej i Unii Wolności. Opowiadał się za lustracją i dekomunizacją. Na łamach „Gazety Polskiej” opublikował tzw. listę Macierewicza. Jednocześnie wskazywał na zagrożenie ze strony antyunijnych środowisk skrajnej prawicy.
W latach 2004–2009 publikował felietony poświęcone muzyce poważnej w „Gazecie Wyborczej”. Prowadził również audycje popularyzujące muzykę poważną w Programie I Polskiego Radia. Od 2020 roku prowadzi audycję „Filharmonia w pigułce” w radiowej Czwórce. 
Jest członkiem Polskiego PEN Clubu i Stowarzyszenia Pisarzy Polskich.
Odznaczenia.
Postanowieniem prezydenta Lecha Kaczyńskiego z 3 maja 2007 „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i działalności społecznej” został odznaczony Krzyżem Wielkim Orderu Odrodzenia Polski i został nim udekorowany tego samego dnia w czasie uroczystości z okazji święta 3 Maja.

</doc>
<doc id="602780" url="https://pl.wikipedia.org/wiki?curid=602780" title="Park Narodowy Ćitwan">
Park Narodowy Ćitwan

Park Narodowy Ćitwan (nep. चितवन राष्ट्रिय निकुञ्ज; ang. "Royal Chitwan National Park"; w 2005 roku z oficjalnej nazwy parku usunięto przymiotnik „Royal” (pol. "królewski")) – park narodowy położony w Nepalu, utworzony w 1973 roku, zajmuje powierzchnię 932 km²; pierwszy park narodowy powstały na terenie Nepalu. 
Habitat wielu gatunków flory i fauny, w tym ok. 450 gatunków ptaków.
W 1984 roku park został wpisany na listę światowego dziedzictwa UNESCO.
Położenie.
Park narodowy Ćitwan leży w południowej części środkowego Teraju u podnóży pasma himalajskiego Siwalik. Administracyjnie znajduje się na terenie czterech dystryktów: Chitwan, Nawalparasi, Parsa i Makwanpur. 
Historia.
Park został powołany do życia w 1973 roku i był pierwszym parkiem narodowym ustanowionym na terenie Nepalu. W 1984 roku został wpisany na listę światowego dziedzictwa UNESCO.
Opis.
Park zajmuje powierzchnię 932 km² pomiędzy dwiema dolinami rzecznymi. Teren parku jest pagórkowaty, przepływają przez niego trzy duże rzeki – Narayani, Rapti i Reu. Występują tu bagniste i podmokłe tereny. 
Monsuny przynoszą opady prawie 2000 mm w okresie od czerwca do września, powodując wylewanie rzek, a nawet zmiany ich biegu. Zimą suche wiatry północne przyczyniają się do opadu temperatury i zmniejszenia wilgotności powietrza. 
60% powierzchni pokrywają lasy złożone prawie wyłącznie z drzew damarzyka mocnego, na wzgórzach rosną sosny, gdzieniegdzie palmy, a na wilgotnych stokach bambus . Obszar charakteryzuje się bogatą bioróżnorodnością. Występuje tu ponad 350 gatunków ptaków. Park jest jednym z ostatnich miejsc występowania zagrożonych wyginięciem nosorożca indyjskiego i tygrysa bengalskiego. Występuje tu także wiele innych gatunków zagrożonych lub narażonych na wyginięcie, m.in. gawial gangesowy, hubarka bengalska, lampart, kotek cętkowany, gaur, suzu gangesowy, krokodyl błotny, sambar jednobarwny i wargacz leniwy.
Do bogatej fauny parku zaliczają się ponadto m.in.: aksis czytal, jelenie z rodzaju "Hyelaphus", mundżaki, kuna żółtogardła, cyweta, kot błotny, szakal, hiena pręgowana, lis bengalski, dzioborożec wielki, pawie, wężojad czubaty, rybożer białosterny.

</doc>
<doc id="602781" url="https://pl.wikipedia.org/wiki?curid=602781" title="Alpinizm przemysłowy">
Alpinizm przemysłowy

Alpinizm przemysłowy – praca na wysokości wykonywana w podwieszeniu lub w podparciu. Techniki używane w dostępie linowym wywodzą się z technik wspinaczkowych i jaskiniowych, które z czasem ewoluowały, tworząc systemy pracy, dedykowany sprzęt, liny etc.
Prace w dostępie linowym wykonywane są wszędzie tam gdzie jest to uzasadnione ekonomicznie, czyli tam gdzie konwencjonalne metody, jak drabiny, podnośniki, rusztowania i inne są relatywnie za drogie do wymiaru i zakresu prac.
Popularność prac w dostępie linowym nie słabnie pomimo rozwoju urządzeń i konstrukcji dostępowych, a jest to spowodowane coraz bardziej złożona architekturą inżynieryjnych konstrukcji budowlanych i maszyn.
Organizacje.
Najbardziej znanym na świecie systemem pracy w dostępie linowym jest IRATA (Industrial Rope Access Trade Association).
Przemysłowy dostęp linowy został wprowadzony ponad 25 lat i jest rozwijany przez IRATA International do momentu, w którym jest to najczęściej wybierany system dostępu dla większości prac w przemyśle naftowo-gazowym na morzu, jak również dla wielu projektów w budownictwie, inżynierii lądowej i wodnej, oraz wielu innych.
Jego sukces opiera się na gruntownym szkoleniu i ścisłych wytycznych dotyczących pracy, które rok po roku zapewniają niezrównany rekord bezpieczeństwa pracy.
Na wzór IRATA powstało kilkanaście innych systemów "rope access" w różnych krajach, ale tylko ten jest rozpoznawalny praktycznie wszędzie i uznany jako „bezpieczny”. W Polsce w 2009 roku powstała Organizacja Techników Dostępu Linowego (OTDL), która przyjęła standardy z IRATA uwzględniając narodową legislację w zakresie pracy na wysokości.
Organizacje dostępu liniowego w wybranych krajach: Japonia – Tokushu Kosho Gijutsu; Hiszpania – ANETVA; Niemcy – FISAT; Norwegia – SOFT; Nowa Zelandia – IRAANZ; Południowa Afryka – SAIRAA (RAFAA); Stany Zjednoczone – SPRAT; Wielka Brytania – IRATA.

</doc>
<doc id="602783" url="https://pl.wikipedia.org/wiki?curid=602783" title="Ijuw">
Ijuw

Ijuw – osada oraz jeden z dystryktów Nauru, położony w północno-wschodniej części wyspy. Ma powierzchnię 1,12 km², zamieszkuje go 169 osób (2002).
Przylądek Ijuw jest skrajnie wschodnim krańcem wyspy.

</doc>
<doc id="602784" url="https://pl.wikipedia.org/wiki?curid=602784" title="Godło Tadżykistanu">
Godło Tadżykistanu

Godło Tadżykistanu w obecnej formie zostało przyjęte 28 grudnia 1993 r.
Opis.
Godło Tadżykistanu zawiera w centralnym miejscu wyobrażenie stylizowanej korony i półokręgu z siedmiu gwiazd; całość na tle promieni słońca, wyłaniającego się zza pokrytych śniegiem gór. Wizerunek ten otoczony jest dwoma wieńcami. Prawy wieniec składa się z kłosów pszenicy, zaś lewy – z gałązek bawełny z otwartymi torebkami nasiennymi. Wieńce te przejęte są w niezmienionej formie z godła Tadżyckiej Socjalistycznej Republiki Radzieckiej.
Oba wieńce przepasane są trójkolorową wstęgą w barwach narodowych Tadżykistanu. Przed nimi, w dolnej części godła, znajduje się otwarta książka na podstawce.
Symbolika.
Symbolika godła Tadżykistanu nie jest oficjalnie podana. Jest ono interpretowane na dwa zasadniczo różne sposoby.
Interpretacja W. Saprykowa.
Umieszczenie korony jako centralnego elementu godła (i na fladze Tadżykistanu) nawiązuje do pierwotnego znaczenia słowa tadż – "korona". W szerokim rozumieniu nazwę narodu – Tadżycy można zatem rozumieć chałki todżdor – "koronowany naród, naród władców". Korona zatem miałaby odgrywać rolę jednoczącego początku, bez którego nie ma i nie może być tadżyckiego państwa.
Trzy symbole na koronie oznaczają trzy regiony państwa: Chatłon, Zarawszon i Badachszon. Każdy z nich z osobna nie jest państwem i dopiero jako jedność stanowią Tadżykistan.
Siedem gwiazd w godle nawiązuje do liczby 7, uważanej za przynoszącą szczęście, zaś dodatkowo w tradycji tadżyckiej uważanej za symbol doskonałości.
Słońce, wychodzące zza gór symbolizuje nadejście życia, światła, kłosy pszenicy zaś – bogactwo kraju.
Interpretacja M. Rewniwcewa.
W tej interpretacji godła Tadżykistanu na czoło wysuwa się rola zoroastryzmu – religii, która znajdowała się u podstaw kształtowania narodowości tadżyckiej. Zdaniem tego uczonego, twórcy godła, przy jego projektowaniu inspirowali się symboliką nawiązującą do tej właśnie religii. W muzułmańskim społeczeństwie Tadżykistanu informacja o pogańskim rodowodzie symbolu kraju nie mogła być oficjalna, jednak interpretacja ta, jakkolwiek skomplikowana, nie jest nieprawdopodobna z uwagi na dużą znajomość religii i tradycji zaratusztriańskiej wśród tadżyckiej inteligencji, zarówno w czasach radzieckich, jak i obecnie.
Korona, zawarta w centralnym miejscu godła (i na fladze Tadżykistanu) zawiera w sobie trzy stylizowane wyobrażenia pochodni (lub lamp) – trzech świętych, niegasnących ogni, będących obiektem kultu religijnego w zaratusztriańskich świątyniach. Centralny element korony symbolizuje świętą górę Chara, mającą znajdować się w centrum świata. Dolna część korony, tworząca łagodny łuk oznacza most kary i nagrody, na którym w dzień sądu Zaratustra będzie oddzielał dusze prawych od dusz grzeszników.
Siedem złotych, pięcioramiennych gwiazd symbolizuje jedno z podstawowych pojęć zaratusztrianizmu – 7 dobrych duchów Amesza Spenta, otoczenia dobrego boga Ahura Mazdy. 
Położone na łuku gwiazdy wyobrażają "farn" — słoneczny blask lub boski ogień a zwłaszcza jego materialną emanację, w malowidłach zaratusztriańskich – odpowiadających aureoli w chrześcijańskich przedstawieniach świętych.
21 promieni słonecznych — 3 grupy po 7 także nawiązuje do starożytnych wierzeń ludów dzisiejszego Tadżykistanu. Oznaczają trzy emanacje Ahura Mazdy z 7 dobrymi duchami Amesza Spenta z tychże wierzeń. 
Trzy złote góry z zaśnieżonymi wierzchołkami symbolizują grzbiety Ałtaju, Gór Zaałtajskich i Pamiru.
Kłosy pszenicy symbolizują rolnictwo i życie osiadłe.
Historyczne godła Tadżykistanu.
Pierwsze godło niepodległego Tadżykistanu.
Pierwsze przyjęte przez Tadżykistan po uzyskaniu niepodległości godło zawierało w centralnym miejscu wizerunek złotego lwa na niebieskim tle. Lew, poprzez kolor oraz pozę w jakiej go przedstawiono prawdopodobnie nawiązywał do dawnego godła Iranu, z którym to państwem Tadżykistan jest powiązany historycznie, kulturowo i językowo. Postać lwa otoczona była stylizowanymi kłosami zboża, przepasanymi flagami państwowymi. Korona i 7 gwiazd, obecnie zajmujące centralne miejsce w godle, w opisywanej wersji umieszczone były ponad postacią lwa, u zbiegu kłosów. W godle z lat 1992 – 1994 znajdowały się także obecne w aktualnie używanym symbolu trzy złote góry z zaśnieżonymi wierzchołkami symbolizujące grzbiety Ałtaju, Gór Zaałtajskich i Pamiru. Góry te przedstawione były u dołu godła, pod lwem, a z ich szczytów wychodziły wiązki promieni.
Godło Tadżykistanu w czasach ZSRR.
W czasach Związku Radzieckiego godło 
Tadżyckiej Socjalistycznej Republiki Radzieckiej przypominało nieco godło dzisiejsze, posiadało bowiem identyczne wieńce otaczające symbol kraju. Znajdował się na nim także wizerunek wschodzącego słońca, jednak symbol ten, zawarty w godle ZSRR znajdował się w godłach wszystkich republik związkowych. Poza tym godło zawierało inne typowe elementy radzieckich godeł: sierp i młot, czerwoną gwiazdę i wezwanie do jedności proletariatu. Cała ta symbolika odwoływała się do ruchu robotniczego i rolnictwa.
Zobacz też.
flaga Tadżykistanu, hymn Tadżykistanu

</doc>
<doc id="602785" url="https://pl.wikipedia.org/wiki?curid=602785" title="Nibok">
Nibok

Nibok – osada oraz jeden z dystryktów Nauru, położony w zachodniej części wyspy. Populacja dystryktu wynosi 479 mieszkańców, zaś powierzchnia to 1,36 km².
W Nibok znajduje się kopalnia odkrywkowa fosforytów.

</doc>
<doc id="602786" url="https://pl.wikipedia.org/wiki?curid=602786" title="Uaboe">
Uaboe

Uaboe ("Waboe") – osada oraz mały dystrykt w północno-zachodniej części Nauru. Na powierzchni niespełna 1 km² (0,97 km²) mieszka 386 osób (2002).

</doc>
<doc id="602787" url="https://pl.wikipedia.org/wiki?curid=602787" title="Język ful">
Język ful

Język ful (zwany także: fula, fulani, fulfulde) – język regionu Afryki Zachodniej, używany przez ludy Fula od Senegalu po Kamerun i Sudan. Dzieli się na wiele dialektów. Klasyfikowany w obrębie grupy atlantyckiej języków nigero-kongijskich. Zapisywany najczęściej zmodyfikowanym alfabetem łacińskim, w ortografii przyjętej w 1966 roku na konferencji UNESCO w Bamako. W niektórych rejonach Afryki do zapisu języka fula używa się także pisma arabskiego.
Klasy nominalne i mutacja spółgłosek.
Język ful jest językiem o złożonym systemie sufiksalnych klas nominalnych, przy czym wyznacznikiem każdej klasy jest nie tylko odpowiedni sufiks, ale też odpowiednia alternacja spółgłosek tematycznych. Spółgłoski tematyczne ulegają permutacji w trzech stopniach według następującego schematu:
Spółgłoski /l/, /t/, nosowe i glotalizowane nie ulegają permutacji.
Permutacjom ulegają też formy czasowników, liczebników i przymiotników.

</doc>
<doc id="602788" url="https://pl.wikipedia.org/wiki?curid=602788" title="José Vianna da Motta">
José Vianna da Motta

José Vianna da Motta (ur. 22 kwietnia 1868 na Wyspie Świętego Tomasza, zm. 1 czerwca 1948 w Lizbonie) – portugalski pianista, kompozytor, pedagog, pyublicysta i krytyk muzyczny.
Życiorys.
Studiował w konserwatorium w Lizbonie dzięki wsparciu finansowemu ówczesnego króla Portugalii Ferdynanda II i hrabianki (condessa) de Edla. W 1882 wyjechał do Berlina, gdzie przez trzy lata kontynuował naukę gry na fortepianie u Xavera Scharwenki oraz kompozycji u Philippa Scharwenki. W 1885 przeniósł się do Weimaru, gdzie został uczniem Franciszka Liszta, a w 1887 Hansa von Bülowa we Frankfucie nad Menem.
W latach 1915–1917 był dyrektorem , a od 1919 do 1938 dyrektorem konserwatorium w Lizbonie. W 1920 roku odznaczony został Orderem Świętego Jakuba od Miecza w stopniu Wielkiego Oficera, a w 1938 roku jego Krzyżem Wielkim, ponadto Wielki Oficer Orderu Chrystusa (1930).
Był autorem niezliczonych artykułów w języku niemieckim, francuskim i portugalskim. Napisał "Studien bei Bülow" (1896), "Betrachtungen über Franz Liszt" (biografia F. Liszta, 1898), "Die Entwicklung des Klavierkonzem" (jako przewodnik koncertowy Ferruccia Busoniego), eseje o Charles-Valentinie Alkanie, artykuły krytyczne w „Kunstwart”, „Klavierlehrer”, „Bayreuther Blätter” itp.
Kariera artystyczna.
Jako pianista odbył liczne tournée po Europie (1887–1888), USA (1892–1893, 1899) i Ameryce Południowej (1902). W 1889 akompaniował sopranistce Marcelinie Sembrich-Kochańskiej podczas jej występów w Warszawie (30 listopada) i Łodzi (4 grudnia). Uchodził za wybitnego interpretatora Johanna Sebastiana Bacha, Ludwiga van Beethovena i Ferenca Liszta.
Jako kompozytor odegrał zasadniczą rolę w procesie wprowadzania w Portugalii post-beethovenowskiej formy symfonicznej. Jako pierwszy wykorzystywał elementy portugalskiego folkloru w muzyce poważnej. Pisał utwory orkiestrowe, chóralne, fortepianowe i kameralne. Do najbardziej znanych jego kompozycji zalicza się "Invocação do poema de Luis de Camões Os Lusiadas" na chór i orkiestrę, symfonię "A Patria", koncert fortepianowy i kwartet smyczkowy.

</doc>
<doc id="602789" url="https://pl.wikipedia.org/wiki?curid=602789" title="Murtagh">
Murtagh



</doc>
<doc id="602791" url="https://pl.wikipedia.org/wiki?curid=602791" title="Anabar (ujednoznacznienie)">
Anabar (ujednoznacznienie)



</doc>
<doc id="602792" url="https://pl.wikipedia.org/wiki?curid=602792" title="Mustang z Dzikiej Doliny">
Mustang z Dzikiej Doliny

Mustang z Dzikiej Doliny () – amerykański film animowany z 2002 roku.
Wersja polska.
Opracowanie wersji polskiej: Start International Polska
Reżyseria: Ewa Złotowska
Tekst polski: Joanna Serafińska
Kierownictwo muzyczne: Marek Klimczuk
Teksty piosenek: Marek Robaczewski
W wersji polskiej udział wzięli:
Wykonanie piosenek: Maciej Balcar
Nagrody.
Nominacje w 2003:
Główne postacie.
W przeciwieństwie do niemal wszystkich pozostałych filmów animowanych o zwierzętach w roli głównej, tutaj nie porozumiewają się one ze sobą ludzkim głosem.

</doc>
<doc id="602795" url="https://pl.wikipedia.org/wiki?curid=602795" title="Wapień oolitowy">
Wapień oolitowy

Wapień oolitowy – odmiana wapienia, zbudowana z tzw. ooidów, tworzących się w strefie przybrzeżnej mórz albo w jeziorach bądź w pobliżu gorących źródeł, wskutek osadzania się węglanu wapnia wokół ziaren piasku lub okruchów muszli.
W Polsce wapienie oolitowe występują w osadach kimerydu mezozoicznego obrzeżenia Gór Świętokrzyskich, a także w osadach górnego permu – cechsztynu.

</doc>
<doc id="602798" url="https://pl.wikipedia.org/wiki?curid=602798" title="Ferdynand II Koburg">
Ferdynand II Koburg

Ferdynand II Koburg, "Fernando Augusto Francisco António de Saxe-Coburgo-Gotha" (ur. 29 października 1816, zm. 15 grudnia 1885) – król Portugalii od 16 września 1837 w wyniku małżeństwa z królową Marią II w 1836.
Był synem Ferdynanda Jerzego, księcia Saksonii-Coburga-Gothy i Marii Antoniny Koháry. W historii Portugalii znany jako „król artysta”. Jego bratanek Ferdynand został w 1887 roku księciem, a w 1908 carem Bułgarii.
Zgodnie z prawem portugalskim Ferdynanda ogłoszono oficjalnie królem dopiero po narodzeniu pierwszego księcia, którym był przyszły król Piotr V (wskutek tej reguły pierwszy mąż Marii II – August de Beauharnais nie został uznany za króla). Z Marią Ferdynand miał 11 dzieci:
Mimo że Maria była oficjalną głową państwa, Ferdynand był zawsze obecnym i aktywnym politykiem oraz głównym doradcą monarchini. Samodzielnie, jako regent sprawował rządy czterokrotnie: dwukrotnie podczas ciąży królowej, a po jej śmierci – przez pierwsze 2 lata rządów starszego syna – Piotra V, oraz w czasie, gdy drugi syn – Ludwik I wraz z żoną (Maria Pia Sabaudzka) w 1867 na krótko opuścili kraj dla uczestniczenia w Wystawie Światowej w Paryżu.
W 1869 Ferdynand II ożenił się powtórnie ze śpiewaczką operową Elizą Hensler, której nadano tytuł hrabiny Edla i dla której specjalnie wybudował w Sintrze pałac znany jako Pałac Pena. Miał z nią córkę o imieniu Alicja.
Spoczywa u boku swojej pierwszej małżonki w Panteonie rodu Bragança w Lizbonie.

</doc>
<doc id="602800" url="https://pl.wikipedia.org/wiki?curid=602800" title="Festiwal Teatralny w Awinionie">
Festiwal Teatralny w Awinionie

Festiwal Teatralny w Awinionie ("Festival d'Avignon") - festiwal teatralny we Francji, jedna z najważniejszych tego typu imprez na Świecie.
Festiwal odbywa się corocznie w Awinionie. Jego twórcą był Jean Vilar, który zorganizował pierwszą edycję w 1947. Początkowo występowały na nim głównie trupy francuskie, obecnie jest imprezą międzynarodową, odbywającą się w sezonie wakacyjnym. Na festiwalu występują grupy teatralne poszukujące nowych środków wyrazu, wykraczające poza ramy tradycyjnego teatru. Od kilku lat wkład w ustalenie repertuaru festiwalu ma tzw. "artysta stowarzyszony" - twórca teatralny (każdego roku inny) współdecydujący o kształcie danej edycji.

</doc>
<doc id="602801" url="https://pl.wikipedia.org/wiki?curid=602801" title="Festival d'Avignon">
Festival d'Avignon



</doc>
<doc id="602802" url="https://pl.wikipedia.org/wiki?curid=602802" title="Tęcza (zespół muzyczny)">
Tęcza (zespół muzyczny)

Tęcza (prawdopodobnie już nieistniejący) dziecięco-młodzieżowy zespół wokalny utworzony przez muzyków Lilianę Urbańską i Krzysztofa Sadowskiego, działający w latach 90. XX w.
Zespół zdobył dużą popularność dzięki uczestnictwu w programie "Tęczowy Music Box" emitowanym na antenie Telewizji Polskiej, współtworzył program "Co jest grane" w TVP2 oraz w telewizji Polsat. Wykonywał również piosenki w audycji telewizyjnej "Ziarno" w TVP1.
Lista utworów (kol. przypadkowa) z repertuaru zespołu (autor słów/muzyki):

</doc>
<doc id="602805" url="https://pl.wikipedia.org/wiki?curid=602805" title="Kara 25 lat pozbawienia wolności">
Kara 25 lat pozbawienia wolności

Kara 25 lat pozbawienia wolności – rodzaj kary kryminalnej przewidzianej w Polsce za popełnienie niektórych zbrodni.
Skazany na karę 25 lat pozbawienia wolności może zostać warunkowo zwolniony po odbyciu 15 lat kary (art. 78 § 3 k.k.), o ile sąd nie wyznaczy jeszcze surowszego ograniczenia do ubiegania się o warunkowe zwolnienie. Okres próby trwa 10 lat (art. 80 § 1 k.k.).
Zwolnienie warunkowe jest przyznawane średnio po 17 i pół roku odbywania kary.
Kara 25 lat pozbawienia wolności została wprowadzona "Ustawą z dnia 19 kwietnia 1969 r. Kodeks karny" (). Była karą zasadniczą, która mogła być orzeczona za przestępstwo zagrożone karą śmierci, a także w innych wypadkach przewidzianych w ustawie (art. 30 § 3 d. k.k.).
Według Józefa Koreckiego, wieloletniego dyrektora zakładów karnych i autora książki o wieloletnich wyrokach, który prześledził losy 190 byłych więźniów, jacy odbyli karę 25 lat pozbawienia wolności albo dożywotniego pozbawienia wolności, tylko 14 wróciło potem do więzienia. Byli więźniowie są zazwyczaj zdyscyplinowani, dobrze pracują. Szybko po wyjściu z więzienia się żenią, chcą nadrobić stracony w więzieniu czas.

</doc>
<doc id="602806" url="https://pl.wikipedia.org/wiki?curid=602806" title="Thomas Brücker">
Thomas Brücker



</doc>
<doc id="602808" url="https://pl.wikipedia.org/wiki?curid=602808" title="Trupa">
Trupa

Trupa (z fr. "troupe") – zespół teatralny lub cyrkowy, uliczny, a często wędrowny wystawiający przedstawienia osobowe, lalkowe lub pokazy zręczności. Trupy mogą tworzyć np. aktorzy dawniej zwani kuglarzami uprawiający iluzję uliczną oraz mimowie, linoskoczkowie, żonglerzy, szczudlarze, połykacze ognia, błaźni lub karły.
Na terenie Polski od XVI w. występowały niemieckie, włoskie, francuskie i angielskie trupy aktorów.
Obecnie odbywają się festiwale sztukmistrzów i teatrów ulicznych np. w Lublinie, Warszawie i Krakowie.

</doc>
<doc id="602809" url="https://pl.wikipedia.org/wiki?curid=602809" title="Thomas Brucker">
Thomas Brucker



</doc>
<doc id="602810" url="https://pl.wikipedia.org/wiki?curid=602810" title="Ferdynand II Portugalski">
Ferdynand II Portugalski



</doc>
<doc id="602813" url="https://pl.wikipedia.org/wiki?curid=602813" title="Współczynnik odpływu">
Współczynnik odpływu

Współczynnik odpływu − współczynnik odpływu jest to stosunek ilości wody odpływającej z obszaru zlewni w rozpatrywanym czasie do ilości wody jaka w tym samym czasie spadła w postaci opadów atmosferycznych na obszar zlewni.
Określa się go dla okresu wieloletniego, dla poszczególnych lat, półroczy oraz miesięcy. jest to wielkość niemianowana, ale można ją również wyrazić w procentach wysokości opadu:
α= H/P
Przykład: w dorzeczu Wisły przy średnim wskaźniku odpływu w roku hydrologicznym 158,1 mm, normalnym opadzie rocznym 620 mm współczynnik odpływu wynosi 158,1:620 = 0,255 = 25,5%
Jest to równocześnie stosunek odpływu do całej objętości wody opadowej lub roztopowej, spadłej w zlewni w danym okresie.

</doc>
<doc id="602814" url="https://pl.wikipedia.org/wiki?curid=602814" title="Ostroga regulacyjna">
Ostroga regulacyjna

Ostroga regulacyjna – budowla na brzegu rzeki odpychająca nurt rzeki w celu ochrony brzegu przed podmywaniem oraz zwężenia koryta rzeki dla celów żeglugowych. Ostrogi buduje się z kamienia, betonu lub faszyny. Ostroga jest jednym z rodzajów tam – tamą poprzeczną.
W Polsce największą liczbę tego typu budowli można zaobserwować na Odrze, gdzie w całym biegu rzeki jest ich ok. 10 000.
Mechanizm działania.
Rzeka, wraz z wodą, transportuje materiał taki jak kamienie, żwir, piasek. Transport materiałów różnej frakcji uzależniony jest od prędkości wody w korycie - im szybciej płynie woda, tym grubszy materiał transportuje. W przypadku zmniejszenia prędkości wody, materiał danej frakcji jest deponowany.
Prędkość wody w rzece wydatnie spada (często do zera) za przeszkodami takimi jak ostrogi brzegowe. W ten sposób wymuszane jest deponowanie transportowanych osadów (najczęściej piasku) za ostrogą. W środku nurtu rzeki uregulowanej ostrogami prędkość wody wzrasta, co uniemożliwia depozycję osadów, a prowadzi do erozji wgłębnej. Koryto rzeki wypłyca się więc za ostrogami (przy brzegach), a pogłębia w środku nurtu.
Wraz z upływem czasu materiał zdeponowany za ostrogami ulega stabilizacji, zarastaniu i lądowieniu, stając się ostatecznie brzegiem rzeki. Koryto zostaje nawet kilkukrotnie zawężone oraz znacząco pogłębione w środku nurtu. 
Cel budowy ostróg regulacyjnych.
Można wyróżnić 3 podstawowe cele budowy ostróg:
Trwałość ostróg.
W zależności od materiałów, technologii i umiejscowienia trwałość ostróg waha się od kilku lat do dziesięcioleci. Ostrogi, które istnieją wystarczająco długo, są remontowane, zostają zasypane osadami niesionymi przez rzekę i porośnięte lasem. W wielu przypadkach rzeki niszczą jednak ostrogi, zwłaszcza podczas wezbrań i podczas zlodzenia koryta - kry łatwo uszkadzają tego typu budowle.
Negatywne skutki regulacji rzek ostrogami.
Regulacja rzeki ostrogami przyczynia się generalnie do zwiększenia prędkości wody. Prowadzi to do wzrostu zagrożenia powodziowego przez wzrost koncentracji fal powodziowych czyli zwiększenie ich wysokości przy krótszym czasie trwania. Rzeka uregulowana, o zawężonym korycie w znaczącym stopniu traci możliwości samooczyszczania na skutek stabilizacji osadów i braku śródkorytowych, dynamicznych łach zamieszkiwanych przez psammon. W związku z brakiem piaszczystych wysp (łach, odsypisk, ławic) w korycie, następuje wymieranie populacji ptaków takich jak rybitwa białoczelna, rybitwa rzeczna, ostrygojad, sieweczka obrożna, sieweczka rzeczna, śmieszka, mewa siwa . 
Do negatywnych skutków należy dodać także zanik naturalnego krajobrazu wielokorytowych i wielonurtowych, szerokich rzek roztokowych.

</doc>
<doc id="602815" url="https://pl.wikipedia.org/wiki?curid=602815" title="Tupelo (Missisipi)">
Tupelo (Missisipi)

Tupelo − miasto w Stanach Zjednoczonych, siedziba hrabstwa Lee w stanie Missisipi. Około 34,2 tys. mieszkańców (2000). Znane głównie jako miejsce urodzenia króla rock'n'roll'a Elvisa Presleya i Alexa Carringtona. Burmistrzem miasta jest Jason Shelton. 
Tupelo było pierwszym miastem, które uzyskało elektryczną sieć energetyczną w części programu Prezydenta Franklina D. Roosevelta w ramach budowy kompleksu Tennessee Valley w czasie Wielkiego Kryzysu.
Z Tupelo pochodzi Tan White, amerykańska koszykarka.

</doc>
<doc id="602817" url="https://pl.wikipedia.org/wiki?curid=602817" title="Pororoka">
Pororoka

Pororoka – fala wezbrania posuwająca się od ujścia rzeki w górę jej biegu, wywołana przypływem morskim.

</doc>
<doc id="602824" url="https://pl.wikipedia.org/wiki?curid=602824" title="Atomowe zabawki">
Atomowe zabawki

Atomowe zabawki – studyjny album polskiego zespołu punkrockowego Farben Lehre, wydany w maju 2001 przez wytwórnię Music Net England (UK), uważany za jeden z najlepszych albumów tego zespołu. Dodatkowo wydawnictwo zawiera trzy starsze piosenki zespołu, pochodzące z płyty "Bez pokory" oraz cover piosenki „Pożar w Kwaśniewicach” z repertuaru zespołu Niebiesko-Czarni.
Realizacja dźwięku: Krzysztof Maszota, Andrzej Puczyński, Bogdan Kuźmiński. Projekt okładki: Iwona Motylewska i Wojciech Wojda. Foto: Piotr Hejke; Gabriel Bugajny. Produkcja: MKM &amp; Farben Lehre 2001.
Płyta w 2005 roku doczekała się reedycji wydanej przez wytwórnię Lou &amp; Rocked Boys.

</doc>
<doc id="602825" url="https://pl.wikipedia.org/wiki?curid=602825" title="Kara główna">
Kara główna



</doc>
<doc id="602827" url="https://pl.wikipedia.org/wiki?curid=602827" title="Farbenheit">
Farbenheit

Farbenheit – studyjny album polskiego zespołu punkrockowego Farben Lehre, wydany we wrześniu 2005 przez wytwórnię Rockers Publishing. Dodatkowo wydawnictwo zawiera dwa teledyski do utworów pochodzących z wcześniejszych płyt: "Nowe helikoptery" i "Pozytywka" oraz zapis wideo czterech piosenek pochodzących z koncertu, jaki zespół dał 20 listopada 2004 w Krakowie.

</doc>
<doc id="602830" url="https://pl.wikipedia.org/wiki?curid=602830" title="Prokuratura Generalna">
Prokuratura Generalna

Prokuratura Generalna – w latach 1950–1967 najwyższa w hierarchii cywilnego pionu prokuratury jednostka organizacyjna w Polsce. 
W latach 1967–1990 i od 31 marca 2010 do 3 marca 2016 najwyższa jednostka organizacyjna całej prokuratury w Polsce.
Od 31 marca 2010 do 3 marca 2016 Prokuraturą Generalną kierował prokurator generalny Andrzej Seremet powołany 5 marca 2010 przez prezydenta RP Lecha Kaczyńskiego. W 2016 została utworzona Prokuratura Krajowa, zastąpiła ona Prokuraturę Generalną.

</doc>
<doc id="602831" url="https://pl.wikipedia.org/wiki?curid=602831" title="Struwit">
Struwit

Struwit lub też guanit (fosforan magnezowo-amonowy) – mineralny, nieorganiczny związek chemiczny, opisany po raz pierwszy w 1845 roku.
Charakterystyka.
Właściwości.
Tworzy kryształy rombowe, krótkosłupowe, klinowe, grubotabliczkowe i wrosłe o szklistym połysku i brunatnej barwie. Łatwo ulega wietrzeniu, przechodząc w biały proszek.
Ciepło właściwe struwitu wynosi 1,65-1,7.
Występowanie.
Występuje w młodych osadach o dużym udziale substancji organicznych, w złożach guana, kościach kopalnych, zwłaszcza zębach mamutów, kopalniach nawozów, kanałach, w szlamie z licznymi szczątkami organicznymi. Powstaje także w organizmach ludzkich, tworząc jeden z rodzajów złogów (kamieni) moczowych tzn. "kamica moczowa struwitowa".
Miejsca występowania: Niemcy – okolice Hamburga, Dania – Limfiord, Australia – Wiktoria (jaskinie Skipton koło Ballarat), RPA – Kraj Przylądkowy, Wyspa Reunion (Ocean Indyjski).

</doc>
<doc id="602833" url="https://pl.wikipedia.org/wiki?curid=602833" title="Wenflon">
Wenflon



</doc>
<doc id="602835" url="https://pl.wikipedia.org/wiki?curid=602835" title="Lista amerykańskich senatorów ze stanu Alaska">
Lista amerykańskich senatorów ze stanu Alaska

Lista osób wybranych i zasiadających w Senacie Stanów Zjednoczonych ze stanu Alaska (przyjętego do Unii jako 49. stan 3 stycznia 1959).
Klasa 2 (ostatnie wybory w 2020).
Ostatnie wybory senatorów Stanów Zjednoczonych 2. klasy na Alasce miały miejsce 3 listopada 2020, a następne są planowane na listopad 2026. Obecnie senatorem 2. klasy z Alaski jest republikanin Dan Sullivan.
Klasa 3 (ostatnie wybory w 2016).
Ostatnie wybory senatorów Stanów Zjednoczonych 3. klasy na Alasce miały miejsce 8 listopada 2016, a następne są planowane na 8 listopada 2022. Obecnie senatorem 3. klasy z Alaski jest republikanka, Lisa Murkowski.

</doc>
<doc id="602836" url="https://pl.wikipedia.org/wiki?curid=602836" title="Chalkantyt">
Chalkantyt

Chalkantyt (gr. "chalkos" - miedź, "anthos" - kwiat; "kwiat miedzi") – minerał z gromady siarczanów. Jest powszechnie spotykany w większości kopalń siarczkowych rud miedzi. 
Charakterystyka.
Właściwości.
Tworzy zazwyczaj skupienia ziarniste, włókniste, naskorupienia, naloty i nacieki o promienistej budowie. Jest bardzo kruchy i przezroczysty. Bardzo łatwo rozpuszcza się w wodzie.
Występowanie.
Jest minerałem wtórnym w strefie utleniania kruszców miedzi. Może też tworzyć się jako ewaporat w klimacie suchym i gorącym z wód słonych jezior. 
Miejsca występowania:

</doc>
<doc id="602837" url="https://pl.wikipedia.org/wiki?curid=602837" title="Lista amerykańskich senatorów ze stanu Arizona">
Lista amerykańskich senatorów ze stanu Arizona

Arizona dołączyła do Unii 14 lutego 1912. Posiada prawo do mandatów senatorskich 1. i 3. klasy.

</doc>
<doc id="602839" url="https://pl.wikipedia.org/wiki?curid=602839" title="Jan Herburt (Arłamowski)">
Jan Herburt (Arłamowski)

Jan Herburt Arłamowski (ur. 1470, zm. 1508) – poseł województwa ruskiego na sejm radomski 1505 roku.
Poślubił w 1497 Annę Fredro. Następnie żonaty z Zuzanną Bal.
Pod koniec XV wieku nadał przywilej lokacyjny wsi Arłamów na prawie wołoskim. Jego następcy, osiedli we wsi, przyjęli od nazwy osady nazwisko Arłamowscy. W 1519 roku przeprowadzono oddzielenie majątku Herburta w Arłamowie od dóbr królewskich.

</doc>
<doc id="602840" url="https://pl.wikipedia.org/wiki?curid=602840" title="Gubernatorzy generalni Tuvalu">
Gubernatorzy generalni Tuvalu

Generalny gubernator Tuvalu – reprezentant króla Karola III, formalnej głowy państwa. Zakres jego uprawnień jest w praktyce stosunkowo niewielki, większość władzy skupia się bowiem w rękach premiera państwa.

</doc>
<doc id="602841" url="https://pl.wikipedia.org/wiki?curid=602841" title="Emil Sajfutdinov">
Emil Sajfutdinov



</doc>
<doc id="602843" url="https://pl.wikipedia.org/wiki?curid=602843" title="Herb województwa ruskiego">
Herb województwa ruskiego

Herbem województwa ruskiego od XIV wieku do roku 1772 był w polu błękitnym złoty lew wspinający się przednimi łapami na skałę.
Symbolika herbu jest obecnie dyskutowana. Wg niektórych hipotez może nawiązywać do celtyckiego plemienia "Anart fracti" (sprzymierzeńcy Anartów) osiadłego w górach, które nigdy nie poddało się dominacji Imperium Rzymskiego. Wg innych może mieć związek z tym, że 13 kwietnia 1377 roku Eryk z Winsen mianowany został przez papieża Grzegorza XI biskupem przemyskim. Nominacja niemieckiego franciszkanina związana była z dużym udziałem tego zakonu, zdominowanego przez Niemców, w organizacji administracji tworzonej wówczas metropolii halickiej. Jej powstanie wspierał Kazimierz III Wielki, a później Ludwik Andegaweński dążący do utworzenia na Rusi Halickiej odrębnej jednostki terytorialnej rządzonej przez Andegawenów.

</doc>
<doc id="602845" url="https://pl.wikipedia.org/wiki?curid=602845" title="Fiatau Penitala Teo">
Fiatau Penitala Teo

Sir Fiatau Penitala Teo (ur. 23 lipca 1911 na atolu Funafuti, zm. 25 listopada 1998 tamże) – tuwalski polityk, pierwszy gubernator generalny tego kraju. Swą funkcję pełnił od 1 października 1978 do 1 marca 1986 roku.
Urodził się na atolu Funafuti (według niektórych źródeł na Vaitupu) jako syn Valiego Teo. Uczył się w lokalnych szkołach. W latach 1930–1932 pełnił funkcję nauczyciela (lub zastępcy nauczyciela), zaś w latach 1932–1937 był urzędnikiem i tłumaczem w administracji kolonialnej atolu Funafuti. Pracował później na stanowiskach administracyjnych na Banabie (1937–1942), Tarawie (1943–1944) i na Wyspach Lagunowych (późniejsze Tuvalu) (1944–1958). W latach 1944–1945 odbył służbę wojskową, podczas której został awansowany do stopnia podporucznika. Od 1959 był jednym z wyższych urzędników na Wyspach Lagunowych. Został później pierwszym gubernatorem generalnym niepodległego Tuvalu (gubernator to reprezentant monarchy brytyjskiego w kraju); był nim przez niecałe 8 lat (1978–1986).
Odznaczony Orderem św. Michała i św. Jerzego, Królewskim Królewskim Orderem Wiktoriańskim, Orderem Imperium Brytyjskiego oraz Orderem za Służbę Imperium.

</doc>
<doc id="602846" url="https://pl.wikipedia.org/wiki?curid=602846" title="Tulaga Manuella">
Tulaga Manuella

Sir Tulaga Manuella (ur. 26 sierpnia 1936) – polityk Tuvalu, gubernator generalny Tuvalu od 21 czerwca 1994 aż do 26 czerwca 1998 roku.
W 1996 królowa Elżbieta II nadała mu tytuł szlachecki.

</doc>
<doc id="602847" url="https://pl.wikipedia.org/wiki?curid=602847" title="Tupua Leupena">
Tupua Leupena

Sir Tupua Leupena (ur. 2 czerwca 1922, zm. 24 listopada 1996) – polityk z Tuvalu, drugi gubernator generalny – reprezentant królowej Elżbiety II od czasu uzyskania przez kraj niepodległości. Urząd swój pełnił od 1 marca 1986 do 1 października 1990 roku.

</doc>
<doc id="602848" url="https://pl.wikipedia.org/wiki?curid=602848" title="Tomu Sione">
Tomu Sione

Tomu Malaefone Sione (ur. 17 listopada 1941 na Niutao, zm. kwiecień 2016) – polityk z Tuvalu, gubernator generalny, reprezentant królowej Elżbiety II. Urząd swój pełnił od 1993 do 1994. Zasiadał w parlamencie tego kraju, od 1998 do 2002 był jego przewodniczącym.
W 2000 odznaczony przez królową Elżbietę II Orderem św. Michała i św. Jerzego

</doc>
<doc id="602851" url="https://pl.wikipedia.org/wiki?curid=602851" title="Filoimea Telito">
Filoimea Telito

 Sir Filoimea Telito (ur. 19 marca 1945, zm. 11 lipca 2011) – polityk Tuvalu, były gubernator generalny Tuvalu. Funkcję tę pełnił od 15 kwietnia 2005 do 19 marca 2010.
We wcześniejszym okresie pełnił m.in. funkcję dyrektora szkoły, był również pastorem kościoła anglikańskiego.
W 1996 roku Telito został uhonorowany za zasługi dla edukacji i społeczności Tuvalu Orderem Imperium Brytyjskiego (MBE).
Jego żoną była Pepapeti Telito.
Zmarł na atak serca 11 lipca 2011 roku.

</doc>
<doc id="602853" url="https://pl.wikipedia.org/wiki?curid=602853" title="Apisai Ielemia">
Apisai Ielemia

Apisai Ielemia (ur. 19 sierpnia 1955 w Vaitupu, zm. 19 listopada 2018 na Funafuti) – tuvalski polityk, od 14 sierpnia 2006 do 29 września 2010 premier i minister spraw zagranicznych Tuvalu. Pochodzi z wyspy Vaitupu.
29 czerwca 2016 roku został skazany na 12 miesięcy więzienia za przyjęcie w 2009 roku łapówki w wysokości 15 tys. dolarów. Pieniądze zdeponował na prywatnym koncie w Narodowym Banku Tuvalu. Ielemia przyznał się do zarzucanych mu czynów, tłumacząc jednak, że pieniądze wykorzystał dla dobra innych.

</doc>
<doc id="602854" url="https://pl.wikipedia.org/wiki?curid=602854" title="Baldachogrono">
Baldachogrono

Baldachogrono (łac. "corymbus") – rodzaj kwiatostanu, w którym szypułki poszczególnych kwiatów wyrastają na różnej wysokości na pędzie głównym i dorastają mniej więcej do tej samej wysokości. Zbliżony budową do niego jest podbaldach.
Baldachogrono należy do grupy kwiatostanów groniastych prostych. Występuje np. u jarzębiny, dziurawca zwyczajnego. Czasami zamiast pojedynczych kwiatów na szypułkach baldachogrona mogą występować inne kwiatostany, np. koszyczki. Powstaje wówczas kwiatostan złożony (np. u krwawnika pospolitego).

</doc>
<doc id="602855" url="https://pl.wikipedia.org/wiki?curid=602855" title="Somali">
Somali

Somali (somalijski: Dawlada Deegaanka Soomaalida Itoobiya, arabski: الدولة الاثيوبية المنطقة الصومالية) – region administracyjny we wschodniej Etiopii, obejmujący terytorium zamieszkane przez Somalijczyków (tzw. Ogaden). Region graniczy z Dżibuti na północy, Kenią na południu, Somalią na wschodzie i południu oraz z regionem Oromia na zachodzie. Stolicą regionu jest Dżidżiga.
Region liczy 4 329 000 mieszkańców (2005 r.) i zajmuje powierzchnię 250 000 km².
Głównym zajęciem ludności jest pasterstwo. Na niewielką skalę uprawia się także: kukurydzę i sorgo. Zajęcie ludności daje też handel.
W regionie Somali przeważa teren równinny. Temperatura sięga tutaj od 32 do 40 °C, średnia opadów wynosi od 300 do 500 mm.
Historia regionu.
Region Somali został utworzone w wyniku reformy administracyjnej w 1995 i objął większą część dawnej prowincji Hararghe.
Ludność regionu nadal dąży do połączenia z Somalią. W 2007 doszło do konfrontacji pomiędzy wojskami rządowymi a Narodowym Frontem Wyzwolenia Ogadenu (ONLF). Reakcja armii etiopskiej była spowodowana atakiem bojówkarzy ONLF w kwietniu 2007, podczas którego zabili oni 7 chińskich i 65 etiopskich pracowników chińskiego pola naftowego. Etiopia została oskarżona przez organizacje międzynarodowe (m.in. Human Rights Watch) o łamanie praw człowieka i liczne nadużycia podczas działań antyterrorystycznych. Premier Meles Zenawi zaprzeczył jakoby takie wydarzenia miały miejsce.

</doc>
<doc id="602856" url="https://pl.wikipedia.org/wiki?curid=602856" title="Władimir Jermołajew">
Władimir Jermołajew

 
Władimir Grigoriewicz Jermołajew (ros. "Владимир Григориевич Ермолаев") (ur. 22 sierpnia 1909 - zm. 31 grudnia 1944). Rosyjski konstruktor lotniczy. Ukończył studia na uniwersytecie moskiewskim w 1931 roku.
Był głównym inżynierem w zespole Roberto Bartini przy projektowaniu samolotu Stal-7. Po aresztowaniu Bartiniego w 1939 został szefem biura konstrukcyjnego, które projektowało w oparciu o konstrukcję Bartiniego samoloty bombowe (np. Jermołajew JER-2).
Zmarł w 1944 na tyfus. Jego biuro konstrukcyjne przejął Pawieł Suchoj.

</doc>
<doc id="602857" url="https://pl.wikipedia.org/wiki?curid=602857" title="Główka">
Główka

3 miejscowości w Polsce:

</doc>
<doc id="602859" url="https://pl.wikipedia.org/wiki?curid=602859" title="Jermołajew JER-2">
Jermołajew JER-2



</doc>
<doc id="602860" url="https://pl.wikipedia.org/wiki?curid=602860" title="DB-240">
DB-240



</doc>
<doc id="602861" url="https://pl.wikipedia.org/wiki?curid=602861" title="Hrabia Russell">
Hrabia Russell

Earl Russell, of Kingston Russell in the County of Dorset – arystokratyczny, dziedziczny tytuł w Wielkiej Brytanii, odpowiadający godności hrabiego. Następcom hrabiów Russell nieodłącznie przysługuje też tytuł Viscount Amberley (wicehrabiego Amberley), będący jednocześnie tytułem grzecznościowym najstarszego syna hrabiego.
Pierwszą osobą noszącą ten tytuł był John Russell, który w latach 1846–1852 oraz 1865–1866 pełnił urząd premiera Wielkiej Brytanii. Do godności hrabiego wyniosła go w 1861 r. królowa Wiktoria Hanowerska. Najsławniejszym hrabią Russell był Bertrand Russell, filozof, matematyk i działacz społeczny. Był on laureatem Literackiej Nagrody Nobla w roku 1950.

</doc>
<doc id="602862" url="https://pl.wikipedia.org/wiki?curid=602862" title="Bez lilak">
Bez lilak



</doc>
<doc id="602863" url="https://pl.wikipedia.org/wiki?curid=602863" title="Kwiat języczkowaty">
Kwiat języczkowaty



</doc>
<doc id="602864" url="https://pl.wikipedia.org/wiki?curid=602864" title="ICOMOS">
ICOMOS



</doc>
<doc id="602865" url="https://pl.wikipedia.org/wiki?curid=602865" title="Latarnia Morska Kołobrzeg">
Latarnia Morska Kołobrzeg

Latarnia Morska Kołobrzeg – latarnia morska na polskim wybrzeżu Bałtyku, nad Zatoką Pomorską położona w mieście Kołobrzeg, w województwie zachodniopomorskim.
Latarnia znajduje się pomiędzy Latarnią Morską Niechorze (ok. 34 km na zachód), a Latarnią Morską Gąski (około 22 km na wschód).
Informacje ogólne.
Latarnia jest administrowana przez Urząd Morski w Szczecinie (przed 1 kwietnia 2020 roku przez Urząd Morski w Słupsku) i jest udostępniona do zwiedzania.
Historia.
Po raz pierwszy światło zapalane dla celów nawigacyjnych pojawiło się w Kołobrzegu w 1666 roku. Wykorzystywano do tego celu wieżyczkę budynku zarządu portu. Światło to było zapalane tylko okazjonalnie w czasie zawijania statków do portu. W późniejszym czasie światło zapalano na falochronie.
W II połowie XIX wieku do wskazywania statkom drogi wykorzystywano, zasilaną olejem, lampę z soczewką Fresnela umieszczoną na wysokości około 8 m n.p.m. o zasięgu około 6 NM.
W 1899 roku wybudowano w technice ryglowej nowy budynek przeznaczony na stację pilotów, z wysoką na 25 m wieżą, wykorzystywaną jako latarnia morska. Zasięg tej latarni wynosił 8 Mm, a źródło światła znajdowało się na wysokości 14 m n.p.m.
W 1909 roku lekki budynek ryglowy zastąpiono solidniejszą budowlą z cegły. Zasięg latarni wzrósł do 12 Mm, a zasilane gazem światło żarowe znalazło się na wysokości 25 m n.p.m.
W 1945 roku latarnię wysadzili niemieccy saperzy, ponieważ stanowiła doskonały punkt orientacyjny dla polskich artylerzystów podczas walk o Kołobrzeg w marcu 1945.
Wkrótce po zakończeniu działań wojennych przystąpiono do budowy nowej latarni, którą ukończono najpóźniej w listopadzie 1945 roku. Wybudowano ją w nieco innym miejscu, wykorzystując fundamenty potężnych zabudowań fortecznych (poprzednia latarnia stała przed fortem, obecna stoi na jego głównej platformie) i stanowi jednocześnie pomnik zwycięstwa nad Niemcami, co sugeruje znajdująca się na niej tablica ze słowami: „Bohaterom poległym w walce z najeźdźcą hitlerowskim o wolność i niepodległość...”
W latach 1979–1981 dokonano kapitalnego remontu latarni, wymieniając między innymi laternę oraz schody na metalowe.
W 2005 roku stylizowany wizerunek latarni morskiej w Kołobrzegu znalazł się na rewersie monety okolicznościowej NBP o nominale 2 zł. W 2008 roku Urząd Miasta Kołobrzeg wydał monetę 7 Kołobrzeżanek, na której znalazł się stylizowany wizerunek latarni morskiej z dwoma konikami morskimi.
W 2009 roku Urząd Miasta Kołobrzeg sfinansował zainstalowanie podświetlenia szańca i latarni.
W 2022 roku z kołobrzeskiej latarni morskiej zdjęto płaskorzeźbę, przedstawiającą pepeszę i sztandar z sierpem i młotem. Latarnia ma zostać przekształcona w Pomnik Żołnierzy Polskich, poległych w walkach o Kołobrzeg w marcu 1945 roku.
Remont.
W roku 2001 Urząd Miasta Kołobrzeg, będący właścicielem obiektu, podjął decyzję o gruntownym remoncie latarni. Dotyczyło to wykonania prac remontowo-konserwatorskich na własny koszt. W ramach remontu zostały wykonane następujące prace:

</doc>
<doc id="602869" url="https://pl.wikipedia.org/wiki?curid=602869" title="BBC Radio 3 Awards for World Music">
BBC Radio 3 Awards for World Music

Radio 3 Awards for World Music – prestiżowe nagrody muzyczne przyznawane przez brytyjską stację radiową BBC Radio 3 najlepszym wykonawcom z kręgu world music, w latach 2002–2008.
Nagroda, stworzona przez Iana Andersona, była wręczana corocznie od 2002 roku, podczas specjalnej gali połączonej z koncertem, odbywającej się w BBC Proms. Rozdawane statuetki, „Planety” (ang. "The Planet" = "Planeta"), zostały zaprojektowane przez chorwacką rzeźbiarkę Anitę Sulimanovic w 2003 roku. Podziału na kategorie dokonywano ze względu na regiony świata. W każdej kategorii zwycięzcę, spośród czterech nominowanych, wybierało specjalnie powołane jury. Przyznawane były też nagrody publiczności i krytyków.
Wśród nagrodzonych i nominowanych artystów znajdują się m.in. Björk, Cesária Évora, Ibrahim Ferrer, Huun-Huur-Tu i Manu Chao.
Polski zespół folkowy Kapela ze Wsi Warszawa otrzymał BBC Radio 3 Award for World Music w 2004 roku w kategorii "Newcomer" ("Nowa Twarz"). Inny polski zespół, Kroke, grający muzykę klezmerską, w tym samym roku był nominowany w kategorii "Europa".
W marcu 2009 roku, decyzją BBC, zaprzestano przyznawania nagród.
Zwycięzcy w kategoriach.
Afryka
Azja/Pacyfik
Ameryki
Europa
Bliski Wschód i Afryka Północna
Newcomer
Culture Crossing
Club Global
Album Roku
Nagroda Publiczności
Nagroda Krytyków
Innowator

</doc>
<doc id="602870" url="https://pl.wikipedia.org/wiki?curid=602870" title="Georges Guynemer">
Georges Guynemer

Georges Marie Ludovic Jules Guynemer (ur. 24 grudnia 1894 w Paryżu, zm. 11 września 1917) – francuski pilot, jeden z czołowych francuskich asów myśliwskich okresu I wojny światowej. Odniósł 53 zwycięstwa powietrzne, nazywany „Asem Asów”, był bardzo popularny wśród żołnierzy i cywili.
Życiorys.
Od najmłodszych lat uchodził za słabego i chorowitego, dlatego początkowo odmówiono mu wstąpienia do armii. Wstąpił więc do francuskich sił lotniczych w listopadzie 1914 roku jako mechanik. Jednakże po szkoleniu lotniczym udało mu się zostać pilotem myśliwskim i w kwietniu 1915 otrzymał upragnioną licencję pilota. Jako jeden z pierwszych lotników otrzymał możliwość pilotowania myśliwca SPAD S.VII, którego nazywał Vieux Charles („Stary Karol”). Na tym samolocie odniósł 15 zwycięstw powietrznych. 8 lutego 1917 Guynemer jako pierwszy aliancki pilot zniszczył niemiecki bombowiec Gotha.
Najlepszym miesiącem na niebie dla francuskiego asa był maj 1917, kiedy osiągnął 7 zwycięstw powietrznych. 25 maja 1917 roku wsławił się zestrzeleniem 4 wrogich samolotów. Na skutek narzekań Guynemera dotyczących słabego uzbrojenia samolotów S.VII firma SPAD wypuściła krótką serię 300 samolotów SPAD S.XIICa1 uzbrojonych w działko Puteaux kal. 37 mm, strzelające przez wydrążony wał śmigła. Na SPAD-zie z działkiem Guynemer zestrzelił 4 samoloty (René Fonck aż 11!). 11 września 1917 wyruszając na kolejną misję bojową, był widziany po raz ostatni w okolicach Langemark-Poelkapelle nad terytorium Belgii. Z misji tej nie powrócił nigdy. Ciało Guynemera nigdy nie zostało odnalezione. Do jego zestrzelenia przyznawał się niemiecki pilot Kurt Wissemann z jednostki Jasta 3.
W 2005 r. Marco Fernandez-Sommerau ustalił, że Guynemera zestrzelił obserwator niemieckiego samolotu rozpoznawczego Rumpler C.IV, Ltn. Max Psaar (załoga Flg. Georga Seiberta) z eskadry FA(A)224w (zostali oni zestrzeleni później w tym samym locie).
Odbył ponad 600 lotów powietrznych, zestrzelił 53 wrogie samoloty, sam 8 razy był zestrzelony. Uchodził za wyśmienitego pilota i doskonałego strzelca. W odróżnieniu od zarozumiałego René Foncka skromny Georges Guynemer był uwielbiany przez francuską opinię publiczną, która szybko ochrzciła go mianem „Asa Asów”.
W 1923 w Poelkapelle został wzniesiony pomnik ku czci kpt. Georges’a Guynemer’a.

</doc>
<doc id="602873" url="https://pl.wikipedia.org/wiki?curid=602873" title="Latarnia Morska Kikut">
Latarnia Morska Kikut

Latarnia Morska Kikut – latarnia morska nad Zatoką Pomorską, na polskim wybrzeżu, położona w gminie Międzyzdroje, powiecie kamieńskim, województwie zachodniopomorskim, na wyspie Wolin, w Wolińskim Parku Narodowym, na wzniesieniu Kikut, na południowy zachód od wzniesienia Strażnica.
Latarnia znajduje się pomiędzy Latarnią Morską Świnoujście (około 28 km na zachód), a Latarnią Morską Niechorze (około 30 km na wschód), nieopodal wsi letniskowej Wisełka.
Informacje ogólne.
Latarnia jest administrowana przez Urząd Morski w Szczecinie i nie jest udostępniona do zwiedzania.
Latarnia jest w pełni zautomatyzowana bez stałej obsługi, a w spisach świateł nawigacyjnych jest opisana jako niedozorowana.
Znajduje się tu jedna z jedenastu stacji brzegowych na polskim wybrzeżu systemu AIS-PL projektu HELCOM, który umożliwia automatyczne monitorowanie ruchu statków w strefie przybrzeżnej. Antena stacji w Kikucie ma wysokość 95 m.
Dane techniczne.
Wyposażona w AIS MMSI 2614800
Historia.
W latach 60. XX wieku rozwój zespołu portowego Szczecin-Świnoujście, przyczynił się do powstania problemu dokładnego określenia pozycji na torze podejściowym do portu dla coraz większych statków zawijających do Świnoujścia. Zaproponowano więc aby w latarnię morską zmienić wieżę widokową na wzniesieniu Strażnica (73,9 m n.p.m.), niedaleko miejscowości Wisełka, na terenie Wolińskiego Parku Narodowego. Projekt adaptacji powstał w Biurze Projektantów Budownictwa Morskiego w Gdańsku. Okrągłą wieżę zbudowaną z kamieni polnych o wysokości 10,2 m podwyższono za pomocą cegieł o 2,6 m. Na tym postawiono pomalowaną na biało laternę. Latarnia uruchomiona została 10 lutego 1962 roku.
W laternie zamontowano sprowadzone ze Szwecji urządzenia optyczne. Początkowo w kabinie optycznej znajdowała się latarnia elektryczno-gazowa z 1000 W żarówką. Jako rezerwowe źródło światła służyło oświetlenie pochodzące z czterech umieszczonych w przyziemiu latarni butli acetylenowych połączonych przewodami gazowymi z latarnią. Po dwudziestu latach instalację gazową zlikwidowano na rzecz instalacji elektrycznej ze zmieniaczem na dwóch żarówkach. Od 1994 w laternie zamontowane jest urządzenie składające się z cylindrycznej soczewki o średnicy 500 mm, wewnątrz której umieszczono sześciopozycyjny zmieniacz z żarówkami halogenowymi o mocy 75 W każda. Zmieniacz działa w ten sposób, że obracając się automatycznie wprowadza do optyki nową żarówkę, gdy któraś z żarówek się przepali. W razie awarii działa w latarni automatycznie ładowana bateria akumulatorów, dzięki czemu latarnia nie wymaga stałej obsługi na miejscu. Latarnia Kikut jest jedyną w Polsce latarnią bezobsługową.

</doc>
<doc id="602874" url="https://pl.wikipedia.org/wiki?curid=602874" title="Kotka (botanika)">
Kotka (botanika)

Kotka, bazia (łac. "amentum", ang. "catkin") – odmiana kłosa lub grona, typ kwiatostanu, w którym pojedyncze kwiaty osadzone są na osi pędu bez szypułek lub z krótkimi szypułkami. Od kłosa i grona różni się tym, że po spełnieniu swojej roli odpada w całości. Kotki mają przeważnie wiotką, zwieszająca się oś główną.
Kotka należy do grupy kwiatostanów otwartych, bez pączka szczytowego, czyli teoretycznie o nieograniczonym wzroście. Kwiaty zaczynają się rozwijać od nasady głównej osi, stopniowo w kierunku wierzchołka kotki. Najstarsze kwiaty znajdują się więc u nasady kotki. Należy też do grupy kwiatostanów groniastych, czyli kwiatostanów posiadających jedną główną oś.
Kotki występują np. u wierzby, leszczyny. Występujące u podstawy każdego kwiatka w kotce listki to przysadki, u podstawy całej kotki – podsadki. Ich występowanie, kształt, kolor, morfologia ma znaczenie przy oznaczaniu np. licznych gatunków wierzb, podobne, jak wielkość i morfologia samej kotki.

</doc>
<doc id="602875" url="https://pl.wikipedia.org/wiki?curid=602875" title="Kotka">
Kotka



</doc>
<doc id="602878" url="https://pl.wikipedia.org/wiki?curid=602878" title="Marat (Puy-de-Dôme)">
Marat (Puy-de-Dôme)

Marat – miejscowość i gmina we Francji, w regionie Owernia-Rodan-Alpy, w departamencie Puy-de-Dôme.
Według danych na rok 1990 gminę zamieszkiwały 932 osoby, a gęstość zaludnienia wynosiła 31 osób/km² (wśród 1310 gmin Owernii Marat plasuje się na 245. miejscu pod względem liczby ludności, natomiast pod względem powierzchni na miejscu 216.).

</doc>
<doc id="602881" url="https://pl.wikipedia.org/wiki?curid=602881" title="Latarnia Morska Świnoujście">
Latarnia Morska Świnoujście

Latarnia Morska Świnoujście – najwyższa na polskim wybrzeżu Morza Bałtyckiego i w całym jego basenie, jedna z najwyższych latarń morskich na świecie. Jest najwyższa w świecie z latarń wybudowanych z cegły, na jej szczyt prowadzi dokładnie 308 schodów; położona jest w dzielnicy Warszów miasta Świnoujście (województwo zachodniopomorskie).
Latarnia znajduje się pomiędzy Latarnią Morską Peenemünde w Niemczech (około 38 km na zachód), a Latarnią Morską Kikut (około 28 km na wschód).
Informacje ogólne.
Latarnia jest administrowana przez Urząd Morski w Szczecinie i jest udostępniona do zwiedzania.
Cały obiekt latarni składa się z trzech części. Wieża latarni jest zbudowana z ceramicznej cegły. Od strony północnej i południowej przylegają do niej dwukondygnacyjne budynki z czerwonej cegły, w których mieszczą się urządzenia radiolatarni oraz pomieszczenia dla obsługi. Kiedyś w budynkach mieszkali latarnicy z rodzinami, dbając o to, aby latarnia nigdy nie zgasła. W laternie jako źródło światła zainstalowano aparat Fresnela I klasy.
Dane techniczne.
przerywane, sektorowe światło czerwone: w namiarze 029 – 057°, białe: 057° – 280°
Zmieniacz dwupozycyjny, zawiera dwie nowe żarówki, każda po 1000 W. Świeci tylko jedna z nich a po przepaleniu automatycznie wymieniana jest na drugą, przedtem były żarówki o mocy 4200 W.
Wyposażona w AIS MMSI 2610800
Historia.
W XVII wieku nie istniała w Świnoujściu jeszcze żadna latarnia, ale jej funkcję pełniło ognisko o dużych rozmiarach palone na wzniesieniu w Chorzelinie. Pierwsza latarnia morska w Świnoujściu powstała w 1805 roku. Stała na głowicy falochronu i zbudowana była z desek i luster. W 1828 roku została w jej miejscu postawiona nowa, tym razem stalowa.
Budowę obecnej latarni rozpoczęto w 1854 roku i trwała niecałe trzy lata. Uruchomiono ją 1 grudnia 1857 roku. W owych czasach była godnym podziwu osiągnięciem budowlanym. Do 1902 roku wieża latarni od dolnej galerii aż do galerii górnej, miała kształt ośmioboku zwężającego się ku górze i zbudowana była z żółtej licowanej cegły. Grubość ścian wynosiła 1,7 metra nad galerią dolną do 1,3 metra przy galerii górnej. Do 1945 roku była to najwyższa latarnia morska na terytorium Niemiec.
Ze względu na trudne warunki nawigacyjne na Odrze, na południe od Świnoujścia, latarnia oprócz światła białego emituje także światło czerwone.
Ciężkie warunki atmosferyczne, jakie panują w Świnoujściu spowodowały znaczne ubytki cegły, w związku z czym w latach 1902–1903 przeprowadzono kapitalny remont wieży. Ponieważ okazało się, że najbardziej zniszczone były cegły na krawędziach, postanowiono zmienić kształt wieży z ośmiokątnego na okrągły. Wokół wieży zbudowano na jej całej wysokości silne, drewniane rusztowanie i postępując od góry zdjęto całą okładzinę a następnie przystąpiono do murowania nowego płaszcza z cegły klinkierowej postępując odwrotnie tzn. od dołu do góry. W tej postaci latarnia przetrwała do dzisiaj.
W czasie II wojny światowej 12 marca 1945 roku podczas alianckiego bombardowania lotniczego wybuchające w jej pobliżu bomby spowodowały pęknięcia korpusu wieży. Dopiero po 14 latach, w 1959 roku kolumna została wzmocniona zastrzykami zespalającymi spękane mury.
Zapylenie atmosfery chemikaliami przeładowywanymi na statki w otaczającym porcie spowodowało, że okładzina kolumny wieży latarni uległa ponownie znacznemu zniszczeniu. Od listopada 1998 roku do wiosny 2000 roku przeprowadzono remont, który objął całą budowlę czyli wieżę z przyległymi do niej dwukondygnacyjnymi budynkami.
Latarnia została udostępniona do zwiedzania 5 sierpnia 2000 roku.
Od 1958 roku latarnia pełni rolę radiolatarni. Została wyłączona 10 listopada 1999 roku.
W 2013 roku była jedną z dwóch działających radiolatarni morskich na polskim wybrzeżu. Wyposażona w nadajnik radiolatarni – wysyłała sygnał rozpoznawczy S ( według alfabetu Morse’a)

</doc>
<doc id="602885" url="https://pl.wikipedia.org/wiki?curid=602885" title="Rejon białynicki">
Rejon białynicki

Rejon białynicki (biał. Бялыніцкі раён) – rejon we wschodniej Białorusi, w obwodzie mohylewskim. Leży na terenie dawnego powiatu mohilewskiego.

</doc>
<doc id="602886" url="https://pl.wikipedia.org/wiki?curid=602886" title="Veolia">
Veolia

Veolia (wcześniej "Veolia Environnement", "Vivendi Environnement") – międzynarodowa grupa działająca w sektorach wodno-ściekowym, energetycznym, gospodarki odpadami, a dawniej także transportu. W 2014 r. jej obrót wyniósł 23,8 mld € i zatrudniała 179 tys. pracowników na 5 kontynentach. Holding jest notowany na giełdzie w Paryżu.
Historia.
Początki spółki sięgają 1853 roku, kiedy to dekretem cesarskim została powołana spółka "Compagnie générale des eaux" (CGE), która zaopatrywała miasto Lyon w wodę.
Przez ponad 100 lat działalność "Compagnie générale des eaux" nie wykraczała poza gospodarkę wodną aż do 1976 r., kiedy to rozszerzyła swą aktywność na inne sektory, jak gospodarka odpadami, energetyka, transport oraz budownictwo.
W 1998 r. CGE zmieniła nazwę na Vivendi i od następnego roku rozpoczęła ograniczenie swej obecności do sektora mediów.
W 2000 roku utworzyła do prowadzenia działalności pozamedialnej spółkę "Vivendi Environnement". Przez okres 2000–2003 spółka działała pod nazwą Vivendi Environnement. Od 2003 r. nazywała się Veolia Environnement. Od 2005 roku wszystkie działalności grupy zostały objęte jedną marką Veolia.

</doc>
<doc id="602887" url="https://pl.wikipedia.org/wiki?curid=602887" title="Rejon bobrujski">
Rejon bobrujski

Rejon bobrujski (biał. Бабруйскі раён) – rejon w centralnej Białorusi, w obwodzie mohylewskim. Leży na terenie dawnego powiatu bobrujskiego.
Miejscowości rejonu: Hanczarouka,

</doc>
<doc id="602888" url="https://pl.wikipedia.org/wiki?curid=602888" title="Podział administracyjny Mauretanii">
Podział administracyjny Mauretanii

Mauretania podzielona jest na 12 regionów administracyjnych i 1 dystrykt stołeczny. Regiony dzielą się dalej na 44 departamenty. Departamenty noszą nazwy miast, będących ich stolicami. 
Lista regionów i departamentów.
1. Adrar, stolica: Atar
2. Al-Asaba, stolica: Kifa
3.Al-Barakina, stolica: Alak
4. Dachlat Nawazibu, stolica: Nawazibu
5. Kurkul, stolica: Kajhajdi
6. Ghidimagha, stolica: Silibabi (Hasi Walad Ali Babi)
7. Haud asz-Szarki, stolica: An-Nama
8. Haud al-Gharbi, stolica: Ujun al-Atrus
9. Insziri, stolica: Akdżawadżat
10. Nawakszut (miasto stołeczne)
11. Takant, stolica: Tidżikdża
12. Tiris Zammur, stolica: Zuwirat
13. At-Tarariza, stolica: Rosso

</doc>
<doc id="602890" url="https://pl.wikipedia.org/wiki?curid=602890" title="Rejon bychowski">
Rejon bychowski

Rejon bychowski (biał. Быхаўскі раён) – rejon we wschodniej Białorusi, w obwodzie mohylewskim, którego centrum administracyjnym jest miasto Bychów. Powstał 17 czerwca 1924 roku. Leży na terenie dawnego powiatu starobychowskiego.
Główną rzeką rejonu jest Dniepr, oraz jego dopływy: Cziernawka, Bobrowka, Triesna, Uchlast i Woroninka, Toszczica, Adamienka, Rdica, Łochwa, Druć.
Przez terytorium rejonu przebiega linia kolejowa Mohylew - Żłobin i drogi samochodowe Mohylew - Homel i Mohylew - Bobrujsk.
Zobacz też.
Powiat starobychowski

</doc>
<doc id="602892" url="https://pl.wikipedia.org/wiki?curid=602892" title="Godło Kirgiskiej SRR">
Godło Kirgiskiej SRR

Godło Kirgiskiej Socjalistycznej Republiki Radzieckiej w mniejszym stopniu niż godła innych republik wchodzących w skład ZSRR bazuje na godle ZSRR. Symbolizuje ono rolnictwo – dwa wieńce, lewy z gałązek bawełny, z otwartymi torebkami nasiennymi, prawy z kłosów pszenicy.
U ich zbiegu, w górnej części godła znajduje się pięcioramienna, czerwona gwiazda, symbolizująca zwycięstwo socjalizmu we wszystkich pięciu częściach Ziemi. 
Centralne miejsce zajmuje wizerunek gór, zajmujących znaczną większość powierzchni kraju, a nad nimi wschodzące słońce. Jest ono obecne na także na godle ZSRR i oznacza nadzieję na świetlaną przyszłość Kirgistanu. 
Na otaczających wieńce czerwonych (kolor ruch robotniczego) wstęgach znajduje się napis "Proletariusze wszystkich krajów, łączcie się!" w języku kirgiskim: Бардык өлдөрдүн пролетарлары, биринкиле! ("Bardıq öldördün proletarları, birinkile!") i rosyjskim: Пролетарии всех стран, соединяйтесь! ("Proletari wsiech srtan, sojedinajties'!").
U dołu znajduje się sierp i młot – symbol sojuszu robotniczo-chłopskiego, główny element godła ZSRR, a po jego bokach – częściowo skrócona nazwa republiki w języku kirgiskim: Кыргыз ССР ("Kyrgyz SSR")
Godło Kirgiskiej SRR w tej formie obowiązywało od 1948 r. Poprzednia wersja, uchwalona 23 marca 1937 r. nieznacznie różniła się od opisanej, gdyż nie zawierała czerwonej gwiazdy. Symbol ten obowiązywał do czasu uzyskania niepodległości przez Kirgistan. Jeszcze wcześniej, krótko w latach 1936–1937, było w użyciu godło przedstawiające pośrodku słup graniczny i jeźdźca na koniu (pogranicznika).

</doc>
<doc id="602893" url="https://pl.wikipedia.org/wiki?curid=602893" title="Short drink">
Short drink

Short drink – rodzaj przyrządzania i podawania koktajlu alkoholowego. Short drink ma objętość do 100 ml. Napoje tego typu są mocniejsze od long drinków gdyż składnikami są zazwyczaj mocne alkohole, a sporządza się je zazwyczaj bez składników rozcieńczających.
Składniki bezalkoholowe dodajemy w małych ilościach. Short drink serwuje się w kieliszku koktajlowym.
Czasami dodaje się żółtko (czego absolutnie nie robi się w przypadku long drinków), cytrynę lub cukier.

</doc>
<doc id="602894" url="https://pl.wikipedia.org/wiki?curid=602894" title="Rejon chocimski (Białoruś)">
Rejon chocimski (Białoruś)

Rejon chocimski (biał. Хоцімскі раён) - rejon we wschodniej Białorusi, w obwodzie mohylewskim. Leży na terenie dawnego powiatu klimowickiego oraz guberni smoleńskiej.

</doc>
<doc id="602897" url="https://pl.wikipedia.org/wiki?curid=602897" title="Rejon czauski">
Rejon czauski

Rejon czauski (biał. Чавускі раён) – rejon we wschodniej Białorusi, w obwodzie mohylewskim.
Leży na terenie dawnego powiatu czausowskiego.

</doc>
<doc id="602898" url="https://pl.wikipedia.org/wiki?curid=602898" title="Latarnia Morska Gąski">
Latarnia Morska Gąski

Latarnia Morska Gąski – latarnia morska na Wybrzeżu Słowińskim, nad Morzem Bałtyckim, położona w woj. zachodniopomorskim, powiecie koszalińskim, gminie Mielno, we wsi Gąski.
Latarnia znajduje się pomiędzy Latarnią Morską w Kołobrzegu (około 22 km na zachód) a Latarnią Morską w Darłowie (około 40 km na wschód).
Informacje ogólne.
Latarnia jest administrowana przez Urząd Morski w Szczecinie (przed 1 kwietnia 2020 roku przez Urząd Morski w Słupsku) i jest udostępniona do zwiedzania.
Latarnia Gąski jest uznawana za miejsce graniczne Zatoki Pomorskiej. Obszar morski na wschód od latarni należy do właściwego Basenu Bornholmskiego (Niecki Wschodniobornholmskiej), a na zachód do Zatoki Pomorskiej.
Zespół latarni morskiej, obejmujący latarnię, dom latarników, stodołę, budynek inwentarski, ogrodzenie oraz mur zostały wpisane do rejestru zabytków.
Znajduje się tu jedna z 11 stacji brzegowych na polskim wybrzeżu systemu AIS-PL projektu HELCOM, który umożliwia automatyczne monitorowanie ruchu statków w strefie przybrzeżnej. Antena stacji w Gąskach ma wysokość 50 m.
Dane techniczne.
Wyposażona w AIS MMSI 2614500
Historia.
Latarnię zbudowano w latach 1876–1878. Warty uwagi jest fakt, że materiały do jej budowy dowożono statkami i wyładowywano na specjalnie postawionym pomoście. Jest przykładem typowej trójczłonowej konstrukcji, której podstawą jest ośmiokąt o średnicy 11,3 metra, na nim opiera się okrągła wieża o grubych na 3,3 metra licowanych obustronnie ścianach. Pod kopułą w latarni umieszczono pierwotnie naftowy aparat Fresnela, który dawał białe światło naftowe o zasięgu 18 Mm. Latarnię obsługiwało dwóch latarników, którzy mieszkali w budynku położonym na południe od wieży. Według dokumentacji z roku 1927 w laternie zainstalowana została optyka zasilana energią elektryczną i urządzenie przesłonowe, regulowane mechanizmem zegarowym z wahadłem dla utrzymania charakterystyki światła. Ponownie uruchomiono ją po II wojnie światowej, w 1948 roku. Obecnie w laternie umieszczona jest soczewka pierścieniowo-bębnowa z 1500 W żarówką.
Turystyka.
Kompleks zabudowań latarni stanowi rzadko spotykaną całość o wysokich walorach historyczno-architektonicznych. Na terenie kompleksu umiejscowiły się punkty gastronomiczne, sprzedaży pamiątek oraz w niedalekiej odległości parking samochodowy, co przyczyniło się do określenia jej, jako „przyjazną dla turystów” i godną odwiedzin.
W pobliżu latarni znajduje się węzeł znakowanych szlaków turystycznych:
Szlaki piesze:
Szlaki rowerowe:
 EV10 Szlak Wokół Bałtyku
W filatelistyce.
Latarnia została przedstawiona na polskim znaczku pocztowym o numerze katalogowym 4092, wydanym przez Pocztę Polską w obiegu od 29 maja 2006 roku.

</doc>
<doc id="602901" url="https://pl.wikipedia.org/wiki?curid=602901" title="Solmizacja">
Solmizacja



</doc>
<doc id="602903" url="https://pl.wikipedia.org/wiki?curid=602903" title="Rejon czerykowski">
Rejon czerykowski

Rejon czerykowski () – rejon we wschodniej Białorusi, w obwodzie mohylewskim.
Leży na terenie dawnego powiatu czerykowskiego.

</doc>
<doc id="602905" url="https://pl.wikipedia.org/wiki?curid=602905" title="Rejon drybiński">
Rejon drybiński

Rejon drybiński (biał. Дрыбінскі раён) – rejon we wschodniej Białorusi, w obwodzie mohylewskim. Leży na terenie dawnego powiatu czausowskiego.

</doc>
<doc id="602908" url="https://pl.wikipedia.org/wiki?curid=602908" title="Rejon horecki">
Rejon horecki

Rejon horecki (biał. Горацкі раён) – rejon we wschodniej Białorusi, w obwodzie mohylewskim.
Na terenie rejonu znajdują się m.in. wsie Lenino, Łuki, Żaułaczouka i pole bitwy pod Lenino (12-13 października 1943). 
Leży na terenie dawnego powiatu horeckiego.

</doc>
<doc id="602913" url="https://pl.wikipedia.org/wiki?curid=602913" title="Rejon hłuski">
Rejon hłuski

Rejon hłuski (biał. Глускі раён) – rejon w centralnej Białorusi, w obwodzie mohylewskim. Jego dzisiejszy obszar był częścią dawnego województwa nowogródzkiego, na wschodnim krańcu powiatu nowogrodzkiego, później powiatu bobrujskiego.

</doc>
<doc id="602917" url="https://pl.wikipedia.org/wiki?curid=602917" title="Latarnia Morska Darłowo">
Latarnia Morska Darłowo

Latarnia Morska Darłowo – latarnia morska na polskim wybrzeżu Bałtyku, położona w mieście Darłowo (powiat sławieński, województwo zachodniopomorskie) w dzielnicy Darłówko.
Latarnia znajduje się pomiędzy Latarnią Morską Gąski (około 40 km na zachód) a Latarnią Morską Jarosławiec (około 15 km na wschód).
Informacje ogólne.
Latarnia jest administrowana przez Urząd Morski w Szczecinie i jest udostępniona do zwiedzania.
Dane techniczne.
Wyposażona w nadajnik radiolatarni – wysyłała na żądanie sygnał rozpoznawczy D ( według alfabetu Morse’a).
Historia.
W marcu 1715 roku nakazano ustawienie świateł nawigacyjnych po obu stronach ujścia Wieprzy, ale dopiero po ponad stu latach wybudowano stację pilotów z 6 metrową wieżą. W 1885 roku stanął na wschodnim brzegu nieduży parterowy budynek z czerwonej licowanej cegły z kwadratową wieżą, w której mieszkał latarnik dbający o to, by lampa na latarni świeciła stałym czerwonym światłem o zasięgu 6 Mm. Źródłem światła była soczewka IV klasy umieszczona w oknie na wysokości 12 metrów, która w 1899 roku zmieniono na soczewkę VI kasy a pięć lat później spis świateł informuje o zmianie charakterystyki światła na białe, przerywane.
W 1927 roku wieżę latarni podwyższono o jedną kondygnację, na której zbudowano galeryjkę i laternę z białą kopułą. Do dnia dzisiejszego tak właśnie wygląda latarnia morska w Darłowie, zmieniały się tylko z latami źródła światła. Obecnie używana jest „żarówka o mocy 500 W, umieszczona w pół cylindrycznej soczewce. Całkowita wysokość latarni wynosi 23 metry a zasięg światła 15 Mm.
Lokalizacja darłowskiej latarni jest bardzo niekorzystna ze względu na warunki hydrologiczne. Jesienią i zimą w czasie sztormów jest zalewany cały budynek a zimą ściana od strony morza jest skuta lodem. Spowodowało to konieczność umocnienia północnej ściany, która obmurowana dodatkową warstwą cegieł i otynkowana tynkiem cementowo – wapiennym, ma imponująca grubość 54 centymetrów. Z powodu nawilgocenie i zasolenia murów latarnia przez długi okres nie była udostępniona turystom, ale po remoncie kapitalnym w 2006 roku znów można ją zwiedzać.

</doc>
<doc id="602918" url="https://pl.wikipedia.org/wiki?curid=602918" title="Twardzioszek przydrożny">
Twardzioszek przydrożny

Twardzioszek przydrożny ("Marasmius oreades" (Bolton) Fr.) – gatunek grzybów, należący do rodziny twardzioszkowatych ("Marasmiaceae").
Systematyka i nazewnictwo.
Pozycja w klasyfikacji według Index Fungorum: "Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. James Bolton nadając mu nazwę "Agaricus oreades". Obecną, uznaną przez Index Fungorum nazwę nadał mu w 1836 r. Elias Fries, przenosząc go do rodzaju "Marasmius".
Synonimy naukowe:
Nazwę polską podał Franciszek Błoński w 1889 r. W polskim piśmiennictwie mykologicznym gatunek ten opisywany był też jako nicniczka, podróżniczka, przydróżka, tanecznica, wieruszka, zwiędlak przydrożny.
Morfologia.
Średnicy 1–4 (do 6) cm, barwy skórzastożółtej lub ochrowobrązowawej (suchy bledszy, białawy), higrofaniczny, z brzegiem prążkowanym przez prześwitujące blaszki, gładki i nagi. Za młodu stożkowaty, później wypukły, w dojrzałym owocniku płaski, często z tępym garbkiem pośrodku.
Blaszki bardzo rzadkie, białawe, po deszczu ochrowe, podczas suszy kremowe, po zwilżeniu nieco ciemniejsze.
Wysokość 6–7 cm, grubość ok. 0,5 cm. Jest cylindryczny, pełny, elastyczny, niełamliwy, bladoochrowy, białawożółtawy.
Bladożółty. Cienki, biały, nie zmieniający zabarwienia po przekrojeniu. Ma przyjemny grzybowy zapach i delikatny smak.
Biały. Zarodniki o średnicy 7–10 × 4–6 µm, jajowate, gładkie, bezbarwne.
Występowanie i siedlisko.
Występuje w umiarkowanej strefie na całej półkuli północnej, a także w Australii. W Europie Środkowej twardzioszek przydrożny jest bardzo pospolity, w Polsce również.
Rośnie na łąkach, pastwiskach, przy polnych ścieżkach, na skraju lasów. Wytwarza owocniki od maja do listopada. Owocniki twardzioszka często tworzą czarcie koła. Niekiedy osiągają one średnicę 20 cm. Jego grzybnia wydziela amoniak barwiący trawę w jej otoczeniu na niebieskawozielony kolor i powodujący jej obumieranie. Duża ilość, pochodzących z nawozów sztucznych związków azotowych w glebie nie sprzyja występowaniu tego gatunku, dlatego też rośnie on głównie na mało lub średnio urodzajnej glebie.
Znaczenie.
Saprotrof. Grzyb jadalny. Do celów konsumpcyjnych używa się wyłącznie kapeluszy, odrzucając łykowate trzonki. W smaku łagodny, o orzechowym posmaku, nadaje się głównie do zup, sosów. Zawiera mniej wody, niż inne grzyby i z tego powodu nadaje się także do suszenia. W jednym z atlasów w 1909 r. tak pisano o tym gatunku: "Z powodu jego miłego, aromatycznego, przyjemnego smaku zalicza się on do najsmaczniejszych grzybów jadalnych". Należy jednak uważać przy jego zbieraniu, może być bowiem pomylony z niektórymi trującymi lejkówkami i grzybówkami, które rosną na takich samych siedliskach.
Z owocników wyizolowano kwas marazmowy. Jest to związek seskwiterpenowy o właściwościach antybakteryjnych i fungistatycznych. M.in. hamuje wzrost gronkowca złocistego ("Staphylococcus aureus") i pałeczki okrężnicy ("Escherichia coli").

</doc>
<doc id="602919" url="https://pl.wikipedia.org/wiki?curid=602919" title="Rejon kirowski (Białoruś)">
Rejon kirowski (Białoruś)

Rejon kirowski (biał. Кіраўскі раён) – rejon w centralnej Białorusi, w obwodzie mohylewskim. Leży na terenie dawnego powiatu bobrujskiego.

</doc>
<doc id="602921" url="https://pl.wikipedia.org/wiki?curid=602921" title="Rejon kliczewski">
Rejon kliczewski

Rejon kliczewski ("rejon kliczowski"; biał. Клічаўскі раён) – rejon w centralnej Białorusi, w obwodzie mohylewskim. Leży na terenie dawnego powiatu bobrujskiego.

</doc>
<doc id="602923" url="https://pl.wikipedia.org/wiki?curid=602923" title="Pięknogrzybek brzoskwiniowy">
Pięknogrzybek brzoskwiniowy

Pięknogrzybek brzoskwiniowy, podgrzybek brzoskwiniowy ("Rheubarbariboletus armeniacus" (Quél.) Vizzini, Simonini &amp; Gelardi) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Rheubarbariboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1884 r. Lucien Quélet nadając mu nazwę "Boletus armeniacus", później zaliczany był do różnych innych rodzajów. Obecną, uznaną przez Index Fungorum nazwę nadali mu w 2015 r. Simonini &amp; Gelardi, przenosząc go do nowego rodzaju "Rheubarbariboletus".
Synonimy:
Nazwę podgrzybek brzoskwiniowy zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był także jako podgrzybek wielobarwny, odmiana brzoskwiniowa. Nazwa ta zdążyła się już rozpowszechnić w atlasach grzybów. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy pięknogrzybek brzoskwiniowy.
Morfologia.
Średnica 3–8 cm, początkowo półkulisty, potem spłaszczony. Powierzchnia delikatnie aksamitna o barwie początkowo żółtawej z różowawym odcieniem, potem morelowopomarańczowej lub morelowożółtej z brązowym odcieniem.
Rurkowy. Rurki długości 6–12 mm, początkowo jasnożółte, potem zielonkawożółte. Pory o podobnej barwie jak rurki.
Cylindryczny, gruby, u podstawy zwężony, często zgięty. Powierzchnia gładka lub delikatnie zamszowata, w górnej części żółtawa, w dolnej brązowoczerwonawa.
W kapeluszu jasnożółty, w trzonie żółty z pomarańczowym odcieniem. Po uszkodzeniu błękitnieje, szczególnie w kapeluszu nad rurkami. Smak łagodny, zapach niewyraźny.
Występowanie i siedlisko.
W Polsce gatunek bardzo rzadki. W literaturze mykologicznej podano tylko 2 jego stanowiska: w Janowie Lubelskim i Kuźnicy Białostockiej. Znajduje się na Czerwonej liście roślin i grzybów Polski. Ma status E – gatunek wymierający. Jest na czerwonej liście gatunków zagrożonych także w Belgii, Danii, Słowacji i Niemczech.
Siedlisko: cieniste, ciepłe lasy liściaste, głównie pod dębami. Od czerwca do października.

</doc>
<doc id="602924" url="https://pl.wikipedia.org/wiki?curid=602924" title="Rejon klimowicki">
Rejon klimowicki

Rejon klimowicki (biał. Клімавіцкі раён) – rejon we wschodniej Białorusi, w obwodzie mohylewskim.
Leży na terenie dawnego powiatu klimowickiego.

</doc>
<doc id="602925" url="https://pl.wikipedia.org/wiki?curid=602925" title="Gąska niekształtna">
Gąska niekształtna

Gąska niekształtna ("Tricholoma portentosum" (Fr.) Quel.) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1821 r. Elias Fries nadając mu nazwę "Agaricus portentosum". Obecną, uznaną przez Index Fungorum nazwę nadał mu w 1872 r. Lucien Quélet, przenosząc go do rodzaju "Tricholoma". 
Niektóre synonimy łacińskie:
Nazwę polską nadał Stanisław Chełchowski w 1898 r. Nazwy regionalne to rycerzyk niekształtny, siwka, gąska siwka, siwa, siwa, bura lub szara, siwek, siwula. 
Morfologia.
Średnica 3–10 cm, powierzchnia siwa, blado szara, ciemnoszara, często z odcieniem oliwkowym, żółtawym lub fioletowym oraz z charakterystycznymi czarniawymi, wrośniętymi promieniowo włókienkami. Początkowo owocnik jest stożkowato wypukły, później rozpłaszczony, z podwiniętymi brzegami, często z tępym garbkiem pośrodku, zazwyczaj z pofalowanymi brzegami. Podczas wilgoci nieco śliski.
Początkowo białe, potem szarawe, średnio gęste, cienkie, wycięte z ząbkiem.
Wysokość 5–10 cm, grubość 2 cm. Jest cylindryczny, pełny, gładki, błyszczący. Powierzchnia biaława z żółtawym lub szarawym odcieniem, na starość miejscami żółtozielonawy.
Biały, tylko pod skórką kapelusza siny. Nie zmienia barwy po uciśnięciu. Smak łagodny – słodkawy i orzechowy, zapach mączysty.
Biały. Zarodniki o średnicy 5–6 × 4–5 µm, jajowate, gładkie, bezbarwne.
Występowanie i siedlisko.
Występuje w Ameryce Północnej i Środkowej, Europie, Afryce i Azji. W Europie jest szeroko rozprzestrzeniony. W Polsce gatunek pospolity.
Owocniki wytwarza od października do grudnia w borach sosnowych z dużą ilością porostów lub mchów, lubi gleby piaszczyste, prawie zawsze gromadnie, czasami razem z gąską zielonką ("Tricholoma equestre"); miejscami częsta. 
Znaczenie.
Grzyb mikoryzowy. Grzyb jadalny. Nadaje się do zup, marynowania w occie i duszenia.
Gatunki podobne.
Jest kilka gatunków gąsek o podobnym, siwoczarnym ubarwieniu:
Ponieważ często ma żółtawy odcień, może być pomylona także z żółtymi gąskami: gąską zielonką ("Tricholoma equestre") i gąską zielonożółtą ("Tricholoma sejunctum").

</doc>
<doc id="602929" url="https://pl.wikipedia.org/wiki?curid=602929" title="Gąsówka dwubarwna">
Gąsówka dwubarwna

Gąsówka dwubarwna ("Lepista personata" (Fr.) Cooke) – gatunek grzybów należący do rzędu pieczarkowców ("Agaricales")
Systematyka i nazewnictwo.
Pozycja w klasyfikacji według Index Fungorum: "Lepista, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1818 r. Elias Fries nadając mu nazwę "Agaricus personatus". Obecną, uznaną przez Index Fungorum nazwę nadał mu w 1871 r. Cooke, przenosząc go do rodzaju "Lepista". Ma ponad 20 synonimów naukowych.
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako gąska zdradliwa (bedłka zdradliwa). 
Morfologia.
Średnica do 15 cm, w młodym owocniku półkulisty, później wypukły, w końcu płaski. Jest grubomięsisty, gładki, nagi i połyskujący. Kolor bladokremowy, płowy, niekiedy z brązowym odcieniem.
Za młodu białawe, potem bladokremowe, w dojrzałym owocniku bladoochrowe, gęste, cienkie, zatokowate, wycięte z ząbkiem.
Wysokość 3–8 cm, grubość 1,5–3,5 cm. Jest cylindryczny, u dołu zgrubiały, pełny, w podłużnie fioletowe włókna na beżowym tle (wygląda jakby był cały fioletowy).
Grubomięsisty, twardy, białawy lub bladokremowy, pod powierzchnią trzonu niekiedy lekko fioletowy, nie zmienia zabarwienia po przekrojeniu. Smak nieznaczny, przyjemny, zapach niewyraźny.
Szaroróżowy. Zarodniki o średnicy 7–8 × 4–5 µm, elipsoidalne, lekko brodawkowate, bezbarwne.
Występowanie.
W Europie gatunek dość pospolity. W Polsce również jest dość częsty. 
Często występuje w towarzystwie pieczarki łąkowej. Rośnie od października do grudnia na łąkach i pastwiskach. W latach, gdy późna jesień jest wilgotna, często masowo, rośnie w szeregach i kręgach (tzw. czarcie kręgi), zawsze poza lasem.
Znaczenie.
Dobry grzyb jadalny. Nadaje się zwłaszcza do marynowania w occie. Zbierać go mogą jednakże tylko doświadczeni grzybiarze, łatwo bowiem pomylić go z podobnie ubarwionymi, ale trującymi gatunkami zasłonaków.

</doc>
<doc id="602930" url="https://pl.wikipedia.org/wiki?curid=602930" title="Rejon kościukowicki">
Rejon kościukowicki

Rejon kościukowicki ("rejon kostiukowicki", biał. Касьцюковіцкі раён) – rejon we wschodniej Białorusi, w obwodzie mohylewskim. Leży na terenie dawnego powiatu klimowickiego.

</doc>
<doc id="602932" url="https://pl.wikipedia.org/wiki?curid=602932" title="Wadeck Stanczak">
Wadeck Stanczak

Wadeck Stanczak, właściwie Wadek Jean André Stanczak (ur. 30 listopada 1961 roku w Arpajon, pod Paryżem) – francuski aktor filmowy, telewizyjny i teatralny, który ma korzenie polskie.
Życiorys.
Jego rodzina ze strony ojca jest polskiego pochodzenia. Do Francji wyemigrował jego dziadek. Po ukończeniu szkoły i odbyciu służby wojskowej, próbował najrozmaitszych zawodów. Uprawiając od lat taekwondo, z powodzeniem wykonywał zawód wykidajły w nocnym lokalu, później był barmanem. Koledzy namówili go, aby wystąpił jako statysta-kaskader w spektaklu, którym Johnny Hallyday przygotowywał w paryskim Pałacu Sportów. Przystąpił do próby i został przyjęty. I tam właśnie zwrócono na niego uwagę.
Na duży ekran trafił w 1984 roku w melodramacie wojennym "Les Cavaliers de l'orage". Następnie otrzymał jedną ze swych ważniejszych ról jako Christian, najstarszy uciekinier z domu poprawczego w dramacie sensacyjnym "Poza prawem" ("Hors-la-loi", 1985). Uznanie krytyki zdobył po melodramacie "Rendez-vous" (1985) w uhonorowanej nagrodą Cezara roli czystego i naiwnego Paulota, który przeżywa swą pierwszą miłość z Juliette Binoche, ale rywalizując z tak doświadczonymi uwodzicielami jak Lambert Wilson i Jean-Louis Trintignant poznaje też uczucie zazdrości i nienawiści. Dużym zainteresowaniem publiczności cieszył się mroczny dramat psychologiczny "Miejsce zbrodni" ("Le Lieu du crime", 1986), gdzie zagrał u boku Catherine Deneuve. Pojawił się także w filmie "Powrót Casanovy" ("Le Retour de Casanova", 1992) z Alainem Delonem, który zagrał tytułowego uwodziciela.
W 1996 występował na scenie Théâtre Sylvia Montfort w spektaklu "Mądra żona" Carla Goldini'ego.

</doc>
<doc id="602933" url="https://pl.wikipedia.org/wiki?curid=602933" title="Rejon krasnopolski (Białoruś)">
Rejon krasnopolski (Białoruś)

Rejon krasnopolski (biał. Краснапольскі раён) – rejon we wschodniej Białorusi, w obwodzie mohylewskim. Leży na terenie dawnego powiatu czerykowskiego.

</doc>
<doc id="602934" url="https://pl.wikipedia.org/wiki?curid=602934" title="Gąsówka fioletowawa">
Gąsówka fioletowawa

Gąsówka fioletowawa ("Lepista nuda" (Bull.) Cooke) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Lepista, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1790 r. Jean Baptiste François Bulliard nadając mu nazwę "Agaricus nudus". Obecną, uznaną przez Index Fungorum nazwę nadał mu Mordecai Cubitt Cooke w 1871 r.
Niektóre synonimy:
Nazwę polską podał Władysław Wojewoda w 2003. W polskim piśmiennictwie mykologicznym gatunek ten opisywany był też jako gąska naga, bedłka naga, gąsówka naga, gąsówka fioletowa. Nazwy ludowe: gąska naga, bedłka fioletowa, rycerzyk fioletowy, gąska fioletowa, gąska psia, gąska dzika, członka naga, członka psia, słonka.
Morfologia.
Średnicy 5–14 cm, za młodu długołukowaty z podwiniętym brzegiem, później staje się lekko wypukły lub płaski. Skórka naga, gładka, niechłonąca wody. W młodym owocniku kapelusz jaskrawofioletowy, później różowofioletowy, w dojrzałym brązowofioletowy lub czerwonobrązowy, na starość staje się ochrowy.
Za młodu bardzo fioletowe, potem brązowoochrowe, gęste, cienkie, wycięte z ząbkiem.
Wysokość 5–10 cm, grubość 1–3 cm, cylindryczny, pełny, z wierzchu trochę włókienkowato-kosmkowaty, u nasady przeważnie maczugowato zgrubiały i fioletowo-pilśniowy. Powierzchnia najpierw jaskrawofioletowa, później szarofioletowa.
Mięsisty, za młodu twardy, fioletowy, w dojrzałym owocniku miękki, kremowy. Smak nieznaczny, przyjemny, zapach charakterystycznie, przyjemnie korzenny, rzadko bez zapachu.
Biały z lekkim różowym odcieniem. Zarodniki o średnicy 6–8 × 4–5 µm, szeroko elipsoidalne, lekko brodawkowate, bezbarwne.
Występowanie.
Występuje na całej półkuli północnej w strefie klimatu umiarkowanego, ale również w Australii i Afryce. W Europie Środkowej jest pospolita. Najczęściej rośnie na ściółce w lasach bukowych i świerkowych, ale czasami spotykana jest także na łąkach czy nawet pryzmach kompostowych. Zazwyczaj owocniki pojawiają się późno, pod koniec sezonu grzybowego, czasami jednak można je spotkać wczesną wiosną. Zazwyczaj występuje w grupach, czasami nawet tworzy tzw. czarcie kręgi.
Znaczenie.
Dobry grzyb jadalny, nadaje się zwłaszcza do marynowania w occie. Rzadko robaczywieje. Nie nadaje się do jedzenia na surowo. Zawiera truciznę rozkładającą czerwone ciałka krwi, prawdopodobnie podczas gotowania czy smażenia trucizna ta ulega rozkładowi i dzięki temu po zabiegach termicznych grzyb jest jadalny.
Gatunki podobne.
Ze względu na fioletowe zabarwienie gąsówka fioletowawa jest łatwo rozróżniana od innych grzybów. Podobna jest gąsówka brudnofioletowa ("Lepista sordida"), jednak jest od niej dużo mniejsza. Laicy mogą pomylić z niejadalnym zasłonakiem wonnym ("Cortinarius traganus"), który ma żółty, gorzki i brzydko pachnący miąższ oraz rdzawobrunatną zasnówkę (lub jej resztki). Może też być pomylona z zasłonakiem fioletowym ("Cortinarius violaceus").

</doc>
<doc id="602935" url="https://pl.wikipedia.org/wiki?curid=602935" title="Oświata w Olsztynie">
Oświata w Olsztynie

Początki oświaty w Olsztynie sięgają średniowiecza, ale pierwsze wiadomości o szkole, która była w tamtym okresie instytucją kościelną, pochodzą z akt parafialnych z 1565 r.
Obecnie Olsztyn jest największym ośrodkiem edukacyjnym województwa warmińsko-mazurskiego oraz jednym z najważniejszych w północnej Polsce. Miasto posiada istniejący od 1999 roku uniwersytet, kilka niepublicznych szkół wyższych, około 30 państwowych szkół ponadgimnazjalnych (licea ogólnokształcące i profilowane, technika i szkoły zawodowe) oraz szereg gimnazjów i szkół podstawowych.
Szkoły podstawowe.
Publiczne szkoły podstawowe w Olsztynie:
Niepubliczne szkoły podstawowe w Olsztynie:

</doc>
<doc id="602938" url="https://pl.wikipedia.org/wiki?curid=602938" title="Łysostopek pospolity">
Łysostopek pospolity

Łysostopek pospolity ("Gymnopus dryophilus" (Bull.) Murrill) – gatunek grzybów należący do rodziny twardzioszkowatych "Omphalotaceae".
Systematyka i nazewnictwo.
Pozycja w klasyfikacji według Index Fungorum: "Gymnopus, Omphalotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1790 r. Bulliard nadając mu nazwę "Agaricus dryophilus". Obecną, uznaną przez Index Fungorum nazwę nadał mu w 1916 r. Murrill, przenosząc go do rodzaju "Gymnopus".
Niektóre synonimy łacińskie:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był wcześniej pod nazwami: bedłka opieńka sosnowa, pieniążek dębowy, pieniążek pospolity.
Morfologia.
O średnicy 1,5–6 cm, gładki i nagi. Kolor jasnoochrowy, czerwonawożółty, żółtobrązowawy do czerwonobrązowego. Jest higrofaniczny; po deszczach bladobrązowy, podczas suszy bladokremowy i ciemniejszy w środkowej części. Za młodu dzwonkowaty potem płaski. Brzeg przeważnie nieżłobkowany, jedynie u starszych okazów faliście powyginany.
Blaszki bardzo gęste, cienkie i kruche, początkowo białe, później ochrowokremowe.
Wysokość 3–6 cm, grubość 2–4 mm, cylindryczny, rurkowato dęty, kruchy. Powierzchnia gładka i naga, kolor ochrowobrązowy (podobnie zabarwiony jak kapelusz). Podstawa opleciona nitkami grzybni. Podczas zbierania często wyciąga się przyczepione delikatne sznury grzybni, białe do żółtawych.
Cienki, białawy i wodnisty. Smak nieznaczny, zapach niewyraźny.
Wysyp zarodników biały. Zarodniki o średnicy 5–6,5 × 2,5–3,5 µm, elipsoidalne, gładkie, bezbarwne, nieamyloidalne. Pleurocystyd brak, cheilocystydy zgrubiałe, maczugowate, cylindryczne lub nieregularne, często rozgałęzione. Mają rozmiar 15–20 × 2–6 µm. Strzępki skórki rozgałęzione i splątane. Mają grubość 2–13 µm.
Występowanie i siedlisko.
Jest szeroko rozprzestrzeniony na całej półkuli północnej. W Europie Środkowej jest pospolity. W Polsce jest bardzo pospolity.
Owocniki pojawiają się od maja do grudnia w lasach iglastych i liściastych, na łąkach leśnych, w parkach, sadach i ogrodach. Łacińska nazwa gatunkowa ("dryophilus") pochodzi z języka greckiego i oznacza "lubiący dęby", w rzeczywistości jednak gatunek ten rośnie nie tylko pod dębami, ale również pod wieloma innymi gatunkami drzew. Rośnie na ziemi wśród liści i traw, na podłożu zarówno kwaśnym, jak i alkalicznym, czasami także na martwych, powalonych pniach topoli osiki.
Znaczenie.
Grzyb jadalny jako grzyb domieszkowy, trzony się usuwa. W Polsce zazwyczaj nie jest zbierany przez grzybiarzy. Grzyb mikoryzowy.

</doc>
<doc id="602939" url="https://pl.wikipedia.org/wiki?curid=602939" title="Rejon kruhelski">
Rejon kruhelski

Rejon kruhelski ("rejon kruhłański", biał. Круглянскі раён) – rejon we wschodniej Białorusi, w obwodzie mohylewskim. Leży na terenie dawnego powiatu mohylewskiego.

</doc>
<doc id="602940" url="https://pl.wikipedia.org/wiki?curid=602940" title="Latarnia Morska Jarosławiec">
Latarnia Morska Jarosławiec

Latarnia Morska Jarosławiec – latarnia morska na polskim wybrzeżu Bałtyku, położona we wsi Jarosławiec (gmina Postomino, powiat sławieński, województwo zachodniopomorskie).
Latarnia znajduje się pomiędzy Latarnią Morską Darłowo (około 15 km na zachód), a Latarnią Morską Ustka.
Latarnia jest także jedną z jedenastu stacji brzegowych na polskim wybrzeżu systemu AIS-PL projektu HELCOM, który umożliwia automatyczne monitorowanie ruchu statków w strefie przybrzeżnej. Antena stacji w Jarosławcu ma wysokość 51 m.
Informacje ogólne.
Latarnia jest administrowana przez Urząd Morski w Szczecinie (przed 1 kwietnia 2020 roku przez Urząd Morski w Słupsku).
Historia.
Pierwsze wzmianki o latarni pochodzą z 1818 roku, kiedy to pisano o konieczności jej budowy. 11 czerwca 1818 roku wystąpiono do Ministerstwa Żeglugi z wnioskiem o pozwolenie na budowę, ale na jarosławskiej latarni światło rozbłysło dopiero po 20 latach. Od początku budowy napotykano na wiele problemów. W lutym 1820 roku inspektor budowlany ze Słupska przedłożył pierwsze plany konstrukcyjne, które jednak nie zostały zrealizowane. Następne plany przedstawiono w maju 1827, a w październiku zostały one przeanalizowane przez specjalna komisję przy Ministerstwie Spraw Wewnętrznych w Berlinie, w której składzie był mistrz pruskiego klasycyzmu budowlanego, budowniczy latarni w Arkonie, Fryderyk Schikel.
Budowę rozpoczęto w 1829 roku 380 metrów od brzegu. Roboty zlecono mistrzowi murarskiemu ze Sławna, Widekowskiemu, a stalową konstrukcję lampy wykonał mistrz kowalski Karol Winneg z Koszalina. „Lustrzane szyby do oszklenia kopuły dostarczyła manufaktura Schickler &amp; Splittgerber, ta sama, która realizowała zamówienia dla latarń na Helu i w Nowym Porcie.
Budowę latarni ukończono w 1832. Wieżę latarni zbudowano na planie koła, a przy jej wznoszeniu wykorzystano czerwoną i glazurowaną cegłę. W 1902 roku latarnia została przebudowana.
Mimo iż po trzech latach latarnia już stała, to nie została ona uruchomiona. Była za niska. Od północnego zachodu zasłaniały ją drzewa i dachy domów, a od wschodu świerkowy las. Ze względu na sprzeciw mieszkańców wobec wycinki lasu i niemożności podwyższenia latarni ze względu na słabe mury w 1835 roku zdecydowano o budowie nowej latarni, która znajduje się obecnie w centrum miasta. Istniejącą powiększono i przeznaczono na mieszkanie dla latarników. Nowa okrągła wieża zbudowana z czerwonej cegły podzielona została gzymsami na cztery kondygnacje a jej całkowita wysokość wyniosła 33,3 metra. Pierwszy raz zapalono światła 1 lipca 1838 używając piętnastu lamp Arganda zasilanych olejem rzepakowym z parabolicznymi zwierciadłami, które przeniesiono ze starej latarni. Zasięg światła wyniósł 16 Mm z wysokości 50, 2 m n.p.m. W 1878 wymieniono lampy Arganda na soczewkę Fresnela, a w 1912 włączono zasilanie elektryczne.
W czasie działań wojennych latarnia została uszkodzona i służbę nautyczną rozpoczęła w 1946 roku. W roku 1975 zmodernizowano urządzenia optyczne i zainstalowano nowoczesną lampę obrotową, AGA PRB-21, istniejącą do dziś, złożoną z czterech paneli po 6 żarówek o mocy 600 W każda, która daje światło na odległość 23 Mm.
W 1993 roku latarnia została wpisana do rejestru zabytków. Latarnia jest dozorowana, udostępniona do zwiedzania, a z jej szczytu podziwiać można panoramę Jarosławca i okolicy.
W 1996 roku przeprowadzono generalny remont latarni z uzupełnieniem braków cegieł w gzymsach i ścianach oraz zabezpieczeniem latarni przed działaniem szkodliwych czynników, np.: wody, soli.
Do dnia 31 marca 2020 roku administratorem latarni był Urząd Morski w Słupsku, a od dnia 1 kwietnia 2020 roku zadanie to zostało przejęte przez Urząd Morski w Szczecinie.
Galeria.
Latarnia Morska w Jarosławcu

</doc>
<doc id="602943" url="https://pl.wikipedia.org/wiki?curid=602943" title="Muzeum Lubuskie im. Jana Dekerta w Gorzowie Wielkopolskim">
Muzeum Lubuskie im. Jana Dekerta w Gorzowie Wielkopolskim

Muzeum Lubuskie im. Jana Dekerta w Gorzowie Wielkopolskim – gorzowskie muzeum istniejące od 8 września 1945 będące najstarszym muzeum w województwie lubuskim.
Historia.
Muzeum Lubuskie zostało otwarte 8 września 1945 i było pierwszą placówką muzealną otwartą po II wojnie światowej na Ziemiach Odzyskanych. Pomysłodawcą jego powstania był starosta Florian Kroenke. Przed wojną w Landsbergu istniało działające od 1884 muzeum, którego zbiory zostały zniszczone lub rozproszone. Innym powodem powstania muzeum było zbieranie i chronienie zabytków przed zniszczeniem i szabrownikami. Muzeum nosiło nazwę Muzeum Ziemi Lubuskiej w Gorzowie. W 1950 roku centrum ziemi lubuskiej staje się Zielona Góra i nazwę "Muzeum ziemi lubuskiej" przejmuje tamtejsze muzeum.
W 1975 po powstaniu województwa gorzowskiego muzeum uzyskało status Muzeum Okręgowego. Nowy dyrektor Zdzisław Linkowski utworzył działy: Archeologii, Sztuki Dawnej, Sztuki Współczesnej, Historii Regionu, Etnologii, Techniki i Żeglugi Warciańskiej, Oświatowy, Gabinet Numizmatyczny i Medalierski oraz Arboretum.
Podczas obchodów 55-lecia we wrześniu 2000 zmieniono nazwę na: Muzeum Lubuskie im. Jana Dekerta.
Lokalizacja.
Początkowo muzeum mieściło się w nieistniejącej obecnie 5-pokojowej willi przy ul. Warszawskiej 33. 18 listopada 1947 przeniosło się do Willi Schroedera i tu mieści się do dziś. 
Filie Muzeum Lubuskiego.
W skład Muzeum wchodzą:
Zespół Willowo-Ogrodowy.
Willa pierwotnie była rezydencją fabrykanta Gustava Schroedera, przedstawiciela dawnej elity miejscowej, radcy handlowego, byłego właściciela fabryk. Powstała w latach 1903-1904 na wcześniej zakupionej parceli na Santockim Przedmieściu (przy Zechowerstrasse 16 obecnie Warszawskiej 35). Projekt powstał w 1902 w biurze projektowym Reimarus &amp; Hetzel w Charlottenburgu. Dwukondygnacyjny budynek nakryty dachem mansardowym i piętrowa oficyna połączona z garażem i stajnią, wzniesione zostały w stylu eklektycznym, nazywanym też neobarokiem berlińskim. Twórcy tego zespołu rezydencjonalnego z parkiem (ok. 4ha) umiejętnie wykorzystali ukształtowanie terenu stanowiącego południowy stok moreny od ulicy do wzgórza określanego jako szaniec, którego ozdobą był pawilon widokowy. Obecnie zespół ten tworzy zwarty organizm będący jednym z ciekawszych i największych tego typu założeń w tej części kraju.
W willi prezentowane są następujące wystawy stałe: Konwisarstwo, Skarbczyk, Gabinet rycin, Dawna sztuka zdobnicza, Wnętrza w stylu biedermeier, Henryk Rodakowski „Album Pałahickie” - cykl jedenastu akwarel przedstawiających chłopów i Żydów z Pałahicz w Sali Henryka Rodakowskiego, Sala portretowa, Sień herbowa.
Spichlerz.
Mieści się na południowym nabrzeżu rzeki Warty na przyczółku Mostu Staromiejskiego. Jest najstarszym i największym budynkiem gorzowskiego muzeum - powstał w 1723. Datowanie budynku znajduje potwierdzenie w odpisach akt urzędów prowiantowych, zachowanych w Berlińskiej Bibliotece Państwowej. Zgodnie z zatwierdzonym przez Fryderyka Wilhelma raportem szefa Generalnego Komisariatu Wojennego, sygnowanym przez króla 2 września 1722, w Gorzowie rozpoczęto budowę nowego magazynu zbożowego na 2 tysiące wispli zboża (ok. 1200 ton).
22 października 1976 władze konserwatorskie wpisały Spichlerz do rejestru zabytków. Gruntowny remont miał miejsce w latach 1980 – 88, po czym 31 stycznia 1989 obiekt przekazano oficjalnie na cele Muzeum Lubuskiego. Ponowny remont Spichlerza miał miejsce w latach 2010-2011. Jest to najstarszy zachowany zabytek architektury w mieście, po katedrze i murach obronnych.
Związany był z żeglugą i handlem na szlakach wodnych Warty, Noteci i Odry. Spichlerz jest wysokiej klasy zabytkiem sztuki ciesielskiej. Jedynie parter posiada murowane ściany zewnętrzne, pozostałe kondygnacje zbudowane są z drewna. Konstrukcja budynku opiera się na masywnych drewnianych słupach spoczywających na murowanych arkadach zagłębionych w gruncie. Ściany zewnętrzne spichlerza zbudowano w technice ryglowej, co nadaje budynkowi specyficzny charakter. W Spichlerzu można obejrzeć wystawy stałe takie jak: „Dzieje Gorzowa. Od pradziejów do współczesności”, „W kręgu Arsenału 1955” ukazująca polskie malarstwo współczesne sprzeciwiające się obowiązującemu wówczas socrealizmowi, między innymi: Barbary Jonscher, Rajmunda Ziemskiego, „Galeria malarstwa Jana Korcza” oraz wystawy czasowe.
Zagroda Młyńska.
W Bogdańcu nad potokiem Bogdanka, wzdłuż ulicy Leśnej, ulokowane są trzy zabytkowe młyny. W najstarszym, z 1826, mieści się Muzeum. Młyn został wzniesiony w konstrukcji ryglowej, zwanej też szkieletową, nakryty jest wysokim dachem naczółkowym. Początkowo napędzany był kołem wodnym przez płynącą obok Bogdankę, potem silnikiem spalinowym, a od 1936 posiadał napęd elektryczny. W najlepszym swoim okresie dwie pary walców mełły 4000 kilogramów zboża. Używany był do 1984, kiedy to ówczesny naczelnik gminy, przekazał młyn na rzecz Muzeum w Gorzowie. Można tutaj obejrzeć mieszkanie młynarza, narzędzia związane z przetwórstwem zboża i wypiekiem chleba, wystawy czasowe oraz oryginalne wyposażenie młyna. Bardzo dużym zainteresowaniem zwiedzających cieszy się kolekcja 146 maszynek i młynków z różnych krajów europejskich. Oprócz młyna można obejrzeć ekspozycje muzealne znajdujące się w budynkach gospodarczych i na dziedzińcu. Turyści zobaczą tutaj środki transportu wiejskiego, różnego rodzaju maszyny i sprzęty rolnicze, a także wyeksponowane wiejskie warsztaty: gręplarnię do czyszczenia owczej wełny i maglarnię oraz kuźnia. Przy Muzeum jest sad, w którym wyeksponowano zabytkowe kieraty, a także zorganizowano wystawę uli kłodowych.
Muzeum Grodu Santok (Gród Santocki).
Santok jest obecnie wsią gminną o charakterystycznym układzie tzw. "ulicówki" z przepięknymi widokami na zlewisko Warty i Noteci, swymi korzeniami sięga VIII wieku – czasów powstania najstarszego grodu. Zainteresowanie grodziskiem w Santoku spowodowało odsłonięcie jego fragmentów w wyniku prac ziemnych, w celu poszerzenie koryta Warty. Było to w latach osiemdziesiątych XIX wieku, ale pierwsze badania wykopaliskowe przeprowadzone zostały przez Berlińskie Państwowe Muzeum Prehistoryczne dopiero w latach 1932-1934. Po drugiej wojnie światowej dwukrotnie prowadzono na grodzisku prace archeologiczne: w latach 1958-1965 i w 1997-1999. Prowadzili je naukowcy z Instytutu Historii Kultury Materialnej PAN z Poznania (obecnie Instytut Archeologii i Etnologii PAN). W czerwcu 1978 otwarto w Santoku Muzeum Grodu, a wraz z nim wystawę archeologiczną, na której pokazano jego historię w oparciu o zabytki z badań wykopaliskowych z lat 1958-1965. W 2004 dokonano generalnego remontu budynku muzealnego, zaś w lutym 2005 otwarto wystawę „Dzieje Grodu w Santoku”. Wystawa ta, podobnie jak poprzednia, to ekspozycja archeologiczna oparta na znaleziskach pozyskanych z badań powojennych, ale poszerzona o dostępny zbiór zabytków poniemieckich.

</doc>
<doc id="602944" url="https://pl.wikipedia.org/wiki?curid=602944" title="Sandis Ozolinsh">
Sandis Ozolinsh



</doc>
<doc id="602949" url="https://pl.wikipedia.org/wiki?curid=602949" title="Ogórek konserwowy">
Ogórek konserwowy

Ogórki konserwowe – produkt spożywczy otrzymywany przez marynowanie i wekowanie ogórków w zalewie z wody, octu, cukru i soli kuchennej. Do słoików z ogórkami konserwowymi lub zalewy dodaje się różne przyprawy, takie jak: liście laurowe, ziarna ziela angielskiego i pieprzu czarnego, baldachy kopru, nasiona gorczycy, marchew. Dawniej używano do przyprawiania ogórków także kopru włoskiego, majeranku i goździków.
Historia.
Przepis na ogórki konserwowe pojawił się w "Zielniku" Szymona Syreńskiego (wydany w 1613 roku, już po śmierci autora), który napisał „Solą i kwaszą ogórki niektórzy w occie z solą, koprem włoskim i majeranem, jako starożytni ludzie czynili”. Przechowywanie ogórków w occie opisywał także "Hemerologeion abo nowy i stary kalendarz na rok 1676" M. Brociusa. Spośród polskich źródeł rękopiśmiennych, przepis na marynowanie malutkich ogórków przyprawianych solą i koprem włoskim podaje spisany około 1660 roku rękopis "Dawna starożytności praktyka", przechowywany w Bibliotece Narodowej. Inny rękopis z końca XVIII wieku, przechowywany w Muzeum w Jędrzejowie, każe marynowane ogórki przyprawiać liściem laurowym, pieprzem, zielem angielskim i goździkami.
W Anglii przepisy na ogórki konserwowane octem z przyprawami pojawiały się w książkach kucharskich z XVII wieku. Również w Niemczech ten przetwór jest zaświadczony w książce kucharskiej z końca XVII wieku.
Rejestracje jako produkt tradycyjny.
Ogórek konserwowy został zarejestrowany przez Ministerstwo Rolnictwa i Rozwoju Wsi jako produkt tradycyjny w 3 województwach:
Ogórki konserwowe jako produkt przemysłowy.
Surowiec na przemysłowo produkowane ogórki konserwowe poddaje się kolejno przebieraniu, moczeniu w wodzie, myciu, kalibrowaniu na grubość i długość (lub krojeniu ręcznemu). Następnie przygotowane opakowania napełnia się ogórkami i przygotowaną osobno zalewą octową z przyprawami. Zalewa łagodna ma stężenie kwasów od 0,45% do 0,8%, zawiera 0,5% do 2% cukru i 0,5% do 1,5% soli; zalewa średniokwaśna zawiera od 1% do 3% kwasów, a ostra powyżej 3%. Wśród przypraw mogą wystąpić koper, chrzan, estragon, majeranek, czosnek, ziele angielskie i inne. Opakowania po zamknięciu poddaje się łagodnej pasteryzacji, która w przypadku ogórków w opakowaniach o zawartości jednego kilograma trwa 15 minut w temperaturze 85 °C. Potem produkty się chłodzi. Następuje wówczas wycieranie i wazelinowanie opakowań, naklejenie etykiet i zmagazynowanie.
W handlu światowym w latach 2002–2004 oraz 2011–2012 ogórki konserwowe stanowiły odpowiednio 39% i 41% całego handlu marynatami warzywnymi. Łączny wolumen zakupów 10 największych światowych importerów to 377,4 tys. ton za 286,8 mln USD średnio rocznie w okresie 2002–2004, oraz 539,9 tys. ton za 556,6 mln USD średnio rocznie w okresie 2011–2012. Analogiczne sumy sprzedaży 10 największych eksporterów są trochę niższe. Największym importerem w obu tych okresach była Rosja, z odpowiednio udziałem 23,4% (88,2 tys. ton, obrót 28,0 mln USD) i 17,3% (93,6 tys. ton, obrót 59,6 mln USD). W pierwszym okresie największym eksporterem była Turcja (21,8%, 79,8 tys. ton, 50,9 mln USD), a w drugim wyprzedziły ją Indie (29,9%, 175,0 tys. ton, 112,0 mln USD). Polska w pierwszym okresie miała 3,4% udziału w światowym eksporcie (12,4 tys. ton i 8,5 mln USD), a w drugim udział spadł do 3,2% mimo wzrostu sprzedaży (18,5 tys. ton, 19,1 mln USD).
Korniszony.
Niewielkie ogórki (długości 3–7 cm), marynowane w occie, niekiedy po wstępnym ukiszeniu, noszą nazwę korniszonów (fr. "cornichon").

</doc>
<doc id="602950" url="https://pl.wikipedia.org/wiki?curid=602950" title="Herb obwodu lwowskiego">
Herb obwodu lwowskiego

Herbem obwodu lwowskiego jest w polu błękitnym lew złoty w złotej koronie, wspinający się przednimi łapami na skałę. Herb ten nawiązuje do herbu województwa ruskiego.
Herb przyjęty w 2001 roku.

</doc>
<doc id="602951" url="https://pl.wikipedia.org/wiki?curid=602951" title="Ogórki konserwowe">
Ogórki konserwowe



</doc>
<doc id="602952" url="https://pl.wikipedia.org/wiki?curid=602952" title="Obozy dla internowanych 1981–1982">
Obozy dla internowanych 1981–1982

Obozy dla internowanych w latach 1981–1982 – miejsca przetrzymywania osób uznanych za niebezpieczne przez Wojskową Radę Ocalenia Narodowego, w czasie obowiązywania stanu wojennego w PRL, na mocy dekretu Rady Państwa.
Historia.
Władze komunistyczne rozpoczęły przeprowadzanie akcji "Jodła" (internowania) już 12 grudnia 1981 po godzinie 23.00. Zatrzymano przywódców i doradców NSZZ „Solidarność”, działaczy NZS-u, NSZZ Solidarność Rolników Indywidualnych, KIK-u, KPN-u, ROPCiO i KSS KOR. Internowano też byłego I sekretarza KC PZPR Edwarda Gierka. Pierwszej nocy internowano ponad 3 tysiące osób. Łącznie wydano 10 132 decyzji o internowaniu w stosunku do 9736 osób. W miejscach odosobnienia przebywało równocześnie – według danych Ministerstwa Sprawiedliwości – 5128 internowanych, w tym 313 kobiet (dane z 21 grudnia 1981).
Stworzono sieć obozów dla internowanych, których przeważnie umieszczano w zakładach karnych. Wyjątek stanowiły kobiety i prominentni działacze Solidarności, których umieszczano w ośrodkach rządowych.
13 grudnia 2021, w 40. rocznicę wprowadzenia stanu wojennego, Instytut Pamięci Narodowej udostępnił Bazę Internowanych zawierającą informacje o osobach internowanych oraz o miejscach odosobnienia.
Wojskowe Obozy Specjalne.
Wojskowe Obozy Specjalne powołane w 1982 roku stanowiły ukrytą formę internowania pod pozorem powołania na dodatkowe przeszkolenie do wojska. Pełna dokumentacja dotycząca tych obozów nadal objęta jest klauzulą 30 i 50-letniej tajności.
W 2012 rozpoczął się proces Floriana Siwickiego i dwóch innych generałów LWP w sprawie akcji „Jesień 82”, polegającej na powoływaniu opozycjonistów wytypowanych przez Służbę Bezpieczeństwa na fikcyjne ćwiczenia wojskowe.

</doc>
<doc id="602954" url="https://pl.wikipedia.org/wiki?curid=602954" title="Silentium">
Silentium

Silentium - fiński zespół gothic metalowy założony w 1995, w mieście Jämsänkoski. W 1999 grupa podpisała kontrakt z fińską wytwórnią płytową Spikefarm, po czym, jeszcze w tym samym roku ukazał się pierwszy album Silentium "Infinita Plango Vulnera". W 2005 zespół zmienił wytwórnię płytową na Dynamic Arts Records. Najnowszy, czwarty już album w dorobku grupy "Seducia" ukazał się w 2006.
Linki zewnętrzne.
Strona zespołu

</doc>
<doc id="602955" url="https://pl.wikipedia.org/wiki?curid=602955" title="Jan Władysław Śniadecki">
Jan Władysław Śniadecki



</doc>
<doc id="602956" url="https://pl.wikipedia.org/wiki?curid=602956" title="Śniadecki">
Śniadecki



</doc>
<doc id="602957" url="https://pl.wikipedia.org/wiki?curid=602957" title="Samodzielna Kompania Grenadierów">
Samodzielna Kompania Grenadierów

Samodzielna Kompania Grenadierów – polska jednostka specjalna z okresu II wojny światowej, planowana do użycia na terenie Francji, w ramach „pionu wojskowego” Akcji Kontynentalnej oraz na terenie Niemiec.
Historia.
Formowanie Samodzielnej Kompanii Grenadierów rozpoczęto w lutym 1943. Utworzono ją rozkazami: gen. Mariana Kukiela z 27 lipca 1943 oraz gen. broni Kazimierza Sosnkowskiego z 4 sierpnia 1943. Jej przeznaczeniem było prowadzenie działań dywersyjnych na obszarze Francji, w ramach Akcji Kontynentalnej we współpracy z Polską Organizacją Walki o Niepodległość działającą we Francji pod kryptonimem "Monika" w ramach operacji "Plan Bardsea", a także na terenie Niemiec. Dowódcą został major dyplomowany Edmund Galinat ps. „Zaremba”, od 20 grudnia 1943 dowództwo przejął mjr Stefan Szymanowski.
Jednostkę tworzono z ochotników, preferowano żołnierzy wywodzących się z Polonii francuskiej i polskich weteranów Legii Cudzoziemskiej oraz Polaków - dezerterów z Wehrmachtu.
26 lutego 1943 formacja rozpoczęła szkolenie, we współpracy z SOE (które użyczyło ośrodków szkoleniowych). Żołnierze ukończyli miesięczny kurs dywersji, następnie przeszkolenie spadochronowe oraz szkolenie zespołowe. Mieli być desantowani we Francji w rejonie Douai-Valenciennes, tam połączyć się z grupami bojowymi POWN, zniszczyć wybrane cele a następnie przejść do działań partyzanckich. Planowane działania ostatecznie odwołano z powodu dobrych postępów wojsk alianckich we Francji. Wysunięta przez polskie dowództwo, na przełomie sierpnia i września 1944, propozycja użycia jednostki do wsparcia powstania warszawskiego spotkała się z odmową. 7 września 1944 grupa bojowa "K" została wcielona do 1 Samodzielnej Brygady Spadochronowej.
Część grupy bojowej "S" odkomenderowana została do amerykańskiego ośrodka szkoleniowego jednostek specjalnych, którego komendantem został major Szymanowski. Jeden pluton grupy bojowej "S", dowodzony przez porucznika Zbigniewa Pierścianowskiego (który objął stanowisko ostatniego dowódcy Samodzielnej Kompanii Grenadierów) został odkomenderowany do Samodzielnego Wydziału Spraw Niemieckich, zaś pozostali żołnierze grupy "S" zostali wcieleni do 4 Dywizji Piechoty.
Spadochroniarze do zadań specjalnych.
Spadochroniarze Akcji Kontynentalnej
Za zgodą rządu R.P. na uchodźstwie ok. 25 żołnierzy z Samodzielnej Kompanii Grenadierów, w ramach Akcji Kontynentalnej, jako agentów brytyjskiego SOE od maja 1943 do września 1944 zrzucono na teren Francji:
Zrzuty 1943:
Zrzuty 1944:
Spadochroniarze Project Eagle
Za zgodą rządu R.P. na uchodźstwie, 32 żołnierzy z Samodzielnej Kompanii Grenadierów, w ramach Project Eagle (projektu Orzeł), jako agentów OSS, tzw. "Polish Joes" (Joe w amerykańskim żargonie wojskowym oznacza agenta zrzuconego na teren wroga), od marca do kwietnia 1945 zrzucono na teren Niemiec :
Organizacja.
Początkowy etat kompanii wynosił 140 osób, został on powiększony do 182. Żołnierze mieli operować podzieleni na tzw. "piątki dywersyjne", w skład każdej z nich wchodzili:
W lutym 1944 oddział podzielono na dwie grupy. Grupa bojowa "K" (dowódca kapitan Karol Kowalski) skupiała Polaków związanych z Francją, zaś grupa bojowa "S" (dowódca porucznik Adolf Stępień- we wrześniu 1939 oficer 2 Pułku Piechoty Legionów) uciekinierów z Wehrmachtu. W skład grupy "K" wchodziło ponadto 15 ochotników z Polonii amerykańskiej oraz 5 żołnierzy brytyjskich.
Umundurowanie.
Grenadierzy nosili błękitny beret z orłem takim samym, jak w polskich oddziałach spadochronowych, błękitne patki z wiśniowymi wypustkami na kołnierzach, brytyjską odznakę "Special Force" naszywaną na prawe ramię oraz odznakę 1 Dywizji Grenadierów naszywaną na lewe ramię. W kompanii noszono zielone sznury do gwizdka: oficerowie - podwójne, szeregowcy - pojedyncze. Reszta wyposażenia była identyczna jak w brytyjskich jednostkach spadochronowych.

</doc>
<doc id="602960" url="https://pl.wikipedia.org/wiki?curid=602960" title="Guyana Zoo">
Guyana Zoo

Guyana Zoo – ogród zoologiczny usytuowany w Georgetown, stolicy Gujany. Zoo zostało otwarte 1 stycznia 1952 roku, ale tereny te były wykorzystywane jako ogród botaniczny już od 1895 r. Jednymi z najpopularniejszych atrakcji w zoo są harpie oraz manaty.
Zwierzęta.
Na terenie zoo znajduje się ponad 100 gatunków zwierząt, w tym 30 gatunków ssaków, 40 gatunków ptaków, 15 gatunków gadów i 20 gatunków ryb.
Do tych zwierząt zaliczają się m.in
Ssaki
Ptaki
Gady

</doc>
<doc id="602964" url="https://pl.wikipedia.org/wiki?curid=602964" title="Ngc 224">
Ngc 224



</doc>
<doc id="602966" url="https://pl.wikipedia.org/wiki?curid=602966" title="Piłka nożna w Anglii (1931/1932)">
Piłka nożna w Anglii (1931/1932)

Sezon 1931/1932 był 57. w historii angielskiej piłki nożnej.

</doc>
<doc id="602968" url="https://pl.wikipedia.org/wiki?curid=602968" title="Showaddywaddy">
Showaddywaddy

Showaddywaddy – brytyjska grupa wykonująca muzykę pop, popularna w latach 70. XX w. Grupa powstała w roku 1973 i nadal działa. W niekonwencjonalnym 8-osobowym składzie znajdowało się po dwóch wokalistów, basistów, perkusistów i gitarzystów. Wykonywała głównie odświeżone przeboje z lat 50. Najbardziej znane utwory: "Hey Rock 'n' Roll", "Three Steps To Heaven", "Heartbeat", "Under The Moon Of Love", "You Got What It Takes", "Blue Moon", "I Wonder Why".
Pierwszy skład grupy:
W latach 80. grupę opuścili Malcolm Allured, Russ Field i Buddy Gask, przybył natomiast Danny Willson.
Linki zewnętrzne.
Oficjalna strona grupy

</doc>
<doc id="602969" url="https://pl.wikipedia.org/wiki?curid=602969" title="Rejon krzyczewski">
Rejon krzyczewski

Rejon krzyczewski (biał. Крычаўскі раён) – rejon we wschodniej Białorusi, w obwodzie mohylewskim. Leży na terenie dawnego powiatu czerykowskiego.

</doc>
<doc id="602974" url="https://pl.wikipedia.org/wiki?curid=602974" title="Piłka nożna w Anglii (1932/1933)">
Piłka nożna w Anglii (1932/1933)

Sezon 1932/1933 był 58. w historii angielskiej piłki nożnej.

</doc>
<doc id="602975" url="https://pl.wikipedia.org/wiki?curid=602975" title="Melanesian Progressive Party">
Melanesian Progressive Party



</doc>
<doc id="602979" url="https://pl.wikipedia.org/wiki?curid=602979" title="Vanua'aku Party">
Vanua'aku Party



</doc>
<doc id="602980" url="https://pl.wikipedia.org/wiki?curid=602980" title="Rejon mścisławski">
Rejon mścisławski

Rejon mścisławski (biał. Мсціслаўскі раён, Мсьціслаўскі раён) – rejon we wschodniej Białorusi, w obwodzie mohylewskim.

</doc>
<doc id="602981" url="https://pl.wikipedia.org/wiki?curid=602981" title="People's Progressive Party (Vanuatu)">
People's Progressive Party (Vanuatu)



</doc>
<doc id="602982" url="https://pl.wikipedia.org/wiki?curid=602982" title="Szańcowiec">
Szańcowiec

Szańcowiec – towarowy statek morski posiadający pokład, zwany szańcowym, nad ładownią rufową podniesiony o pół wysokości w stosunku do pokładu nad pozostałymi ładowniami (ok. 125 cm). Czasem pokład szańcowy ciągnie się do śródokręcia, np. na „Sołdku” zaczyna się od przedniej ściany nadbudówki na śródokręciu.
Zwiększenie pojemności ostatnich ładowni ułatwia trymowanie, szczególnie na małych i średnich jednostkach. Początkowo podniesienie pokładu kompensowało miejsce zajmowane przez tunel wału śruby. 
Przedstawicielem szańcowca jest rudowęglowiec SS Sołdek.

</doc>
<doc id="602983" url="https://pl.wikipedia.org/wiki?curid=602983" title="Milwaukee County Zoo">
Milwaukee County Zoo

Milwaukee County Zoo (oficjalna nazwa Milwaukee County Zoological Gardens) – ogród zoologiczny w Milwaukee w stanie Wisconsin (Stany Zjednoczone). W zoo mieszka 2500 zwierząt na powierzchni 800 000 m². W ogrodzie tym przyszedł na świat pierwszy niedźwiedź polarny urodzony w niewoli. Zoo jest także domem największej grupy, poza granicami Kongo, szympansów karłowatych.

</doc>
<doc id="602985" url="https://pl.wikipedia.org/wiki?curid=602985" title="Rejon mohylewski">
Rejon mohylewski

Rejon mohylewski (, ) – rejon we wschodniej Białorusi, w obwodzie mohylewskim, ze stolicą w Mohylewie, który jest miastem wydzielonym i nie wchodzi w jego skład.
Geografia.
Rejon leży na Równinie Orszańsko-Mohylewskiej, należącej do Niziny Wschodnioeuropejskiej. Rzeźba regionu jest płaska. Do procesów geomorfologicznych, które wpłynęły na jej ukształtowanie, należą głównie działalność lądolodów i inne procesy glacjalne oraz procesy fluwialne.
Główną rzeką rejonu jest Dniepr, przecinający go południkowo.
Demografia.
Według spisu z 2009 rejon mohylewski zamieszkiwało 43 166 osób, w tym 40 176 Białorusinów (93,07%), 2166 Rosjan (5,02%), 444 Ukraińców (1,03%), 44 Ormian (0,10%), 36 Polaków (0,08%), 30 Mołdawian (0,07%), 183 osób innych narodowości i 87 osób, które nie podały żadnej narodowości.
Strukturę osadnictwa rejonu stanowią wsie i agromiasteczka. Jedynym miastem jest Mohylew. Średnia liczba mieszkańców miejscowości rejonu wynosi 153 osoby, czyli powyżej średniej dla rejonów obwodu. Gęstość zaludnienia wynosi 23 osoby i jest ponad dwukrotnie wyższa niż średnia dla rejonów obwodu.
Podział administracyjny.
W skład rejonu wchodzi 15 następujących sielsowietów:

</doc>
<doc id="602986" url="https://pl.wikipedia.org/wiki?curid=602986" title="Mud (zespół muzyczny)">
Mud (zespół muzyczny)

Mud, brytyjska grupa glamrockowa, popularna w latach 70. Zespół działał w latach 1966–1979. Członkowie grupy w następnych latach dyskontowali popularność tworząc muzykę pod różnymi szyldami, nawiązującymi do nazwy "Mud".
Najbardziej znane utwory: "Crazy", "Hypnosis", "Dyna-mite", "Tiger Feet", "Rocket", "Lonely This Christmas", "Oh Boy", "L'L'Lucy", "Show Me You're A Woman".

</doc>
<doc id="602987" url="https://pl.wikipedia.org/wiki?curid=602987" title="Rejon osipowicki">
Rejon osipowicki

Rejon osipowicki (biał. Асіповіцкі раён) – rejon w centralnej Białorusi, w obwodzie mohylewskim. Leży na terenie dawnego powiatu bobrujskiego.

</doc>
<doc id="602989" url="https://pl.wikipedia.org/wiki?curid=602989" title="Rejon sławogradzki">
Rejon sławogradzki

Rejon sławogradzki ("daw. propojski", biał. Слаўгарадзкі раён) – rejon we wschodniej Białorusi, w obwodzie mohylewskim. Leży na terenie dawnego powiatu starobychowskiego.
Historia.
Za I Rzeczypospolitej część województwa mścisławskiego mocno dotknięta wojną polsko - rosyjską lat 1654-1667.
Na terenia rejonu odbyła się ważna bitwa Wielkiej Wojny północnej - Bitwa pod Leśną.
W sierpniu 1772 roku, jako wynik I rozbioru Polski włączona w granice Carstwa Rosyjskiego.

</doc>
<doc id="602990" url="https://pl.wikipedia.org/wiki?curid=602990" title="Piłka nożna w Anglii (1933/1934)">
Piłka nożna w Anglii (1933/1934)

Sezon 1933/1934 był 59. w historii angielskiej piłki nożnej.

</doc>
<doc id="602994" url="https://pl.wikipedia.org/wiki?curid=602994" title="Rejon szkłowski">
Rejon szkłowski

Rejon szkłowski (biał. Шклоўскі раён) – rejon we wschodniej Białorusi, w obwodzie mohylewskim. Leży na terenie dawnego powiatu mohylewskiego.

</doc>
<doc id="602996" url="https://pl.wikipedia.org/wiki?curid=602996" title="MUD">
MUD



</doc>
<doc id="602999" url="https://pl.wikipedia.org/wiki?curid=602999" title="Bracia Śniadeccy">
Bracia Śniadeccy



</doc>
<doc id="603001" url="https://pl.wikipedia.org/wiki?curid=603001" title="The Mud">
The Mud



</doc>
<doc id="603002" url="https://pl.wikipedia.org/wiki?curid=603002" title="Wojciech Skaba">
Wojciech Skaba

Wojciech Skaba (ur. 9 kwietnia 1984 w Rybniku) – polski piłkarz grający na pozycji bramkarza.
Kariera zawodnicza.
Skaba jest wychowankiem klubu Naprzód Rydułtowy. W barwach Odry Wodzisław, do której przeszedł z Rymera Rybnik, rozegrał 17 spotkań ligowych w Ekstraklasie. Jego debiut w Ekstraklasie nastąpił w dniu 12 czerwca 2005 roku w meczu między drużynami Pogoni Szczecin i Odry Wodzisław, wygranym przez drużynę z Wodzisławia 4:1. 29 maja 2007 podpisał kontrakt z Legią Warszawa, w której występował głównie w rozgrywkach pucharowych. W lipcu 2009 roku został zaangażowany w Polonii Bytom jako pierwszy bramkarz. Mimo że wcześniej odbył tylko 4 treningi z piłkarzami z Bytomia, zadebiutował już w 1. meczu sezonu 2009/10 przeciwko GKS Bełchatów, zachowując przy tym czyste konto.
17 czerwca 2014 roku Skaba został zawodnikiem Ruchu Chorzów, bramkarz związał się z „Niebieskimi” 3-letnim kontraktem.
Sukcesy.
Legia Warszawa;

</doc>
<doc id="603007" url="https://pl.wikipedia.org/wiki?curid=603007" title="Piłka nożna w Anglii (1934/1935)">
Piłka nożna w Anglii (1934/1935)

Sezon 1934/1935 był 60. w historii angielskiej piłki nożnej.

</doc>
<doc id="603010" url="https://pl.wikipedia.org/wiki?curid=603010" title="Óscar Miñambres">
Óscar Miñambres

Óscar Miñambres Pascual (ur. 1 lutego 1981 w Madrycie) - hiszpański piłkarz grający na pozycji prawego obrońcy w Hércules CF.
Przez prawie całą swoją dotychczasową aktywność piłkarską związany był z madryckim klubem, jednak liczne kontuzje przerwały dobrze zapowiadającą się karierę. Przed sezonem 2006/2007 jego kontrakt z Realem został rozwiązany. W barwach "Królewskich" zadebiutował 10 lipca 2001 w wieku 21 lat w meczu przeciwko UD Las Palmas, wygranym przez drużynę z Madrytu 7:0.
31 sierpnia 2004 został wypożyczony do Espanyolu Barcelona. 22 grudnia 2004 w meczu z Valencią zerwał więzadła w kolanie i nie rozegrał już żadnego meczu w barwach Espanyolu. Po zakończeniu sezonu 2004/2005 wrócił do Madrytu, lecz sezon 2005/2006 spędził lecząc kontuzję i nie zagrał w żadnym oficjalnym meczu. W styczniu 2007 roku, po wyleczeniu kontuzji, znowu został włączony do kadry Realu, a latem trafił do drugoligowego Hércules CF, dzień później z powodu niewyleczonego kolana ogłosił zakończenie kariery .

</doc>
<doc id="603011" url="https://pl.wikipedia.org/wiki?curid=603011" title="Nowa Bielawa">
Nowa Bielawa

Nowa Bielawa, Osiedle Nowobielawskie – dzielnica Bielawy położona w południowej części miasta przy wyjeździe na Jodłownik. Przez Nową Bielawę przepływa rzeka Bielawica, między jednokierunkowymi ulicami Nowobielawską i Sowią. Z dzielnicy widać bardzo ładną panoramę Gór Sowich oraz Parku Krajobrazowego Gór Sowich.
Położenie.
Nowa Bielawa to dawna wieś łańcuchowa o długości około 2,1 km, obecnie jest południową dzielnicą Bielawy leżąca w dolinie Bielawicy, pomiędzy wzniesieniami: Chmieliną na północnym zachodzie, a Kuczabą i Kocim Grzbietem na południowym wschodzie, na wysokości około 380-470 m n.p.m.
Historia.
Nowa Bielawa powstała najprawdopodobniej w tym samym czasie co Bielawa, pierwsze wzmianki o miejscowości pochodzą z około 1300 roku. Początkowo wieś rozwijała się wolno, dopiero w XVII wieku stała się znacznym ośrodkiem lnianego i wełnianego tkactwa chałupniczego. W pierwszej połowie XIX wieku nastąpił znaczny rozwój miejscowości, w 1825 roku było tu wolne sędziostwo oraz 168 domów, w tym: szkoła ewangelicka, folwark, 6 młynów wodnych, tartak, kamieniołom, 2 wapienniki, karczma i leśniczówka. W 1840 roku działały tu w 176 domach łącznie aż 332 krosna tkackie, dodatkowo we wsi zbudowano wiatrak i 2 tartaki. W 1900 roku przez Nową Bielawę przeprowadzono linię kolejowa Kolejki Sowiogórskiej i zbudowano stację kolejową, co przyczyniło się do dalszego rozwoju miejscowości. W okresie międzywojennym Nowa Bielawa była całoroczną miejscowością wczasową, było tu 7 gospód i pensjonatów, obiekty do uprawiania sportów zimowych i kąpielisko, a doliną Bielawicy prowadziły popularne trasy turystyczne.&lt;br&gt;
Po 1945 roku charakter miejscowości nie zmienił się, z tym że zanikła funkcja letniskowa, a dzielnica stała się osiedlem mieszkaniowym. 
Zabytki.
Do wojewódzkiego rejestru zabytków wpisane są:
Inne zabytki:
Ulice.
Jedynymi ulicami znajdującymi się na terenie Nowej Bielawy są:
Szlaki turystyczne.
Przez Nową Bielawę prowadzą następujące szlaki turystyczne:

</doc>
<doc id="603012" url="https://pl.wikipedia.org/wiki?curid=603012" title="Stanisław Odrowąż ze Sprowy (zm. 1545)">
Stanisław Odrowąż ze Sprowy (zm. 1545)

Stanisław Odrowąż herbu Odrowąż (1509-1545) – wojewoda ruski w latach 1543-1545, wojewoda podolski w 1535 roku, wojewoda bełski w 1535 roku, kasztelan lwowski w latach 1533-1535, kasztelan biecki w 1533 roku, starosta generalny ruski od 1534 roku, starosta samborski w 1513 roku, starosta zamechski w 1540 roku.
Syn Jana Odrowąża, późniejszego wojewody ruskiego i Anny Jarosławskiej-Tarnowskiej herbu Leliwa.
Poseł na sejm piotrkowski 1533 roku z ziemi przemyskiej. 
W lutym 1537 roku skazany wraz z żoną Anną przez sąd sejmowy za obrazę majestatu. W wyniku tego odebrano mu starostwo lwowskie, samborskie i Bar na Podolu.
Żenił się dwukrotnie:
Z drugą żoną miał córkę Zofię Odrowążównę, którą wydano za Jana Krzysztofa Tarnowskiego a następnie za kasztelana Jana Kostkę. Anna, córka Zofii i Jana Kostki, wyszła za mąż za kniazia Aleksandra Ostrogskiego.

</doc>
<doc id="603013" url="https://pl.wikipedia.org/wiki?curid=603013" title="Klub Demokratyczny">
Klub Demokratyczny

Kluby Demokratyczne – antyfaszystowska organizacja społeczno-polityczna polskiej inteligencji tworzona w latach 1937–1939 przez lewicowych piłsudczyków i bezpartyjnych lewicowców. Powstała z inicjatywy Mikołaja Kwaśniewskiego jako wyraz sprzeciwu wobec prawicowego zwrotu sanacji wyrażającego się w utworzeniu Obozu Zjednoczenia Narodowego. Program tych klubów został wyrażony w tzw. „małej deklaracji demokratycznej” uchwalonej 16 października 1937 na konstytucyjnym zebraniu warszawskiego Klubu Demokratycznego. 
Pierwszy Klub Demokratyczny powstał jesienią 1937 r. w Warszawie, kolejne w Krakowie, Łodzi, Lwowie, Wilnie, Katowicach, Sosnowcu, Bielsku, Poznaniu, Kaliszu, Gdyni i innych. Na przykład Łódzki Klub Demokratyczny utworzony został 7 lutego 1938 r. (1. prezes dr Stanisław Więckowski, wiceprezes Karol Hiller). Lokalne Kluby Demokratyczne, będąc pierwszym krokiem do zbudowania nowej partii, połączyły się 15 kwietnia 1939 roku w Stronnictwo Demokratyczne. 
Czołowi działacze Klubu: Marceli Handelsman, M. Michałowicz, Wincenty Rzymowski, Alfred Fiderkiewicz. Nieoficjalny organ: „Czarno na Białem”. 

</doc>
<doc id="603015" url="https://pl.wikipedia.org/wiki?curid=603015" title="Czaroit">
Czaroit

Czaroit (charoit) – minerał z gromady krzemianów. Należy do minerałów rzadkich i występuje tylko w jednym miejscu na świecie. Jest minerałem o zagadkowej strukturze między krzemianami warstwowymi a wstęgowymi i bardzo zmiennym składzie chemicznym. Jego skład chemiczny nie jest do końca znany. Co jakiś czas odnajduje się w nim inne pierwiastki mające mniejsze lub większe znaczenie w jego strukturze. Podawany w literaturze wzór chemiczny czaroitu nie jest wzorem w 100% dokładnym.
Charakterystyka.
Właściwości.
Bardzo rzadko tworzy kryształy, najczęściej niewielkie krótkosłupowe, wrosłe. Występuje w formie skupień ziarnistych, zbitych, promienistych, spilśnionych. Jest przeświecający, przeważnie wykazuje obecność nieregularnych, barwnych plam. Niejednorodna, często kontrastowa barwa wynika z różnorodności i dużej zmienności składu mineralnego. Najczęściej asocjującym minerałem jest egiryn. Czaroit współwystępuje w zbitych agregatach mineralnych z tinaksytem, fedorytem, tokkoitem, z kwarcem, mikroklinem. Skałę zbudowaną z czaroitu nazywamy czaroitytem Daje się doskonale obrabiać na kamienie ozdobne. Niektóre okazy (po oszlifowaniu) wykazują efekt kociego oka.
Geneza.
Stanowi produkt metamorfizmu kontaktowo-metasomatycznego. Występuje w skałach zwanych czaroitytami. Tworzy się w strefach kontaktowych intruzji alkalicznych syenitów nefelinowych z utworami wapiennymi. (syenit – obojętna skała magmowa o pochodzeniu głębinowym. Sjenit zaliczany jest do skał jawnokrystalicznych. Najczęściej barwy ciemnoszarej lub czarnej. W przeciwieństwie do granitu, nie zawiera wcale, albo bardzo mało krzemionki.)
Czaroit stanowi od 20 do 100% objętości czaroitytu. Zazwyczaj przedział waha się od 50 do 90%.
Zabarwienie.
Powód barwy czaroitu nie jest do końca wyjaśniony. Czaroit ma barwę fioletowo-liliową w różnych odcieniach (fiołkowo-ametystowa). Rzadziej bywa białoszary, złotawy, brunatny. Przeważnie wykazuje obecność nieregularnych, barwnych plam (białych, brunatnopomarańczowych, brunatnych, żółtych, szarych i czarnych). Istotne znaczenie ma mangan. Ale Mn2+ występuje w za małej ilości by był pierwiastkiem barwiącym. Mn3+ zabarwia na kolor malinowy-malinowoczerwony jak w rodochrozycie. Następnym domniemanym powodem dobarwienia jest efekt przejścia ładunku z Fe2+ do O2-.
Występowanie.
Występuje w formie żyłowych lub soczewkowych skupień w obrębie sjenitów nefelinowych masywu Muruńskiego. Skały czariotowe, zawierające jego białą odmianę związane są z karbonatytami muruńskiego masywu alkalicznego. Często towarzyszą mu: egiryn, ekanit, tinaksyt, mikroklin, kwarc, kalcyt.
Miejsca występowania:jak dotychczas jedyne stwierdzone miejsce wystąpienia tego minerału znajduje się w dorzeczu rzeki Czary (lewy dopływ Leny) we wschodniej Syberii. Spotykany jest tam na obszarze o powierzchni około 10 km².

</doc>
<doc id="603024" url="https://pl.wikipedia.org/wiki?curid=603024" title="Piotr Odmieniec Włast">
Piotr Odmieniec Włast

Piotr Odmieniec Włast (ur. 25 lipca 1876 w Grabowie nad Pilicą, zm. 8 marca 1949 w Izabelinie) – polski pisarz młodopolski, tłumacz i krytyk literacki. Przez pierwsze 30 lat życia funkcjonuje jako Maria Komornicka, zgodnie z płcią przypisaną przy urodzeniu, odrzuca tę tożsamość w 1907, jednak pod koniec życia ponownie używa względem siebie formy żeńskiej oraz dawnego imienia. W powszechnej opinii, m.in. w badaniach literaturoznawczych, funkcjonuje nadal jako Maria Komornicka ale tożsamość twórcy jest nadal przedmiotem badań i analiz.
Życiorys.
Pochodził(a) z zamożnej rodziny ziemiańskiej, dzieciństwo spędził(a) w majątku w Grabowie. Jej/Jego rodzicami byli Augustyn Komornicki i Anna Dunin-Wąsowicz, pradziadkiem Teodor Anzelm Dzwonkowski (1764–1850). W 1889 wraz z matką i pięciorgiem rodzeństwa przyjeżdża do Warszawy, pobierać lekcje u prywatnych nauczycieli m.in. u Piotra Chmielowskiego.
W 1892 debiutuje opowiadaniami "Z życia nędzarza" i "Staszka" w „Gazecie Warszawskiej” (pod nazwiskiem Komornicka). W następnym roku w tej samej gazecie ukazuje się nowela "Rozłąka". W 1894 wydaje zbiór opowiadań "Szkice". W tym samym roku w „Gazecie Poznańskiej” ukazał się jej/jego dramat "Skrzywdzeni". Następnie pod naciskami ojca wyjeżdża do Cambridge, gdzie przez 6 miesięcy uczęszcza na wykłady w żeńskim Kolegium Newnham. Dziennik z pobytu publikuje pod ironicznym tytułem "Raj młodzieży" na początku 1896. Po powrocie z Cambridge wraz z Wacławem Nałkowskim i Cezarym Jellentą wydaje w 1895 manifest literacki "Forpoczty".
W czerwcu 1898 wychodzi za mąż za poetę Jana Lemańskiego. We wrześniu tego samego roku na krakowskich Plantach doszło do incydentu, podczas którego Lemański z zazdrości strzelał do żony i jej kuzyna. Małżeństwo uchodziło za nieudane, a Lemański za porywczego i chorobliwie zazdrosnego. Związek rozpadł się po dwóch latach ogłoszeniem separacji.
W 1900 publikuje "Baśnie. Psalmodie", od 1901 współpracuje z redagowaną przez Zenona Przesmyckiego „Chimerą”. Publikuje poezję, m.in. cykl "Czarne płomienie" (1901), prozę ("Biesy", 1902), tłumaczenia z języka angielskiego, a także recenzje, podpisywane „Włast”.
W 1905 przebywa i pracuje w Paryżu, gdzie dochodzi do załamania psychicznego. Lekarze zdiagnozowali wówczas depresję wywołaną przepracowaniem, a Komornicka/Włast trafia na miesiąc do szpitala dla nerwowo chorych.
W 1907 przyjmuje męską tożsamość oraz nazwisko „Piotr Odmieniec Włast”. Według relacji Marii Dernałowicz, w 1907 w hotelu Bazar w Poznaniu, w trakcie podróży z matką do Kołobrzegu, Komornicka/Włast pali w piecu kobiece suknie i ujawnia się jako Piotr Włast - od tej pory nosi wyłącznie męskie stroje, pali fajkę, skraca włosy. Ten akt transgresji powoduje wykluczenie z życia publicznego. Zostaje uznany przez rodzinę za chorego psychicznie. W latach 1907–1914 przebywa w sanatoriach i szpitalach. W 1914 wraca do rodzinnego Grabowa, gdzie pracuje nad swoim ostatnim utworem, "Xięgą poezji idyllicznej".
Bogdan Zakrzewski wspominał, że Włast był przyjaznym i ciekawym rozmówcą, jego jedynym warunkiem było, aby zwracając się doń zachowywać męską formę. Włast uznaje się za nowe wcielenie Piotra Własta, legendarnego założyciela rodu Duninów, z którego pochodziła matka Własta. 
Pod koniec życia jako pisarz pozostaje zapomniana. W 1944 z powodu zniszczeń wojennych opuszcza rodzinny majątek. Przebywa w przytułku w podwarszawskim Izabelinie. Tam odnajduje ją przyjaciółka z młodości, Zofia Villaume-Zahrtowa, dzięki której staraniom Komornicka-Włast dostaje zasiłek z Komisji Pomocy Pracownikom Sztuki i Nauki przy Prezydium Rady Ministrów. 
W ostatnich zachowanych listach ponownie używa form żeńskich, w 1947 podpisuje się jako Maria P.O.W., "Marynia" (przy czym zwraca uwagę, że imię zapisane jest w cudzysłowie), później zaś M., Maaria, Maria Kom., czy Maria z K.L.
Umiera w zakładzie w Izabelinie w 1949. Zostaje pochowana na Cmentarzu Wojskowym na Powązkach (jako Maria Komornicka-Lemańska - kwatera B/20 (7/22).
Tożsamość płciowa.
Badaczka Maria Podraza-Kwiatkowska w biogramie Piotra Odmieńca Własta opublikowanym w 1967 w "Polskim Słowniku Biograficznym" podtrzymała ocenę jej/jego współczesnych, iż przyjęcie męskiej tożsamości było objawem nieuleczalnej choroby umysłowej. Wedle Podrazy-Kwiatkowskiej pierwszy atak tej choroby miał nastąpić w 1905 w Paryżu, a kolejny, objawiający się przyjęciem tożsamości męskiej, w 1907. Biogram Własta zatytułowała odrzuconym przez poetę imieniem „Maria Jakubina Komornicka”. W latach osiemdziesiątych ukazuje się szkic "Klucze do Marii P.O.W." Romana Zimanda, a Maria Janion publikuje esej "Gdzie jest Lemańska?", którego przedruk, jak i kolejny szkic "Maria Komornicka, in memoriam," znalazł się w jej książce "Kobiety i duch inności" (1996). W 1998 nakładem Wydawnictwa Instytutu Badań Literackich PAN ukazała się praca "Modernistyczny dramat ciała. Maria Komornicka" autorstwa Edwarda Bonieckiego. Publikacje te spowodowały wzrost zainteresowania pisarką/pisarzem wśród badaczy literatury. W XXI wieku życiem i twórczością Komornickiej/Własta zainteresowały się krytyczki feministyczne, krytycy studiów queerowych, a także dziennikarze.
W 2007 ukazała się monografia "Komornicka. Obszary odmienności" Izabelii Filipiak, a w 2010 monografia Brygidy Helbig "Strącona bogini. Rzecz o Marii Komornickiej." W 2011 Wiktor Dynarski, w swojej pracy magisterskiej poświęconej dyskursowi na temat Marii/Piotra, stwierdza: „Marii Komornickiej nigdy nie było”, a za nim powtarza to m.in. Marta Konarzewska w artykule "Piotr Włast" opublikowanym w „Replice” i Krzysztof Tomasik w "Homobiografiach". Tomasik w swojej książce zastanawiał się: „Otwarte pozostaje pytanie, czy Włastowi w jego metamorfozie bardziej chodziło o stanie się mężczyzną, czy po prostu człowiekiem” jako, że w owych czasach kobieta de facto była podczłowiekiem, na co zwracała uwagę także m.in. Zofia Nałkowska.
Upamiętnienie.
Z okazji 60. rocznicy śmierci poety został odsłonięty 8 marca 2009 przez gen. Stanisława Nałęcz-Komornickiego (bratanka poety) pomnik w rodzinnym Grabowie nad Pilicą. Pomnik przedstawia poetę jako kobietę i podpisany jest jako „Maria Komornicka”. W lipcu 2016 odbyły się w Warce obchody 140. rocznicy urodzin Piotra Odmieńca Własta z udziałem Brygidy Helbig i Tomasza Komornickiego. Kozienicki Dom Kultury im. Bogusława Klimczuka w Kozienicach organizuje co roku Ogólnopolski Konkurs Literacki im. Marii Komornickiej.
Życiem Komornickiej/Własta inspirowane są m.in. dramat "Białe małżeństwo" Tadeusza Różewicza, zaadaptowany na film przez Magdalenę Łazarkiewicz (Białe małżeństwo), "Księgi Em" Izabeli Filipiak i "Komornicka. Biografia pozorna" Bartosza Frąckowiaka oraz Weroniki Szczawińskiej, a także fabularyzowana biografia "Inna od siebie" Brygidy Helbig.
W 1995 powstał krótkometrażowy film dokumentalny "Nadmiar życia. Maria Komornicka" w reżyserii Aleksandry Czerneckiej i Dariusza Pawelca.

</doc>
<doc id="603025" url="https://pl.wikipedia.org/wiki?curid=603025" title="Aneta Szyłak">
Aneta Szyłak

Aneta Szyłak (ur. 6 czerwca 1959 w Pucku) – polska polonistka, kuratorka i krytyk sztuki. Organizatorka i pierwsza dyrektor Centrum Sztuki Współczesnej „Łaźnia” (1998-2001), organizatorka i pierwsza kierownik Nomus – Nowego Muzeum Sztuki (2021).
Życiorys.
Swoją pracę zawodową zaczynała w Pucku, w drugiej połowie lat 80., organizując wystawy sztuki współczesnej w salach Muzeum Ziemi Puckiej. Absolwentka filologii polskiej na Uniwersytecie Gdańskim (praca magisterska u prof. Anny Martuszewskiej).
Była dyrektorka Instytutu Sztuki Wyspa w Gdańsku (do stycznia 2015), była wiceprezeska Fundacji Wyspa Progress (do października 2015), wcześniej współautorka koncepcji Centrum Sztuki Współczesnej „Łaźnia”, do powołania którego doprowadziła w 1998 roku. Wiceprezes Sekcji Polskiej Międzynarodowego Stowarzyszenia Krytyków Sztuki AICA.
W latach 1998–2001 pracowała jako dyrektorka tej instytucji. Odwołana z "Łaźni" w atmosferze skandalu (dwukrotnie musiała tłumaczyć się przed sądem z artystycznych posunięć, w wyniku pozwów Towarzystwa Opieki nad Zwierzętami oraz grupy mieszkańców), z oficjalnym zarzutem niegospodarności, obalonym potem przez Regionalną Izbę Obrachunkową.
Była stypendystką m.in. Fundacji Kościuszkowskiej i British Council oraz kuratorką wielu wystaw, jak np. "Architectures of Gender. Contemporary Women’s Art in Poland" w SculptureCenter w Nowym Jorku (2003 r.), "Palimpsest Muzeum" podczas Łódź Biennale w Pałacu Poznańskiego w Łodzi, "BHP" w Instytucie Sztuki "Wyspa", "Dialog Loci" na terenie dawnej twierdzy w Kostrzynie nad Odrą (wszystkie w 2004 r.), "Strażnicy Doków" w Instytucie Sztuki "Wyspa" (2005 r.), "Ewa Partum: Legalność Przestrzen" w "Wyspie" i "You won’t feel a thing" w Kunsthaus Dresden (2006 r.).
Założycielka (Gdańsk 2014) i prezes Fundacji Alternativa zajmującej się promowaniem twórczości artystycznej, badawczej i kuratorskiej w dziedzinie sztuk wizualnych.
Przed powstaniem Nomus – Nowego Muzeum Sztuki była pełnomocnikiem dyrektora Muzeum Narodowego w Gdańsku Jacka Friedricha ds. organizacji muzeum NOMUS (2015-2021).
Jest autorką kilkudziesięciu artykułów o sztuce współczesnej.
W marcu 2022 w atmosferze skandalu wyszła na jaw informacja o zwolnieniu Anety Szyłak przez Muzeum Narodowe w Gdańsku. Umowa Anety Szyłak wygasła z końcem 2021 roku i nie została przedłużona, informacja ta nie została upubliczniona. W tym samym miesiącu gdańskie środowiska artystyczne zorganizowały akcje protestacyjne w obronie zwolnionej kierownik. Z kolei Obywatelskie Forum Sztuki Współczesnej wystosowało petycję do Marszałka Województwa Pomorskiego i Prezydent Miasta Gdańska w sprawie Anety Szyłak. Wielu protestujących artystów i artystek wystosowało hasło "NOMUS jest Anetą" które podkreślało zasługi Szyłak na rzecz NOMUS-u. Szyłak była główną organizatorką powstającego muzeum, a także jest autorką manifestu i nazwy tej instytucji. Wyżej wymienione akcje nie przyniosły zamierzonego skutku. Muzeum Narodowe w Gdańsku w oficjalnym oświadczeniu poinformowało, że wkrótce ma zostać ogłoszony konkurs na stanowisko kierownika Nomus – Nowego Muzeum Sztuki.
Nagrody.
Uzyskała Nagrodę Krytyki Artystycznej im. Jerzego Stajudy za rok 2004 – za „niezależną i bezkompromisową praktykę kuratorską” oraz wystawę "Architectures of Gender".
Jest też laureatką nagrody „Ludzie Dużego Formatu” za rok 2006, przyznawanej przez dodatek „Gazety Wyborczej” „Duży Format” osobom, które "„Mają odwagę. W swoich pomysłach są zawsze kilka kroków przed innymi. Zmienianie świata zaczynają od swojego podwórka.”"
W 2008 i 2015 r. została Laureatką Nagrody Prezydenta Miasta Gdańska w Dziedzinie Kultury.
W 2019 r. zasiadała w Kapitule Nagrody Sztuki im. Marii Anto i Elsy von Freytag-Loringhoven.

</doc>
<doc id="603028" url="https://pl.wikipedia.org/wiki?curid=603028" title="Promieniowanie β">
Promieniowanie β



</doc>
<doc id="603030" url="https://pl.wikipedia.org/wiki?curid=603030" title="Marcin Krysiński">
Marcin Krysiński

Marcin Krysiński (ur. 9 września 1976 w Łodzi) – polski piłkarz grający na pozycji obrońcy.
W ekstraklasie rozegrał 59 spotkań. Debiutował w niej w 2000 roku, w ŁKS-ie Łódź. Ponadto, był m.in. piłkarzem Odry Wodzisław Śląski, Pogoni Szczecin, GKS-u Katowice. Karierę zakończył w 2010, w Pelikanie Łowicz.

</doc>
<doc id="603031" url="https://pl.wikipedia.org/wiki?curid=603031" title="Związek Niezależnej Młodzieży Socjalistycznej „Życie”">
Związek Niezależnej Młodzieży Socjalistycznej „Życie”

Związek Niezależnej Młodzieży Socjalistycznej „Życie” (ZNMS „Życie”) – utworzona w grudniu 1923 w wyniku rozłamu w Związku Niezależnej Młodzieży Socjalistycznej akademicka organizacja młodzieży komunistycznej działająca ściśle z Komunistyczną Partią Polski. 16 marca 1924 r. zjazd opozycyjnych grup ZNMS krytycznie odniósł się do powiązania organizacji z PPS oraz akcesu do Socjalistycznej Międzynarodówki Młodzieży. Pozostawała pod wpływem Komunistycznego Związku Młodzieży Polski.
Charakterystyka.
Do przełomu 1923/1924 r. akademicy komunistyczni i socjalistyczni działali wspólnie w ramach ZNMS, po czym komuniści dokonali rozłamu tworząc ZNMS „Życie”. Organizacja działała głównie na uczelniach w Warszawie, Krakowie i Lwowie. Od przełomu lat 20. i 30. związek występował pod nazwą Organizacja Młodzieży Socjalistycznej „Życie” (Warszawa) lub Lewica Akademicka (Kraków). W 1935 r. w całym kraju było wedle szacunkowych danych około 250 „życiowców”, z czego znaczna większość w Warszawie. W Wilnie odpowiednikiem „Życia” był powstały na przełomie 1932/33 r. Związek Lewicy Akademickiej „Front”.
Organizacja została rozwiązana w sierpniu 1938 r. równocześnie z KPP. Po 1945 r. do tradycji związku nawiązał Akademicki Związek Walki Młodych „Życie”.
Czołowymi działaczami organizacji byli: Bohdan de Nisau, Franciszek Blinowski, Mieczysław Popiel, Stanisław Poleczko, Jerzy Albrecht, Jan Turlejski oraz Włodzimierz Sokorski.

</doc>
<doc id="603033" url="https://pl.wikipedia.org/wiki?curid=603033" title="Rejon berezyński">
Rejon berezyński

Rejon berezyński (biał. Бярэзінскі раён) – rejon w centralnej Białorusi, w obwodzie mińskim.

</doc>
<doc id="603034" url="https://pl.wikipedia.org/wiki?curid=603034" title="Rejon borysowski">
Rejon borysowski

Rejon borysowski (biał. Барысаўскі раён) – rejon w centralnej Białorusi, w obwodzie mińskim.
Zobacz też.
Powiat borysowski

</doc>
<doc id="603038" url="https://pl.wikipedia.org/wiki?curid=603038" title="Droga 1 (Islandia)">
Droga 1 (Islandia)

Droga 1 (isl. "Þjóðvegur 1, Hringvegur") – główna droga Islandii, okrążająca wyspę i łącząca różne części kraju. Całkowita długość wynosi 1323 km. Większość nawierzchni wykonana jest z asfaltu, lecz część (gł. na wschodzie) ze żwiru.
Droga ta jest bardzo popularna wśród turystów, którzy głównie objeżdżają całą wyspę w celu zobaczenia najatrakcyjniejszych miejsc.
Zakończenie budowy nastąpiło w roku 1974, podczas otwarcia mostu nad rzeką Skeiðará w południowej części wyspy.

</doc>
<doc id="603039" url="https://pl.wikipedia.org/wiki?curid=603039" title="Rejon czerwieński">
Rejon czerwieński

Rejon czerwieński ("rejon ihumeński", ) – rejon w centralnej Białorusi, w obwodzie mińskim.

</doc>
<doc id="603041" url="https://pl.wikipedia.org/wiki?curid=603041" title="Rejon klecki">
Rejon klecki

Rejon klecki (biał. Клецкі раён) – rejon w centralnej Białorusi, w obwodzie mińskim.
Centrum administracyjnym rejonu jest miasto Kleck.
Historia.
W okresie od 1921 do 17 września 1939 obszar obecnego rejonu kleckiego znajdował się w granicach Polski, należąc do powiatu nieświeskiego, województwa nowogrodzkiego. Na jego obszarze działał batalion Korpusu Ochrony Pogranicza "Kleck". 17 września został zajęty przez Armię Czerwoną i włączony do ZSRR, w którego granicach pozostał do 1991. Od 1991 jednostka administracyjna niepodległej Białorusi.
Demografia.
Według danych Białoruskiego Urzędu Statystycznego rejon zamieszkany był w 2009 przez narodowości:

</doc>
<doc id="603042" url="https://pl.wikipedia.org/wiki?curid=603042" title="Piotr Szymiczek">
Piotr Szymiczek

Piotr Szymiczek (ur. 21 maja 1982 w Wodzisławiu Śląskim) – polski piłkarz grający na pozycji obrońcy w Odrze Wodzisław Śląski.
W ekstraklasie zadebiutował 24 maja 2003 w meczu przeciwko GKS Katowice. W I lidze rozegrał dotychczas 47 spotkań, nie zdobywając ani jednej bramki.

</doc>
<doc id="603043" url="https://pl.wikipedia.org/wiki?curid=603043" title="Bratek">
Bratek



</doc>
<doc id="603044" url="https://pl.wikipedia.org/wiki?curid=603044" title="Rejon dzierżyński">
Rejon dzierżyński

Rejon dzierżyński (daw. "rejon kojdanowski", ) – rejon w centralnej Białorusi, w obwodzie mińskim. Nazwa wzięła się od miasta Dzierżyńsk, zaś nazwa miasta od Feliksa Dzierżyńskiego.

</doc>
<doc id="603045" url="https://pl.wikipedia.org/wiki?curid=603045" title="Droga 93 (Islandia)">
Droga 93 (Islandia)

Droga 93 (isl. "Þjóðvegur 93") – droga na Islandii. Łączy miasto Egilsstaðir z portem w Seyðisfjörður, jedynym morskim przejściem granicznym kraju. Droga umożliwia przypływającym na wyspę promem dojazd do okrążającej Islandię drogi nr 1.
Nawierzchnia na całej długości drogi wykonana jest z asfaltu.

</doc>
<doc id="603046" url="https://pl.wikipedia.org/wiki?curid=603046" title="Wojewodowie ruscy">
Wojewodowie ruscy

Wojewodowie ruscy – lista wojewodów.
Województwo ruskie – jednostka administracyjna Korony Królestwa Polskiego w okresie I Rzeczypospolitej, prowincja małopolska, istniejące w latach 1434–1772. Województwo powstało na mocy przywileju króla Władysława II Jagiełły. Stolicą województwa był Lwów, sejmiki generalne województwa odbywały się w Sądowej Wiszni.

</doc>
<doc id="603048" url="https://pl.wikipedia.org/wiki?curid=603048" title="Rejon kopylski">
Rejon kopylski

Rejon kopylski (biał. Капыльскі раён) – rejon w centralnej Białorusi, w obwodzie mińskim.

</doc>
<doc id="603049" url="https://pl.wikipedia.org/wiki?curid=603049" title="MaNga">
MaNga

maNga – turecki zespół muzyczny, grający muzykę z pogranicza alternatywnego metalu, hip-hopu i ludowej muzyki anatolijskiej z częstym użyciem scratchu, założony w 2001.
Laureat Europejskiej Nagrody Muzycznej MTV dla najlepszego tureckiego wykonawcy (2009), Europejskiej Nagrody Muzycznej MTV dla najlepszego europejskiego wykonawcy (2009) oraz dwóch Balkan Music Awards (2011, 2012). Zdobywca drugiego miejsca w 55. Konkursie Piosenki Eurowizji (2010).
Historia.
Zespół został założony w 2001 z inicjatywy gitarzysty Yağmura „Yamyama” Sarıgüla, wcześniej występującego w innym zespole, który zaprosił do współpracy Özgüra Cana Öneya, Efe Yılmaza, Fermana Akgüla i Cema Bahtiyara. Początkowo grali własne wersje piosenek innych zespołów rockowych przerobione na muzykę undergroundową, a z czasem także i nu metalową oraz rapcoreo’ową.
Rozgłos w kraju przyniósł im udział w krajowym konkursie muzycznym "Sing You Song", w którym zajęli drugie miejsce. Zostali wówczas zauważeni przez menedżera Hadiego Elazziego, który polecił ich wytwórni płytowej Sony Music. Efektem współpracy z wytwórnią było wydanie w 2004 debiutanckiego albumu studyjnego zespołu, zatytułowanego po prostu "maNga", który zdobył status złotej płyty w Turcji. Po wydaniu pierwszej płyty zaczęli występować na lokalnych festiwalach muzycznych oraz pracować z uznanymi artystami w kraju, takimi jak Koray Candemir z zespołu Kargo czy Göksel, z którym nagrali utwór „Dursun zaman” ze ścieżki dźwiękowej do filmu "Sınav" z udziałem Jean-Claude Van Damme’a. Inna piosenka zespołu, „Bir kadın çizeceksin”, została umieszczona na ścieżce dźwiękowej gry komputerowej "FIFA 06". W 2006 wydali reedycję debiutanckiego albumu pt. "maNga +".
W 2008 wystąpili na tureckim festiwalu muzycznym "Saklıfest", a także podczas imprez, takich jak "Patlıcan", "Rokofest" i "Rock’n Coke". W listopadzie 2009 otrzymali Europejską Nagrodę Muzyczną MTV dla najlepszego europejskiego artysty podczas 16. ceremonii MTV Europe Music Award. W grudniu wystąpili na koncercie w O2 Academy Islington. Również w 2009 wydali drugi album studyjny pt. "Şehr-i Hüzün".
Niedługo po gali wręczenia Europejskich Nagród Muzycznych MTV przyjęli propozycję reprezentowania Turcji podczas 55. Konkursu Piosenki Eurowizji w Oslo. W marcu wydali konkursowy utwór „We Could Be the Same”, wyłoniony spośród trzech propozycji konkursowych, które nadesłali przedstawicielom telewizji. W maju pomyślnie przeszli przez półfinały konkursu i awansowali do finału, w którym zajęli drugie miejsce ze 170 punktami na koncie, w tym z najwyższymi notami 12 punktów z Chorwacji, Azerbejdżanu i Francji. W lipcu wystąpili podczas Międzynarodowego Festiwalu Sztuk „Słowiański Bazar” w Witebsku.
W 2012 wydali trzeci album studyjny pt. "e-akustik", na którym umieścili akustyczne wersje swoich utworów. Rok później ze składu grupy odszedł Efe Yılmaz. W 2014 wydali czwarty album studyjny pt. "Işıkları söndürseler bile".

</doc>
<doc id="603050" url="https://pl.wikipedia.org/wiki?curid=603050" title="Rejon krupkowski">
Rejon krupkowski

Rejon krupkowski (biał. Крупскі раён) – rejon w centralnej Białorusi, w obwodzie mińskim.

</doc>
<doc id="603053" url="https://pl.wikipedia.org/wiki?curid=603053" title="Rejon lubański">
Rejon lubański

Rejon lubański (biał. Любаньскі раён) – rejon w centralnej Białorusi, w obwodzie mińskim.
Położenie i granice.
Graniczy z mohylewskim rejonem hłuskim, wchodzącymi w skład obwodu mińskiego rejonami: soligorskim, starodoroskim i słuckim, a także znajdującymi się w obwodzie homelskim rejonami: oktiabrskim, petrykowskim i żytkowickim.
Geografia.
Ukształtowanie powierzchni rejonu równinne. Część północna znajduje się w obrębie Równiny Centralnoberezyńskiej, południowa zaś – Polesia Prypeckiego. Wysokość terenu nie przekracza na ogół 150 m n.p.m. Maksymalną wysokość teren osiąga na północ od wioski Juszkawiczy (190 m n.p.m.)
Sieć rzeczna rejonu lubańskiego należy do zlewiska Dniepru. W części centralnej rejonu płynie rzeka Oressa, będąca lewym dopływem Prypeci. Na terytorium rejonu znajduje się jezioro Wieczora. W górnym biegu Oressy stworzono Zbiornik Lubański, w celu osuszania terenów Polesia.
Klimat i roślinność.
Klimat umiarkowanie kontynentalny. Średnia temperatura stycznia wynosi –6,3 °C, lipca – 18,2 °C. Średnia roczna suma opadów – 597 mm. Okres wegetacyjny trwa 194 dni. 33% terytorium rejonu zajmują lasy (świerk, brzoza, olsza czarna i in.). Duże masywy leśne znajdują się zwłaszcza w południowej części rejonu.
Gospodarka i infrastruktura.
W rolnictwie rejonu dominuje hodowla bydła mlecznego i mięsnego, hodowla świń, uprawa ziemniaków. Obecna jest uprawa zbóż i roślin pastewnych, lnu, buraków. Funkcjonują przedsiębiorstwa wytwarzające materiały budowlane, przemysłu leśnego, lekkiego i żywności.
Na terytorium rejonu znajdują się lecznicze błota, pokłady torfu, kredy, gliny, żwiru, soli potasowych. Przez terytorium rejonu wiedzie trasa kolejowa Baranowicze-Osipowicze. Rejon pokryty jest siecią dróg łączących Lubań z Soligorskiem, Słuckiem, Hłuskiem i innymi.

</doc>
<doc id="603054" url="https://pl.wikipedia.org/wiki?curid=603054" title="Rejon łohojski">
Rejon łohojski

Rejon łohojski (biał. Лагойскі раён) – rejon w centralnej Białorusi, w obwodzie mińskim.

</doc>
<doc id="603057" url="https://pl.wikipedia.org/wiki?curid=603057" title="Rejon miński">
Rejon miński

 
Rejon miński (biał. Мінскі раён) – rejon w centralnej Białorusi, w obwodzie mińskim.
Demografia.
Polacy stanowią 11,4% mieszkańców rejonu (1989), w wydzielonym mieście Mińsk zaś 1,5% ogółu.
Liczba ludności (bez miasta Mińsk):
Zobacz też.
Powiat miński litewski

</doc>
<doc id="603058" url="https://pl.wikipedia.org/wiki?curid=603058" title="Rejon miadzielski">
Rejon miadzielski

Rejon miadzielski (biał. Мядзельскі раён) – rejon na północnym zachodzie Białorusi, w obwodzie mińskim.

</doc>
<doc id="603059" url="https://pl.wikipedia.org/wiki?curid=603059" title="Skały organogeniczne">
Skały organogeniczne

Skały organogeniczne, biolity – skały osadowe powstałe na skutek nagromadzenia szczątków organicznych lub wytrącenia substancji chemicznych powstałych na skutek przemian fizjologicznych organizmów.
Do nich należą m.in.:

</doc>
<doc id="603060" url="https://pl.wikipedia.org/wiki?curid=603060" title="Rejon mołodecki">
Rejon mołodecki

Rejon mołodecki (biał. Маладзечанскі раён, ros. Молодечненский район) – rejon w centralnej Białorusi, w obwodzie mińskim.

</doc>
<doc id="603061" url="https://pl.wikipedia.org/wiki?curid=603061" title="Damian Augustyniak">
Damian Augustyniak

Damian Augustyniak (ur. 3 sierpnia 1979 w Słupcy) – polski piłkarz, występujący na pozycji obrońcy, i trener.
Kariera piłkarska.
Augustyniak karierę zaczynał w zespole Pogoni Słupca, z której przeniósł się do Aluminium Konin. W roku 2000 trafił do Odry Wodzisław, w barwach której zadebiutował w polskiej ekstraklasie 22 lipca 2000 roku. W sezonie 2000/2001 rozegrał w niej 11 meczów nie zdobywając bramki. Rundę wiosenną sezonu 2001/2002 spędził w Ruchu Radzionków, po czym powrócił do Odry, w której rozegrał jedno spotkanie podczas całej rundy jesiennej i odszedł do Aluminium Konin, a po roku do Koszarawy Żywiec, gdzie spędził kolejne trzy sezony. Wiosną 2005 roku wrócił do Odry Wodzisław gdzie ponownie nie grał zbyt długo i już podczas jesiennego okna transferowego odszedł do łotewskiego pierwszoligowego zespołu Ditton Daugavpils. 23 stycznia 2007 roku podpisał kontrakt z polskim trzecioligowym klubem Mieszko Gniezno. Od rundy wiosennej sezonu 2007/2008 do listopada 2009 bronił barw drużyny z Konina. Od 2010 do 2011 roku był zawodnikiem Sokoła Kleczew.
W polskiej ekstraklasie rozegrał 16 meczów, nie zdobył bramki.
Kariera trenerska.
W latach 2015–2016 był trenerem Górnika Konin, z którym awansował do III ligi, wywalczył również okręgowy Puchar Polski. Został zwolniony na początku sezonu 2016/2017, z powodu słabych wyników osiąganych w III lidze. W 2019 ponownie prowadził ten zespół, w 32. meczach zanotował 10 zwycięstw, 4 remisy oraz 18 porażek. 

</doc>
<doc id="603062" url="https://pl.wikipedia.org/wiki?curid=603062" title="Erzgebirge Aue">
Erzgebirge Aue



</doc>
<doc id="603063" url="https://pl.wikipedia.org/wiki?curid=603063" title="Rejon nieświeski">
Rejon nieświeski

Rejon nieświeski () – rejon w centralnej Białorusi, w obwodzie mińskim.
Centrum administracyjnym rejonu jest miasto Nieśwież.
Historia.
W okresie od 1921 r. do 17 września 1939 obszar obecnego rejonu nieświeskiego znajdował się w granicach II Rzeczypospolitej. 17 września zajęty przez Armię Czerwoną i włączony do ZSRR, w którego granicach znajdował się do 1991 r. Od 1991 r. jednostka administracyjna niepodległej Białorusi.
Demografia.
Według danych Białoruskiego Urzędu Statystycznego rejon zamieszkany był w 2009 przez narodowości:

</doc>
<doc id="603065" url="https://pl.wikipedia.org/wiki?curid=603065" title="Rejon puchowicki">
Rejon puchowicki

Rejon puchowicki (biał. Пухавіцкі раён) – rejon w centralnej Białorusi, w obwodzie mińskim. Nazwa rejonu pochodzi od miejscowości Puchowicze, lecz stolicą rejonu jest Maryjna Górka.

</doc>
<doc id="603068" url="https://pl.wikipedia.org/wiki?curid=603068" title="Rejon słucki">
Rejon słucki

Rejon słucki (biał. Слуцкі раён) – rejon w centralnej Białorusi, w obwodzie mińskim.
Demografia.
Ludność miast wynosi ok. 2 tys.
Liczba ludności (bez miasta Słuck):
Skład etniczny ludności (1 grudnia 2007): Białorusini — 87,9%; Rosjanie — 8,9%; Ukraińcy — 1,9%; Polacy — 0,3%; inni — 1%
Zobacz też.
Powiat słucki

</doc>
<doc id="603069" url="https://pl.wikipedia.org/wiki?curid=603069" title="Maximilian Schlichter">
Maximilian Schlichter

Maximilian Schlichter (ur. 3 lipca 1988 w Emersacker) – niemiecki wokalista i założyciel grupy rockowej Killerpilze.

</doc>
<doc id="603070" url="https://pl.wikipedia.org/wiki?curid=603070" title="Rejon smolewicki">
Rejon smolewicki

Rejon smolewicki (biał. Смалявіцкі раён) – rejon w centralnej Białorusi, w obwodzie mińskim.
Współpraca międzynarodowa.
Powiaty partnerskie:

</doc>
<doc id="603071" url="https://pl.wikipedia.org/wiki?curid=603071" title="Rejon soligorski">
Rejon soligorski

Rejon soligorski (biał. Салігорскі раён) – rejon w centralnej Białorusi, w obwodzie mińskim.
Geografia.
"Rejon soligorski" znajduje się na południu obwodu mińskiego. Graniczy z rejonen słuckim, rejonem lubańskim i rejonem kopylskim w obwodzie mińskim, rejonem żytkowickim w obwodzie homelskim oraz rejonami łuninieckim i hancewickim w obwodzie brzeskim. Łączna powierzchnia tego regionu wynosi 2500 kilometrów kwadratowych. Lasy pokrywają 35,8% terytorium rejonu. Droga R 23 (Mińsk-Mikaszewice) przecina rejon z północy na południe.
"Rejon soligorski" podzielony jest na jedenaście rad wiejskich. Ma 170 osad z całkowitą liczbą ludności 135,094 (103 961 mieszkających na obszarach miejskich).
Historia.
"Rejon soligorski" został założony w 1924 roku. Wcześniej był to rejon starobiński. W 1962 został częścią rejonu lubańskiego. Trzy lata później w 1965 rejon został przywrócony pod nazwą Soligorsk.
Soligorsk jest stolicą rejonu o liczbie mieszkańców powyżej 102.300. Miasto leży 132 km na południe od Mińska. Jest to ośrodek górniczy i chemiczny kraju.
Soligorsk jest jednym z najmłodszych miast Białorusi. Jego budowę rozpoczęto w 1958 r. wraz z rozpoczęciem wydobycia złóż potasu w Starobinie.
Pierwsza kopalnia potasu powstała w 1963 r., druga w 1965 r., trzecia w 1969 r., czwarta w 1979 r., piąta w 2009 r., a szósta w 2012 r.

</doc>
<doc id="603072" url="https://pl.wikipedia.org/wiki?curid=603072" title="Ensiferum">
Ensiferum

Ensiferum (z łac. "ensiferum", oznaczające „dzierżący miecz”) - fiński zespół folk metalowy, założony w 1995 w Helsinkach. 
Były wokalista Jari Mäenpää wydał debiutancki album "Wintersun", który stał się przyczyną jego odejścia z grupy.

</doc>
<doc id="603073" url="https://pl.wikipedia.org/wiki?curid=603073" title="Jan Białk">
Jan Białk

Jan Białk (ur. 4 września 1969 w Pucku) – polski lekkoatleta, długodystansowiec.
Dzieciństwo spędził w Krokowej, obecnie mieszka w Wejherowie. 
Osiągnięcia.
Maratończyk, uprawiający również biegi uliczne. Posiada najwyższą klasę sportową: mistrzowską międzynarodową. W 2006 wygrał Poznań Maraton.
Dziesięciokrotny mistrz Polski (złoty medal na 5000 metrów, cztery tytuły na 10 000 metrów, cztery złota w półmaratonie oraz zwycięstwo w biegu maratońskim).

</doc>
<doc id="603075" url="https://pl.wikipedia.org/wiki?curid=603075" title="Rejon starodoroski">
Rejon starodoroski

Rejon starodoroski (biał. Старадарожскі раён) – rejon w centralnej Białorusi, w obwodzie mińskim.

</doc>
<doc id="603077" url="https://pl.wikipedia.org/wiki?curid=603077" title="Dauair">
Dauair

dauair (kod linii IATA: D5 / kod linii ICAO: DAU) – niemieckie linie lotnicze z siedzibą w Lubece. Główną bazą jest port lotniczy Dortmund
Firma powstała w marcu 2005.
9 sierpnia 2006 niemieckie Federalne Biuro Lotnictwa zawiesiło jej licencję na wykonywanie lotów. 16 sierpnia przed sądem okręgowym w Lubece rozpoczął się proces upadłościowy firmy.
Do momentu zawieszania lotów dysponowała 3 samolotami Saab 340 i 1 Metroliner.

</doc>
<doc id="603078" url="https://pl.wikipedia.org/wiki?curid=603078" title="Bogdan Blindow">
Bogdan Blindow

Bogdan Blindow (ur. 26 maja 1944, zm. 28 września 1997) – działacz „Solidarności”. 
Wieloletni kierownik, a następnie ajent, wejherowskiego kina „Świt”; ponadto muzyk, nauczyciel muzyki, animator kultury.
W roku 1980 utworzył Krajową Sekcję Pracowników Filmu NSZZ „Solidarność” i został wybrany jej przewodniczącym. Był członkiem pierwszego Zarządu Regionu Gdańskiego NSZZ „Solidarność” oraz delegatem na I Krajowy Zjazd Delegatów NSZZ „Solidarność” w Hali Olivia. 
W kinie „Świt” (które w 2001 przestało funkcjonować) odbywały się prapremiery filmowe ("Kaszebe" Ryszarda Bera, "Las Piaśnicki" Tadeusza Wudzkiego), cykliczne Konfrontacje i spotkania z twórcami. 
Był współzałożycielem honorowego Komitetu upamiętniającego Piaśnicę. 
Prywatnie mąż Urszuli Blindow, ojciec Dagmary Blindow i dziadek Patrycji Blindow. Od 1991 roku prowadził kino „Żeglarz” w Jastarni na Półwyspie Helskim. Było ono „prezentem” dla zauroczonej Półwyspem żony. Po jego śmierci w 1997 roku prowadzenie kina objęła jego córka – Dagmara.
Zmarł w wyniku powikłań po operacji przeszczepienia serca.

</doc>
<doc id="603079" url="https://pl.wikipedia.org/wiki?curid=603079" title="Sławomir Szary">
Sławomir Szary

Sławomir Szary (ur. 31 lipca 1979 w Wodzisławiu Śląskim) – polski piłkarz grający na pozycji obrońcy w Unii Książenice.
Wcześniej był piłkarzem Odry Wodzisław Śląski, Naprzodu Rydułtowy, Górnika Jastrzębie Zdrój, Włókniarza Kietrz, Piasta Gliwice, Olimpii Elbląg, ROW Rybnik, LKS Bełk i Pniówka Pawłowice Śląskie. W Ekstraklasie rozegrał 150 meczów i strzelił 3 gole. Jego debiut w Ekstraklasie miał miejsce w dniu 20 marca 2004 r. w meczu pomiędzy Odrą Wodzisław a Dyskobolią Grodzisk Wielkopolski, wygranym przez drużynę z Grodziska 2:0.

</doc>
<doc id="603080" url="https://pl.wikipedia.org/wiki?curid=603080" title="Rejon stołpecki">
Rejon stołpecki

Rejon stołpecki (biał. Стаўбцоўскі раён) – rejon w centralnej Białorusi, w obwodzie mińskim.
Polacy stanowią 26% mieszkańców rejonu (1989).

</doc>
<doc id="603082" url="https://pl.wikipedia.org/wiki?curid=603082" title="Ichtioftirioza">
Ichtioftirioza

Ichtioftirioza ("Ichthyophthiriasis"), ospa rybia – zaraźliwa, niebezpieczna i jedna z najczęstszych chorób słodkowodnych ryb akwariowych, wywoływana przez kulorzęska ("Ichthyophthirius multifiliis"). Niekiedy choroba ta bywa nazywana chorobą „białych punkcików” lub chorobą „grysikową”.
Wstęp.
Orzęski są jednokomórkowymi organizmami żyjącymi na całym świecie. W każdym zbiorniku wodnym żyją, odżywiają się bakteriami i zawiesiną koloidalną. Jednokomórkowiec ten może osiągnąć wielkość 0,5-1,5 mm i bywa niekiedy łatwo zauważalny gołym okiem. Dla małych rybek są one smacznym uzupełnieniem rodzaju pokarmu.
Niektóre z tych orzęsków są jednak groźnymi dla życia ryb pasożytami.
Postać dorosła jest jednolicie urzęsiona, ma kształt gruszkowaty lub kulisty, dlatego też przyjęła się nazwa „kulorzęsek”.
Żywiciele i lokalizacja pasożyta.
Kulorzęsek może pasożytować u wszystkich gatunków ryb słodkowodnych. Lokalizacja jego może być w wielu miejscach. Najczęściej pasożyt ten umiejscawia się pod naskórkiem oraz w tkance łącznej skrzeli.
Niekiedy „żyje sobie” także w błonie śluzowej jamy gębowej, w gardzieli oraz w spojówce. Większą część życia spędzają one na skórze ryb i odżywiają się ich wydzielinami. Pasożyt żyje w naskórku gospodarza względnie w jego nabłonku skrzeli w wydrążonych miejscach. W warunkach hodowlanych najbardziej niebezpieczny jest dla narybku.
Oprócz gatunku "Ichthyophthirius multifiliis" u ryb może również pasożytować inny rodzaj orzęska – "Ichtiophtirius marinus", gatunek opisany u ryb morskich. Różni się on budową makronukleusa (jest segmentowany i ma 4-8 płatów).
Budowa ciała kulorzęska.
Kształt żywego pierwotniaka może ulegać znacznym zmianom. Średnica pasożyta wynosi 0,5-1,0 mm. Ciało pokryte jest prążkowaną pelikulą oraz rzędami rzęsek, dzięki którym pasożyt wykonuje energiczne (rotacyjne) ruchy. Rzęski przebiegają w kierunku otworu gębowego pierwotniaka. Jest on umieszczony w nieznacznym zagłębieniu, przedsionku ("vestibulum"), o średnicy 8-20 mikrometra (µm). Otwór ten jest zaopatrzony w długie rzęski. Duży i dobrze widoczny makronukleus w kształcie podkowy lub nerki widoczny jest w centrum pierwotniaka. Do niego przylega niewielki mikronukleus. W cytoplazmie widoczne są liczne wakuole i ziarnistość na skórze podobna do ziarenek piasku.
Młody pierwotniak początkowo posiada kształt kulisty, z czasem nabiera kształt bananowy (wydłużony). Jest pozbawiony cytostomu, lejkowatego zagłębienia oraz rzęsek w jego okolicy. Całą powierzchnia jest pokryta rzęskami, wewnątrz których widoczny jest owalny makronukleus i bardzo mały mikronukleus oraz jedna wakuola. Z tyłu ciała znajduje się jedna, dłuższa wić.
Rozmnażanie się.
Kulorzęsek stale ulega przemianom, niezależnie od tego jaka jest temperatura. Proces ten odbywa się poza żywicielem. W okresie rozrodczym kulorzęsek przebija się przez skórę i opuszcza gospodarza przenosząc się na naskórek. Dojrzała postać pierwotniaka (tzw. tomont lub trofont) opuszcza rybę dostając się do środowiska wodnego. Tam osadza się na dnie zbiornika (akwarium) lub na roślinach i w bardzo krótkim czasie otacza się cienką błoną, tworząc cystę.
Proces rozrostu jest zależny od temperatury. Pierwotniaki, które osiągnęły wielkość około 100 µm zdolne są do encystacji w temperaturze 22 °C po 66 godzinach, a w temperaturze 27 °C – po 48 godzinach.
W strefach międzyzwrotnikowych, jak również w zbiornikach lub akwariach o temperaturze podobnej, jaka występuje w tej strefie, może być przyczyną eksplozji rozrostu i wielką plagą.
W bardzo szybkim czasie po opuszczeniu żywiciela następuje wydzielanie się substancji tworzącej ścianę cysty. Ściana ta jest dwuwarstwowa (wewnętrzna – włóknista, zewnętrzna – błoniasta). W wyniku wielokrotnych podziałów, które odbywają się we wnętrzu cysty, z jednego osobnika macierzystego może się wytworzyć nawet do 2 tys. młodych osobników. Takie osobniki długości ok. 10-35 µm noszą nazwę pływek (terontów). Uwalniają się one z cysty i dostają do wody.
Nowi nosiciele są zdolni do inwazji na rybę, muszą tylko znaleźć nowego gospodarza. Poruszanie się w wodzie pływek jest dla nich bardzo charakterystyczne (różniące go od innych żyjących w wodzie niepasożytniczych orzęsków). Polega on na szybkim obracaniu się przy równoczesnym pływaniu w głąb i do przodu, a następnie ku powierzchni wody w poszukiwaniu nowego gospodarza – żywiciela.
Podczas osiedlania się na nowym osobniku teront wykonuje obrotowe ruchy i za pomocą ostrego wyrostka wnika poprzez naskórek do głębszych warstw skóry. Najczęściej odbywa się to w okresie ok. 24 godzin. Po osiedleniu się pod naskórkiem kulorzęsek rośnie wewnątrz wykształcając cytostom i lejkowate zagłębienie ("westibulum"). W tym czasie przybiera kształt kulisty, a jego makronukleus jest kształtu podkowiastego. W ten sposób osiąga stadium dojrzałe. Cały cykl tych przemian trwa do 15 dni.
Przeżywalność takich nowych osobników (pływek) w środowisku zewnętrznym (bez żywiciela) zależna jest w dużej mierze od temperatury. Przy 27-28 °C giną one po 10 godzinach, a przy 18-20 °C po 3 dniach.
"Ichthyophthirius multifiliis" rozmnaża się:
Najsilniejsze inwazje u ryb zdarzają się w okresie letnim, kiedy szybkość procesu rozmnażania pasożyta jest największa.
Objawy choroby.
Zarażona ryba jest niespokojna, niekiedy wykonuje gwałtowne ruchy ocierając się o dno lub przedmioty. W wyniku uszkodzenia skóry na powierzchni brzusznej ciała powstają przekrwione ubytki. Powierzchnia ciała jest pokryta większą ilością śluzu oraz drobnymi, białoszarymi wykwitami, wielkości ziarn piasku.
Choroba pojawia się najpierw na płetwach lub na plecach ryby. Już w stadium początkowym ryby składają płetwy i próbują pozbyć się pasożytów poprzez ocieranie się o rośliny i dekoracje.
U chorej ryby występują objawy niechęci (jadłowstrętu) do jedzenia. Na ciele zaczynają się pojawiać drobne cętki, koloru białawego przypominające kaszę mannę (przyczepione białe „kuleczki”). Z czasem ich ilość powiększa się.
Ryba odmawia jedzenia a inwazja szybko się nasila. Pojawiają się objawy duszności u ryby („tzw. połykanie powietrza”) na skutek mniejszej zdolności absorpcji tlenu przez chore ryby.
Oczy mogą być zachmurzone (mgliste). Zmiany w postaci wykwitów zdarzają się również na spojówce i rogówce mogące niekiedy powodować u chorej ryby ślepotę.
Płetwy mogą być postrzępione. Skrzela zmieniają barwę i są ciemnoczerwone. W wyniku inwazji stają się obrzękłe i pokryte dużą ilością śluzu. W przypadku silnej inwazji mogą wykazywać ogniska szarych postaci wraz z ubytkiem (zmiany martwicze).
Uwagi dodatkowe.
Rozpoznanie ichtioftiriozy jest niekiedy niemożliwe lub błędne. Podobne objawy występują również przy innych chorobach. Białe plamki, które występują na powłokach zewnętrznych ryb mogą występować również przy innych chorobach:
Profilaktyka i zabiegi lecznicze.
Podstawą leczenia chorych ryb jest znajomość długości okresu, w którym kulorzęsk przebywa na rybie w poszczególnych zakresach temperatur.
Rozpoznawanie choroby opiera się na obecności typowych, drobnych guzków na skórze oraz na podstawie badania mikroskopowego w wydzielinie np. śluzu ze skóry ryby.
Choroba ta jest możliwa do wyleczenia, jeśli pasożyt ten nie przedostał się jeszcze do organów wewnętrznych.
Chore ryby należy koniecznie poddać 2-3 tygodniowej kąpieli. Podczas tej kuracji wodę podgrzewa się do temperatury, w jakiej mogą przebywać gatunki ryb znajdujących się w tym zbiorniku (akwarium), oraz odpowiednio napowietrza. Najbardziej korzystna temperatura to 28-30 °C.
Podnosząc temperaturę zabija się wolno pływające pasożyty. Należy pamiętać, że podnoszenie temperatury nie zawsze zabije pasożyta. Podnoszenie temperatury powinno być używane w połączeniu z jakimś rodzajem leczenia.
Kąpiele stosuje się aż do zaniku białych plamek. Wykonuje się je w jednym z tych preparatów:
"Jeśli kuracja ma być prowadzona w zbiornikach porośniętych roślinnością (akwaria, stawy), wodę należy dość silnie napowietrzać."
Profilaktyczna uwaga.
Kąpiel taką należy wykonywać raz dziennie przez 10–15 minut (powtarzać zabieg kilkakrotnie).
Leczenie ryb wymaga czasu i cierpliwości.
Porada.
W terapii ryb akwariowych można zastosować przenoszenie całej obsady ryb do coraz to innych akwariów z zachowaniem pewnych wskazań:
Przenoszenie takie ma na celu uniknięcie powtórnej inwazji przez pływki pasożyta.
Zainfekowane akwaria powinny pozostać bez ryb co najmniej przez 5-8 dni, gdyż po tym czasie pływki pasożyta kulorzęska, które wydostają się z cyst giną na skutek braku nowego żywiciela.

</doc>
<doc id="603083" url="https://pl.wikipedia.org/wiki?curid=603083" title="Rejon uzdowski">
Rejon uzdowski

Rejon uzdowski (biał. Уздзенскі раён) – rejon w centralnej Białorusi, w obwodzie mińskim.

</doc>
<doc id="603085" url="https://pl.wikipedia.org/wiki?curid=603085" title="Nadia Comăneci">
Nadia Comăneci

Nadia Elena Comăneci, wym. (ur. 12 listopada 1961 w Oneşti) – rumuńska gimnastyczka, zdobywczyni pięciu złotych medali olimpijskich, dwukrotna mistrzyni świata, dziewięciokrotna mistrzyni Europy. Jest pierwszą w historii igrzysk olimpijskich, której występ sędziowie ocenili jako bezbłędny.
Życiorys.
Została mistrzynią Europy w wieloboju już w wieku 13 lat, w 1975, w Skien. Jako pierwsza w dziejach gimnastyki, dostała maksymalne noty – 10 pkt. (siedem razy). Na igrzyskach olimpijskich w Montrealu (1976) wygrała wielobój indywidualny z notą łączną 79,275 pkt. (na 80 możliwych), ćwiczenia na poręczach z maksymalną notą 20 pkt., a ćwiczenia na równoważni ukończyła mając notę bliską ideału – 19,950 pkt.
Na kolejnych igrzyskach, w Moskwie w 1980, zajęła drugie miejsce za Jeleną Dawydową z ZSRR. Nie obroniła tytułu z Montrealu, ale wygrała ćwiczenia wolne (ex aequo z Nelli Kim) i na równoważni. Do 3 złotych medali z Montrealu dodała dwa dalsze. Ogółem ma w dorobku 5 złotych, 3 srebrne i 1 brązowy medal olimpijski.
Mistrzynią Europy w wieloboju indywidualnym była trzykrotnie (w 1975, 1977, 1979). Na MŚ 1979 w Fort Worth (w Teksasie) wygrała wielobój drużynowy.
W 1984 zakończyła karierę, odznaczona Orderem Olimpijskim przez ówczesnego szefa MKOl – Juana Antonio Samarancha (w 2004 otrzymała jako jedyna Order po raz drugi). W ankiecie agencji Associated Press w 1976 i 1977 przyznano jej miano "najlepszej sportsmenki świata".
W listopadzie 1989, krótko przed upadkiem Muru Berlińskiego, Comăneci opuściła Rumunię i poprzez Węgry dotarła do Austrii, gdzie w ambasadzie Stanów Zjednoczonych poprosiła o azyl. W Stanach Zjednoczonych popularyzowała gimnastykę.
W kwietniu 1996 wyszła za mąż za Amerykanina Barta Connera, mistrza olimpijskiego w ćwiczeniach na poręczach z 1984. Z mężem prowadzi Akademię Gimnastyczną. Udziela się w akcjach charytatywnych. Obecnie jest wiceprzewodniczącą Rady Dyrektorów Międzynarodowych Olimpiad Specjalnych. Ufundowała klinikę dla ubogich dzieci w Bukareszcie. Rząd Rumunii nadał jej tytuł Honorowego Konsula w USA. Zasiada we władzach FIG.
Oboje z mężem są komentatorami najważniejszych imprez gimnastycznych. Mają syna Dylana Paula ur. 3 czerwca 2006, w Oklahoma City.

</doc>
<doc id="603086" url="https://pl.wikipedia.org/wiki?curid=603086" title="Rejon wilejski">
Rejon wilejski

Rejon wilejski (biał. Вілейскі раён) – rejon w centralnej Białorusi, w obwodzie mińskim.
Rejon ten został utworzony 5 lipca 1946 roku.
Zobacz też.
dawny Powiat wilejski

</doc>
<doc id="603089" url="https://pl.wikipedia.org/wiki?curid=603089" title="Rejon wołożyński">
Rejon wołożyński

Rejon wołożyński (biał. Валожынскі раён) – rejon w centralnej Białorusi, w obwodzie mińskim.
Polacy stanowią 10,9% ludności.
Położenie.
Rejon wołożyński graniczy z rejonami obwodu mińskiego: mołodeczańskim, mińskim, dzierżyńskim i stołpeckim, a na zachodzie i północnym zachodzie z rejonem iwiejskim, oszmiańskim i smorgońskim obwodu grodzieńskiego.
Warunki geograficzne.
Teren pofałdowany. Na wschodzie rejonu znajduje się Wysoczyzna Mińska, na północy – wzniesienia Garbu Oszmiańskiego, zaś na południowym zachodzie – Nizina Niemeńska. Średnia na wysokości – 150–250 m n.p.m., najwyższe wzniesienie – wzgórze Majak w pobliżu wsi Szopowały (335 m).
Klimat i roślinność.
Klimat jest umiarkowany kontynentalny. Średnia temperatura w styczniu to -6,7 °C, w lipcu 17,5 °C. Średnia roczna opadów wynosi 659 mm. Okres wegetacji trwa 187 dni.
Lasy (w tym iglaste: sosna, świerk) zajmują 38% obszaru rejonu. Bagna stanowią 3,9% powierzchni. Na terenie rejonu znajduje się fragment rezerwatu przyrody obejmującego część Puszczy Nalibockiej.

</doc>
<doc id="603096" url="https://pl.wikipedia.org/wiki?curid=603096" title="Ajattara">
Ajattara

Ajattara – fińska grupa muzyczna wykonująca awangardowy black metal. Nazwa zespołu pochodzi z fińskiej mitologii, od złego leśnego ducha Ajatara. Założycielem grupy jest Ruoja - Pasi Koskinen, były wokalista Amorphis i wokalista Shape of Despair. 15 kwietnia 2012r. na oficjalnym profilu grupy na portalu Facebook, została zamieszczona informacja o rozwiązaniu zespołu.

</doc>
<doc id="603099" url="https://pl.wikipedia.org/wiki?curid=603099" title="Droga 41 (Islandia)">
Droga 41 (Islandia)

Droga 41 () – droga na Islandii. Łączy Reykjavík z miastem Keflavík, gdzie znajduje się jedyne międzynarodowe lotnisko Islandii – Keflavíkurflugvöllur. Jest główną drogą półwyspu Reykjanes, a także stanowi jedną z najważniejszych arterii regionu stołecznego.
Nawierzchnia na całej długości drogi wykonana jest z asfaltu. Na znacznej długości trasa jest dwujezdniowa.

</doc>
<doc id="603100" url="https://pl.wikipedia.org/wiki?curid=603100" title="Marcin Dymkowski">
Marcin Dymkowski

Marcin Dymkowski (ur. 10 maja 1981) – były polski piłkarz występujący na pozycji obrońcy. Obecnie jest on II trenerem pierwszoligowego Podbeskidzia Bielsko-Biała.
Rozegrał 127 spotkań w Ekstraklasie, głównie w barwach Odry Wodzisław. Strzelił w nich w sumie pięć bramek. Jego debiut w I lidze miał miejsce w dniu 21 sierpnia 2004 r. w meczu pomiędzy drużynami Odry Wodzisław i Cracovii, wygranym przez drużynę z Wodzisławia 3:2. Oprócz tego reprezentował m.in. barwy Pogoni Szczecin czy Lecha Poznań. Ostatni sezon w profesjonalnym futbolu rozegrał na przełomie 2012 i 2013 roku w barwach Calisii Kalisz.

</doc>
<doc id="603103" url="https://pl.wikipedia.org/wiki?curid=603103" title="Koniuszy wielki koronny">
Koniuszy wielki koronny

Koniuszy wielki koronny (łac. "agazo, stabuli Regni praefectus") – urząd dworski I Rzeczypospolitej.
Historia powstania urzędu.
Istniał już za czasów Kazimierza Wielkiego, kiedy to nazywano ten urząd konarskim. W końcu XVII wieku został jednym z dygnitarstw państwowych (co formalnie potwierdzono w 1768). 
Kompetencje.
Koniuszy był zarządcą wszystkich królewskich stajni i stadnin. Dysponował osobnym funduszem wyznaczonym w tym celu. W rzeczywistości obowiązki koniuszych wypełniali podkoniuszy, a sam urząd z czasem stał się czysto tytularnym. Odpowiednikiem koniuszego wielkiego koronnego był na Litwie koniuszy wielki litewski.

</doc>
<doc id="603109" url="https://pl.wikipedia.org/wiki?curid=603109" title="Bobok">
Bobok



</doc>
<doc id="603113" url="https://pl.wikipedia.org/wiki?curid=603113" title="Uczelnie w Czechach">
Uczelnie w Czechach

Czeskie uczelnie

</doc>
<doc id="603114" url="https://pl.wikipedia.org/wiki?curid=603114" title="Zjednoczenie">
Zjednoczenie



</doc>
<doc id="603115" url="https://pl.wikipedia.org/wiki?curid=603115" title="Skręt">
Skręt



</doc>
<doc id="603116" url="https://pl.wikipedia.org/wiki?curid=603116" title="Zjednoczenie Przemysłu">
Zjednoczenie Przemysłu



</doc>
<doc id="603117" url="https://pl.wikipedia.org/wiki?curid=603117" title="Daimler Armoured Car">
Daimler Armoured Car

Daimler Armoured Car – brytyjski samochód pancerny z okresu II wojny światowej, użytkowany przez wojska państw Wspólnoty Brytyjskiej.
Historia.
Pod koniec lat trzydziestych w zakładach "Daimler Motor Company" rozpoczęto pracę nad większą wersja produkowanego od 1938 roku rozpoznawczego samochodu pancernego "Dingo", który miał być samochodem wsparcia. Nowy samochód pancerny miał większe rozmiary oraz zamontowaną zmodyfikowaną wieżę z lekkiego czołgu "Tetrarch".
Tak opracowany pod koniec 1939 prototyp otrzymał oznaczenie "Daimler Armoured Car". Prace nad nim trwały do kwietnia 1941 roku, gdyż były problemy z jego napędem. W 1941 roku skierowano go do produkcji seryjnej. Łącznie wyprodukowano 2964 sztuk w dwóch podstawowych wersjach Mk I i Mk II. Pozostałe odmiany powstały w oddziałach lub w warsztatach polowych.
Produkowano go w wersjach:
Służba.
Samochód pancerny "Daimler Armoured Car" po rozpoczęciu produkcji seryjnej jako pierwszy otrzymał brytyjski 11 pułk huzarów, a następnie kolejne jednostki stacjonujące w Afryce Północnej i na Bliskim Wschodzie. Otrzymały go także jednostki państw należących do Wspólnoty Brytyjskiej, które tam stacjonowały.
Samochód pancerny Daimler miał podobne uzbrojenie i parametry do znacznie cięższego samochodu Staghound z amerykańskich dostaw. Brytyjskie jednostki używały głównie Daimlerów, jednakże kanadyjskie preferowały Staghoundy, które były bardziej sprawne pod względem mechanicznym (codzienna obsługa samochodu pancernego Daimler zajmowała od 1 do 3 godzin).
Użyto go bojowo jako wóz eskortowy i wsparcia w trakcie działań w Afryce Północnej. Kilka tych samochodów użyto w działaniach na Dalekim Wschodzie.
Użytkowano go w brytyjskich jednostkach wojskowych do lat sześćdziesiątych, w końcowym okresie w jednostkach obrony terytorialnej.
Służba w Polskich Siłach Zbrojnych.
Jedyną jednostką PSZ wyposażoną w te wozy był 1 Pułk Rozpoznawczy będący jeszcze przed reorganizacją 1 Dywizji Pancernej jej oddziałem rozpoznawczym. Samochody były użytkowane w latach 1942-43. Pierwszy egzemplarz pojazdu, który miał posłużyć do zapoznania się z nowym sprzętem otrzymali Polacy w połowie czerwca 1942. Kolejne dostawy nastąpiły w sierpniu 1942, w efekcie czego Daimlery stanowiły połowę sprzętu szkolno-bojowego pułku. 18 października 1943 pułk posiadał maksymalną liczbę wozów – 30 sztuk. Od dnia 1 listopada 1943 w związku ze zmianami organizacyjnymi i rozformowaniem pułku Daimlery zaczęto przekazywać Anglikom.

</doc>
<doc id="603123" url="https://pl.wikipedia.org/wiki?curid=603123" title="Łowicz Główny">
Łowicz Główny

Łowicz Główny – stacja kolejowa w Łowiczu, w województwie łódzkim. Według klasyfikacji PKP ma kategorię dworca regionalnego. Z Łowicza są bezpośrednie połączenia kolejowe między innymi z Warszawą, Łodzią, Skierniewicami, Kutnem, Sochaczewem oraz Płockiem.
Pasażerowie.
W roku 2017 wymiana pasażerska wyniosła 1,2 mln osób (3,3 tys. dziennie), co dało jej 72. miejsce w Polsce.
W roku 2018 stacja obsługiwała 3,2 tys. pasażerów na dobę (łącznie 1,17 mln osób).
W roku 2019 wymiana pasażerska wyniosła 1,46 mln osób (4 tys. dziennie), co dało jej 71. miejsce w Polsce.
W roku 2020 wymiana pasażerska wyniosła 842 tys. osób (2,3 tys. dziennie), co dało jej 70. miejsce w Polsce.
W roku 2021 wymiana pasażerska wyniosła 876 tys. osób (2,4 tys. dziennie), co dało jej 83. miejsce w Polsce.
Historia.
Dworzec kolejowy w Łowiczu został oddany do użytku w 1845, w 1862 roku zmieniając nazwę na Łowicz Aleksandrowski, by w 1903 roku zmienić nazwę na Łowicz Wiedeński (ze względu na oddanie do użytku w pobliżu miasta stacji Łowicz Kaliski na Kolei Warszawsko-Kaliskiej), kiedy oddano do użytku Kolej Warszawsko-Bydgoską, której częścią są obecnie linie kolejowe: nr 3, nr 11, nr 18.

</doc>
<doc id="603127" url="https://pl.wikipedia.org/wiki?curid=603127" title="Rasa drapieżców. Teksty ostatnie">
Rasa drapieżców. Teksty ostatnie

Rasa drapieżców. Teksty ostatnie – wydany pośmiertnie zbiór felietonów Stanisława Lema, publikowanych w „Tygodniku Powszechnym” w latach 2005–2006. Został wydany nakładem Wydawnictwa Literackiego w 2006, pod redakcją Tomasza Fiałkowskiego (autor posłowia).
Część tekstów ze zbioru ukazała się później również w książce "Planeta LEMa. Felietony ponadczasowe".

</doc>
<doc id="603128" url="https://pl.wikipedia.org/wiki?curid=603128" title="Tetraedryt">
Tetraedryt

Tetraedryt – minerał z gromady siarkosoli. Minerał rzadki, rozpowszechniony tylko w niektórych rejonach Ziemi. 
Nazwa nawiązuje do częstej, czworościennej (tetraedrycznej) postaci kryształów tego minerału.
Charakterystyka.
Właściwości.
Tworzy kryształy izometryczne – czworościany, rzadziej ośmiościany. Występuje w skupieniach ziarnistych, zbitych, w formie wypryśnięć na skałach. Jest kruchy, nieprzezroczysty, tworzy roztwór stały (szereg izomorficzny) z tennantytem. Bardzo często domieszką jest: rtęć – (schwazyt), srebro – (freibergit), ołów – (malinowskit), nikiel – (frygidyt), tellur – (goldfieldyt), cyna – (ferrotetraedryt), kobalt.
Występowanie.
Składnik miedzionośnych i polimetalicznych utworów hydrotermalnych. Występuje razem z kruszcami – w żyłach i gniazdach kruszcowych. Jest spotykany w pegmatytach i skałach osadowych. Współwystępuje z chalkopirytem, bornitem, kowelinem, chalkozynem, arsenopirytem, galeną, sfalerytem.
Miejsca występowania:

</doc>
<doc id="603132" url="https://pl.wikipedia.org/wiki?curid=603132" title="Tim Daly">
Tim Daly

Tim Daly właśc. James Timothy Daly (ur. 1 marca 1956 w Nowym Jorku) – amerykański aktor, producent i reżyser.
Życiorys.
Wczesne lata.
Przyszedł na świat w Nowym Jorku jako jedyny syn i najmłodsze czwarte dziecko pary aktorskiej – Mary Hope (z domu Newell) i Jamesa Firmana Daly’ego (ur. 1918, zm. 1978). Jego rodzina miała korzenie irlandzkie, angielskie, szkockie i niemieckie.
Dorastał ze starszymi siostrami: Pegeen (ur. 1943), Tyne (ur. 21 lutego 1946), która zdobyła popularność jako detektyw Mary Beth Lacey w "Cagney i Lacey", i Glynnis (ur. 1948), która została żoną kompozytora Marka Snowa.
Kariera.
Mając siedem lat zadebiutował na scenie Bucks County Playhouse w New Hope, w stanie Pensylwania w sztuce Jean Kerr "Jenny całuje mnie" ("Jenny Kissed Me") u boku swoich rodziców i sióstr. W wieku dziesięciu lat pojawił się po raz pierwszy na małym ekranie w telewizyjnej adaptacji sztuki Henrika Ibsena i "Wróg ludu" ("An Enemy of the People", 1966) Arthura Millera. Marzył jednak o karierze sportowej, zastanawiał się także nad zawodem lekarza i prawnika. W 1978 wystąpił w letnim giełdowym teatrze w adaptacji spektaklu "Jeździec" ("Equus") jako 17–letni stajenny, który w rytualnej ceremonii oślepia szóstkę koni. W 1979 otrzymał licencjat na wydziale teatru i literatury w Bennington College w Bennington, w stanie Vermont i powrócił do Nowego Jorku, gdzie kontynuował studia w dziedzinie aktorstwa i śpiewu.
Jego pierwsza przygoda z kinem rozpoczęła się od komediodramatu Barry’ego Levinsona "Diner" (1982) u boku Steve’a Guttenberga, Mickeya Rourke i Kevina Bacona. Następnie wystąpił w komedii "Dokładnie taka, jaka jesteś" ("Just the Way You Are", 1984) z Michaelem Ontkeanem i komedii fantasy "Między niebem a ziemią" ("Made in Heaven", 1987) u boku Timothy’ego Huttona i Kelly McGillis.
Znacznie lepiej jednak powiodło mu się w telewizji. W miniserialu CBS "Tylko Manhattan" ("I’ll Take Manhattan", 1987) na podstawie powieści Judith Krantz wcielił się w postać Toby’ego Amberville, niewidomego starszego syna magnata prasowego. Pierwszą główną rolą telewizyjną był Norman Foley w melodramacie CBS "Prawie dorosły" ("Almost Grown", 1988).
Sławę zawdzięcza roli pilota Joego Hacketta, posiadającego własną firmę przewozową na małym lotnisku Sandpiper Air na wyspie Nantucket w sitcomie NBC "Skrzydła" ("Wings", 1990-95). Początkowo do roli Joego w "Skrzydłach" producenci telewizyjni chcieli zaangażować Kevina Conroya (znanego jako Barta Fallmonta, kochanka Stevena Carringtona w "Dynastii").
Zyskał na popularności kreacją doktora Richarda Kimble, chirurga z Chicago, niesłusznie oskarżonego i skazanego za zabicie swojej bogatej żony w serialu sensacyjnym "Ścigany" ("The Fugitive", 2000-2001), remake'u z 1963. Pojawił się w dwunastu odcinkach serialu kryminalnego ABC "Oczy" ("Eyes", 2005). Za postać J.T. Dolana, scenarzysty walczącego z uzależnieniem od hazardu i narkotyków w serialu HBO "Rodzina Soprano" ("The Sopranos", 2006) był nominowany do nagrody Emmy.
Występował w produkcjach off-Broadwayowskich i na scenach Broadwayu, w takich spektaklach jak "Coastal Disturbances" Tiny Howe (za swoją rolę w tym przedstawieniu otrzymał nagrodę Theatre World Award) oraz w 2006 w przedstawieniu "Bunt na okręcie U.S.S. Caine" ("The Caine Mutiny Court-Martial") u boku Davida Schwimmera i Željko Ivanka.
Zajął się także dubbingiem. Użyczył swojego głosu legendarnemu bohaterowi komiksowemu Supermanowi w filmach, grach komputerowych i serialach animowanych.
W 1997 razem z J. Todd Harrisem założył studio producenckie Daly-Harris Productions. Wśród filmów wyprodukowanych przez Daly-Harris Productions znajdują się telefilmy "Egzekucja sprawiedliwości" ("Execution of Justice", 1999), "Urbania" (2000) oraz "Tick Tock" (2000).
Daly został także właścicielem studia producenckiego Red House Entertainment, które założył z Amy Van Nostrand oraz przyjacielem Stevem Burleighem. Wśród filmów wyprodukowanych przez studio znajdują się m.in. wyróżniony nagrodami Peabody i Humanitas Prize "Mocne uderzenie" ("Edge of America") oraz jego debiut reżyserski "Osierocona" ("Bereft").
Tim Daly wraz z byłą żoną założyli także Wandering Park Productions, poprzez które wyprodukowali obsypany nagrodami spektakl teatralny na podstawie sztuki Vincenta Cardinala "A Colorado Catechism", w którym obydwoje wystąpili. Za swój występ w sztuce Daly i jego była żona w 1993 otrzymali nagrody DramaLogue dla najlepszego aktora dramatycznego i najlepszej aktorki dramatycznej.
Życie prywatne.
18 września 1982 poślubił aktorkę Amy Van Nostrand. Mają dwoje dzieci: syna Sama (ur. 1984) i córkę Emelyn (ur. 1989). Jednak w 2010 roku doszło do rozwodu. W grudniu 2014 związał się z Téą Leoni, którą poznał na planie serialu "Madam Secretary".
Zaprzeczył w wywiadach pogłoskom, że jego dziadkiem był Earl Warren – polityk i prawnik.

</doc>
<doc id="603133" url="https://pl.wikipedia.org/wiki?curid=603133" title="Zjednoczenie przemysłowe">
Zjednoczenie przemysłowe



</doc>
<doc id="603138" url="https://pl.wikipedia.org/wiki?curid=603138" title="Księstwo Salerno">
Księstwo Salerno

Księstwo Salerno – państwo istniejące w południowej Italii pomiędzy IX a XI wiekiem, ze stolicą w mieście Salerno.
Historia.
Miasto Salerno było we wczesnym średniowieczu jednym z ośrodków longobardzkiego księstwa Benewentu; książę Arechis II wzniósł tu pałac i mury miejskie, a Salerno stało się drugą siedzibą władcy. Podczas sporu o sukcesję w Benewencie w 839 doszło do rozłamu i Longobardowie z Salerno ogłosili swojego własnego księcia. Rozpoczęła się wojna domowa, w której obie strony sięgały po pomoc Arabów. Ich napływ stanowił zagrożenie dla Rzymu, stąd pod naciskiem cesarza Lotara I w 849 książę Benewentu został zmuszony do uznania niepodległości księstwa Salerno. 
W późniejszym okresie dochodziło jednak do licznych konfliktów z longobardzkimi księstwami Benewentu i Kapui, a także z Neapolem. W 870 od najazdu Arabów uratowała książąt Salerno interwencja cesarza Ludwika II, z kolei w latach 80. IX w. księstwem próbowało zawładnąć Cesarstwo Bizantyńskie. Mimo to pod rządami miejscowej dynastii państwo rozkwitało. We współpracy z sąsiednim Amalfi prowadziło intratny handel ze światem arabskim. W drugiej połowie X w. doszło do zmagań o tron Salerno: sięgnął po niego władca Kapui, Pandulf I Żelazna Głowa (który uznał zwierzchność cesarza Ottona I Wielkiego), ale ostatecznie tron książęcy dostał się w ręce nowej dynastii pochodzącej z księstwa Spoleto. Mimo to księstwo nadal dobrze prosperowało (w końcu X w. było najbogatszym i najstabilniejszym państwem w południowej Italii).
W pierwszej połowie XI w. w regionie pojawiło się nowe zagrożenie ze strony przybyłych do Italii Normanów. Ci stopniowo opanowywali kolejne terytoria, w tym Kapuę, a zagrożony przez nich Benewent uznał władzę papieża. Książę Gisulf II wydał swoją siostrę Sikelgaite za przywódcę italskich Normanów, Roberta Guiscarda. To jednak nie uchroniło go przed zachłannością rosnącego w potęgę sąsiada. W 1076–1077 Salerno, ostatnia longobardzka twierdza w Italii, została zdobyta przez Roberta Guiscarda, który uczynił z niej swoją stolicę.
Słynna szkoła medyczna w Salerno, która osiągnęła szczyt swojej sławy w okresie panowania normańskiego, rozwijała się prężnie już w okresie istnienia księstwa.
Książęta Salerno.
Źródło:
I dynastia
II dynastia
III dynastia
IV dynastia
V dynastia
VI dynastia

</doc>
<doc id="603140" url="https://pl.wikipedia.org/wiki?curid=603140" title="Jelcz M125M">
Jelcz M125M

Jelcz M125M (nazwa handlowa do 2001 r. Dana, potem Vecto) – dwunastometrowy, pierwszy w pełni niskopodłogowy autobus w całości zaprojektowany przez konstruktorów Z.S. Jelcz S.A. w Jelczu-Laskowicach (tym samym pierwszy polski autobus w 100% niskopodłogowy). Był produkowany w latach 1998-2006, pozostawał w ofercie firmy Jelcz do 2008 roku.
Historia modelu.
Produkcja nowego modelu ruszyła w 1998 roku. Była to całkowicie nowa konstrukcja, niebazująca technicznie na żadnym pojeździe wcześniej produkowanym przez ZS Jelcz. Autobus otrzymał nowo zaprojektowaną ścianę tylną oraz przednią wykonaną z tworzywa sztucznego z dużą panoramiczną szybą, pod którą umieszczono również wyświetlacz informacyjny. Do napędu posłużył silnik MAN D0826LUH12 o mocy maksymalnej 220 KM, współpracujący ze skrzynią biegów Voith D851.3 lub ZF 5HP500. Moc przekazywana jest na tylny most portalowy ZF AV-132, z przodu zastosowano oś portalową Jelcz 65N, znaną z innych niskopodłogowych i niskowejściowych modeli Jelcza. W wyposażeniu standardowym znalazł się pulpit VDO oraz szyna informacyjna typu CAN.
W 2001 roku przeprowadzono modernizację tego pojazdu. Zastosowano silnik MAN D0836 LUH02 spełniający normę czystości spalin Euro-3, zmniejszono wysokość szyby czołowej, wydzielając tym samym miejsce na wyświetlacz informacyjny, zastosowano układ hamulcowy z tarczami na wszystkich osiach, zlikwidowano podesty w przedniej części pojazdu oraz przeniesiono zbiornik paliwa na prawe przednie nadkole. Od tego momentu pojawiła się możliwość zastosowania reflektorów projektorowych oraz dzielonej szyby czołowej.
W 2003 roku zaprezentowano wersję tego autobusu zasilaną gazem CNG. Model ten uzyskał oznaczenie Jelcz M125M/4 CNG i obecnie jest eksploatowany przez MPK Rzeszów.
Ostatnie egzemplarze modelu M125M zostały zbudowane w 2006 roku. Oficjalne zakończenie produkcji nastąpiło w październiku 2008 roku. 
Łącznie wyprodukowano zaledwie 71 egzemplarzy:
W 1999 model zdobył nagrodę "Złote Koła Komunikacji Miejskiej", którą przyznali organizatorzy III Wystawy Komunikacji Miejskiej w Łodzi.

</doc>
<doc id="603141" url="https://pl.wikipedia.org/wiki?curid=603141" title="Ba (dusza)">
Ba (dusza)

Ba – w mitologii starożytnego Egiptu dusza ludzka, jedna z kilku posiadanych przez człowieka. Po śmierci człowieka mogła żyć dalej w państwie umarłych, o ile zachowane zostało jego ciało (stąd mumifikacja zwłok) oraz o ile osoba zmarła nie prowadziła grzesznego życia, które stałoby się podstawą do potępienia jej przez Ozyrysa, a co za tym idzie – unicestwienia.
Od obowiązku zachowania ciała było kilka wyjątków: dla dalszego istnienia "Ba" nie musiało zostać zachowane ciało osób, które poniosły śmierć dla chwały Egiptu (głównie żołnierzy). Ponadto w odniesieniu do osób niskich klas społecznych, m.in. służby wystarczało, aby ich „postać” została zachowana w formie wizerunku (np. umieszczonego
w grobowcu możnego, któremu służyli za życia), koniecznie podpisanego imieniem zmarłego. Jednak "Ba" takich osób pozostawały związane z duszami możnych, którym miały służyć także w zaświatach.
"Ba" w sztuce było przedstawiane jako mały ptak z ludzką głową.

</doc>
<doc id="603142" url="https://pl.wikipedia.org/wiki?curid=603142" title="Jelcz M125M Vecto">
Jelcz M125M Vecto



</doc>
<doc id="603143" url="https://pl.wikipedia.org/wiki?curid=603143" title="Jelcz Vecto">
Jelcz Vecto



</doc>
<doc id="603144" url="https://pl.wikipedia.org/wiki?curid=603144" title="Jelcz Dana">
Jelcz Dana



</doc>
<doc id="603145" url="https://pl.wikipedia.org/wiki?curid=603145" title="Midwestern Universities Research Association">
Midwestern Universities Research Association

Midwestern Universities Research Association, w skrócie MURA (Stowarzyszenie Badawcze Uniwersytetów Środkowo-Zachodnich) – działająca w latach 1953–1973 organizacja zrzeszającą uniwersytety środkowo-zachodnich Stanów Zjednoczonych, w celu rozwoju techniki i fizyki akceleratorów cząstek.
Powstanie.
Stowarzyszenie powstało w odpowiedzi na potrzebę budowy ośrodka badań fizyki wysokich energii w środkowo-zachodnich USA na początku lat 50. Wiosną 1953, z inicjatywy Enrico Fermiego, uniwersytety Minnesota, Illinois, Michigan, Indiana, Wisconsin i Chicago, postanowiły zawiązać współpracę w budowę takiego ośrodka. Pierwotnie placówka miała być finansowana przez Atomic Energy Commission (AEC, Komisję Energii Atomowej). Ta jednak odmówiła. Na okres zimy 1953 i wiosny 1954, placówkę sponsorowała fundacja Wisconsin Alumni Research Foundation, poprzez grant z National Science Foundation (NSF, Państwowa Fundacja Naukowa).
1954.
Oficjalne powstanie MURA datuje się na 6 maja 1954. Siedem instytucji partycypujących w MURA podpisało wtedy dokument "Agreement for Cooperative Nuclear Research" ("Porozumienie w sprawie wspólnych badań jądrowych") i uzgodniły nazwę przedsięwzięcia: "Midwestern Universities Research Association, Inc." Ostatecznymi twórcami MURA były: Uniwersytet Illinois, Uniwersytet Michigan, Uniwersytet Minnesoty, Uniwersytet Wisconsin w Madison, Uniwersytet Indiany, Uniwersytet Iowa i Iowa State College.
10 czerwca 1954 odbyło się spotkanie przedstawicieli MURA i AEC. AEC zdecydowało, że wspomoże MURA budową akceleratora w ośrodku Argonne National Laboratory (ANL), którym od 1946 zarządzał University of Chicago. Jednakże MURA odniosła się do tego bardzo sceptycznie, gdyż ośrodek ten nie miał wcześniejszego doświadczenia w technikach akceleratorowych, a tylko w technice jądrowej. Poza tym, jako joint – venture uniwersytetów, nie chciało, aby wspólny ośrodek podlegał wyłącznie jednemu z założycieli.
W tym samym roku zaczęto wybór miejsca na budowę akceleratorów mających należeć do MURA. Prócz założycieli swój udział zgłosiły także inne ośrodki naukowo-badawcze. 23 września 1954 Midwestern Universities Research Association uzyskało osobowość prawną na prawach stanu Illinois. Jako udziałowców odnotowano: University of Illinois, Michigan, Minnesota, Purdue, Indiana, Iowa State College i State University of Iowa. Krótko potem dołączył do nich University of Wisconsin. Ponownie zabiegano o dofinansowanie z AEC, ale i tym razem odmówiono go. MURA po raz kolejny otrzymało grant z NSF. 17 grudnia zaproszono do MURA University of Chicago, ale ten odmówił z powodu zaangażowania w ANL.
1955.
W 1955 MURA zgłosiło do AEC propozycję wspólnego programu badawczego w dziedzinie fizyki wysokich energii. Ta jednak odmówiła, gdyż projekt nie przewidywał udziału laboratoriów ANL, a Komisja nie chciała inwestować w drugi podobny ośrodek.
1 lipca 1955 MURA podpisało porozumienie z nowojorską fundacją nonprofit sponsorującą placówki i ośrodki naukowe, Research Corporation. W ciągu tego samego roku w dyskusji o powołaniu Enrico Fermi Memorial Laboratory of High Energy Physics (Laboratorium Fizyki Wysokich Energii im. Enrico Femirgo) MURA miała być ponoć zapytana o zainteresowanie tym projektem, jednak w dokumentach MURA nie ma śladu takiej ofery.
3 sierpnia 1955 AEC spotkała się z przedstawicielami instytucji tworzących MURA i przedstawiła ofertę dofinansowania na nadchodzący rok. Jednak już 26 sierpnia, członek AEC, na spotkaniu z przedstawicielami University of Illinois, ogłosił, że MURA nie otrzyma żadnej pomocy. Tym razem granty przyznała fundacja NSF i Office of Naval Research.
Między październikiem 1955 a styczniem 1956, do członków MURA dołączyły następujące instytucje: Ohio State University (październik 1955), Michigan State University (listopad 1955), Notre Dame (grudzień 1955), Northwestern (grudzień, 1955), Washington University w St. Louis (styczeń 1956). W grudniu 1955 ponownie zaproszono do członkostwa University of Chicago, który tym razem nie odmówił i włączył się do MURA w styczniu 1956.
8. i 13 listopada 1955 odbyły się spotkania AEC i MURA w wyniku których ustanowiono wspólny program badawczy zakładający budowę dwóch akceleratorów. Pod kierownictwem MURA miał powstać dalekosiężny program z "wymarzonym" akceleratorem. Przewidywano, że jego budowa zajmie siedem lat, koszt wyniesie 100 mln dolarów, i że będzie to akcelerator "najwymyślniejszy na świecie". Laboratorium ANL otrzymało inny projekt. Komisja zatwierdziła budowę akceleratora, w którego zasięgu miała być energia 12 GeV. Program ten miał znaczenie propagandowe dla USA, gdyż w tym czasie ZSRR konstruowała przyspieszacz mający energię większą niż jakikolwiek ówczesny akcelerator amerykański. Akcelerator w ANL miał przejąć pałeczkę "przodownika" póki w 1960 nie zakończyłaby się budowa akceleratora w Brookhaven National Laboratory.
1956.
Luty 1956. MURA i AEC zawierają umowę, podpisaną 15 marca, opiewającą na 450 tys. dolarów dofinansowania dla MURA na działalność w okresie 6 lutego – 30 września 1956 r.
W czerwcu 1956 w Madison (Wisconsin) ruszają opracowania teoretyczne. 10 czerwca zostaje zawarty kontrakt z IBM na dostawę komputera IBM 704 do laboratoriów MURA w Madison. 13 czerwca, Lewis Strauss, z AEC, w liście do Ojca Hesburgha, z Notre Dame, stwierdza, że współpraca ANL i MURA narusza porozumienie z listopada poprzedniego roku.
Członkowie MURA zgłaszają swoje propozycje umiejscowienia placówki badawczej. Wybrane zostają trzy najbardziej preferowane. Są nimi: University of Wisconsin, University of Minnesota, Purdue University. W czerwcu MURA przekazuje do AEC raport dotyczący wyboru miejsca. Pomimo uzgodnień z listopada 1955, AEC dodaje ANL jako czwartą możliwą lokacje.
Sierpień 1956: spotkanie reprezentantów MURA, ANL i University of Chicago. Kanclerz Kimpton (University of Chicago) bez powodzenia przekonuje, że grupa wpływowych ludzi ze środkowego zachodu, reprezentujących naukę, edukację i przemysł, jest gotowa przejąć opiekę AEC nad laboratoriami ANL. Podobne deklarację składał Ojciec Hesburgh w czerwcu 1956 i złoży dr Fred Seitz, z University of Illinois, na początku roku 1957. Wszystkie zostały odrzucone przez AEC.
W październiku 1956 dr Johnson, z ramienia AEC, spotyka się z przedstawicielami MURA. Johnson oświadcza, że AEC pragnie, aby MURA kontynuowała badania. Problem wyboru miejsca na placówkę zostanie bezterminowo odłożony, tak samo jak kwestia budowy dużego akceleratora. AEC rozważy budowę mniejszych urządzeń na terenie uniwersytetów i laboratoriów państwowych.
W piśmie podpisanym przez komisarza H. S. Vance'a a skierowanym do MURA, postanawia się, że faworytem Komisji pozostaje ośrodek w Argonne i komisja AEC nie będzie wnioskować w Kongresie o środki na działalność MURA – MURA powinno związać są działalność z ANL.
Działalność w latach 1955–1956
1957.
W dniu 23 maja w liście do Johna Williamsa Lewis Strauss napisał, że Komisja nie stworzy kolejnego dużego laboratorium na środkowym zachodzie, że MURA powinna zintegrować się z programem badawczym ANL, i że o miejscu na nowy akcelerator zadecyduje Komisja na podstawie tego, która lokalizacja zapewni największy wkład w jak największą użyteczność urządzenia. Powtórzył także, że Komisja pragnie, aby ANL stało się narzędziem współpracy pomiędzy uniwersytetami środkowego zachodu a komisją AEC. Preferowaną lokalizacją AEC było ANL. W odpowiedzi na list Straussa, MURA zdecydowało o kontynuowaniu badań w ośrodku w Madison.
11 lipca: MURA, jako organizacja non-profit, uzyskuje zwolnienie od podatku.
Pod koniec roku ZSRR dysponowało najsilniejszym działającym akceleratorem (10GeV). Wśród członków MURA zapanowało wrażenie, że Rosjanie zaczynają górować nad USA w dziedzinie badań jądrowych. To, że AEC nie podzielała tego zdania, widać jasno z listu do Gubernatora stanu Minnesota, Orville'a Freemana, z początku 1958 roku. AEC stwierdza w nim, że w 1954 rozpoczęto budowę 30GeV akceleratora w Brookhaven National Laboratory, który powinien rozpocząć pracę w 1960, produkując protony o energiach trzy razy większych niż te z największego akceleratora radzieckiego.
1958.
14 marca MURA przedstawiło propozycje stworzenia High Energy Research Facility (ośrodka badań nad wysokimi energiami) i przedstawiło ją Komisji Energii Atomowej, AEC. W tym czasie trwało projektowanie i budowa nowego modelu akceleratora (40MeV) oraz prace teoretyczne i eksperymenty z udziałem dwóch istniejących modeli.
1959.
Ukończono model dwukierunkowego akceleratora elektronów (40MeV). AEC zrezygnowała z badań nad dwukierunkowym akceleratorem elektronów (15GeV) z powodów finansowych.
1960.
Postępuje projektowanie 15GeV akceleratora protonów, którego budowę planuje przedstawić się AEC. Rozważa się pracę 40MeV akceleratora dwukierunkowego w trybie jednokierunkowym.
1961.
Zakończenie tworzenia propozycji powstania dużego akceleratora protonów zostało opóźnione przez potrzebę wykonania dodatkowych testów i braków personalnych spowodowanych trwaniem prac przy akceleratorze elektronów. Prace kontynuowano na modelu 50MeV i zakończono je w sierpniu. MURA zaplanowała także na koniec roku przedstawienie planów akceleratora protonów o energii 10GeV.
1962.
31 marca MURA przedstawia AEC propozycję akceleratora o energii 10GeV, który wykorzysta technikę FFAG. 15 grudnia 1962 MURA staje przed Panelem Ramseya (panel ds. fizyki akceleratorowej wysokich energii Głównego Komitetu Doradczego powołanego dla AEC i prezydenckiego Komitetu Doradczego ds. Nauki), który propozycje MURA zaleca do przedłożenia Kongresowi, z energią cząstek zwiększoną z 10 do 12,5GeV. Propozycja został rozpatrzona ponownie i ponownie przedłożona AEC.
1963.
Zakończono budowę 30 calowej komory wodorowej i przeniesiono ją do Argonne.
1964.
Propozycja dotycząca akceleratora 12,5GeV została odrzucona. W program badań na nowy rok znalazł się:
W styczniu 1964 powołano wspólny komitet organizacji Associated Midwest Universities (2 przedstawicieli), MURA (3 przedstawicieli), ANL i University of Chicago (po 1 członku). Na jego czele stanął prof. John Williams (University of Minnesota, AMU). Komitet zajmował się zwiększeniem możliwości ZGS w Argonne National Laboratory i długoterminowym zagadnieniem zapewnienia rozwoju fizyki wysokich energii na Środkowym Zachodzie. Raport końcowy z 23 września 1964 zawierał rekomendacje reorganizacji i trójstronnego porozumienia pomiędzy uniwersytetami środkowego zachodu, ANL i University of Chicago. 21 października 1964 AEC zatwierdziło umowę trójstronną.
Jeszcze w 1964, w ramach wymienionego raportu końcowego, komórka do spraw relacji między AMU a nowym zrzeszeniem, nazwanym Argonne Universities Association, zaleciła, aby AMU kontynuowało swoje prace i działało w oparciu o te same relacje z ANL i AEC do tej pory, póki AUA nie pokaże jak pracuje, jak realizuje swoje cele i jak wiarygodnie prezentuje interesy wszystkich zrzeszonych uniwersytetów.
1965 i później.
W 1965 zawiązano Argonne Universities Association. Składało się ono z 26 uniwersytetów.
W latach 1964–1973 MURA była w trakcie rozwiązywania i likwidacji. 19 czerwca 1973 w stanie Illinois podpisano akt rozwiązani MURA.

</doc>
<doc id="603146" url="https://pl.wikipedia.org/wiki?curid=603146" title="Du (Unix)">
Du (Unix)

du () – uniksowe polecenie liczące użycie przestrzeni dyskowej. W systemie GNU ten program jest w pakiecie GNU Coreutils.
Opis.
Specyfikacja Single UNIX Specification określa, że polecenie du powinno wyświetlać rozmiar każdego pliku i katalogu znajdującego się w bieżącym katalogu. Dowiązania są wyświetlane jako rozmiar samego linku, nie obiektu, do którego się odnoszą. 
Przykłady użycia.
Sprawdzenie rozmiaru pliku:
$ du -h plwiki-20060810-pages-articles.xml
722M plwiki-20060810-pages-articles.xml
Wyświetlenie ile zajmuje cały katalog oraz każdy plik znajdujący się w tym katalogu wraz z podsumowaniem:
$ du -ch /mnt/Różne
Wyświetlenie ile zajmuje cały katalog:
$ du -sh /mnt/Różne

</doc>
<doc id="603148" url="https://pl.wikipedia.org/wiki?curid=603148" title="Lepista">
Lepista

Lepista (Fr.) W. G. Sm. (gąsówka) – rodzaj grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską nadali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako bedłka, gąska, lejkówka, różanka. Synonimy naukowe: "Paralepista" Raithelh., "Paxillus" sect. "Lepista" Fr., "Rhodopaxillus" Maire.
Cechy charakterystyczne.
Kapelusze suche, częściowo higrofaniczne. Grzyby z kształtu podobne do gąsek i lejkówek. Blaszki od zatokowato przyrośniętych do zbiegających. Wysyp zarodników biały, kremowy do cielistoróżowego, nieamyloidalny. Zarodniki szorstkie, rzadko gładkie, okrągławe do eliptycznych, bez pory rostkowej, trama blaszek regularna (strzępki biegną równolegle). Saprotrofy żyjące na ziemi.

</doc>
<doc id="603149" url="https://pl.wikipedia.org/wiki?curid=603149" title="Grupa Kampinos">
Grupa Kampinos

Grupa „Kampinos” – zgrupowanie partyzanckie Armii Krajowej walczące na terenie Puszczy Kampinoskiej w okresie powstania warszawskiego 1944.
Grupa „Kampinos” powstała na bazie struktur VIII Rejonu VII Obwodu „Obroża” Okręgu Warszawskiego AK oraz różnych oddziałów AK, które w wyniku akcji „Burza” znalazły się na terenie Puszczy Kampinoskiej. W sierpniu i wrześniu 1944 grupa wiązała znaczne siły nieprzyjaciela, odciążając tym samym powstańczą Warszawę. Jej oddziały stoczyły 47 bitew i potyczek oraz przejściowo wyzwoliły spod niemieckiej okupacji centralną i wschodnią część puszczy, zamieszkaną przez kilka tysięcy osób. Ponad 900 żołnierzy Grupy „Kampinos” wyruszyło także z odsieczą stolicy, biorąc udział w natarciach na Dworzec Gdański oraz w obronie Żoliborza.
Pod koniec września 1944 Grupa „Kampinos” podjęła próbę przejścia w Góry Świętokrzyskie. Początkowo polskie zgrupowanie skutecznie wymykało się niemieckiej obławie, lecz na skutek błędów dowództwa zostało 29 września otoczone i rozbite pod Jaktorowem. Wielu żołnierzom AK, w tym kilku zwartym oddziałom, udało się jednak wyrwać z okrążenia. Część z nich kontynuowała walkę aż do stycznia 1945 roku.
Geneza.
Konspiracja w Puszczy Kampinoskiej.
Już na przełomie 1939/40, a więc zaledwie kilka miesięcy po klęsce wrześniowej, na terenie Puszczy Kampinoskiej zaczęły powstawać pierwsze komórki polskiego ruchu oporu. Do połowy 1940 roku większość owych oddolnie zorganizowanych grup podporządkowała się Związkowi Walki Zbrojnej (przemianowanemu w lutym 1942 na Armię Krajową). Struktury ZWZ/AK z terenów przedwojennych gmin Czosnów, Młociny oraz ze wschodniej części gminy Zaborów weszły w skład VIII Rejonu „Łęgów” VII Obwodu „Obroża” Okręgu Warszawskiego ZWZ/AK. Tym samym VIII Rejon objął swym zasięgiem terytorialnym wschodnią część Puszczy Kampinoskiej oraz miejscowości rozsiane po obu stronach szosy Warszawa – Modlin. Na warunki pracy konspiracyjnej w Rejonie „Łęgów” istotny wpływ miał fakt, iż jego południowa część należała pod względem terytorialnym do dystryktu warszawskiego Generalnego Gubernatorstwa, natomiast część północna została wcielona do Rzeszy jako część tzw. rejencji ciechanowskiej. Granica pomiędzy III Rzeszą a Generalnym Gubernatorstwem była strzeżona przez liczne posterunki straży granicznej.
Pierwszym komendantem VIII Rejonu był por. Andrzej Niedzielski ps. „Andrzej”. We wrześniu 1941 zastąpił go kpt. Józef Krzyczkowski ps. „Szymon”. Na przełomie 1940/41, według innych źródeł dopiero w 1942 roku, w Obwodzie „Obroża” przystąpiono do tworzenia tzw. oddziałów liniowych, dla których wzór stanowiła struktura armii regularnej. Dotychczasową strukturę organizacyjną, opartą na niewielkich komórkach konspiracyjnych (tzw. piątkach), zastąpiono podziałem na drużyny i plutony, a z czasem również na kompanie i bataliony. Jesienią 1943 roku VIII Rejon liczył już 953 zaprzysiężonych żołnierzy, zorganizowanych w pięć kompanii piechoty oraz trzy samodzielne plutony (łączności, saperów i żandarmerii). Ponadto pod koniec 1942 roku dowództwo rejonu powołało do życia oddział Dywersji Bojowej. Miał on początkowo formę drużyny, lecz już w pierwszej połowie 1943 roku rozrósł się do stanu plutonu (ok. 40 żołnierzy). W związku z rosnącą liczbą „spalonych” konspiratorów zimą przełomu 1943/44 w Puszczy Kampinoskiej zorganizowano jeszcze niewielki oddział partyzancki pod dowództwem pchor. Antoniego Frydrycha ps. „Parys”. Oddział składał się początkowo z zaledwie kilku partyzantów, lecz z czasem jego liczebność wzrosła do ok. 30 żołnierzy. Partyzanci kwaterowali w prowizorycznych ziemiankach na tzw. Strzeleckich Łąkach niedaleko Sierakowa, a pod względem organizacyjnym podlegali dowódcy Dywersji Bojowej VIII Rejonu.
W pierwszych latach okupacji działalność konspiracyjna na terenie VIII Rejonu sprowadzała się przede wszystkim do gromadzenia zapasów broni i amunicji, prowadzenia szkoleń wojskowych dla zaprzysiężonych, pracy wywiadowczej oraz działalności informacyjno-propagandowej. Z czasem zaczęto również organizować akcje sabotażowo-dywersyjne oraz karać lub likwidować zdrajców, konfidentów i pospolitych przestępców. Przez niemal trzy lata VIII Rejon rozwijał działalność podziemną bez poważniejszego przeciwdziałania ze strony Niemców. Wraz ze wzrostem liczby i aktywności konspiratorów wzrastała jednak liczba „wsyp” i aresztowań. Nieuniknione były ponadto straty w czasie akcji bojowych. Warunki pracy konspiracyjnej uległy znacznemu pogorszeniu od czerwca 1943, kiedy to w Zaborowie został zakwaterowany oddział niemieckiej żandarmerii wyspecjalizowany w zwalczaniu ruchu oporu. W listopadzie 1943 na skutek zdrady jednego z konspiratorów aresztowano kilkadziesiąt osób – żołnierzy VIII Rejonu oraz członków ich rodzin. Ośmiu mieszkańców Truskawia i Izabelina zostało wówczas spalonych żywcem przez zaborowskich żandarmów. W wyniku serii aresztowań 1 i 5 kompania VIII Rejonu poniosły tak duże straty, że konieczne okazało się ich scalenie w jedną kompanię. 28 stycznia 1944 w ręce Niemców wpadł konspiracyjny magazyn broni ulokowany w gajówce Opaleń. Kolejnym dotkliwym ciosem była śmierć dowódcy Dywersji Bojowej VIII Rejonu ppor. Mariana Grobelnego ps. „Macher” oraz czterech innych żołnierzy – zastrzelonych przez zaborowskich żandarmów w zasadzce pod Sierakowem (24 czerwca 1944).
Ostatecznie Niemcom nie udało się jednak rozbić lub sparaliżować struktur VIII Rejonu. W przeddzień powstania warszawskiego kpt. „Szymon” mógł wystawić do walki dwa bataliony piechoty o sile pięciu kompanii pierwszej linii. W ramach rejonu funkcjonowały także dwa plutony Wojskowej Służby Ochrony Powstania (WSOP) oraz struktury Wojskowej Służby Kobiet. W lipcu 1944 „Szymonowi” podporządkowano jeszcze dwa plutony młodzieżowe dowodzone przez podchorążych Janusza Warmińskiego ps. „Murzyn” i Wojciecha Pecyńskiego ps. „Polana”, które – mimo że składały się z młodych chłopców z okolic Dąbrowy Leśnej i Łomianek, a więc z terenu VIII Rejonu – podlegały dotychczas dowództwu III Rejonu „Dęby” Obwodu „Obroża” (Rembertów). W tym samym czasie w związku z przygotowaniami do akcji powstańczej przystąpiono do kompletowania broni i amunicji. Uzbrojenie pozostawało jednak piętą achillesową VIII Rejonu. „Szymon” podawał w swych wydanych po wojnie wspomnieniach, że po zakończeniu mobilizacji w lipcu 1944 w szeregach oddziałów VIII Rejonu znajdowało się zaledwie ok. 350–400 uzbrojonych żołnierzy. Z kolei Edward Bonarowski twierdził, że siły Rejonu „Łęgów” nie przekraczały liczby 440 uzbrojonych żołnierzy, wyposażonych zazwyczaj w broń z września 1939 roku.
Opracowane przez dowództwo AK plany powstania powszechnego przewidywały, że głównym zadaniem VIII Rejonu będzie opanowanie lotniska bielańskiego. Obiekt ten miał zostać zdobyty we współpracy z oddziałami III Rejonu Obwodu II AK „Żoliborz”. Ponadto przed VIII Rejonem postawiono zadanie opanowania fabryki w Łomiankach i warsztatów w Dziekanowie Leśnym, przejęcia środków przewozowych na Wiśle oraz zablokowania szosy modlińskiej na wysokości Lasu Młociny. Planowano ponadto, iż po dotarciu posiłków z Obwodu „Błonie” prowadzone będą działania zaczepne w kierunku Kazunia.
Przybycie Zgrupowania Stołpecko-Nalibockiego.
Nocą 25/26 lipca 1944 kpt. „Szymon” otrzymał wiadomość, że w Dziekanowie Polskim zatrzymał się kilkusetosobowy oddział, którego żołnierze są ubrani w mundury przedwojennego Wojska Polskiego i mówią po polsku z kresowym akcentem. Następnego dnia dowódca VIII Rejonu udał się do Dziekanowa, aby osobiście zorientować się w sytuacji. Na miejscu dowiedział się, że we wsi stanęło Zgrupowanie Stołpecko-Nalibockie AK, które przybyło z Puszczy Nalibockiej na Kresach Wschodnich. Zgrupowanie liczyło 861 dobrze uzbrojonych i zahartowanych w bojach partyzantów, zorganizowanych w batalion piechoty, dywizjon kawalerii, szwadron ckm oraz służby tyłowe. Na jego czele stał por. Adolf Pilch ps. „Góra” (skoczek „cichociemny”).
Zgrupowanie Stołpecko-Nalibockie powstało na bazie Polskiego Oddziału Partyzanckiego im. Tadeusza Kościuszki, utworzonego w czerwcu 1943 w powiecie stołpeckim na Nowogródczyznie. W pierwszych miesiącach swego istnienia oddział prowadził intensywną walkę z Niemcami, współpracując przy tym z sowiecką partyzantką. Sytuacja uległa jednak diametralnej zmianie w grudniu 1943, kiedy to sowieccy partyzanci podstępnie uprowadzili dowództwo polskiego zgrupowania, a następnie przystąpili do rozbrajania i likwidacji pozbawionych oficerów pododdziałów. Porucznik „Góra”, który przejął dowództwo nad resztkami oddziału, pragnąc ocalić żołnierzy oraz zapewnić polskiej ludności ochronę przed terrorem sowieckiej partyzantki, postanowił za zgodą dowództwa komendy Okręgu Nowogródek AK zawrzeć chwilowe zawieszenie broni z Niemcami. Decyzja ta umożliwiła „Górze” odbudowę zgrupowania i kontynuację walki z Sowietami. Latem 1944 błyskawiczne postępy Armii Czerwonej doprowadziły do utraty łączności z dowództwem okręgu oraz uniemożliwiły zgrupowaniu wzięcie udziału w operacji „Ostra Brama”. W tej sytuacji por. „Góra” postanowił ewakuować swoje oddziały na teren centralnej Polski, co oznaczało jednocześnie zerwanie zawieszenia broni z Niemcami. W ciągu trwającego blisko miesiąc przemarszu zgrupowanie przemykając pomiędzy rozbitymi na froncie wschodnim jednostkami niemieckimi, pokonało trasę długości kilkuset kilometrów, forsując po drodze Niemen, Szczarę i Bug. Swoiste uwieńczenie rajdu nastąpiło 25 lipca, kiedy to żołnierze „Góry” dzięki umiejętnemu zastosowaniu fortelu wojennego przeszli bez walki przez silnie strzeżony przez Niemców most na Wiśle pod Nowym Dworem Mazowieckim. Ostatecznie po północy 26 lipca zgrupowanie nalibockie za zgodą i wiedzą Niemców stanęło w Dziekanowie Polskim.
W trakcie rajdu oraz po przybyciu w rejon Warszawy por. „Góra” bezskutecznie usiłował nawiązać kontakt z dowództwem AK. Kręgi konspiracyjne przyjęły porucznika i jego żołnierzy z dużą nieufnością. Prawdopodobnie obawiano się, że w przededniu planowanego powstania obecność pod Warszawą oddziału oskarżanego o kolaborację z Niemcami może utrudnić nawiązanie współpracy z Armią Czerwoną. Początkowo dowództwo Obwodu „Obroża” rozważało siłowe rozbrojenie zgrupowania nalibockiego lub odkupienie broni od jego żołnierzy. Z kolei 27 lipca Komenda Główna AK za pośrednictwem kpt. „Szymona” przekazała por. „Górze” rozkaz wymarszu w Bory Tucholskie na Pomorzu Gdańskim, zapowiadając jednocześnie, iż on sam stanie przed sądem wojennym za współpracę z Niemcami. Rozkaz ten, który Stanisław Podlewski określił później słowami „szalony i niepoczytalny”, w praktyce skazywał zgrupowanie na zagładę, gdyż kresowi żołnierze nie mieli żadnych szans, aby przedrzeć się kilkaset kilometrów w głąb kontrolowanego przez Niemców terytorium. W tej sytuacji por. Pilch oznajmił kpt. „Szymonowi”, że nie jest w stanie wykonać polecenia KG AK. Zaproponował natomiast, że wraz z całym swoim zgrupowaniem odda się pod jego komendę.
„Szymon” szybko podchwycił tę propozycję. Podzielał bowiem zdanie „Góry” o bezsensowności wymarszu w Bory Tucholskie, a także zdawał sobie sprawę, że podporządkowanie Zgrupowania Stołpecko-Nalibockiego zwiększyłoby jego siły o blisko 900 dobrze uzbrojonych i zahartowanych w bojach partyzantów. Dzięki takiemu rozwiązaniu zmieniłby się dotychczasowy układ sił we wschodniej części Puszczy Kampinoskiej, a Rejon „Łęgów” miałby szansę na wykonanie zadań, które nakładały na niego plany powstańcze. „Szymon” ponownie skontaktował się więc z KG AK, proponując włączenie oddziałów „Góry” w skład VIII Rejonu. Ostatecznie dowództwo AK zaakceptowało wniosek „Szymona”, zastrzegając jednak, że przejmuje on dowództwo nad zgrupowaniem nalibockim „na swoją odpowiedzialność”.
Dzięki podporządkowaniu zgrupowania nalibockiego siły VIII Rejonu wzrosły według obliczeń Jerzego Koszady do 2092 żołnierzy (32 oficerów, 294 podoficerów, 1480 szeregowców, 286 kobiet). Na stanie uzbrojenia oddziałów rejonu znajdowało się: 7 granatników, 13 ckm, 47 rkm i lkm, 61 pistoletów maszynowych, 1046 karabinów, 175 pistoletów, 1044 granaty, 367 butelek zapalających i 239 tys. sztuk amunicji.
Szlak bojowy.
Pierwsze walki.
Oddziały nalibockie po włączeniu w skład VIII Rejonu pozostały przez krótki czas w Dziekanowie Polskim, aby wykorzystać przekonanie Niemców, iż mają do czynienia z oddziałem kolaboracyjnym i uzyskać od załogi twierdzy modlińskiej jak największą ilość amunicji, lekarstw i środków opatrunkowych. Gdy nieprzyjaciel zorientował się w podstępie kpt. „Szymon” rozkazał zgrupowaniu nalibockiemu przejść w rejon wsi Wiersze i Truskawka w centralnej części Puszczy Kampinoskiej (29 lipca). Po drodze żołnierze „Góry” mieli zlikwidować posterunki niemieckiej żandarmerii i straży granicznej. Mniej więcej w tym samym czasie „Szymon” postanowił zmobilizować część „kampinoskich” pododdziałów VIII Rejonu (28 lipca). Obecność ponad tysiąca uzbrojonych partyzantów na terenie stosunkowo niewielkiego kompleksu leśnego doprowadziła wkrótce do serii potyczek z kwaterującymi w tych okolicach jednostkami niemieckimi. Do najpoważniejszego starcia doszło w Aleksandrowie, gdzie rankiem 31 lipca oddziały nalibockie doszczętnie rozbiły kompanię Wehrmachtu, zabijając blisko 50 Niemców oraz zdobywając sporo broni i amunicji. W ocenie Józefa Krzyczkowskiego i Adolfa Pilcha bój ten oznaczał "de facto" rozpoczęcie powstania w Puszczy Kampinoskiej.
Rozkaz dowódcy Okręgu Warszawskiego AK w sprawie rozpoczęcia akcji powstańczej dotarł do „Szymona” 1 sierpnia o godz. 15:00. Ze względu na fakt, iż nastąpiło to zaledwie dwie godziny przed godziną „W”, nie było najmniejszych szans, aby całość sił VIII Rejonu zdołała w wyznaczonym terminie zakończyć koncentrację i uderzyć na lotnisko bielańskie. Obawiając się, że bierność oddziałów kampinoskich umożliwi Niemcom skierowanie wszystkich sił do walki z oddziałami Obwodu „Żoliborz”, kpt. „Szymon” postanowił nie czekać na zakończenie koncentracji i rzucił do natarcia kwaterujący najbliżej I Batalion dowodzony przez por. Janusza Langnera ps. „Janusz”. Częściowo zmobilizowany batalion mógł wystawić zaledwie 190 żołnierzy, podczas gdy liczebność załogi lotniska była szacowana na ok. 700 dobrze uzbrojonych żołnierzy. W tych okolicznościach polski atak miał charakter wyłącznie demonstracyjny. Po dwugodzinnej walce ogniowej batalion „Janusza” wycofał się w rejon Łuż, tracąc 5 zabitych i 12 rannych.
Tymczasem w nocy 1/2 sierpnia główne siły VIII Rejonu zakończyły koncentrację w rejonie wzgórza 103 na Łużach. Nad ranem „Szymon” rzucił swoje oddziały do kolejnego natarcia na lotnisko. Zaalarmowany wcześniejszymi starciami nieprzyjaciel był jednak czujny i nie dał się zaskoczyć. Dobrze umocnieni i dysponujący przewagą ogniową Niemcy zdołali tego poranka odeprzeć wszystkie polskie ataki. Po wielogodzinnej walce oddziały AK zagrożone bocznym uderzeniem z szosy modlińskiej były zmuszone wycofać się w rejon Łuż. VIII Rejon poniósł ciężkie straty, sięgające 31 zabitych i 45 rannych. Poległ m.in. por. „Janusz” oraz dwaj dowódcy kompanii, podczas gdy kpt. „Szymon” został ciężko ranny. Zużyto także znaczną część zapasów amunicji. Na skutek tej porażki oddziały AK w Puszczy Kampinoskiej aż do połowy sierpnia 1944 pozostawały niezdolne do prowadzenia poważniejszych działań ofensywnych. Niemniej niemieckie dowództwo wydało wkrótce rozkaz zniszczenia lotniska bielańskiego. Część polskich historyków i weteranów była przekonana, że to właśnie natarcia VIII Rejonu skłoniły Niemców do rezygnacji z użytkowania bazy.
W czasie gdy główne siły VIII Rejonu nacierały na lotnisko bielańskie, trzy szwadrony I dywizjonu 27 Pułku Ułanów AK podjęły próbę zablokowania szosy modlińskiej. W zasadzkach pod Pieńkowem i Burakowem ułani zabili ok. 34–41 Niemców i zniszczyli 17 samochodów. Pozbawieni broni przeciwpancernej kawalerzyści musieli jednak się wycofać, gdy na szosie pojawiły się niemieckie czołgi.
Po nieudanym ataku na lotnisko oddziały VIII Rejonu wycofały się w głąb Puszczy Kampinoskiej, tj. w rejon wsi Wiersze, Truskawka, Janówek, Krogulec. 3 sierpnia pod Truskawką polskie zgrupowanie zaskoczyło i doszczętnie rozbiło oddział niemiecki w sile kompanii. Za cenę stosunkowo niewielkich strat własnych polscy żołnierze zabili blisko 70 Niemców oraz wzięli do niewoli kolejnych kilkunastu. Tego samego dnia kawalerzyści z 2 szwadronu 27 Pułku Ułanów stoczyli zwycięską potyczkę z kilkunastoosobowym oddziałem Wehrmachtu, który dokonywał rekwizycji w kampinoskich wsiach. Oba zwycięstwa znacząco poprawiły nastroje w kampinoskich oddziałach AK, nadszarpnięte wcześniejszą porażką na lotnisku bielańskim.
3 sierpnia na bazie „kampinoskich” oddziałów VIII Rejonu oraz jednostek zgrupowania nalibockiego utworzony został Pułk AK „Palmiry-Młociny”. Wykrwawiony I Batalion „kampinoski” został scalony z rezerwowym II Batalionem dowodzonym przez kpt. Stanisława Nowosada ps. „Dulka”. Ciężko ranny „Szymon” przekazał dowodzenie pułkiem „w czasie akcji bojowej” por. Pilchowi (występującemu już wówczas pod pseudonimem „Dolina”). Sobie samemu zarezerwował natomiast „wyznaczanie zadań bojowych i kierownictwo ogólne”. W tym samym rozkazie „Szymon” polecił ponadto, aby pułk przeszedł w rejon Sierakowa, Truskawia i Izabelina. Dyslokacja została przeprowadzona zgodnie z rozkazem. Już po czterech dniach „Szymon” rozkazał jednak ponownie wycofać oddziały w głąb Puszczy Kampinoskiej, gdyż liczył, że w ten sposób zabezpieczy je przed odcięciem od puszczy, ułatwi odbiór alianckich zrzutów oraz uniemożliwi warszawskim uchodźcom wywieranie demoralizującego wpływu na żołnierzy. Dowodzący batalionem „kampinoskim” kpt. „Dulka” otrzymał rozkaz zdemobilizowania wszystkich nieuzbrojonych żołnierzy. Na wniosek dowódcy batalionu rozkaz ten został jednak wkrótce zmodyfikowany w ten sposób, iż postanowiono pozostawić w szeregach tych żołnierzy, którzy wyrazili taką wolę, oddając im jednocześnie broń tych rezerwistów, którzy postanowili powrócić do swoich domów.
Przed rozpoczęciem odwrotu polskie oddziały miały jeszcze uderzyć na niemieckie placówki przy szosie między Lesznem a Babicami. Wieczorem 7 sierpnia batalion piechoty nalibockiej dowodzony przez por. Witolda Pełczyńskiego ps. „Witold” oraz dywizjon kawalerii pod dowództwem rtm. Zdzisława Nurkiewicza ps. „Nieczaj” częściowo wyparły Niemców z Borzęcina Dużego, Zaborowa i Zaborówka. Z kolei słabo uzbrojony batalion „kampinoski”, który uderzał na odcinku między Zielonkami a Zalesiem, na rozkaz kpt. „Dulki” wycofał się z walki, gdy na niebie ukazał się niemiecki samolot rozpoznawczy. Jeszcze tej samej nocy „Dulka” zwołał swoich oficerów na naradę w Sierakowie, w której trakcie wskazał na krytyczną w jego ocenie sytuację powstania oraz oznajmił, że ze względu na brak zaufania przełożonych zrzeka się dowództwa nad batalionem. Gdy żaden z oficerów nie podjął się przejęcia dowództwa, „Dulka” zarządził rozwiązanie batalionu. Jeszcze tej samej nocy blisko 600 żołnierzy opuściło szeregi. Część powstańców pragnących kontynuować walkę przeszła do innych oddziałów. Na skutek rozwiązania batalionu „kampinoskiego” siły Pułku „Palmiry-Młociny” stopniały z 2 tys. żołnierzy do około 1400.
W kolejnych dniach oddziały pułku stoczyły z Niemcami potyczki pod Budą i Truskawiem (8 sierpnia) oraz pod Brzozówką (10 sierpnia) i Leoncinem (11/12 sierpnia).
Narodziny Grupy „Kampinos”.
Obecność silnego partyzanckiego zgrupowania sprawiła, że po wybuchu powstania warszawskiego do Puszczy Kampinoskiej zaczęli napływać pojedynczy żołnierze oraz zwarte oddziały AK z różnych dzielnic stolicy, które opuściły miasto po niepowodzeniu pierwszych polskich natarć w godzinie „W”. Stopniowo docierały tam również oddziały z innych rejonów Obwodu „Obroża”, a także z sąsiedniego Podokręgu Zachodniego Obszaru Warszawskiego AK (kryptonimy „Hallerowo”/„Hajduki”).
Na bazie Pułku „Palmiry-Młociny” oraz docierających do puszczy oddziałów utworzono w połowie sierpnia Grupę „Kampinos”. W szczytowym momencie jej liczebność wynosiła od 2700 do 3 tys. żołnierzy oraz 700 koni. Część źródeł podaje, że z chwilą przekształcenia oddziałów powstańczej Warszawy w Warszawski Korpus Armii Krajowej (20 września 1944) Grupa „Kampinos” weszła w skład walczącej na Żoliborzu 8 Dywizji Piechoty AK im. Romualda Traugutta, jako jej 13 Pułk Piechoty. Kwestionuje to jednak Grzegorz Jasiński, którego zdaniem wspomniana reorganizacja objęła wyłącznie oddziały walczące na terenie stolicy.
Ponadto należy wspomnieć, że w okolicach 3–4 sierpnia do Puszczy Kampinoskiej dotarło jeszcze ok. 160 żołnierzy III Rejonu Obwodu II AK „Żoliborz” dowodzonych przez kpt. Władysława Nowakowskiego ps. „Serb”. Z kolei 26 sierpnia w Wierszach pojawił się kilkudziesięcioosobowy oddział komunistycznej Armii Ludowej pod dowództwem ppor. Teodora Kufla ps. „Teoch”. Oba oddziały nie podporządkowały się dowództwu Grupy „Kampinos”.
Próba odsieczy dla Warszawy.
Dowództwo AK wiązało duże nadzieje z obecnością silnego partyzanckiego zgrupowania w Puszczy Kampinoskiej. Już 7 sierpnia KG AK podporządkowała kpt. „Szymonowi” wszystkie oddziały AK działające na terenie puszczy, polecając mu jednocześnie sformować oddział złożony z najbardziej wypróbowanych żołnierzy i oficerów, a następnie skierować go w rejon cmentarzy wolskich z zadaniem nawiązania kontaktu z walczącym tam Zgrupowaniem „Radosław”. „Szymon” odebrał jednak ten rozkaz dopiero następnego dnia, tj. gdy oddziały Pułku „Palmiry-Młociny” zakończyły odwrót w rejon Wierszy. Ze względu na zmęczenie żołnierzy oraz niedostatek broni i amunicji dowódca VIII Rejonu uznał, że rozkaz KG AK jest chwilowo niemożliwy do wykonania. Wysłanie odsieczy dla Warszawy postanowił odłożyć do czasu odebrania alianckich zrzutów z bronią i amunicją. W nocy 9/10 sierpnia oraz 10/11 sierpnia odebrano pierwsze zrzuty, co pozwoliło znacznie dozbroić puszczańskie oddziały AK. „Szymon” nadal uważał jednak, że jego oddziały nie są gotowe by wyruszyć do walki w stolicy. W tym przekonaniu utwierdziły go zresztą wyniki rozpoznania, które błędnie wskazywały, że oddziały „Radosława” wycofały się już z rejonu cmentarzy wolskich.
Postępowanie „Szymona” wywołało niezadowolenie powstańczego dowództwa. W konsekwencji postanowiono skierować do Puszczy Kampinoskiej bojowego i energicznego oficera z zadaniem zaktywizowania miejscowych oddziałów AK. Wybór padł na mjr. Alfonsa Kotowskiego ps. „Okoń”, dotychczasowego dowódcę Batalionu „Pięść”. W trakcie próby wydostania się z miasta „Okoń” napotkał jednak liczne trudności i w rezultacie zdołał dotrzeć do Wierszy dopiero w nocy 15/16 sierpnia. W międzyczasie wśród obecnych w puszczy oficerów wybuchł poważny spór kompetencyjny. O ile bowiem wschodnia część puszczy, należąca terytorialnie do przedwojennego powiatu warszawskiego, stanowiła część terytorium Obwodu „Obroża”, o tyle pozostała część puszczy – w tym jej obszar centralny, gdzie kwaterowały oddziały Grupy „Kampinos” – znajdowała się na terenie przedwojennych powiatów sochaczewskiego i błońskiego, które wchodziły w skład Podokręgu Zachodniego AK „Hajduki”. Pod tym pretekstem komendant „Hajduków” ppłk Franciszek Jachieć ps. „Roman” oraz jego przedstawiciel w Puszczy Kampinoskiej, ppłk Ludwik Wiktor Konarski ps. „Wiktor”/„Victor”, podjęli próbę podporządkowania sobie wszystkich oddziałów kampinoskich. „Szymon” i „Dolina” wskazując na otrzymane przed kilkoma dniami rozkazy KG AK, stanowczo odmówili jednak oddania dowództwa.
Tymczasem płk Karol Ziemski ps. „Wachnowski”, któremu jako dowódcy Grupy AK „Północ” podporządkowane były oddziały powstańcze na Żoliborzu i w Puszczy Kampinoskiej, usiłował zorganizować odsiecz dla szturmowanej przez Niemców warszawskiej Starówki. Nie mając łączności z mjr. „Okoniem” i nie wiedząc o trudnościach, które napotkał on podczas prób przejścia na Żoliborz, postanowił nie czekając na dalszy rozwój wypadków zmusić oddziały kampinoskie do natychmiastowego wyruszenia do Warszawy. 14 sierpnia wysłał depeszę radiową do „Szymona”, w której nakazywał, aby ten w przypadku nieobecności „Okonia” wydzielił z szeregów Grupy „Kampinos” wszystkich uzbrojonych żołnierzy i sformowany w ten sposób oddział uderzeniowy przerzucił w rejon cmentarzy wolskich. Stamtąd część „leśnych” miała następnie uderzyć w kierunku Stawek i Muranowa, a reszta opanować północny fragment ul. Okopowej na Woli. Już następnego dnia w późnych godzinach wieczornych Grupa „Kampinos” skierowała do Warszawy dobrze uzbrojoną odsiecz, w której skład weszło żoliborskie zgrupowanie kpt. „Serba” (160 żołnierzy), „kompania sochaczewska” pod dowództwem kpt. „Mścisława” (ok. 110–150 żołnierzy) oraz wydzielony batalion piechoty z Pułku „Palmiry-Młociny” pod dowództwem por. „Witolda” (ponad 450 żołnierzy). Po „dłuższej, bardzo nieprzyjemnej rozmowie” ustalono, że odsiecz wyruszy pod ogólnym dowództwem ppłk. „Victora”, przy czym po dotarciu w rejon Powązek poszczególne oddziały będą wykonywać zadania samodzielnie. „Victor” zakwestionował przy tym rozkaz płk. „Wachnowskiego” w sprawie przeprowadzenia nocnego ataku na Stawki, postanawiając, iż zostanie tam przeprowadzone co najwyżej rozpoznanie walką. Po trzech godzinach marszu polska kolumna dotarła na Powązki, gdzie kwaterował oddział niemieckich pionierów. „Victor” postanowił nie ryzykować nocnej walki i ostatecznie po wielu perypetiach polska kolumna znalazła się na powstańczym Żoliborzu (istnieją sprzeczne relacje na temat dokładnego przebiegu tych wydarzeń). Dotarło tam jednak tylko od 400 do 460 „leśnych”. W nocnych ciemnościach blisko 300 żołnierzy zgubiło bowiem drogę i zawróciło do Puszczy Kampinoskiej.
Tej samej nocy do Puszczy Kampinoskiej dotarł mjr „Okoń”, który niezwłocznie przystąpił do organizowania drugiego rzutu odsieczy dla Warszawy. W ciągu czterech dni zdołał zorganizować dobrze uzbrojony batalion liczący do 780 żołnierzy. Nocą 19/20 sierpnia „Okoń” zgodnie z rozkazem dowództwa poprowadził swój oddział na Żoliborz. Po drodze natknięto się na posterunki obsadzone przez sprzymierzonych z Niemcami Węgrów, lecz po krótkich negocjacjach Honvédzi zgodzili się przepuścić Polaków bez walki. Kluczową rolę odegrali wówczas żołnierze grupy „Kampinos” Stefan Grzyb ps. „Adam” i Kazimierz Sołtysik ps. „Kazek”, którzy wcześniej jako transgraniczni kurierzy Komendy Głównej ZWZ-AK wielokrotnie przebywali na Węgrzech (oraz w 1941 przeprowadzili przez zieloną granicę do Polski por. Józefa Krzyczkowskiego. Tej nocy ponownie nie udało się jednak zachować porządku w kolumnie, na skutek czego pluton lotniczy por. „Lawy” oraz co najmniej część sochaczewskiej kompanii ppor. „Mazura” zgubiły drogę i musiały zawrócić do puszczy.
Natarcia na Dworzec Gdański.
20 sierpnia na Żoliborzu znajdowało się już sześć kompanii z Grupy „Kampinos”, liczących od 750 do 940 dobrze uzbrojonych żołnierzy. Powstańcze dowództwo postanowiło użyć „leśnych” do przełamania niemieckiej bariery oddzielającej Stare Miasto od Żoliborza, której trzonem był Dworzec Gdański wraz z pobliską linią kolei obwodowej. Zadanie to było niezwykle trudne do wykonania, gdyż dworca i torów broniły liczne niemieckie stanowiska obronne, wzmocnione bunkrami i osłaniane zasiekami z drutu kolczastego. Obrońców wspierał w dodatku pociąg pancerny, a przedpole torów było od zachodu i wschodu flankowane ogniem niemieckiej artylerii i broni maszynowej z pobliskich Instytutu Chemicznego, Burakowa, Cytadeli oraz Fortu i Parku im. Traugutta. Polskie oddziały nie dysponowały natomiast ciężką bronią, a ich dowództwo miało bardzo mgliste pojęcie na temat liczebności nieprzyjaciela i rozlokowania jego stanowisk. Co więcej, żołnierze „Okonia” nie znali terenu przyszłej walki i nie mieli doświadczenia w walce miejskiej. Komendant powstańczego Żoliborza ppłk. Mieczysław Niedzielski ps. „Żywiciel” nie wyraził jednak zgody na przedzielenie „leśnym” miejscowych przewodników.
Pierwszy atak nastąpił nocą 20/21 sierpnia, a na temat jego przebiegu istnieją sprzeczne relacje. Większość starszych źródeł podaje, że po zaciekłej walce polskie natarcie załamało się pod silnym ogniem nieprzyjacielskiej artylerii i broni maszynowej. Oddziały puszczańskie miały wówczas ponieść ciężkie straty, sięgające ponad 100 zabitych i kilkudziesięciu rannych. Nieco inny obraz wydarzeń wyłania się natomiast z opublikowanych w 2014 roku wspomnień por. Edwarda Bonarowskiego ps. „Ostromir”. Twierdził on, iż straty „leśnych” ograniczyły się tej nocy do kilkudziesięciu zabitych i rannych, a rysująca się szansa na przełamanie niemieckiej obrony została zaprzepaszczona z powodu błędów popełnionych przez ppłk. „Żywiciela” i jego sztab.
Powstańcze dowództwo postanowiło ponowić atak kolejnej nocy – tym razem z większym udziałem oddziałów staromiejskich i żoliborskich. Nad przebiegiem natarcia miał osobiście czuwać szef sztabu KG AK, gen. Tadeusz Pełczyński ps. „Grzegorz”. Powtórzono jednak szereg błędów popełnionych podczas pierwszego uderzenia – tj. zaniedbano odpowiedniego rozpoznania pozycji nieprzyjaciela, nie przydzielono „leśnym” miejscowych przewodników, nadmiernie obciążono żołnierzy dodatkowymi przydziałami broni i amunicji. Co więcej, po doświadczeniach z poprzedniej nocy niemieccy żołnierze zachowywali czujność, trwając na stanowiskach w pogotowiu bojowym. W rezultacie wkrótce po rozpoczęciu natarcia polskie oddziały znalazły się pod silnym ogniem nieprzyjacielskiej artylerii i broni maszynowej. Decydujące znaczenie dla przebiegu bitwy miało zwłaszcza pojawienie się na torach niemieckiego pociągu pancernego. Ostatecznie tylko niewielkie grupki powstańców zdołały przebić się na drugą stronę torów, gdzie zresztą zostały w większości wybite. W wyniku kilkugodzinnej walki sześć puszczańskich kompanii poniosło ogromne straty, sięgające w niektórych wypadkach nawet 2/3 stanu osobowego. Dokładna wysokość polskich strat nie jest znana. Szacuje się, że na przedpolu torów kolei obwodowej poległo tej nocy od 350 do ponad 500 „leśnych”. W gronie zabitych znalazło się wielu oficerów. Z kolei natarcie oddziałów staromiejskich z powodu złej koordynacji działań rozpoczęło się ze znacznym opóźnieniem w stosunku do uderzenia sił kampinosko-żoliborskich i w rezultacie zostało odparte ze znacznymi stratami.
Żołnierze kampinoscy w powstańczej Warszawie.
Po klęsce pod Dworcem Gdańskim gen. „Grzegorz” rozkazał mjr. „Okoniowi” powrócić wraz z resztkami batalionu do Puszczy Kampinoskiej. Przed odejściem „leśni” musieli zdać całą posiadaną broń i amunicję. Wieczorem 23 sierpnia z Żoliborza wymaszerował pod komendą „Okonia” blisko 300 osobowy oddział, w którego składzie znalazło się od 120 do 150 rozbrojonych żołnierzy Grupy „Kampinos” oraz duża grupa powstańców z różnych oddziałów warszawskich. Wraz z żołnierzami do puszczy odeszła także pewna liczba przedstawicieli cywilnych władz powstańczych oraz dwóch członków Komendy Głównej Batalionów Chłopskich wraz z grupą drukarzy i łączników.
Na Żoliborzu postanowił pozostać por. „Witold”, a wraz z nim ponad 150 „leśnych” – w większości dawnych żołnierzy Zgrupowania Stołpecko-Nalibockiego. Do puszczy nie powrócił także ok. 40 osobowy marymoncki pluton 225, wcielony wcześniej do nalibockiej kompanii por. „Dana”. Żołnierze puszczańscy zostali zorganizowani w trzy plutony: pluton 207 pod dowództwem por. Henryka Czerwca ps. „Jaskólski, pluton 208 pod dowództwem ppor. Edwarda Bonarowskiego ps. „Ostromir” oraz pluton 209 pod dowództwem ppor. Józefa Krzywickiego ps. „Prawdzic”. Na bazie tych trzech plutonów sformowane zostało Zgrupowanie „Żaba”, nad którym komendę objął por. „Witold”. Zadaniem nowo utworzonego zgrupowania miała być obrona południowego odcinka obrony Żoliborza, w tym jednego z głównych bastionów powstańczej obrony – gmachu „Poniatówki”. Z kolei resztki plutonu 225 włączono ponownie w skład macierzystego Zgrupowania „Żmija”. Już 26 sierpnia dowództwo powstańczego Żoliborza podjęło jednak decyzję o rozwiązaniu Zgrupowania „Żaba”. Plutony 207 i 208 zostały wcielone w skład Zgrupowania „Żaglowiec” i pozostały na dotychczasowych stanowiskach, podczas gdy pluton 209 i został odkomenderowany na ul. Promyka na Dolnym Żoliborzu, gdzie wszedł w skład Zgrupowania „Żyrafa II”. Porucznik „Witold” został przydzielony do sztabu ppłk. „Żywiciela”. Plutony powstałe na bazie dawnych kompanii puszczańskich walczyły w obronie Żoliborza do kapitulacji dzielnicy, tj. do 30 września.
W Warszawie pozostał również ok. 30-osobowy pluton z Grupy „Kampinos” dowodzony przez ppor. Jerzego Rybkę ps. „Kiejster”. Przeszedł on kanałami na Stare Miasto, gdzie został włączony w skład 2 kompanii Batalionu „Parasol”, z którą przeszedł następnie cały szlak bojowy Zgrupowania „Radosław”.
„Niepodległa Rzeczpospolita Kampinoska”.
Pod koniec sierpnia 1944 roku Grupa „Kampinos” kontrolowała już niepodzielnie wschodni i centralny obszar Puszczy Kampinoskiej, zamieszkany przez kilka tysięcy ludzi. Spod niemieckiej okupacji zostały wyzwolone wsie Ławy, Łubiec, Roztoka, Kiścinne, Krogulec, Wędziszew, Brzozówka, Truskawka, Janówek, Pociecha, Zaborów Leśny i Wiersze. Polskie patrole były także w stanie penetrować liczne sąsiednie miejscowości, nieobsadzone dotychczas przez oddziały nieprzyjaciela. Obszar wyzwolony przez żołnierzy AK nazywany był „Niepodległą Rzecząpospolitą Kampinoską”. Jej nieformalną stolicą były Wiersze, gdzie ulokowana była kwatera główna Grupy „Kampinos”.
Po przejściu ponad tysiąca żołnierzy na Żoliborz w puszczy pozostało zaledwie około 500 uzbrojonych partyzantów – w tym cała kawaleria. Energiczne uderzenie nieprzyjaciela mogłoby w tym czasie doprowadzić do całkowitej likwidacji „Niepodległej Rzeczypospolitej Kampinoskiej”. Szczęśliwie dla strony polskiej Niemcy ograniczyli się jednak do ostrożnych działań zaczepnych w rejonie Brzozówki i Janówka (22 sierpnia). Prawdopodobnie decydujący wpływ na chwilową pasywność nieprzyjaciela miał fakt, iż niemiecki wywiad znacznie przeceniał liczebność polskiego zgrupowania. W drugiej połowie sierpnia dowództwo niemieckiej 9 Armii szacowało, że w szeregach Grupy „Kampinos” walczy ok. 5 tys. żołnierzy. Niektórzy informatorzy donosili nawet, że w Puszczy Kampinoskiej przebywa 15 tys. partyzantów dysponujących artylerią i obroną przeciwlotniczą. Prawdopodobnie w przekonaniu o dużej liczebności Grupy „Kampinos” utwierdzały Niemców energiczne działania polskiej kawalerii, dokonującej licznych wypadów w znacznie oddalonych od siebie miejscach.
24 sierpnia do Wierszy powrócił mjr „Okoń”. Przywiózł ze sobą rozkaz podpisany przez gen. Pełczyńskiego, który potwierdzał, że majorowi podlegają odtąd wszystkie jednostki AK w Puszczy Kampinoskiej. W tym samym rozkazie szef sztabu KG AK wyznaczył również nowe zadania Grupie „Kampinos”. Miały one zasadniczo pasywny charakter i nie przewidywały prowadzenia poważniejszych akcji dywersyjnych na tyłach wojsk niemieckich walczących w Warszawie. W myśl rozkazu gen. Pełczyńskiego głównym zadaniem oddziałów puszczańskich miał być bowiem odbiór zrzutów dokonywanych przez alianckie lotnictwo oraz organizacja regularnych dostaw broni, amunicji, żywności i sprzętu dla walczącej stolicy. Grupie „Kampinos” nakazano także współdziałanie z oddziałami AK walczącymi w Warszawie w celu likwidacji niemieckich jednostek w północno-zachodniej części miasta.
Niemieckie dowództwo zdawało sobie sprawę z faktu, iż Polacy usiłują zorganizować w Puszczy Kampinoskiej bazę zaopatrzeniową i werbunkową dla powstańczej Warszawy. Początkowo zadanie zablokowania komunikacji między puszczą a miastem powierzono węgierskiej 12 Dywizji Rezerwowej z II Korpusu Rezerwowego. Wkrótce Niemcy zorientowali się jednak, że stworzony przez sojuszników kordon pozostaje w dużej mierze fikcją, gdyż Honvédzi jawnie sympatyzują z Polakami. Węgierskie dowództwo odrzuciło co prawda polską propozycję zmiany sojuszu, niemniej obie strony zawarły nieformalny „pakt o nieagresji”. W rezultacie Węgrzy nie przeszkadzali w utrzymywaniu komunikacji między oddziałami puszczańskimi a Żoliborzem – kilkukrotnie zezwalając nawet na przemarsz zwartych i dobrze uzbrojonych oddziałów AK w pobliżu swoich placówek. W tej sytuacji pod koniec sierpnia Niemcy wycofali Węgrów z okolic Warszawy, przystępując jednocześnie do wzmacniania kordonu wokół miasta. 27 sierpnia okolice Truskawia i Sierakowa obsadziły pododdziały kolaboracyjnej Brygady Szturmowej SS RONA, liczące blisko 1500 żołnierzy (Rosjan i Białorusinów). RONA szybko utworzyła zwarty kordon ciągnący się przez Laski, Izabelin i Borzęcin w kierunku Leszna. Podobnie jak to wcześniej miało miejsce w Warszawie, ronowcy brutalnie terroryzowali polską ludność cywilną. Dla mieszkańców kampinoskich wsi codziennością stały się grabieże i gwałty na kobietach. Ponadto już 28 sierpnia oddziały RONA rozpoczęły ataki na polską placówkę w Pociesze.
Pozycje obronne w rejonie Pociechy zajmowali w tym czasie piechurzy z kompanii „Jerzyków” wspierani przez 3 szwadron 27 Pułku Ułanów. Ronowcy wspierani ogniem artylerii i ciężkiej broni piechoty przez sześć dni próbowali przełamać polską obronę – za każdym razem jednak bezskutecznie. Jerzy Krzyczkowski szacował, że w obronie wsi poległo 16 polskich żołnierzy a 23 odniosło rany, podczas gdy brygada RONA miała ponieść straty w wysokości co najmniej 30 zabitych i 40 rannych. Jerzy Koszada oceniał natomiast, że polskie straty w walkach pod Pociechą sięgnęły 21 poległych i 35 rannych, podczas gdy straty przeciwnika miały wynieść 51 zabitych i 40 rannych.
W ocenie Mariana Podgórecznego walki pozycyjne w rejonie Pociechy były najdłuższą bitwą partyzancką stoczoną na ziemiach polskich w okresie niemieckiej okupacji.
W tym samym czasie także na innych odcinkach Niemcy i ich kolaboranci usiłowali wedrzeć się w głąb puszczy. 28 sierpnia polscy żołnierze podęli próbę rozbicia niemieckiego oddziału dokonującego rekwizycji bydła w Małocicach. Niewielka początkowo potyczka przerodziła się wkrótce w zacięty bój, w którym ze strony polskiej udział wzięły m.in. pluton lotniczy por. „Lawy” oraz szwadron zwiadu konnego, a ze strony niemieckiej – batalion piechoty wsparty pojazdami pancernymi, artylerią i lotnictwem. Pod naciskiem nieprzyjaciela polscy żołnierze musieli się wycofać, tracąc kilku zabitych i rannych. Z kolei następnego dnia pod wsią Kiścinne polska kawaleria rozgromiła niemiecki oddział w sile kompanii, który wdarł się do puszczy od strony Leszna. Przy minimalnych stratach własnych zabito ok. 140 Niemców, a kolejnych dziesięciu wzięto do niewoli. 1 września nieprzyjaciel wyparł polską placówkę z Roztoki, lecz wkrótce żołnierze AK gwałtownym przeciwuderzeniem odbili wieś. Niemcy stracili 23 zabitych i trzech jeńców, podczas gdy straty powstańców ograniczyły się do dwóch rannych.
Polskie dowództwo postanowiło nie czekać biernie na kolejne uderzenia nieprzyjaciela. Nocą 2/3 września dowodzony przez por. „Dolinę” 80-osobowy oddział szturmowy przeprowadził zaskakujący wypad na kwaterujących w Truskawiu ronowców. Przy niewielkich stratach własnych Polacy całkowicie rozbili dwa silne oddziały nieprzyjaciela, zdobywając przy tym duże ilości broni i amunicji (m.in. działo kal. 75 mm). Zabito od 91 do 250 ronowców, a także zniszczono od kilku do kilkunastu dział oraz blisko 30 wozów z amunicją. Tej samej nocy mjr „Okoń” poprowadził podobny rajd na sąsiedni Sieraków, lecz polskie uderzenie trafiło w próżnię, gdyż nieprzyjaciel opuścił wieś poprzedniego dnia. Nocą 3/4 września przeprowadzono jeszcze jeden wypad – tym razem wymierzony w dwie kompanie RONA kwaterujące we wsi Marianów nieopodal Leszna. W wyniku niespełna półgodzinnej walki 80-osobowy oddział kawalerii dowodzony przez rtm. „Nieczaja” i ppor. „Dąbrowę” doszczętnie rozgromił nieprzyjacielską placówkę, zabijając od 60 do 100 ronowców. W trakcie wypadu zdobyto także pewną ilość broni oraz wzięto od 22 do 24 jeńców (zostali oni rozstrzelani, gdy odnaleziono przy nich przedmioty i kosztowności zrabowane w Warszawie). Na skutek tych porażek pododdziały RONA wycofały się 4 września na linię Laski–Izabelin–Hornówek–Lipków. Ronowcy nie odważyli się już prowadzić działań zaczepnych przeciw Grupie „Kampinos”, ograniczając się do terroryzowania mieszkańców okolicznych wsi. 15 września resztki RONA zostały wycofane z okolic Warszawy.
Mimo zwycięstw odniesionych nad brygadą RONA polskie zgrupowanie zostało trwale odcięte od powstańczej Warszawy. W tym czasie KG AK straciła też zainteresowanie Puszczą Kampinoską, uznając, że nie można już liczyć, iż nadejdzie stamtąd odsiecz lub poważniejsze dostawy zaopatrzenia. Działania Grupy „Kampinos” były odtąd traktowane przez polskie dowództwo jako element działań powstańczego Żoliborza. 2 września komendant główny AK gen. Tadeusz Komorowski ps. „Bór” zwrócił się do polskich władz w Londynie o zaprzestanie dokonywania przez alianckie lotnictwo zrzutów nad Puszczą Kampinoską.
We wrześniu Grupa „Kampinos” nadal organizowała zasadzki i wypady przeciw placówkom nieprzyjaciela i jego liniom komunikacyjnym. Na wieść o niemieckich planach budowy mostów na Wiśle pod Wyszogrodem por. „Dolina” poprowadził nocą 6/7 września atak na tartak w Piaskach Królewskich. Trzy szwadrony kawalerii wspierane przez pluton lotniczy por. „Lawy” spaliły wówczas zakład wraz ze zgromadzonym już budulcem, zabijając przy tym ponad 30 Niemców oraz zdobywając sporo broni i amunicji. Straty własne ograniczyły się do kilku zabitych i kilku rannych.
Celem uzupełnienia zapasów żywności przeprowadzano także wypady na majątki pozostające pod zarządem niemieckim ("Liegenschaft"). Szczególnie udany okazał się atak na niemiecki oddział taborowy kwaterujący w dworze w Pilaszkowie, w którego wyniku polscy ułani zdobyli 254 sztuk bydła oraz kilka wozów z ładunkiem żywności, papierosów i koniaku (8 września). Sukcesem zakończył się także przeprowadzony dwa dni później wypad na majątek w Zaborowie, skąd zabrano kilkadziesiąt krów, 16 koni oraz 8 wozów taborowych. Ponadto partyzanci urządzali na szosie Babice – Leszno zasadzki na niewielkie oddziały wroga lub podróżujące samotnie samochody i motocyklistów. Nierzadko uciekano się przy tym do podstępu, wykorzystując zdobyczny motocykl i przebierając żołnierzy w niemieckie mundury. 20 września udało się wyprzeć Niemców z Polesia Nowego, batalion legionowski okupił jednak ten sukces relatywnie dużymi stratami.
Grupa „Kampinos” stoczyła we wrześniu także kilka walk obronnych. 14 września żołnierze Pułku „Palmiry-Młociny” odparli niemiecką ekspedycję karną zamierzającą spacyfikować Budę i Mariew. Z kolei w połowie września Niemcy wspierani przez samochody pancerne podjęli próbę wyparcia żołnierzy AK z Pociechy. Osłonięci polami minowymi żołnierze batalionu sochaczewskiego zdołali odeprzeć wszystkie ataki. Niemcy stracili pod Pociechą kilkunastu zabitych oraz jeden samochód pancerny.
Alianckie zrzuty nad Puszczą Kampinoską.
W czasie powstania warszawskiego alianckie samoloty, w tym maszyny pilotowane przez polskich lotników z 1586 Eskadry Specjalnego Przeznaczenia, dokonywały nad Puszczą Kampinoską zrzutów zasobników z bronią, amunicją i innym zaopatrzeniem. Ogólne kierownictwo nad akcją przyjmowania zrzutów sprawowali ppor. Józef Regulski ps. „Biały” oraz ppor. Jan Dąbrowski ps. „Jan”. Za zbieranie zasobników i zabezpieczenie zrzutowisk odpowiedzialny był natomiast ok. 50-osobowy „pluton zrzutów” wydzielony z Pułku „Palmiry-Młociny”, którym dowodził por. Józef Karney ps. „Drewno”. Jerzy Koszada podawał, że na terenie „Niepodległej Rzeczypospolitej Kampinoskiej” funkcjonowały cztery zrzutowiska:
Już w nocy 4/5 sierpnia placówka „Chochla” – podlegająca jeszcze w tym czasie komendzie Obwodu „Błonie” – odebrała aliancki zrzut z bronią i sprzętem. Zawartość zasobników przekazano później oddziałom kampinoskim. Pierwszy zrzut przeznaczony bezpośrednio dla oddziałów „Szymona” i „Doliny” dokonany został natomiast nocą 9/10 sierpnia. Jerzy Koszada podawał, że w sierpniu i wrześniu 1944 oddziały kampinoskie odebrały łącznie 22 zrzuty. Z tej liczby 18 zrzutów miały odebrać wyznaczone placówki, a dwa odnaleziono w Puszczy Kampinoskiej, lecz poza wyznaczonymi placówkami (koło Kromnowa i Zamczyska). Z kolei dwa ostatnie zrzuty miały zostać odebrane przez placówkę „Tasak” funkcjonującą w okolicach Mińska Mazowieckiego, a następnie przetransportowane potajemnie do Puszczy Kampinoskiej. Jerzy Kirchmayer podawał, iż w zasobnikach odebranych przez oddziały kampinoskie znajdowało się w przybliżeniu: 3 moździerze z 75 pociskami, 50 lkm z 400 tys. sztuk amunicji, 200 pistoletów maszynowych z 200 tys. sztuk amunicji, 30 granatników PIAT z 450 nabojami, 30 karabinów z 100 tys. sztuk amunicji, 250 rewolwerów i pistoletów z 7 tys. sztuk amunicji, 2300 granatów ręcznych, 1000 ręcznych granatów przeciwpancernych oraz 3 tys. sztuk opatrunków.
Część uzyskanej ze zrzutów broni i zaopatrzenia przekazano pododdziałom Grupy „Kampinos”. Resztę dostarczyły do Warszawy dwa rzuty odsieczy oraz specjalne oddziały transportowe.
Rozbicie Grupy „Kampinos” pod Jaktorowem.
W połowie września stało się jasne, że Grupa „Kampinos” będzie musiała wkrótce opuścić Puszczę Kampinoską. Powstanie warszawskie nieuchronnie zmierzało ku upadkowi i należało się spodziewać, że po zakończeniu walk w stolicy Niemcy przystąpią do „oczyszczania” puszczy. W kontekście zbliżających się jesiennych chłodów istotny był również fakt, iż kampinoskie wsie nie były w stanie zapewnić licznemu partyzanckiemu zgrupowaniu odpowiedniej ilości wyżywienia, odzieży i suchych pomieszczeń. KG AK oczekiwała, że zgrupowanie kampinoskie przebije się na powstańczy Żoliborz i tam dołączy do oddziałów ppłk. „Żywiciela”. Komenda Podokręgu Zachodniego AK „Hajduki” zaproponowała natomiast mjr. „Okoniowi” rozwiązanie zgrupowania, oferując jednocześnie pomoc przy rozmieszczeniu żołnierzy i opiekę nad nimi. Dowódca Grupy „Kampinos” zamierzał jednak przebić się wraz ze swymi żołnierzami w Góry Świętokrzyskie, aby tam razem z miejscowymi oddziałami AK kontynuować walkę z okupantem.
Wobec wstrzymania sowieckiej ofensywy na kierunku warszawskim oraz dogasania powstania niemieckie dowództwo uznało, że nadszedł dogodny moment, aby przystąpić do likwidacji Grupy „Kampinos”. W operacji przeciwpartyzanckiej, której nadano kryptonim "Sternschnuppe" (pol. „Spadająca Gwiazda”) udział wzięła kombinowana grupa taktyczna pod dowództwem gen. Friedricha Bernharda dysponująca artylerią, bronią pancerną i wsparciem lotnictwa. Tadeusz Sawicki oceniał, że całość sił wyznaczonych do rozbicia Grupy „Kampinos” przewyższała pod względem liczebności i uzbrojenia strukturę etatowej dywizji piechoty. Początek operacji "Sternschnuppe" nastąpił 27 września, gdy Niemcy uderzyli na polskie pozycje we wschodniej oraz południowo-wschodniej części Puszczy Kampinoskiej. Zacięte walki rozegrały się w rejonie Brzozówki, Janówka, Pociechy i Zaborowa Leśnego. Tego dnia niemieckie lotnictwo przeprowadziło także nalot na kwaterę dowództwa Grupy „Kampinos” w Wierszach.
Niemieckie ataki były stosunkowo ostrożne i nie doprowadziły na żadnym odcinku do głębokiego przełamania polskiej obrony. Niemniej mjr „Okoń” szybko zorientował się, że stanowią one jedynie wstęp do zakrojonej na szeroką skalę operacji, której celem jest rozbicie Grupy „Kampinos”. Już po pierwszym niemieckim nalocie wycofał główne siły zgrupowania do lasów położonych na południe od Wierszy, Brzozówki i Truskawki. Zarządził następnie „odskok” całym zgrupowaniem do zachodniej części Puszczy Kampinoskiej, skąd zamierzał przedrzeć się do lasów położonych na południe od Żyrardowa. Oficerom oceniającym, że ich oddziały nie wytrzymają trudów marszu i czekających walk, „Okoń” polecił rozpuścić żołnierzy do domów. Zgodnie z wcześniejszymi rozkazami dowództwa podokręgu „Hajduki” zdemobilizowany został batalion sochaczewski mjr. „Korwina”. Rozwiązaniu uległ także oddział AL ppor. „Teocha”. Pozostałe oddziały po uciążliwym i źle zorganizowanym nocnym marszu dotarły rankiem 28 września w okolice wsi Bieliny, gdzie „Okoń” zarządził całodzienny odpoczynek. Dzięki meldunkom agentów oraz informacjom dostarczonym przez schwytanych cywilów Niemcy zorientowali się, że Polacy przystąpili do odwrotu, jednak nie udało im się ustalić kierunku marszu oraz miejsca postoju polskiego zgrupowania.
Po południu 28 września Grupa „Kampinos” wznowiła odwrót. Doświadczenia z poprzedniej nocy wskazywały, że rozbudowane tabory znacznie utrudniają i spowalniają marsz polskiej kolumny. Major „Okoń” miał jednak szorstko odrzucić wszystkie sugestie swoich oficerów w sprawie pozostawienia rannych i zmniejszenia liczby wozów taborowych. W rezultacie przemarsz odbywał się bardzo powoli, a w nocnych ciemnościach i na nieznanym terenie niezwykle trudno było utrzymać zwartość kolumny. Niemcy wciąż jednak nie znali położenia Grupy „Kampinos”, stąd pierwsza faza odwrotu przebiegła bez większych incydentów. Na krótko przed północą 29 września polscy żołnierze dotarli w okolicy Wiejcy do szosy łączącej Leszno z Kampinosem i tam przełamali bez większych trudności kordon utworzony przez kolaboracyjny 308 Batalion Rosyjski. Niedługo później „Okoń” zdecydował się pozostawić część rannych w Gawartowej Woli i Łuszczewku. Przedłużony postój oraz wciąż zbyt powolne tempo marszu spowodowały jednak, że wysłane w pościg niemieckie pojazdy pancerne przechwyciły tylną straż Grupy „Kampinos” podczas przeprawy niewielkim drewnianym mostem na rzece Utrata. W polskich taborach wybuchło wówczas zamieszanie i tylko dzięki zdecydowanej postawie piechurów z kompanii „Jerzyków” oraz ułanów z 3 szwadronu straż tylna zdołała zakończyć odwrót na drugą stronę Utraty. W nocnej walce utracono jednak nawet do 53 żołnierzy, a także jedyne działo kal. 75 mm, ponad 150 koni oraz 91 wozów taborowych z dużą ilością zaopatrzenia. Do niewoli dostał się kontuzjowany dowódca „Jerzyków”, por. Jerzy Strzałkowski ps. „Jerzy”. Do kolejnego starcia polskiej ariergardy z niemieckim pościgiem doszło rankiem 29 września okolicach wsi Baranów. Dowodzone przez por. „Dolinę” oddziały straży tylnej zdołały oderwać się od nieprzyjaciela, lecz w ręce Niemców wpadła część taborów oraz pewna liczba maruderów. Z powodu strat poniesionych podczas dotychczasowych walk, a także ze względu na fakt, iż od głównej kolumny stale odrywali się pojedynczy żołnierze i niewielkie pododdziały, Grupa „Kampinos” stopniała już w tym czasie do około 1200 żołnierzy.
Tymczasem jeszcze przed rozpoczęciem starcia pod Baranowem główne siły polskiego zgrupowania dotarły w rejonie wsi Budy Zosine pod Jaktorowem do torów kolejowych linii Warszawa – Żyrardów. W tym momencie „Okoń” niespodziewanie zarządził kilkugodzinną przerwę w marszu. Prawdopodobnie major zamierzał wykorzystać postój dla odpoczynku i uporządkowania kolumny oraz umożliwić maruderom i straży tylnej dołączenie do reszty zgrupowania. Wielu oficerów przyjęło jednak tę decyzję z dużym niepokojem, gdyż wiadome było, że za Grupą „Kampinos” podąża już nieprzyjacielski pościg, a rozległe łąki, na których stanęły polskie oddziały, stanowiły teren bardzo trudny do obrony i sprzyjający dysponującym przewagą ogniową Niemcom. Budy Zosine dzieliła od leżącego po drugiej stronie torów Lasu Radziejowickiego odległość zaledwie 6 km, stąd oficerowie byli przekonani, że żołnierzy stać będzie na ostatni wysiłek i dokonanie przeskoku przez tory. „Okoń” z uporem trzymał się jednak podjętej decyzji, odrzucając gniewnie wszystkie rady swoich podwładnych. Nie zadbał nawet o zabezpieczenie przejścia przez nasyp i wysadzenie torów kolejowych. Tymczasem w rejonie Żyrardowa zaczęły się gromadzić zebrane w trybie alarmowym niemieckie oddziały.
Dopiero około południa batalion piechoty pod dowództwem por. Witolda Lenczewskiego ps. „Strzała” przystąpił do uderzenia na niemieckie stanowiska przy torach kolejowych. Żołnierze AK osłaniani ogniem ckm zdołali zepchnąć niemiecką piechotę na drugą stronę nasypu. Niewielkim grupkom żołnierzy udało się nawet przedrzeć przez tory. W tym momencie, gdy wydawało się, że zwycięstwo jest już bliskie, nastąpił jednak punkt zwrotny. Od strony Żyrardowa wjechał bowiem na tory niemiecki pociąg przewożący na otwartych wagonach-platformach kilka czołgów PzKpfw IV oraz transportery opancerzone. Nacierający przez otwartą równinę batalion „Strzały” został błyskawicznie przyduszony do ziemi i zdziesiątkowany gwałtownym ogniem dział i broni maszynowej. Następnie załoga pociągu przeniosła ostrzał na tabory, powodując ogromne straty wśród pojazdów i koni. Po nieudanej próbie sforsowania torów oddziały Grupy „Kampinos” zajęły pozycje obronne w kształcie rozległego czworoboku. Pierścień okrążenia nie był jeszcze zamknięty, stąd istniała wciąż pewna szansa, że przy energicznym dowodzeniu i za cenę porzucenia taborów polskie zgrupowanie zdoła uniknąć zniszczenia. Major „Okoń” zachowywał się jednak biernie, zamierzając prawdopodobnie wytrwać na bronionych pozycjach do zmierzchu, po czym podjąć próbę przebicia w kierunku na północny zachód od Żyrardowa.
Niemcy, korzystając z bierności polskiego dowództwa, zamknęli pierścień okrążenia wokół Grupy „Kampinos”, a następnie uderzyli z kilku stron na polskie pozycje. Oddziały AK stłoczone na obszarze o powierzchni niespełna 6 km² były zasypywane ogniem niemieckich dział, który powodował ogromne straty wśród ludzi i koni. Niemieckie czołgi systematycznie niszczyły kolejne polskie stanowiska, stopniowo rozbijając zwartą linię obrony na odizolowane gniazda oporu. Nad polem walki pojawiło się również nieprzyjacielskie lotnictwo. Przez kilka godzin polscy żołnierze z powodzeniem odpierali jednak niemieckie ataki. Dopiero w godzinach popołudniowych, gdy po nieudanej próbie przerwania okrążenia w tajemniczych okolicznościach zginął mjr „Okoń”, Grupa „Kampinos” przestała funkcjonować jako zorganizowane zgrupowanie bojowe. Przez całe późne popołudnie i wieczór poszczególne oddziały kontynuowały jednak walkę, usiłując wytrwać do zmroku, a następnie wyrwać się z kotła. Do pobliskiej Puszczy Mariańskiej zdołał się przedrzeć por. „Dolina” wraz z ponad 50-osobowym improwizowanym oddziałem. Niedługo później trzy szwadrony ułanów przypuściły gwałtowną szarżę w kierunku wsi Grądy. Za cenę poważnych strat przez pierścień okrążenia przebiło się wówczas ok. 140–200 kawalerzystów. Kilku innym niewielkim oddziałom AK także udało się wydostać z kotła pod Jaktorowem.
Bój pod Jaktorowem był prawdopodobnie największą bitwą partyzancką stoczoną w czasie II wojny światowej na ziemiach polskich leżących na zachód od linii Wisły, a zarazem stanowił ostatnią bitwę Grupy „Kampinos”. Polskie zgrupowanie zostało rozbite, tracąc prawdopodobnie ok. 150–200 poległych, ok. 120 rannych oraz 150 wziętych do niewoli. Utracono również większość koni, prawie całe ciężkie uzbrojenie, tabory oraz zapasy sprzętu i amunicji. Niemieckie straty zamknęły się prawdopodobnie liczbą ok. 100–150 zabitych i rannych. Polskim żołnierzom udało się ponadto zestrzelić samolot rozpoznawczy Fw 189 oraz zniszczyć lub uszkodzić kilka niemieckich pojazdów pancernych.
Epilog.
1 października dowództwo 9 Armii wydało rozkaz zakończenia operacji "Sternschnuppe". Z zachowanych niemieckich raportów wynika, że podczas przeczesywania puszczy i pościgu za oddziałami AK oddziały niemieckie zabiły 76 partyzantów, a kolejnych 44 wzięły do niewoli (liczba ta nie uwzględnia strat poniesionych przez polskie zgrupowanie pod Jaktorowem). Oddziały niemieckie miały również zatrzymać 804 zdolnych do walki mężczyzn. Doszczętnie zniszczono osiem wsi, a w kolejnych osiemnastu spalono znaczną liczbę gospodarstw. Rozstrzeliwano młodych mężczyzn podejrzewanych o walkę w szeregach partyzantki.
Po klęsce pod Jaktorowem wielu żołnierzy Grupy „Kampinos” kontynuowało walkę z niemieckim okupantem. Porucznik „Dolina” zdołał zebrać blisko 200 niedobitków, po czym z Puszczy Mariańskiej przeszedł w lasy opoczyńskie, gdzie nawiązał kontakt z miejscowymi strukturami AK. Żołnierze „Doliny” walczyli następnie w szeregach 25 Pułku Piechoty AK Ziemi Piotrkowsko-Opoczyńskiej. Gdy po ciężkich walkach pod Wincentowem pułk został rozwiązany (9 listopada), „Dolina” sformował ok. 60-osobowy oddział kawalerii, z którym kontynuował walkę do stycznia 1945. Kolejnych 66 żołnierzy Grupy „Kampinos” znalazło się w szeregach oddziału partyzanckiego AK dowodzonego przez por. Antoniego Hedę ps. „Szary”. Do 8 października 1944 kontynuowała także walkę kompania lotnicza por. „Lawy”, która odłączyła się od głównych sił Grupy „Kampinos” na krótko przed rozpoczęciem bitwy pod Jaktorowem.
Co najmniej 100 partyzantów zdołało powrócić do Puszczy Kampinoskiej, gdzie ukrywali się w bardzo trudnych warunkach, oczekując na nadejście frontu. Miejscowa siatka konspiracyjna, którą kierowali por. Bohdan Jaworski ps. „Wyrwa” (uprzednio zastępca dowódcy Pułku „Palmiry-Młociny”) oraz por. Józef Karney ps. „Drewno” (uprzednio dowódca „plutonu zrzutów”) starała się nieść pomoc uciekinierom, dostarczając żywność, cywilne ubrania i fałszywe dokumenty, a także lokując ich w miarę możliwości w szpitalu w Laskach.
Podsumowanie.
Między 29 lipca a 29 września 1944 oddziały Grupy „Kampinos” stoczyły 47 bitew i potyczek. Dziesięć starć zakończyło się wyraźnym zwycięstwem Polaków, a w trzynastu przypadkach straty nieprzyjaciela znacznie przewyższyły straty powstańców. Józef Krzyczkowski podawał, że w trakcie dwumiesięcznych walk poległo 764 żołnierzy AK, a 385 zostało rannych. Autorzy przedmowy do monografii "„Obroża” w konspiracji i Powstaniu Warszawskim" szacowali całościowe straty Grupy „Kampinos” na 801 poległych i 493 rannych. Jerzy Koszada podawał natomiast, że straty polskiego zgrupowania sięgnęły około 900 zabitych i 500 rannych. W trakcie powstania z rąk Niemców zginęły także dziesiątki mieszkańców kampinoskich wsi. Straty poniesione przez Niemców w walkach z Grupą „Kampinos” szacowane są natomiast przez polskich historyków na około 1–1,2 tys. zabitych i około 400–460 rannych.
Grupa „Kampinos” na dwa miesiące wyzwoliła spod niemieckiej okupacji znaczną część Puszczy Kampinoskiej, zamieszkaną przez kilka tysięcy ludzi. Jej ataki prawdopodobnie zmusiły Niemców do rezygnacji z użytkowania lotniska bielańskiego. Obecność silnego partyzanckiego zgrupowania uniemożliwiła także Niemcom korzystanie z bezpiecznych i dogodnych leśnych traktów wiodących z Leszna i Warszawy do Kazunia i Modlina oraz stworzyła zagrożenie dla ważnej niemieckiej linii komunikacyjnej, jaką była szosa Warszawa – Modlin. Wiążąc przez dwa miesiące znaczne siły niemieckie, Grupa „Kampinos” odciążała powstańczą Warszawę, a w szczególności żoliborskie zgrupowanie ppłk. „Żywiciela”. Ponadto jako jedyne zorganizowane zgrupowanie AK wykonała rozkaz gen. „Bora” z 14 sierpnia 1944 w sprawie organizacji odsieczy dla stolicy, kierując na Żoliborz ponad 900 dobrze uzbrojonych żołnierzy.
Niemieckie dowództwo uznawało Grupę „Kampinos” za poważne zagrożenie dla tyłów wojsk walczących w Warszawie i na linii Wisły. W rzeczywistości polskie zgrupowanie nie podjęło jednak poważniejszych działań zaczepnych na niemieckim zapleczu – zwłaszcza w momencie, gdy 9 Armia znajdowała się w największym kryzysie. W ocenie Jerzego Kirchmayera i Józefa Krzyczkowskiego owa szansa nie została wykorzystana z powodu bierności i zaniedbań powstańczego dowództwa. Adam Borkiewicz podsumowując działania Grupy „Kampinos” również ocenił, że „wysiłki jej na skutek złego dowodzenia nie wpłynęły na wynik Powstania Warszawskiego”.
Grupa „Kampinos” była jedyną dużą jednostką bojową powstania warszawskiego, która nie zakończyła walki kapitulacją.
Struktura organizacyjna.
"Ordre de Bataille" 31 lipca 1944.
W przeddzień wybuchu powstania warszawskiego, po wcieleniu oddziałów Zgrupowania Stołpecko-Nalibockiego, liczebność i struktura organizacyjna jednostek VIII Rejonu przedstawiały się następująco:
"Ordre de Bataille" pod koniec września 1944.
W przeddzień rozpoczęcia operacji "Sternschnuppe" liczebność i struktura Grupy „Kampinos” przedstawiały się następująco:
Służby tyłowe.
Kwatermistrzostwem VIII Rejonu przekształconym następnie w kwatermistrzostwo Grupy „Kampinos” kierował kpt. Wojciech Dwornicki ps. „Wojtek”. Funkcję jego zastępcy pełnił ppor. Aleksander Wolski ps. „Jastrząb”.
Ośrodkiem radiowym zorganizowanym z polecenia KG AK przy dowództwie VIII Rejonu (później Grupy „Kampinos”) kierował kpt. Aleksander Jedliński ps. „Franek”. Funkcję jego zastępcy pełnił kpt. Stefan Jachowicz ps. „Dębina”. Od 4 sierpnia 1944 ośrodek radiowy w Puszczy Kampinoskiej utrzymywał łączność z polskimi centralami radiowymi w Londynie i we Włoszech.
Pod koniec sierpnia 1944 funkcję szefa sanitariatu Grupy „Kampinos” objął kpt. dr Cyprian Sadowski ps. „Skiba”. Opiekę lekarską rannym i chorym żołnierzom oraz ludności cywilnej zapewniały:
Funkcję kapelanów Grupy „Kampinos” pełnili: ks. Jerzy Baszkiewicz ps. „Radwan II”, ks. Wacław Karłowicz ps. „Andrzej Bobola” oraz ks. Hilary Praczyński ps. „Gwardian” (ten ostatni przybył z Kresów wraz ze zgrupowaniem nalibockim). W okresie okupacji i powstania czynny udział w działalności konspiracyjnej brał również kapelan szpitala w Laskach, ks. Stefan Wyszyński ps. „Radwan III” (po wojnie Prymas Polski).
Upamiętnienie.
W pierwszych latach Polski Ludowej działania mające na celu upamiętnienie czynu zbrojnego Grupy „Kampinos” napotykały na liczne przeszkody ze strony władz komunistycznych. W 1946 bojówki PPR z Leszna zdewastowały cmentarz partyzancki w Wierszach. W latach 50. komunistyczne władze podjęły także decyzję o likwidacji cmentarza żołnierzy Grupy „Kampinos” w Budach Zosinych, nakazując przeniesienie szczątków na stołeczny Cmentarz Powstańców Warszawy.
Mimo niesprzyjających warunków politycznych stosunkowo szybko energiczną działalność rozwinęło środowisko kombatanckie skupione wokół pierwszego dowódcy Grupy „Kampinos”, kpt. Józefa Krzyczkowskiego ps. „Szymon”. Jedną z pierwszych inicjatyw kombatantów było zapewnienie godnego pochówku żołnierzom poległym w natarciach na lotnisko bielańskie oraz zabezpieczenie pojedynczych mogił partyzanckich znajdujących się w puszczy. Odwilż gomułkowska umożliwiła także odbudowę zaniedbanego i zdewastowanego cmentarza w Wierszach. Ponadto na skutek licznych zabiegów i interwencji ze strony weteranów władze państwowe zgodziły się na odbudowę cmentarza w Budach Zosinych i ponowne przeniesienie tam szczątków żołnierzy poległych pod Jaktorowem.
Na początku drugiej dekady XXI wieku czyn zbrojny żołnierzy Grupy „Kampinos” pozostawał upamiętniony w następujący sposób:
W Hornówku, Izabelinie, Kampinosie, Opaleniu, Sierakowie, Truskawiu i Zaborowie znajdują się ponadto pomniki i tablice upamiętniające mieszkańców tych miejscowości, którzy stracili życie w czasie II wojny światowej – w tym żołnierzy VIII Rejonu „Łęgów” Obwodu „Obroża” oraz członków ich rodzin poległych i pomordowanych w latach 1943–1944. W Kiełpinie znajduje się ponadto pomnik wzniesiony z inicjatywy kombatantów Grupy „Kampinos”, upamiętniający załogę amerykańskiego samolotu B-17 zestrzelonego 18 września 1944 nad Dziekanowem Leśnym w trakcie misji zaopatrzeniowej do powstańczej Warszawy.
W 1996 Grupa „Kampinos” została odznaczona okolicznościowym medalem „IV wieki stołeczności Warszawy”.

</doc>
<doc id="603151" url="https://pl.wikipedia.org/wiki?curid=603151" title="Waterklozet">
Waterklozet



</doc>
<doc id="603153" url="https://pl.wikipedia.org/wiki?curid=603153" title="Baba (przylądek)">
Baba (przylądek)

Baba, Baba burun – przylądek w Turcji, na półwyspie Azja Mniejsza, uważany za najdalej na zachód wysunięty punkt Azji. Współrzędne geograficzne: 39°29' N; 26°03' E.

</doc>
<doc id="603154" url="https://pl.wikipedia.org/wiki?curid=603154" title="Rejon bieszenkowicki">
Rejon bieszenkowicki

Rejon bieszenkowicki (biał. Бешанко́віцкі раё́н, "Bieszankowicki rajon", ros. Бешенко́вичский райо́н, " Bieszenkowiczskij rajon") – rejon w północnej Białorusi, w obwodzie witebskim.
Geografia.
Rejon bieszenkowicki ma powierzchnię 1249,65 km². Lasy zajmują powierzchnię 360,94 km², bagna 94,50 km², obiekty wodne 40,30 km².
Położenie.
Graniczy z rejonami: witebskim, lepelskim, sienneńskim, uszackim, czaśnickim, szumilińskim. Leży 51 km od Witebska, 210 km od Mińska, 33 km od stacji kolejowej Czaśniki na linii Orsza-Lepel.
Ukształtowanie.
Teren przeważnie równinny. Część południowa w leży w granicach Równiny Czaśnickiej, południowa – Niziny Połockiej i ostróg Wysoczyzny Horodeckiej. 91% powierzchni leży na wys. 150 m. Najwyższy punkt (179,8 m) na południowym zachodzie od wsi Plisy, najniższy (111,6 m) na południowym zachodzie, w dolinie Dźwiny.
W klasyfikacji tektonicznej rejon należy do północno-wschodnich stoków Białoruskiej anteklizy. Od góry zalegają wartswy antropogeniczne, warstwy polodowcowe ze zlodowaceń: pojeziornego, sożowskiego i dnieprowskiego, rzadziej berezyńskiego o gr. 75 – 160 m, niżej – odkłady dewońskie (200–3200 m) i górnoproterozoiczne (350–450 m).
Na terenie rejonu, w pobliżu wsi Horki, znajduje się największy (11 m) głaz na Białorusi.
Bogactwa naturalne.
W rejonie występuje torf, piasek budowlany, pospółka, glina.
Klimat.
Klimat umiarkowany kontynentalny. Średnia temperatura stycznia -7,5°С, lipca 17,8°С. Średnioroczna suma opadów 630 mm. Okres wegetacji 185 dni.
Hydrografia.
Przez rejon płynie Dźwina (długość na obszarze rejonu ok. 100 km, szerokość 170 m). Największe jej dopływy to: Ułła (40 km / 12 m), ze Świaczanką (38 km / 30 m), Krywinka (24 km / 25 m) z Biarozką (15 km / 10 m) i inne. Gęstość naturalnej sieci rzecznej wynosi 0,43 km/km².
Na terenie rejonu znajdują się 52 jeziora. Największe z nich to Saro. Kolejne po nim jeziora według głębokości: Koroniowskie, Białe, Płociszno, Wierbne, Ostrowieńskie, Bikłoża, Słobodzkie, Górnoćwiecze i inne.
Gleby.
Gleby ziem rolnych należą do grupy gleb sodowo-bielicowych, sodowo-bielicowych zabagnionych, sodowych, sodowo-węglanowych zabagnionych, aluwialnych, torfowo-błotnych. Pod względem składu ziarnowego – piaski gliniaste, pospółki, piaski, torfy.
Roślinność.
Lasy pokrywają 26% terytorium. Przeważają niewielkie masywy 6–17 km² (Lasy Chodczańskie, Puszcza Zielona). Wzdłuż Dźwiny na północny zachód – do 30 km² (uroczysło Kozły). W lasach występują: sosna, jodła, brzoza, osika, olsza czarna, olsza szara, jesion, dąb.
Bagna pokrywają 7% terytorium (nizinne, górne i przejściowe). Największe masywy bagienne: Czarniczanka, Zabalański Mech, Sorżycki Mech, Grzęda.
Zwierzęta.
Ze zwierząt myśliwsko-przemysłowych występuje łoś, dzik, sarna, lis, wilk, zając szarak, zając bielak, a także jeleń, kuna, norka, wiewiórka, jenotopodobny pies, tchórz czarny, bóbr, wydra, piżmak, kuropatwa szara, cietrzew, głuszec itd. Z ptactwa wodnego: kaczka krakwa, kaczka szara, łyska.
Historia.
Obszar rejonu zamieszkany jest od czasów starożytnych. Świadczą o tym wykopaliska archeologiczne Naddźwinia – siedziby człowieka pierwszych ludzi epoki kamiennej, a także grodziska, osady, kurhany. W drugiej połowie IX w. terytorium witebszczyzny, a razem z nim i Naddźwinie, weszło w skład Rusi Kijowskiej. W X w. powstało Księstwo połockie, które zajmowało tereny dzisiejszego obwodu witebskiego i północnej części obwodów mińskiego i mohylewskiego. Wygodne położenie w dorzeczach Dźwiny, Berezyny i Niemna sprzyjało rozwojowi niezależnej gospodarki i kultury połockiej ziemi, ustanowieniu szerokich powiązań handlowych z szeregiem krajów Zachodu i Wschodu i południową Rusią. Przyczyniał się do tego także przechodzący przez Księstwo szlak wodny "od Normanów do Greków", sprzyjający rozwojowi rzemiosła i handlu.
W końcu XIII-XIV w. źródła pisemne wspominają oficjalne umowy między Rygą, Połockiem i Witebskiem, później także Ułłą i Bieszenkowiczami dotyczące handlu na Dźwinie. Co roku na naddźwińskich przystaniach ładowano wosk, miód, konopie i inne towary. Wygodne położenie geograficzne sprzyjało wzrostowi i rozwojowi gospodarczemu naddźwińskich osad, jednak warunki przyrodnicze – wiele lasów, jezior, bagien, przewaga piaszczystych gleb – nie sprzyjały rozwojowi rolnictwa. Dlatego gospodarka miała tu charakter bardziej przemysłowy. Rozwijała się eksploatacja lasów: bartnictwo, łowiectwo, rybołówstwo i hodowla. Bieszenkowicze po raz pierwszy wspomniane są w źródłach pisanych w 1447 (według A. Sapunowa) lub w 1460 (według W. Turczynowicza).
Na początku XIV w. terytorium rejonu wchodziło w skład Wielkiego Księstwa Litewskiego (od 1504 – w województwie połockim), po unii lubelskiej 1569 w składzie Rzeczypospolitej Obojga Narodów. W wyniku I rozbioru 1772 prawobrzeżna część bieszenkowiczyzny włączona została do Imperium Rosyjskiego, a po II rozbiorze (1793) – również część lewobrzeżna. Tereny te weszły w skład powiatu lepelskiego guberni połockiej, a od 1802 – witebskiej.
Duże znaczenie dla rozwoju ekonomicznego Bieszenkowicz, Ułły i innych miejscowości miała budowa w latach 1797-1805 i oddanie do eksploatacji berezyńskiego systemu wodnego służącego do transportu materiałów leśnych z guberni mińskiej do Rygi. Bieszenkowicze były znane na całą gubernię witebską ze swojego kiermaszu pietropawłowskiego, jednego z największych na terenie Białorusi w XVIII w.
W czasie wojny francusko-rosyjskiej 1812 w pobliżu wsi Ostrowno, Kukawiaczyna, Dorohokupów miały miejsce ciężkie walki wojsk rosyjskich z armią Napoleona. 11 lipca 1812 Bieszenkowicze zostały zajęte przez wojska francuskie, które rozmieściły tu swój garnizon. Kilka dni mieścił się tam sztab cesarza.
W pierwszej połowie XVIII w. na Białorusi, jak i w Rosji zaczęły się procesy rozpadu stosunków feudalno-poddańczych. Zwiększenie pańszczyzny doprowadziło do gwałtownego zbiednienia chłopów. Wywoływało to liczne powstania, które dosięgnęły i Naddźwinie. Jednym ze znacznych wystąpień chłopów był bunt 1822 w Bieszenkowiczach należących wówczas do grafa Joachima Chraptowicza. Nie mogąc wytrzymać ucisku ze strony jego ekonoma i starosty, mieszkańcy miejscowości i przyległych do niej wsi wystosowali petycję do cara, w której skarżyli się na warunki życia i pracy. Bunt mieszczan z Bieszenkowicz jak i niepokoje chłopów Naddźwinia przeciwko grafowi zostały stłumione.
W czasie rewolucji 1905-1907 wystąpienia na bieszenkowiczyźnie nabrały ostrego, politycznego charakteru. Miała miejsce agitacja witebskiej organizacji RSDRP (miała filię w Bieszenkowiczach), połockiej organizacji RSDRP, witebskiego socjaldemokratycznego komitetu Bunda.
Rejon oficjalnie utworzony został 17 lipca 1924. Do 26 lipca 1930 znajdował się w składzie okręgu witebskiego. 20 lutego 1938 włączono go do obwodu witebskiego.
Demografia.
Liczba ludności.
Całkowita liczba ludności rejonu w 2006 wynosiła 21 400 osób, w tym w miasteczku Bieszenkowicze – 8 100. Gęstość zaludnienia 17,12 os./km².
Religia.
W rejonie istnieje 16 wspólnot religijnych: 11 prawosławnych, 2 rzymskokatolickie, 1 adwentystów dnia siódmego, 1 chrześcijan wiary ewangelickiej "Dobra nowina", 1 baptystów.
Działają szkoły niedzielne – 2 prawosławne i 2 rzymskokatolickie.
Gospodarka.
Hodowla mleczno-mięsna, uprawa zbóż i roślin paszowych, ziemniaków. Przedsiębiorstwa przemysłu lekkiego i spożywczego.
Transport.
Przez teren rejonu przechodzą drogi Lepel-Witebsk i Szumilino-Sienno.
W Bieszczenkowiczach, na lewym brzegu Dźwiny znajduje się przystań rzeczna.
Podział administracyjny.
8 marca 2004 zlikwidowano 5 rad wiejskich: drozdowską, pliską, rubieską, sokorowską i świaczańską. Stworzono ulską radę wiejską.
Obecnie rejon posiada w swoim składzie 7 rad wiejskich: ostrowieńską, boczejkowską, bieszenkowicką, wierchiedźwińską, wierzchowską, sorżańską, ulską. Rejon posiada 243 wsie. Największe z nich: Ostrowno, Boczejków, Ułła.

</doc>
<doc id="603157" url="https://pl.wikipedia.org/wiki?curid=603157" title="Tricholoma">
Tricholoma

Tricholoma (Fr.) Staude (gąska) – rodzaj grzybów należący do rodziny gąskowatych ("Tricholomataceae"). 
Systematyka i nazewnictwo.
Pozycja w klasyfikacji według Index Fungorum: "Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy nazwę "Tricholoma" w 1821 roku wprowadził Elias Fries jako podtakson rodzaju "Agaricus". Do rangi odrębnego rodzaju podniósł go Friedrich Staude w 1857 r.. 
Synonimy: "Agaricus" trib. "Tricholoma" Fr., "Cortinellus" Roze, "Glutinaster" Earle, "Gyrophila" Quél., "Mastoleucomyces" Battarra ex Kuntze, "Megatricholoma" G. Kost, "Monomyces" Battarra ex Earle, "Phlebophora" Lév., "Sphaerocephalus" Battarra ex Earle, "Tricholoma" sect. "Megatricholoma" (G. Kost) Mort. Chr. &amp; Noordel.
Nazwę polską podał Józef Jundziłł w 1830 r. Inne polskie nazwy: bedłka, brzegowłosek, opieńki i rycerzyk. 
Charakterystyka.
Naziemne grzyby kapeluszowe wytwarzające owocniki o kapeluszach nagich lub łuskowatych, niehigrofanicznych. Hymenofor blaszkowy, a blaszki mają regularną tramę i są zatokowato lub ząbkowato wycięte (nigdy nie zbiegające) przy trzonach. Na trzonach u niektórych gatunków występuje pierścień lub zasnówka. Zarodniki gąsek mają pokrój owalny lub eliptyczny, są gładkie, bez pory rostkowej. Wysyp zarodników jest biały, nieamyloidalny.
Znaczenie.
Grzyby mikoryzowe. Wśród gąsek tylko nieliczne to grzyby jadalne. Większość gatunków to grzyby niejadalne z powodu gorzkiego smaku, niektóre to grzyby trujące, powodujące ostre zaburzenia żołądkowo-jelitowe.

</doc>
<doc id="603160" url="https://pl.wikipedia.org/wiki?curid=603160" title="Kazimierz Brokl">
Kazimierz Brokl

Kazimierz Brokl (ur. 2 kwietnia 1877 w Kijowie, zm. 17 września 1939 w Warszawie) – polski historyk sztuki i muzeolog, kustosz zbiorów pałacu Na Wyspie i Zamku Królewskiego w Warszawie.
Życiorys.
Od 1924 pracownik Państwowych Zbiorów Sztuki w Warszawie. W latach 1927-1928 ich dyrektor. W 1927 przywiózł do Polski zbiory Muzeum Polskiego w Rapperswilu. Od 1936 kustosz zbiorów Zamku Królewskiego i pałacu Na Wyspie w Warszawie.
Zginął trafiony odłamkiem pocisku artyleryjskiego na dziedzińcu wielkim Zamku Królewskiego w czasie ostrzału Zamku przez artylerię niemiecką, ratując od pożaru dzieła sztuki.
Został pochowany na Cmentarzu Wojskowym na Powązkach w Warszawie (kwatera 15C-1-23). 

</doc>
<doc id="603161" url="https://pl.wikipedia.org/wiki?curid=603161" title="Logname">
Logname

logname – uniksowe polecenie wypisujące login aktualnie zalogowanego użytkownika. W systemie GNU ten program jest w pakiecie GNU Coreutils.
Przykład.
 $ logname
 user1

</doc>
<doc id="603163" url="https://pl.wikipedia.org/wiki?curid=603163" title="Władcy Benewentu">
Władcy Benewentu

Lista władców Benewentu

</doc>
<doc id="603166" url="https://pl.wikipedia.org/wiki?curid=603166" title="Wzgórze Wandy (Katowice)">
Wzgórze Wandy (Katowice)

Wzgórze Wandy (pierwotnie "Białobrzeska Góra", w okresie dwudziestolecia międzywojennego "Wzgórze Erdmana") – najwyżej położony punkt Katowic i Zrębu Mikołowskiego Wyżyny Katowickiej (352,4 m n.p.m.). 
Znajduje się ono na terenie dzielnicy Murcki w Lesie Murckowskim, na południe od zabudowań osiedla Murcki. Porastają je lasy bukowe z okazami, których wiek sięga 300 lat. Lasy te stanowią rezerwat przyrody zwany "Las Murckowski". Na wzgórzu znajduje się obserwacyjna wieża pożarowa. Przez wzgórze przebiega trasa rowerowa nr 101. 
Wzgórze pierwotnie nosiło nazwę "Białobrzeska Góra" od nazwy rzeki "Białej" z niej wypływającej.

</doc>
<doc id="603170" url="https://pl.wikipedia.org/wiki?curid=603170" title="Rejon brasławski">
Rejon brasławski

Rejon brasławski (biał. Бра́слаўскі раё́н, "Brasłaŭski rajon") – rejon w północnej Białorusi, w obwodzie witebskim. Leży na terenie dawnego powiatu brasławskiego, w 1842 zastąpionego powiatem nowoaleksandrowskim.
Geografia.
Rejon brasławski ma powierzchnię 2270,07 km². Lasy zajmują powierzchnię 804,90 km², bagna 186,69 km², obiekty wodne 209,03 km².
Demografia.
W rejonie znajduje się 639 miejscowości, w tym miasto Brasław (10,1 tys.), osiedle typu miejskiego Widze (2,2 tys.) Największe wsie: Druja (1,2 tys.), Achremowce (1,4 tys.), Słabodka (800), Opsa (700), Pogoszcze (500), Dalekie (400), Widze-Łowczyńskie (400), Drzyświaty (300). Przeważają jednak wsie niewielkie; zachowało się wiele chutorów.
Liczba ludności:
Skład etniczny ludności: Białorusini – 52%, Polacy – 27%, Rosjanie – 16%.

</doc>
<doc id="603173" url="https://pl.wikipedia.org/wiki?curid=603173" title="Rejon czaśnicki">
Rejon czaśnicki

Rejon czaśnicki (biał. Ча́шніцкі раё́н, "Czasznicki rajon", ros. Ча́шникский райо́н, "Czasznikskij rajon") – rejon w północnej Białorusi, w obwodzie witebskim. W 2009 roku liczył 36 tys. mieszkańców. Leży na terenie dawnego powiatu lepelskiego. Utworzony 17 sierpnia 1924.
Geografia.
Rejon czaśnicki ma powierzchnię 1481,12 km². Lasy zajmują powierzchnię 455,24 km², bagna 47,96 km², obiekty wodne 82,10 km².
Demografia.
Ludność miast 23,6 tys., wsi 12,4 tys.
Liczba ludności:

</doc>
<doc id="603175" url="https://pl.wikipedia.org/wiki?curid=603175" title="Zdalnie kierowany pojazd podwodny">
Zdalnie kierowany pojazd podwodny

Zdalnie kierowany pojazd podwodny, zdalnie sterowany pojazd podwodny, ROV ("remotely operated vehicle") – rodzaj zdalnie sterowanej bezzałogowej jednostki pływającej zdolnej do zanurzenia i przebywania pod powierzchnią wody, wykorzystywanej w szerokim zakresie celów badawczych, naukowych, przemysłowych i militarnych.
Budowa.
Pojazd jest połączony ze statkiem bazą za pomocą wiązki kabli służących do zasilania, przesyłu danych oraz ewentualnie holowania i sterowany przez operatora za pomocą specjalnej konsoli. Zasilane z wewnętrznych akumulatorów lub z powierzchni silniki zapewniają mu dużą zwrotność i możliwość poruszania we wszystkich kierunkach. W zależności od potrzeb użytkownika wyposażony w źródła światła, rejestratory sygnału wizyjnego, różnego rodzaju manipulatory (chwytak, nożyce tnące), magnetometr, sonar, inne czujniki itp.
Zastosowanie.
Zdalnie kierowane pojazdy podwodne wykorzystywane są w przemyśle morskim do inspekcji podwodnej infrastruktury technicznej (podwodne instalacje, rurociągi, platformy wiertnicze itp.) oraz wykonywania prac konstrukcyjnych lub remontowych w miejscach niebezpiecznych, niedostępnych lub trudno dostępnych dla człowieka. Naukowcy wykorzystują je w badaniach biologii morza, dna morskiego, archeologii podwodnej oraz rozpoznawania zagrożeń dla środowiska przyrodniczego. Wojskowe użycie może polegać na prowadzeniu wojny minowej, ratowaniu załóg okrętów podwodnych, odzyskiwaniu zatopionych przedmiotów czy urządzeń o znaczeniu militarnym, przeprowadzaniu rozpoznania, uzyskiwaniu danych wywiadowczych itp.
Jednymi z bardziej spektakularnych przykładów użycia zdalnie kierowanych pojazdów podwodnych było odkrycie wraków jednostek takich jak: "Titanic", "Graf Zeppelin" czy "Bismarck".

</doc>
<doc id="603176" url="https://pl.wikipedia.org/wiki?curid=603176" title="Id (Unix)">
Id (Unix)

id – polecenie systemów operacyjnych typu Unix oraz Linux, które wypisuje prawdziwe i używane numery UID i GID aktualnego użytkownika. W systemach używających oprogramowania GNU ten program jest w pakiecie GNU Coreutils.
Przykład.
 $ id
 uid=1000(user) gid=1000(user) grupy=4(adm),20(dialout),24(cdrom),25(floppy),29(audio),
 30(dip),44(video),46(plugdev),106(lpadmin),110(scanner),112(admin),1000(user)

</doc>
<doc id="603177" url="https://pl.wikipedia.org/wiki?curid=603177" title="Rejon dokszycki">
Rejon dokszycki

Rejon dokszycki (biał. До́кшыцкі раё́н, "Dokszycki rajon", ros. До́кшицкий райо́н, "Dokszyckij rajon") – rejon w północnej Białorusi, w obwodzie witebskim. Leży na terenie dawnego powiatu borysowskiego.
Geografia.
Rejon dokszycki ma powierzchnię 2267,61 km². Lasy zajmują powierzchnię 1127,83 km², bagna 121,14 km², obiekty wodne 40,51 km².
Podział administracyjny.
Rejon dzieli się na 11 sielsowietówː
Demografia.
Liczba ludności:

</doc>
<doc id="603179" url="https://pl.wikipedia.org/wiki?curid=603179" title="Rejon wierchniedźwiński">
Rejon wierchniedźwiński

Rejon wierchniedźwiński (hist. "rejon dryssieński", biał. Верхнядзві́нскі раён, "Wierchniadzwinski rajon", ros. Верхнедвинский район, "Wierchniedwinskij rajon") – rejon w północnej Białorusi, w obwodzie witebskim. Leży na terenie dawnego powiatu drysieńskiego.
Geografia.
Rejon wierchniedźwiński ma powierzchnię 2140,76 km². Lasy zajmują powierzchnię 899,31 km², bagna 76,11 km², obiekty wodne 112,17 km².

</doc>
<doc id="603180" url="https://pl.wikipedia.org/wiki?curid=603180" title="Depenalizacja">
Depenalizacja

Depenalizacja – przeciwieństwo penalizacji, jest to rezygnacja z karalności określonego typu czynu, uznawanego dotychczas za przestępstwo lub wykroczenie. Rozróżnia się depenalizację pełną oraz częściową:
Według niektórych prawników synonimem depenalizacji jest dekryminalizacja. Są także poglądy odmienne, różnicujące oba pojęcia. Wtedy "dekryminalizacja" oznacza zniesienie odpowiedzialności karnej za określony czyn, natomiast "depenalizacja" – złagodzenie (obniżenie) kary, jaką zagrożony jest czyn przestępczy, bez dokonywania zmiany rodzaju odpowiedzialności (prawnokarnej na odpowiedzialność za wykroczenia).

</doc>
<doc id="603181" url="https://pl.wikipedia.org/wiki?curid=603181" title="Te Arikinui Dame Te Atairangikaahu">
Te Arikinui Dame Te Atairangikaahu



</doc>
<doc id="603183" url="https://pl.wikipedia.org/wiki?curid=603183" title="Rejon dubrowieński">
Rejon dubrowieński

Rejon dubrowieński ("rejon dąbrowieński", , "Dubrowienski rajon", , "Dubrowienskij rajon") – rejon w północnej Białorusi, w obwodzie witebskim. Leży na terenie dawnego powiatu horeckiego. Utworzony 17 lipca 1924. Rozwinięty przemysł mleczarski i mięsny, pozyskanie lnu i torfu. Przez rejon przechodzi droga E30 / Magistrala M1 (Moskwa – Orsza – Mińsk – Brześć).
Odbywa się tu międzynarodowy festiwal pieśni i muzyki Podnieprza „Dnieprowskie głosy u Dubrownie”.
Geografia.
Rejon dubrowieński ma powierzchnię 1249,70 km². Lasy zajmują powierzchnię 377,17 km², bagna 42,57 km², obiekty wodne 209,03 km².
W rejonie zalegają znaczne pokłady torfu – 11,5 mln ton, co odpowiada wartości energetycznej 2,2 mln ton ropy naftowej. W rejonie znajduje się 148 miejscowości, największa z nich – miasto Dubrowna, kolejna – wieś Osintorf. Główne rzeki to Dniepr i Łuczosa.
Demografia.
Tendencja do spadku liczby ludności. Współczynnik depopulacji (stosunek zgonów do narodzin) w 2005 wynosił 2,6 i znacznie przekraczał maksymalną dopuszczalną wartość, przyjętą na świecie za 1. Wysokie, jak na Białoruś bezrobocie – 2,1%, szczególnie wśród kobiet.
Liczba ludności:
Znane osoby urodzone w rejonie.
Wojskowi.
Bohaterowie Związku Radzieckiego

</doc>
<doc id="603185" url="https://pl.wikipedia.org/wiki?curid=603185" title="Rejon głębocki">
Rejon głębocki

Rejon głębocki (, "Hłybocki rajon", , "Głubocki rajon") – rejon w północnej Białorusi, w obwodzie witebskim. Leży na terenie dawnego powiatu dziśnieńskiego.
Geografia.
Rejon głębocki ma powierzchnię 1759,58 km². Lasy zajmują powierzchnię 452,70 km², bagna 108,11 km², obiekty wodne 54,51 km².
Podział administracyjny.
Rejon składa się z 13 sielsowietów:

</doc>
<doc id="603186" url="https://pl.wikipedia.org/wiki?curid=603186" title="Rejon horodecki">
Rejon horodecki

Rejon horodecki (biał. Гарадо́цкі раё́н, "Haradocki rajon", ros. Городо́кский райо́н, "Gorodokskij rajon") – rejon w północnej Białorusi, w obwodzie witebskim.
Geografia.
Rejon horodecki ma powierzchnię 2980,13 km². Lasy zajmują powierzchnię 1643,75 km², bagna 111,24 km², obiekty wodne 114,07 km².
Herb.
Herb rejonu horodeckiego został ustanowiony 20 stycznia 2006 roku rozporządzeniem prezydenta Białorusi.
Demografia.
Liczba ludności:

</doc>
<doc id="603187" url="https://pl.wikipedia.org/wiki?curid=603187" title="Rejon lepelski">
Rejon lepelski

Rejon lepelski (biał. Ле́пельскі раё́н, "Lepielski rajon", ros. Ле́пельский райо́н, "Lepielskij rajon") – rejon w północnej Białorusi, w obwodzie witebskim. Leży na terenie dawnego powiatu lepelskiego. Centrum administracyjnym rejonu jest Lepel.
Geografia.
Rejon lepelski ma powierzchnię 1822,22 km². Lasy zajmują powierzchnię 1007,83 km², bagna 78,62 km², obiekty wodne 71,12 km².
Demografia.
Liczba ludności:

</doc>
<doc id="603191" url="https://pl.wikipedia.org/wiki?curid=603191" title="Penalizacja">
Penalizacja

Penalizacja (od łac. "poena" - kara) – uznanie przez ustawodawcę określonego czynu za czyn zabroniony (przestępstwo), wykroczenie lub delikt dyscyplinarny. Dla prawa karnego penalizacja czynu jest podstawą odpowiedzialności karnej i zasądzenia przez sąd kary ("nullum crimen sine lege", "nulla poena sine lege"). Przeciwieństwem penalizacji jest depenalizacja.
Według innego rozumienia tego pojęcia penalizacja oznacza utrzymywanie zagrożenia karą danego czynu. W tym rozumieniu zabieg ustawodawcy polegający na uznaniu czynu za przestępstwo lub wykroczenie to kryminalizacja, która nieuchronnie pociąga za sobą penalizację. Kryminalizacja jest więc zabiegiem ustawodawcy, zaś penalizacja stanem, będącym wynikiem takiego zabiegu. 
Niektórzy prawnicy terminu "penalizacja" używają także jako pojęcia określającego sytuację, gdy ustawa podwyższa karę za czyn już wcześniej zabroniony (czyn surowiej penalizowany) lub zmienia rodzaj odpowiedzialności, np. wykroczenie czyni przestępstwem.

</doc>
<doc id="603192" url="https://pl.wikipedia.org/wiki?curid=603192" title="Rejon łozieński">
Rejon łozieński

Rejon łozieński (biał. Лё́зьненскі раё́н) – rejon w północnej Białorusi, w obwodzie witebskim. Leży na terenie dawnego powiatu orszańskiego.
Geografia.
Rejon łozieński ma powierzchnię 1417,63 km². Lasy zajmują powierzchnię 640,93 km², bagna 36,71 km², obiekty wodne 14,30 km².
Demografia.
Liczba ludności:
Skład etniczny ludności: Białorusini – 83,7%; Rosjanie – 13,6%; Ukraińcy – 1,2%; inni – 1,5%

</doc>
<doc id="603193" url="https://pl.wikipedia.org/wiki?curid=603193" title="Rejon miorski">
Rejon miorski

Rejon miorski (biał. Мёрскі раён, "Miorski rajon", ros. Мио́рский райо́н, "Miorskij rajon") – rejon w północnej Białorusi, w obwodzie witebskim. Leży na terenie dawnego powiatu dziśnieńskiego.
Geografia.
Rejon miorski ma powierzchnię 1786,64 km². Lasy zajmują powierzchnię 482,82 km², bagna 270,69 km², obiekty wodne 70,61 km².

</doc>
<doc id="603194" url="https://pl.wikipedia.org/wiki?curid=603194" title="Góry Św. Eliasza">
Góry Św. Eliasza



</doc>
<doc id="603197" url="https://pl.wikipedia.org/wiki?curid=603197" title="Rejon orszański">
Rejon orszański

Rejon orszański (biał. Арша́нскі раё́н, "Arszanski rajon", ros. О́ршанский райо́н, "Orszanskij rajon") – rejon w północnej Białorusi, w obwodzie witebskim. Leży na terenie dawnego powiatu orszańskiego.
Geografia.
Rejon orszański ma powierzchnię 1667,73 km². Lasy zajmują powierzchnię 435,82 km², bagna 32,24 km², obiekty wodne 20,28 km².
Demografia.
Duże miejscowości: Orzechowsk (3,1 tys.), Kopyś (825). Inne, np. 10-y Błok Post (72). 
Liczba ludności (bez miasta Orsza):
Podział administracyjny.
W skład rejonu wchodzą dwa miasta Barań i Orsza, trzy osiedla typu miejskiego: Arechausk, Bołbasowo i Kopyś oraz 14 następujących sielsowietów:

</doc>
<doc id="603199" url="https://pl.wikipedia.org/wiki?curid=603199" title="Rejon połocki">
Rejon połocki

Rejon połocki (biał. По́лацкі раё́н, "Połacki rajon", ros. По́лоцкий райо́н, "Połockij rajon") – rejon w północnej Białorusi, w obwodzie witebskim.
Geografia.
Rejon połocki ma powierzchnię 3137,78 km². Lasy zajmują powierzchnię 1786,16 km², bagna 138,50 km², obiekty wodne 147,15 km².
Demografia.
Miasta: Połock (108 tys.), Nowopołock (82,3 tys.) Wsie: Farynów
Liczba ludności (bez miast):
Zobacz też.
Powiat połocki

</doc>
<doc id="603201" url="https://pl.wikipedia.org/wiki?curid=603201" title="Rejon postawski">
Rejon postawski

Rejon postawski (biał. Пастаўскі раён, "Pastauski rajon") – rejon w północnej Białorusi, w obwodzie witebskim. Leży na terenie dawnego powiatu dziśnieńskiego.
Geografia.
Rejon postawski ma powierzchnię 2096,44 km². Lasy zajmują powierzchnię 737,12 km², bagna 79,18 km², obiekty wodne 65,22 km².
Podział administracyjny.
Rejon składa się z 10 sielsowietów:

</doc>
<doc id="603203" url="https://pl.wikipedia.org/wiki?curid=603203" title="Rejon rossoński">
Rejon rossoński

Rejon rossoński (biał. Расонскі раён, "Rasonski rajon", ros. Россо́нский райо́н, "Rossonskij rajon") – rejon w północnej Białorusi, w obwodzie witebskim. Leży na terenie dawnego powiatu horodeckiego.
Geografia.
Rejon rossoński ma powierzchnię 1926,87 km². Lasy zajmują powierzchnię 1358,39 km², bagna 85,50 km², obiekty wodne 94,78 km².

</doc>
<doc id="603205" url="https://pl.wikipedia.org/wiki?curid=603205" title="Latarnia Morska Rozewie">
Latarnia Morska Rozewie

Latarnia Morska Rozewie – latarnia morska na polskim wybrzeżu Bałtyku, położona na przylądku Rozewie (powiat pucki), w gminie Władysławowo, pomiędzy miejscowościami Jastrzębia Góra i Chłapowo.
Latarnia znajduje się pomiędzy Latarnią Morską Stilo a Latarnią Morską Jastarnia. Latarnia morska Rozewie ma największy zasięg nominalny ze wszystkich latarń polskiego wybrzeża.
Latarnie rozewskie – informacje ogólne.
Na Rozewiu istnieją dwie latarnie: stara i nowa. Nazwy: stara i nowa nie są jednoznaczne i są błędnie używane zamiennie dla obu rozewskich latarni. Przyczyniła się do tego historia ich budowy i modernizacji oraz okres w którym świeciły równocześnie.
„Stara latarnia” – to czynna do dziś latarnia z 1822 roku, poddana dwóm istotnym modernizacjom w 1910 i 1978 roku. „Nowa latarnia” – uruchomiona w 1875 i do 1910 funkcjonowała równocześnie ze „starą latarnią” rozewską. Została wyłączona z eksploatacji w 1910 roku po modernizacji „starej”, którą wyposażono w światło elektryczne o unikalnej charakterystyce świecenia.
Po II wojnie światowej, w PRL, była eksploatowana do około 1990 roku jako wieża obserwacyjna i miejsce lokalizacji anteny radaru strażnicy WOP. Latarnię z 1875 udostępniono do zwiedzania 1 maja 2022.
Czynna latarnia.
Nazywana „starą”, „pierwszą” lub „Rozewie I”.
Światło.
Źródłem światła (od 1 grudnia 2019) są dwa reflektory LED dalekiego zasięgu o wysokiej mocy, jeden nad drugim, o średnicy 13 cm każdy. Reflektory umieszczone są na panelu obrotowym typu MFR 400, który składa się z sześciu ścianek. Naraz włączone jest 12 reflektorów LED. Obroty panelu są ustawione na 3,33 obr./min. Łączny pobór mocy (światło + napęd) 45 W. Awaryjne zasilanie bateryjne zapewnia 24h ciągłej pracy. Producentem całej lampy jest firma MEDITERRANEO SEÑALES MARITIMAS S.L. w VALENCIA – Hiszpania.
Historia „starej/czynnej latarni”.
Latarnia znajduje się we wsi Rozewie, dziś przy ul. Leona Wzorka 1. Jest administrowana przez Urząd Morski w Gdyni. Nosi imię Stefana Żeromskiego; jest udostępniona do zwiedzania.
Legenda, że Stefan Żeromski pisał tu powieść „Wiatr od morza”, jest autorstwa jej długoletniego latarnika Leona Wzorka (1920-1939). W rzeczywistości Żeromski faktycznie tylko zwiedził tę rozewską latarnię, a powieść napisał w Warszawie. Dla uplastycznienia tej legendy L. Wzorek zaaranżował w latarni nawet „pokój Żeromskiego” w którym miał mieszkać i pisać powieść.
Wzorkowie związali się z latarnią od 1920 roku, kiedy to Leon Wzorek podjął tu pracę w charakterze latarnika. Pracował na tym stanowisku do wybuchu II wojny światowej we wrześniu 1939 roku, a następnie włączeniu tego obszaru w skład III Rzeszy. Po II wojnie, w latach 1945–1975, służbę latarnika pełnił jego brat – Władysław, a po nim jego syn – Zbigniew, który na emeryturę przeszedł w 1980 roku.
Według spisu powszechnego z 1921 roku w latarni morskiej Rozewie mieszkało 5 osób, a w osadzie Rozewie 6 osób.
Nieczynna latarnia.
Prawidłowa nazwa: „nowa”, „druga” lub „Rozewie II”
Legenda.
W XVII wieku w okolicach Rozewia rozbił się szwedzki statek, którego cała załoga wraz z kapitanem zginęła. Ocalała tylko córka kapitana, uratowana przez rybaka. Zrozpaczona, zamieszkała w Rozewiu i postanowiła co noc rozpalać ognisko na wzgórzu, by innych żeglarzy nie spotkał taki sam los. Niektórzy mówią, że pomagała jej w tym miejscowa ludność. Córka kapitana paliła ogniska co noc, aż do swojej śmierci.
Być może statek szwedzkiego kapitana rozbił się o wystającą w tym miejscu z wody skałę, zwaną przez rybaków „diabelską skałą” lub „czarcim kamieniem”, pod którym zgodnie z rybackimi opowiadaniami siedzi diabeł i topi wszystkie obiekty, które znajdą się w jego zasięgu.
Historia.
Kalendarium.
Czynna „stara” latarnia
Nieczynna „nowa” latarnia
Przylądek Rozewie od dawna stanowił ważny punkt nawigacyjny na mapach południowego Bałtyku. W XV wieku w Locji (Flamandia) wspominane jest Rozewie pod nazwą "Pasehoned". Latarnia na przylądku Rozewie pierwszy raz umieszczona została na szwedzkiej mapie Zatoki Puckiej z 1696 roku.
Decyzję o budowie nowoczesnej latarni podjęto w 1807, gdy statki francuskie płynące z zaopatrzeniem dla Wielkiej Armii napoleońskiej do portu gdańskiego, często myliły w nocy latarnię rozewską z helską i zmieniając kurs na Zatokę Gdańską za Rozewiem, kończąc rejs na mieliznach przy plażach Mierzei Helskiej.
W 1821 roku rozpoczęto budowę latarni murowanej. Okrągła 13,3 metrowana czterokondygnacyjna wieża zwężająca się ku górze zbudowana została z kamieni narzutowych, otynkowana i pomalowana za biało. Na szczycie, kamiennej wieży dzisiejszej (czynnej) latarni, umieszczono sześciokątną laternę w kolorze ciemnobrązowym ze stożkowym dachem, którego szczyt znajdował się na wysokości 21, 3 metra. Zaświeciła ona 15 listopada 1822: zapalono 15 lamp na olej rzepakowy Arganda ustawionych półkoliście w dwóch rzędach: na wyższym (6 lamp) i niższym (7 lamp). Na trzeciej kondygnacji umieszczono pozostałe dwie lampy. Latarnia świeciła białym stałym światłem na odległość 21, 7 Mm. Po 44 latach eksploatacji lampy wymieniono na aparat Fresnela I klasy, lecz charakterystyka światła pozostała niezmieniona. Lampę zapalano 15 minut przed zachodem słońca, a gaszono o świcie. Zasięg latarni wynosił 21,7 Mm.
Wzrost intensywności żeglugi w drugiej połowie XIX w., skutkował częstymi pomyłkami nawigacyjnymi przechodzących w nocy koło Rozewia statków, kierujących się na Zatokę Gdańską, a mylących Rozewie z Helem, czego efektem było utknięcie na mieliznach między Chałupami a Jastarnią. By temu zapobiec, zbudowano drugą latarnię (dziś: nieczynna latarnia), czyli zdublowano światła latarni na Rozewiu w celu łatwego odróżnienia świateł latarni rozewskich od sąsiednich latarni (m.in. w Czołpinie i na Helu). Druga latarnia na Rozewiu (nieczynna latarnia), świeciła od 1875 r. do 1910 r. Była wyposażona w aparat Fresnela I klasy na naftę. Obie latarnie świeciły światłem białym stałym i miały taki sam zasięg. „Nowa latarnia” przestała być potrzebna po modernizacji pierwszej latarni (czynna/stara latarnia), m.in. wyposażeniu jej w oświetlenie elektryczne o większym zasięgu i unikalnej charakterystyce świecenia. Do ok. 1990 wieża nieczynnej latarni była eksploatowana jako wieża obserwacyjna i miejsce lokalizacji anteny radaru strażnicy WOP.
W 1910 roku „pierwszą” latarnię (czynna latarnia), z uwagi na rosnący las bukowy, zasłaniający światło latarni od strony morza, podwyższono o 5 metrów, używając tak zwanych tubingów i zmodernizowano, zmieniając oświetlenie na elektryczne. Dobudowano na szczycie kamiennej wieży stożkową konstrukcję stalową i na jej szczycie zamontowano nową laternę.
W okresie międzywojennym wykonano kilka inwestycji dotyczących latarni m.in. przebudowano syrenownię, zainstalowano urządzenia automatycznej radiostacji, wzniesiono maszt antenowy a górną wieżę pomalowano na kolor czerwony. Uhonorowano wtedy również dokonania Stefana Żeromskiego, którego imieniem, 29 czerwca 1933, nazwano
rozewską latarnię. 1 lipca 1933 odsłonięto tablicę ku pamięci pisarza, która została zniszczona podczas II wojny światowej. Po wojnie Rozewie było pierwszą latarnią, której blask oświecił drogę żeglarzom.
Od 1945 roku latarnia jest także radiolatarnią o znaku RO ( według alfabetu Morse’a). Po 1998 sygnał ten był nadawany na życzenie, z uwagi na ograniczenie prac radiolatarni i powszechność GPS – IALA. Obecnie radiolatarnia Rozewie nie figuruje w wykazie polskich radiolatarń
W 1972 roku decyzją Wojewódzkiego Konserwatora Zabytków latarnia została wpisana do rejestru zabytków.
W czerwcu 1978 roku latarnię podwyższono o 8 metrów (przez wstawienie 8-metrowego walca metalowego – nie mylić z tubingiem – przy pomocy dźwigu samojezdnego), ponieważ rosnące drzewa (rezerwat – las bukowy), zaczęły zasłaniać światło od strony morza. Zainstalowano nowe źródło światła. Jest to jeden panel dwustronny na obrotowym stole, który po każdej stronie posiada po 20 reflektorów halogenowych.
Pozostawiono stary reflektor i wyposażenie elektryczne z lat 20. XX w. na swoim miejscu: wewnątrz nowego walca metalowego z 1978 r., w celach muzealnych (Muzeum Latarni Morskich w Rozewiu).
W 1994 roku zamontowano stację referencyjną GPS pozwalającą określić pozycję w pobliżu latarni z dokładnością do 5-10 metrów.
Ponadto na latarni Rozewie znajduje się jedna z jedenastu stacji brzegowych polskiego wybrzeża systemu AIS-PL projektu HELCOM. System umożliwia automatyczne monitorowanie ruchu statków w strefie przybrzeżnej. Antena stacji na Rozewiu ma wysokość 85 m. n.p.m.
Przy czynnej latarni znajduje się siłownia oraz sprężarki służące do uruchamiania sygnału mgłowego („buczka mgłowego” zainstalowanego w 1877 roku, połączonego rurami pneumatycznymi ze sprężarkami), zlokalizowanego w lesie na cyplu, koło zabudowań latarni (zmiana przepisów IALA, rozwój GPS i powszechne wyposażanie statków w radary nawigacyjne, spowodowało, że od 1991 roku sygnały mgłowe nie są nadawane).
Muzeum.
Obecnie w latarni mieści się muzeum latarnictwa, które jest filią Narodowego Muzeum Morskiego w Gdańsku. W muzeum znajduje się stary reflektor latarni Rozewie z tarczową soczewką Fresnela (reflektor tego typu działał w latarni na Rozewiu przed jej podwyższeniem i nadal można go zobaczyć w latarni), światła nawigacyjne oraz modele dawnych latarń począwszy od starożytnej latarni na wyspie Faros.
Na ścianie wieży wisi tablica upamiętniająca Leona Wzorka, latarnika, który we wrześniu 1939 pozostał na posterunku mimo nadchodzących Niemców. 11 września 1939 został przez Niemców aresztowany i rozstrzelany w Piaśnicy.
W sąsiednim budynku z ceglanym kominem mieści się stara maszynownia z lokomobilą stałą, generatorami prądotwórczymi, sprężarką i tablicami rozdzielczymi (dostępna dla zwiedzających latarnię), a w pobliżu latarni rozmieszczone są znaki nawigacyjne. Stojące na odludziu latarnie musiały być niezależne, dlatego miały własny generator prądu. Maszyna parowa napędzająca prądnice również napędzała kompresory: sprężone powietrze w mgielne dni uruchamiało buczki w pobliskiej syrenowni. Latarnik często ze swą rodziną musiał być samowystarczalny, stąd obok latarni znajduje się budynek wędzarni i jednocześnie piekarni.
W latarni znajduje się tablica poświęcona Stefanowi Żeromskiemu, a obok latarni mały pomnik – popiersie pisarza.
Ze względu na strome schody latarnia nie jest dostępna dla dzieci poniżej czwartego roku życia.

</doc>
<doc id="603206" url="https://pl.wikipedia.org/wiki?curid=603206" title="Rejon sieneński">
Rejon sieneński

Rejon sieneński (biał. Се́нненскі раё́н, "Siennienski rajon", ros. Се́нненский райо́н, "Siennienskij rajon") – rejon w północnej Białorusi, w obwodzie witebskim. Leży na terenie dawnego powiatu sienneńskiego.
Geografia.
Rejon sieneński ma powierzchnię 1966,05 km². Lasy zajmują powierzchnię 810,68 km², bagna 19,99 km², obiekty wodne 39,75 km².
Herb.
Herb rejonu sieneńskiegp został ustanowiony 20 stycznia 2006 roku rozporządzeniem prezydenta Białorusi nr 36.
Demografia.
Liczba ludności:

</doc>
<doc id="603207" url="https://pl.wikipedia.org/wiki?curid=603207" title="Rejon szarkowszczyński">
Rejon szarkowszczyński

Rejon szarkowszczyński (biał. Шаркоўшчынскі раён, "Szarkouszczynski rajon", ros. Шарковщи́нский райо́н, "Szarkowszcziskij rajon") – rejon w północnej Białorusi, w obwodzie witebskim. Leży na terenie dawnego powiatu dziśnieńskiego.
Geografia.
Rejon szarkowszczyński ma powierzchnię 1189,18 km². Lasy zajmują powierzchnię 304,00 km², bagna 77,94 km², obiekty wodne 22,94 km².
Podział administracyjny.
Dzieli się na 6 sielsowietówː

</doc>
<doc id="603209" url="https://pl.wikipedia.org/wiki?curid=603209" title="Rejon szumiliński">
Rejon szumiliński

Rejon szumiliński (, "Szumilinski rajon", , "Szumilinskij rajon") – rejon w północnej Białorusi, w obwodzie witebskim. Leży na terenie dawnego powiatu horodeckiego.
Geografia.
Rejon szumiliński ma powierzchnię 1695,40 km². Lasy zajmują powierzchnię 711,51 km², bagna 131,80 km², obiekty wodne 40,78 km².
Flaga i herb.
Flaga i herb rejonu szumilińskiego zostały ustanowione 20 stycznia 2006 roku rozporządzeniem prezydenta Białorusi nr 36.

</doc>
<doc id="603210" url="https://pl.wikipedia.org/wiki?curid=603210" title="Mili Awital">
Mili Awital

Mili Avital, hebr. מילי אביטל (ur. 30 marca 1972 w Jerozolimie, w Izraelu) – izraelsko-amerykańska aktorka.
Życiorys.
Jest w połowie Marokanką. Dorastała w Tel Awiwie. Rozpoczęła karierę sceniczną w Izraelu. W 1992 roku odebrała Nagrodę Akademii Izraelskiej dla najlepszej aktorki drugoplanowej i nominację do tej nagrody w roku 1994 dla najlepszej aktorki.
W 1994 roku przeniosła się do Nowym Jorku. Podczas gdy pracowała jako kelnerka, została odkryta przez łowcę talentów. Jej pierwszą amerykańską rolą była postać Sha'uri w filmie przygodowym sci-fi Rolanda Emmericha "Gwiezdne wrota" (1994). Później wystąpiła w roli kobiety z półświatka Thel Russell w westernie Jima Jarmuscha "Truposz" ("Dead Man", 1995) z Johnnym Deppem oraz wcieliła się w baśniową postać pięknej i tajemniczej Szeherezady w miniserialu ABC/BBC "Baśnie tysiąca i jednej nocy" ("Arabian Nights", 2000). Następną liczącą się rolę Devorah Baron zagrała w telewizyjnym dramacie wojennym "Powstanie" ("Uprising", 2001) o powstaniu w getcie warszawskim podczas II wojny światowej w 1943 roku.
Życie prywatne.
W 1998 roku na planie filmu "Narzeczona dla dwóch" ("Kissing a Fool") poznała swą wielką miłość Davida Schwimmera, gwiazdora serialu "Przyjaciele". Jednak w listopadzie 2001 roku para rozeszła się.
4 kwietnia 2004 roku wyszła za mąż za scenarzystę Charlesa Randolpha. Zamieszkali w Nowym Jorku i Los Angeles.

</doc>
<doc id="603211" url="https://pl.wikipedia.org/wiki?curid=603211" title="Rejon tołoczyński">
Rejon tołoczyński

Rejon tołoczyński (biał. Талачынскі раён, "Tałaczynski rajon", ros. Толо́чинский райо́н, "Tołoczinskij rajon") – rejon w północnej Białorusi, w obwodzie witebskim. Leży na terenie dawnego powiatu sieńskiego.
Geografia.
Rejon tołoczyński ma powierzchnię 1498,56 km². Lasy zajmują powierzchnię 498,87 km², bagna 55,53 km², obiekty wodne 13,01 km².
Herb.
Herb rejonu tołoczyńskiego został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="603214" url="https://pl.wikipedia.org/wiki?curid=603214" title="Rejon uszacki">
Rejon uszacki

Rejon uszacki (biał. Ушацкі раён, "Uszacki rajon", ros. Ушачский район, "Uszaczskij rajon") – rejon w północnej Białorusi, w obwodzie witebskim. Leży na terenie dawnego powiatu lepelskiego.
Geografia.
Rejon uszacki ma powierzchnię 1489,38 km². Lasy zajmują powierzchnię 663,60 km², bagna 92,27 km², obiekty wodne 90,80 km².

</doc>
<doc id="603216" url="https://pl.wikipedia.org/wiki?curid=603216" title="FDD3000">
FDD3000

FDD3000 – kontroler stacji dyskietek firmy Timex opracowany jako rozszerzenie komputerów Timex Computer 2048, Timex Sinclair 2068 oraz modeli z rodziny ZX Spectrum.
Wygląd.
Stacja FDD3000 składała się z dwóch elementów: właściwej stacji dysków oraz interfejsu podłączanego do szyny krawędziowej komputera – oba łączone były elastycznym kablem przypominającym wyglądem kabel słuchawki telefonicznej.
Urządzenie posiadało czarną, solidną, metalową obudowę w której można było zamontować najwyżej dwa napędy 3″. Wbudowany zasilacz ze znacznym zapasem mocy był zdolny zasilić dodatkowo dwa zewnętrzne napędy.
Możliwości.
Kontroler (WD 1772 – ten sam co w IBM PC/XT) umożliwiał obsługę maksymalnie czterech napędów. Z tyłu znajdowały się ponadto złącza monitora oraz portów RS-232 (pracujące w trybie simplex).
Możliwe było także podłączanie napędów 5¼″ oraz 3½″, jednakże dyskietki odczytywane były jednostronnie, należało więc przełożyć dyskietkę w napędzie (tylko 5¼″) lub wyposażyć go w przełącznik stron (wyjątkowo proste rozwiązanie „domowe” sprowadzało się do przerwania jednej ze ścieżek i przylutowania przełącznika do dwóch przewodów).
Całość rozwiązania była, jak na owe czasy, bardzo nowoczesna, gdyż użytkownik miał możliwość pracy w zaawansowanym środowisku, jakim był CP/M, lub korzystanie z Sinclair BASICa rozszerzonego o dodatkowe rozkazy obsługi stacji dysków.
Dane techniczne.
Występowały dwie wersje FDD3000:
Ważną cechą wersji PAL dla zwykłego użytkownika była niższa wrażliwość na uszkodzenia – w tym elektrostatyczne.
FDD3000 posiadała własny procesor Z80A 4 MHz i 64 kB pamięci RAM, na którym uruchamiany był niezależny od głównego komputera system operacyjny: TOS (firmy Timex), jeśli wykorzystywany był Sinclair BASIC, bądź CP/M.
Komunikacja FDD3000 z komputerem odbywała się za pomocą specjalnego interfejsu wyposażonego m.in. fabrycznie w 8 kB ROM i 1 kB (rozszerzalne poprzez wymianę kości SRAM do 8 kB) statycznej pamięci RAM. Jej wąskim gardłem był sam sposób transmisji danych, który odbywał się za pomocą 4-bitowej magistrali w trybie pełnego dupleksu.
TOS.
Uruchomieniu systemu operacyjnego stacji dysków towarzyszyło ładowanie rozszerzenia "ROM ZX Spectrum" do pamięci SRAM interfejsu (pamięć ta pełniła również funkcję bufora podczas przesyłania danych ze stacji do komputera). Było to możliwe dzięki jednej z linii sterujących szyny systemowej ZX Spectrum, która pozwalała na podmianę wbudowanego ROM-u na zewnętrzną pamięć, umożliwiając w ten sposób rozbudowę BASICa o dodatkowe rozkazy.
TOS (ang. "Timex Operating System") zapewniał obsługę dodatkowych poleceń oraz błędów związanych z obsługą stacji dyskietek, w wersji 4 udostępniał również wygodne GUI z dodatkowymi narzędziami, takimi jak kopier dysków i kaset. Należy zwrócić uwagę na fakt, iż komunikacja pomiędzy napędami dyskietek odbywała się z pominięciem głównego procesora ZX Spectrum, co pozwalało na uzyskiwanie bardzo wysokich prędkości transmisji przy kopiowaniu plików z jednego napędu na drugi.
CP/M.
System CP/M do swego działania potrzebował pamięci RAM adresowanej od adresu 0x0000, zaś w mapie pamięci ZX Spectrum pierwsze 16 kB zajmowała pamięć ROM, następne 6 kB pamięć ekranu i zmienne systemowe. Dlatego w przypadku uruchomienia tego systemu kontroler stacji dysków przejmował funkcję głównego procesora sprowadzając w ten sposób komputer do roli inteligentnego terminala (należało uruchomić na nim specjalny program obsługi terminala). Choć FDD3000 była rozszerzeniem komputera, pomysł nie powodował większych narzutów i komplikacji, gdyż z punktu widzenia pojemności pamięci i mocy obliczeniowej FDD3000 posiadała możliwości porównywalne z ZX Spectrum – większa ilość RAM odświeżana w całości przez procesor, w zależności od modelu komputera, szybszy nawet o 0,5 MHz (prawie 15%). W ZX Spectrum pierwsze 16 kB RAM (przestrzeń adresowa 16384–32767) odświeżane było wolniej w związku z zadaniami związanymi z generowaniem obrazu przez układ ULA (był to obszar dostępny dla obu układów, który wymagał synchronizacji między nimi).

</doc>
<doc id="603219" url="https://pl.wikipedia.org/wiki?curid=603219" title="Rejon witebski">
Rejon witebski

Rejon witebski (biał. Ві́цебскі раён, "Wiciebski rajon", ros. Витебский район, "Witiebskij rajon") – rejon w północnej Białorusi, w obwodzie witebskim.
Geografia.
Rejon witebski ma powierzchnię 2737,85 km². Lasy zajmują powierzchnię 1096,98 km², bagna 93,89 km², obiekty wodne 54,99 km².
Zobacz też.
Powiat witebski

</doc>
<doc id="603229" url="https://pl.wikipedia.org/wiki?curid=603229" title="Port lotniczy Toronto-Lester B. Pearson">
Port lotniczy Toronto-Lester B. Pearson

Port lotniczy Toronto-Lester B. Pearson (, kod IATA: YYZ, kod ICAO: CYYZ) – międzynarodowe lotnisko obsługujące Toronto, w Ontario. Największy port lotniczy Kanady. W 2011 obsłużył około 43 mln pasażerów. Ląduje tu lub startuje ponad 425 tysięcy samolotów rocznie.
Większa część lotniska położona jest w mieście Mississauga, na zachód od Toronto i jedynie jego południowo-wschodni kraniec leży w granicach administracyjnych Toronto. Lotnisko jest głównym węzłem linii lotniczej Air Canada. Jest zarządzane przez agencję o nazwie "Greater Toronto Airports Authority".
W 2007 uznane przez brytyjski Institute of Transport Management za najlepsze lotnisko w świecie.
Infrastruktura portu.
Lotnisko posiada pięć dróg startowych: trzy zorientowane w głównym kierunku wiatru wschód-zachód (na kierunku 05/23, 06L/24R i 06R/24L) oraz dwa służące do startów i lądowań, gdy wieją wiatry północne (na kierunku 15L/33R i 15R/33L). Lotnisko posiada rozległą sieć dróg do kołowania oraz nowoczesne instalacje odladzające.
Ruch pasażerski wspomagają dwa terminale: "Terminal 1" i "Terminal 3". Natomiast "Terminal 2" zostanie zburzony w celu powiększenia parkingu. Dodatkowo istnieją trzy mniejsze terminale: "T2 Satalite, T3 Satalite" i tymczasowy "Infield Holdroom Terminal", które mogą ponownie znaleźć zastosowanie, jeżeli przepustowość portu by tego wymagała. Głównym lokatorem "Terminalu 1" jest narodowy przewoźnik Air Canada.
W 2015 port składać się będzie wyłącznie z "Terminali 1" i "3", będąc w stanie obsłużyć do 50 mln podróżnych rocznie. Istnieją plany wyburzenia około 2020 roku "Terminalu 3", w wyniku czego jednoterminalowe, rozbudowane lotnisko i tak powinno obsłużyć 65 mln podróżnych rocznie.
Obok ruchu pasażerskiego lotnisko jest ważnym portem lotniczym towarowym (ang.: "cargo"). Na lotnisku istnieją "Cargo Terminal 1" i "2", "Fedex Terminal, Air Canada Terminal" i "Vista Terminal". Każdy z tych terminali posiada własną płaszczyznę do kołowania i parkowania samolotów.
W północnej części lotniska wokół drogi do kołowania "Taxiway Kilo" zgromadzone są hangary i stanowiska firm zajmujących się drobnymi usługami lotniczymi. Od lipca 2007 sporym udogodnieniem na lotnisku są szybkie połączenia międzyterminalowe. W miejsce wahadłowych autobusów sprowadzono z Austrii dwie szybkie kolejki. Każdy z sześciu wagonów mieści 150 pasażerów z bagażami, a pokonanie tej krótkiej, ale niewygodnej dla podróżnych trasy między terminalami jest błyskawiczne: 3,5 minuty.
Odprawa.
Jest to jedno z 8 kanadyjskich lotnisk, gdzie przechodzi się wstępną odprawę celno-bagażową jeszcze przed przekroczeniem granicy z USA. Po jej odprawie pasażer samolotu na terenie USA traktowany jest odtąd jako podróżny krajowy. Jest to szczególnie istotne dla tych, którzy odbywają podróż z przesiadkami i chcą uniknąć opóźnień. Amerykańscy pogranicznicy na kanadyjskich lotniskach mają prawo przesłuchania i przeszukania podróżnego, ale nie mogą go aresztować.
Odniesienia w kulturze.
Nazwę „YYZ” nosi utwór instrumentalny kanadyjskiej grupy Rush pochodzącej z Toronto. Utwór pochodzi z albumu Moving Pictures z 1981 r., a rytmika utworu nawiązuje do rytmu liter YYZ w kodzie Morse’a:

</doc>
<doc id="603243" url="https://pl.wikipedia.org/wiki?curid=603243" title="Domenico Dragonetti">
Domenico Dragonetti

Domenico Carlo Maria Dragonetti, zwany "Il Drago" (ur. 7 kwietnia 1763 w Wenecji, zm. 16 kwietnia 1846 w Londynie) – włoski kontrabasista i kompozytor.
Życiorys.
Do 30 roku życia mieszkał w rodzinnej Wenecji. Grał na kontrabasie w katedrze Świętego Marka i w Teatrze Wielkim w Vicenzy. Dzięki niesłychanej na owe czasy wirtuozerii w grze na kontrabasie uzyskał znaczną sławę w Europie, nie opuszczając rodzimych Włoch. Zrezygnował z podpisania wielu intratnych kontraktów i propozycji pracy za granicą, z zaproszeniem od cara Rosji włącznie. W 1794 w końcu wyjechał, aby podjąć pracę w orkiestrze Teatru Królewskiego w Londynie, gdzie spędził resztę swojego życia.
Regularnie grywał koncerty w londyńskim Towarzystwie Filharmonicznym ("Philharmonic Society of London"), a także na zaproszenia osób prywatnych. W tym okresie poznał Josepha Haydna i Ludwiga van Beethovena, którego wielokrotnie następnie odwiedzał w Wiedniu i któremu osobiście zademonstrował możliwości kontrabasu jako instrumentu solowego. Dragonetti przeszedł do historii także jako twórca smyczka, zwanego od jego nazwiska smyczkiem Dragonettiego.
Wartościowe instrumenty.
Dragonetti był zapalonym kolekcjonerem obrazów, tabakier, lalek oraz instrumentów, wśród których obok kontrabasu Gaspara Bertolottiego da Salò „Dragonetti”, było troje skrzypiec Antonia Stradivardiego: „Dragonetti” (1700), „Rivaz, Baron Gutmann” (1707), „Dragonetti, Milanollo” (1728) oraz skrzypce Bartolomeo Giuseppe Guarneriego „Dragonetti, Walton” (1742).
Twórczość.
Jako kompozytor był samoukiem. Komponował koncerty i utwory koncertowe z towarzyszeniem orkiestry; kwintety (na kontrabas solo, skrzypce, dwie altówki i basso continuo), duety na wiolonczelę i kontrabas, wariacje na temat popularnych arii operowych na kontrabas solo, partie kontrabasu obbligato do arii operowych, a także pieśni, utwory fortepianowe i kaprysy na skrzypce. 

</doc>
<doc id="603244" url="https://pl.wikipedia.org/wiki?curid=603244" title="Install">
Install

install – uniksowe polecenie kopiujące pliki i ustalające uprawnienia (chmod). W systemie GNU ten program jest w pakiecie GNU Coreutils.
Przykład.
 $ touch plik1
 $ ls -l
 -rw-r--r-- 1 user user 0 2006-08-17 15:30 plik1
 $ install -m 666 plik1 plik2
 $ ls -l
 -rw-r--r-- 1 user user 0 2006-08-17 15:30 plik1
 -rw-rw-rw- 1 user user 0 2006-08-17 15:31 plik2

</doc>
<doc id="603245" url="https://pl.wikipedia.org/wiki?curid=603245" title="Sanofi">
Sanofi

Sanofi – przedsiębiorstwo biofarmaceutyczne z siedzibą w Paryżu, specjalizujące się w badaniach, rozwoju, produkcji i sprzedaży leków innowacyjnych, leków dojrzałych, szczepionek, leków bez recepty (OTC) oraz suplementów diety.
Główne obszary działalności przedsiębiorstwa to immunologia, choroby rzadkie, onkologia, neurologia, diabetologia, kardiologia, szczepionki.
Łącznie przedsiębiorstwo posiada 74 zakładów produkcyjnych zlokalizowanych w 41 państwach. Jedna z 74 światowych fabryk Sanofi, jest zlokalizowana w Rzeszowie. 
Akcje spółki są notowane na giełdach w Paryżu i Nowym Jorku.
Działalność.
Sanofi działa obecnie w ponad 100 krajach, zatrudniając ponad 100 tys. pracowników. Prezesem Zarządu Sanofi na świecie jest Paul Hudson.
W lutym 2022 r. firma zaprezentowała nową, ujednoliconą markę korporacyjną i nowe logo oraz ogłosiła, że dotychczasowe spółki firmy w tym: Sanofi Pasteur i Sanofi Genzyme, dedykowane odpowiednio szczepionkom i lekom wysokospecjalistycznym podobnie jak wszystkie inne przejęte przez firmę marki - od tej pory będą występować pod jedną, spójną nazwą Sanofi.
Firma tworzy terapie oraz szczepionki, które ratują życie milionom ludzi na całym świecie. Oferuje specjalistyczne produkty lecznicze i usługi w wielu obszarach terapeutycznych (immunologia, choroby rzadkie, onkologia, neurologia, diabetologia, kardiologia, szczepionki). Portfolio Sanofi obejmuje: leki innowacyjne, leki dojrzałe, szczepionki, leki bez recepty i suplementy diety. Firma tworzym przełomowe rozwiązania pozwalające na leczenie chorób, które dotąd pozostawały nieuleczalne. 
Badania i rozwój.
W Sanofi działalność badawczo-rozwojowa (R&amp;D) stanowi jeden z kluczowych obszarów i jest prowadzona w 21 centrach badawczych zlokalizowanych na trzech kontynentach. Realizowane w nich prace naukowe i odkrycia koncentrują się głównie na stwardnieniu rozsianym, onkologii, chorobach rzadkich, chorobach kardio-metabolicznych, immunologii i szczepionkach. Rocznie na działalność badawczo-rozwojową firma przeznacza około 4 mld euro, co pozycjonuje ją w światowej czołówce pod względem największych budżetów w globalnym przemyśle farmaceutycznym. Dodatkowo, firma aktywnie realizuje program stypendialny na rzecz badań naukowych, adresowany do młodych lekarzy, badaczy i naukowców z całego świata.
Firma prowadzi badania kliniczne w blisko 200 ośrodkach również w Polsce, inwestując ponad 20 milionów złotych rocznie w prace badawczo-rozwojowe.
Sanofi w Polsce.
Od 1 grudnia 2021 r. nową prezes zarządu Sanofi w Polsce jest Agnieszka Grzybowska-Zalewska, która od 2013 r. pełni funkcję General Managera Sanofi Specialty Care w Polsce, oferującego przełomowe terapie z obszaru chorób rzadkich, onkologii, immunologii i stwardnienia rozsianego.
Sanofi to jedna z największych firm farmaceutycznych działających na polskim rynku, zatrudniająca blisko 900 osób. Firma posiada w Polsce centrum dystrybucyjne w Błoniu oraz zakład produkcyjny w Rzeszowie. Co roku Sanofi produkuje w rzeszowskim zakładzie ponad 70 milionów produktów leczniczych, które trafiają na rynek krajowy jak i do 23 krajów. W zakładzie produkuje w sumie 415 unikalnych wyrobów. Sanofi tabletki, tabletki powlekane oraz dwuwarstwowe, kapsułki, saszetki, kremy, emulsje, żele oraz płyny. Wśród nich znajdują się m.in. leki bez recepty oraz suplementy diety takie jak: No-Spa, Novanoc, Essentiale Forte czy Magne B6. W ostatnich pięciu latach firma zainwestowała ponad 50 mln złotych w rozwój zakładu. 
Główne obszary działalności firmy w Polsce to: leki innowacyjne, szczepionki, preparaty consumer healthcare CHC (leki bez recepty, suplementy diety).
Działalność społeczna firmy.
Firma działa na forum organizacji branżowych, włączając się w dialog na temat systemu ochrony zdrowia, realizując działania na rzecz podnoszenia standardów leczenia oraz opieki nad przewlekle chorymi, a także przyczynia się do budowania świadomości wśród pacjentów, ich rodzin i otoczenia poprzez wspieranie stowarzyszeń pacjenckich takich, jak:
Sanofi jest twórcą pionierskiego w Polsce programu o nazwie Stacja ETZ – Enzymatyczna Terapia Zastępcza, dedykowanego pacjentom zmagającym się z chorobami spichrzeniowymi. Stacja służy wszystkim pacjentom przyjmującym leczenie w formie wlewów, podawanych za pomocą kroplówki lub pompy infuzyjnej. Wśród nich są także osoby poddane chemioterapii oraz dotknięte chorobami rzadkimi.
Poprzez członkostwo w Związku Pracodawców Innowacyjnych Firm Farmaceutycznych INFARMA, firma promuje i popularyzuje dobre praktyki w ramach kodeksu etyki (w tym Kodeksu Przejrzystości), ochronę praw intelektualnych oraz rozwój innowacyjności w Polsce.
Sanofi realizuje politykę odpowiedzialnego biznesu i zrównoważonego rozwoju również w zakresie ochrony środowiska naturalnego. W tym celu firma zrealizowała między innymi:
Do dobrych praktyk stosowanych przez firmę w zakresie społecznej odpowiedzialności biznesu (CSR), należą m.in.:
Siedemnaście dobrych praktyk Sanofi w Polsce znalazło się w raporcie Forum Odpowiedzialnego Biznesu "Odpowiedzialny biznes w Polsce. Dobre Praktyki 2020" w obszarze m.in.: edukacji pacjentów i ich rodzin w Polsce, rozwoju pracowników, warsztatów i staży dla studentów, ochrony środowiskowej.
Działalność edukacyjna.
Firma angażuje się w liczne inicjatywy, mające na celu budowanie świadomości społeczeństwa w zakresie profilaktyki i leczenia chorób, m.in.:

</doc>
<doc id="603248" url="https://pl.wikipedia.org/wiki?curid=603248" title="Port lotniczy Montreal-Pierre Elliott Trudeau">
Port lotniczy Montreal-Pierre Elliott Trudeau

Port lotniczy Montreal-Pierre Elliott Trudeau ("L’Aéroport international Pierre-Elliott-Trudeau de Montréal") (IATA: YUL, ICAO: CYUL) – port lotniczy położony w Dorval, koło Montrealu, w prowincji Quebec. Jeden z największych w Kanadzie. W 2006 obsłużył około 11,5 mln pasażerów.
Lotnisko jest jednym z dwóch zarządzanych i obsługiwanych przez Aéroports de Montréal (ADM), inne lotnisko to Montreal-Mirabel na północny zachód od Montrealu, który był pierwotnie przeznaczony do zastąpnie tego lotniska w Dorval, ale obecnie jest wykorzystywany wyłącznie przez samoloty cargo. Montréal-Trudeau jest własnością Transport Canada, która ma 60-letnią dzierżawę z Aéroports de Montréal, zgodnie z Narodową Polityką Lotniskową z 1994 roku.
Trudeau jest najbardziej ruchliwych portem lotniczym w prowincji Quebec, trzecim co do wielkości lotniskiem w Kanadzie pod względem ruchu pasażerskiego i czwartym najbardziej ruchliwych w ruchu operacyjnym, z 12 969 834 pasażerów i 217 545 operacji w 2010 roku. Jest to jeden z ośmiu kanadyjskich portów lotniczych tzw. bram transportowych. Lotnisko jest również węzłem Air Canada. Połączenie lotnicze między Montrealem i Toronto jest 14 najbardziej ruchliwą trasą lotniczą na świecie, jeśli chodzi o loty w tygodniu, połączenie lotnicze między YUL i Paryżem-Charles de Gaulle jest 8 pod względem przewiezionych pasażerów (1,1 mln).
Linie lotnicze obsługujące lotnisko oferują loty do Afryki, Azji Zachodniej, na Karaiby, Ameryki Środkowej, Ameryki Południowej, Europy, Meksyku, Stanów Zjednoczonych i innych miejsc na terytorium Kanady.
Historia.
Narodziny Lotniska Dorval miało miejsce w 1940 roku. W tym czasie stało się jasne, że Port lotniczy Montreal-Saint-Hubert (pierwszy oficjalny port lotniczy Montrealu, działający od 1927) nie mógł już sprostać rosnącym potrzebom miasta. Minister Transportu zakupił grunty w Dorval Race Track, zapewniając tym samym najlepszą lokalizację dla nowego lotniska. Port lotniczy Montreal-Dorval oddano do użytku w dniu 1 września 1941 r. Do 1946 roku lotnisko obsługiwało już ponad ćwierć miliona pasażerów rocznie, do ponad miliona w połowie lat 50. Lotnisko to było przede wszystkim wybrane z powodu dobrej pogody i jedynie kilku mglistych dni. Podczas II wojny światowej tysiące samolotów alianckich przemieszczało się przez Dorval w drodze do Anglii. W pewnym momencie Dorval był głównym ośrodkiem transatlantyckiego lotnictwa komercyjnego i najbardziej ruchliwym portem lotniczym w Kanadzie z takimi liniami jak British Overseas Airways Corporation.
W listopadzie 1960 roku, lotnisko zostało przemianowane na Montreal-Dorval International Airport/Aéroport international Dorval de Montréal. W dniu 15 grudnia tego roku, Minister Transportu zainaugurowała nowy wybudowany kosztem 30 mln dolarów terminal. Był to największy terminal w Kanadzie i jednym z największych na świecie. Montreal-Dorval International Airport było bramą do Kanady ze wszystkich europejskich lotnisk, obsługując ponad dwa miliony pasażerów rocznie. Osiem lat później, Montreal-Dorval International Airport przeszedł kompleksowy program rozwoju. Rząd przewidywał, że lotnisko będzie całkowicie nasycony w roku 1985, a także przewiduje, że 20 mln pasażerów będzie obsługiwanych w tym roku. Postanowili zbudować nowe lotnisko w Sainte-Scholastique (Port lotniczy Montreal-Mirabel). Jako pierwszy etap przejściowy, który miał spowodować zamknięcie lotniska Dorval, a loty międzynarodowe miały być przeniesione na nowe lotnisko w 1975 roku.
W dniu 29 listopada 1975, Port lotniczy Montreal-Mirabel został otwarty. Miał powierzchnię 70 km² i strefę buforową 290 km², stał się największym portem lotniczym na świecie. Wiele połączenia kanadyjskich zostało przeniesionych do Montreal-Mirabel i 23 międzynarodowych linii lotniczych również się tam przeniosło. W konsekwencji, lotnisko Montreal-Dorval obsługiwało lotny krajowe i do Stanów Zjednoczonych. Ruchu na Mirabel spadł ze względu na pojawienie się w 1980 roku samolotów z większym zasięgiem, które nie musiały tankować w Montrealu przed przekroczeniem Atlantyku. Spadek gospodarczy w Montrealu w latach 1970–1980 miał znaczący wpływ na ruch na lotnisku, loty międzynarodowe przeniesiono od Dorval i Toronto, który obsługuje większy obszar miejski Toronto. Rząd planował przeniesienie całego ruchu lotniczego na nowe lotnisko, ale nigdy do tego nie doszło. Ze względu na bliskość centrum Montreaul stare lotnisko było częściej używane i z rokiem 2004 na lotnisku Mirabel zaprzestano obsługi połączeń pasażerskich.
Transport.
Société de transport de Montréal (STM) obecnie ma cztery regularne linie autobusowę obsługujące Lotnisko, w tym trasy „204 Cardinal” siedem dni w tygodniu, trasę „209 Sources” od poniedziałku do piątku, a trasy „356 Lachine /Montreal-Trudeau /Des Sources „i 378 Sauvé /Côte-Vertu /Montreal-Trudeau to autobusy nocne. Trzy z czterech tras można obsługują dworzec autobusowy i kolejowy Dorval, w odległości spaceru od stacji Dorval VIA [24]. Autobus wahadłowy kursuje między lotniskiem a stacją Dorval VIA.
29 marca 2010, STM wprowadziło ekspresową trasę 747. Kursuje 7 dni w tygodniu, 24 godziny na dobę i 365 dni w roku, trasa ta zawiera dziewięć przystanków w każdym kierunku, w tym zatrzymuje się na stacjach Lionel-Groulx, dworzec centralny i Berri-UQAM. Kursuje co 10–12 minut w godzinach od 8.30 rano do 20.00, co 30 minut od 05.30 do 08.30 i od 20.00 do 1.00, i co godzinę od 2.00 do 5.00.
Przed wprowadzeniem publicznych usług transportowych, Groupe La Québécoise obsługiwały połączenia autokarowe znany jako Aerobus L’pomiędzy lotniskiem i dworcem centralnym, łącząc centrum miasta z kilkoma hotelami.
Rozbudowa.
Rozbudowa terminalu (2000−2005).
Montréal-Trudeau przeszedł poważne rozbudowy i modernizacji mających na celu zwiększenie zdolności terminalu i znacznie podniesienie poziomu obsługi pasażerów. W lutym 2000 r. z budżetu 716 mln dolarów kanadyjskich, ADM ogłosiła obszerne plan rozwoju, który przyniesie Montréal-Trudeau do normy względem innych lotnisk Ameryki Północnej podobnej wielkości. Terminal lotniska miał w większości pozostaź taki sam, z wyjątkiem drobnych remontów, od jego otwarcia w 1960 roku. Wraz ze wzrostem liczby pasażerów wynikających z przeniesienia międzynarodowych regularnych połączeń pasażerskich z lotniska Mirabel w 1997 roku, a także intencji Air Canada, aby Montreal-Dorval stał się węzłem Wschodniej Kanady, istniała silna potrzeba znacznej rozbudowy terminalu, którego pojemność około 7 mln pasażerów rocznie została przekroczona.
Program rozbudowy obejmował budowę kilku zupełnie nowych obiektów, w tym pomostu dla lotów do Stanów Zjednoczonych (US Preclearance Terminal), drugi do innych miejsc międzynarodowych (International Terminal), a także ogromny kompleks przylotów międzynarodowych. Pirs z 18 bramkami transgranicznymi i pirs z 11 bramkami międzynarodowymi, nowe obszary obsługi pasażerów i hala odbioru bagaży na loty zagranicznych oraz rozszerzony parking, zostały zbudowane w latach 2000–2005. Dodatkowo, część krajowa została odnowiona i rozbudowana, wraz z dodatkową powierzchnią handlową. Zakończenie rozbudowy Montréal-Trudeau daje zdolność do obsługi 15 milionów pasażerów rocznie. To jeden z celów, który miał być spełniony przy budowie Mirabel. (W roku 1970 rząd federalny przewidywał, że lotnisko Doval w 1985 będzie obsługiwać 20 mln pasażerów, a Mirabel 17 mln). Aéroports de Montréal sam sfinansował rozbudowę, bez dotacji rządowych. Pod koniec 2007 roku, 1,5 miliarda dolarów została zabezpieczone w celu dalszej rozbuowy lotnisko Montréal-Trudeau.
Inne projekty.
ząwszy od 2006, ADM rozpoczął kolejny proces rozbudowy połączeń lądowych na lotnisko, nowy parking, oraz poprawę dostępu do terminala krajowego. W dniu 30 listopada 2006 r., ADM zapowiedział przeniesienie licznych hangarów, do zachodniej części portu lotniczego, w celu zwiększenia terminali transgranicznego i międzynarodowego. W październiku 2010 roku okazało się, że pomost międzynarodowy zostanie rozbudowany o dodanie czterech nowych bramek, z których jedna będzie w stanie pomieścić Airbusa A380. Lotnisko będzie zatem posiadać dwie bramki, mogące obsłużyć A380. W 2011 roku, ogłoszono bardziej kompleksową rozbudowę budynków terminali.
Od maja 2011, fotografie, filmy i opracowanie animowane od National Film Board of Canada, która ma swoją siedzibę w Montrealu, są wyświetlane jako część programu Montreal Identity/L’Aerogalerie.
Dorval interchange.
Aéroports de Montréal, miasto Montreal, Transports Québec i Transport Canada planuje poprawić dostępność lotniska i zbudować bezpośrednie połączenie drogowe między lotniskiem i autostradą 20 i 520. Po uzyskaniu certyfikatu autoryzacji, prace rozpoczęto w czerwcu 2009 roku z potencjalną datą ukończenia w 2013 roku. Projekt wymaga przebudowy sieci dróg na terenie lotniska.
Połączenie kolejowe.
Aéroports de Montréal planuje wprowadzenie ekspresowych połączeń kolejowych, aby przyspieszyć dostęp do lotniska z centrum miasta. Trasa miałaby mieć długość 20 km, z odjazdami co 20 minut, i czasem podróży poniżej 20 minut. W tym celu, Transport Canada, ADM, VIA Rail oraz Agence métropolitaine de transport, wspólnie opracowały szeroką propozycję, która obejmuje wzmocnienie pociągów podmiejskich i międzymiastowych między centrum Montrealu i na West Island w Montrealu. W dniu 17 czerwca 2010, Gare Centrale zostało wybrane jako miejsca docelowego połączenia kolejowego, które ma zostać ukończone między 2013 i 2015.
Prowincja Quebec zarezerwowała w budżecie 200 mln dolarów na ten projekt. Jednak, ten projekt prawdopodobnie będzie kosztować ponad 1 mld USD, dlatego pozostaje ogromna luka finansowa.
Główny problem z projektem, oprócz kosztów, jest, jak bardzo poprawi się transportu publiczny na West Island. Jeśli projekt zostanie zrealizowany wyłącznie z lotniska do centrum miasta, nie będzie on miał żadnego wpływu na społeczność wyspy. Ale jeśli zostanie ona przedłużona do Ste Anne de Bellevue, może to być wyraźna poprawa, podobnie jak Canada Line uczyniły dla Richmond w Kolumbii Brytyjskiej.
Airbus A380.
Ostatnim etapem przebudowy lotniska jest przygotowanie go do obsługi nowego Airbusa A380. Airbus oznaczony (MSN007) wystartował z Paryża-Charles de Gaulle i wylądował na lotnisku Montréal-Trudeau w dniu 12 listopada 2007 r. z około 500 osób na pokładzie. W Montrealu przebywał do 13 listopada, aby następnie polecieć do Orlando International Airport na Florydzie (Stany Zjednoczone). Powrócił do Montrealu w dniu 15 listopada, tego samego ani poleciał do Paryża, a następnie powrócił do bazy Tuluzie.
W ramach 60. rocznicy obecności Air France w Kanadzie, linia ta wysłała swojego Airbus 380 do Montreal-Trudeau na lot AF346/347, zaplanowano go na 7 października 2010 jako lot specjalny. Był to także pierwszy A380 należący do Air France w Kanadzie.
Air France, jako pierwszy operator, w dniu 22 kwietnia 2011 roku, rozpoczął oficjalnie codzienne połączenie lotnicze A380 do Montrealu. Są one obsługiwane przy bramie 55, która wyposażona jest w dwa rękawy do załadunku i rozładunku pasażerów do obu pokładów A380 jednocześnie.

</doc>
<doc id="603270" url="https://pl.wikipedia.org/wiki?curid=603270" title="Hajime Kanzaka">
Hajime Kanzaka

 – japoński mangaka, pisarz i scenarzysta, znany przede wszystkim z cyklu powieści ilustrowanych "".
Kariera.
Hajime Kanzaka zadebiutował w 1989 roku powieścią ilustrowaną "Slayers", zgłoszoną na konkurs "Gekkan Dragon Magazine". Pierwsze miejsce w konkursie zapewniło mu publikację, początkowo w odcinkach na łamach magazynu (spin off oryginalnej powieści – "Slayers Special" – nadal ukazuje się w magazynie). Do końca 2008 roku wydanych zostało ponad 40 tomów cyklu. Na podstawie powieści powstały cztery serie telewizyjne, dwie OAV oraz trzy filmy pełnometrażowe. 
Od 1995 roku wydawana jest także manga "Slayers", której scenarzystą jest Kanzaka, a rysownikiem Rui Araizumi. W 1998 roku powstał także serial telewizyjny "Lost Universe", będący adaptacją powieści ilustrowanej z 1992 roku.

</doc>
<doc id="603274" url="https://pl.wikipedia.org/wiki?curid=603274" title="Port lotniczy Calgary">
Port lotniczy Calgary

Port lotniczy Calgary () – port lotniczy położony koło Calgary, w Albercie. Jeden z największych portów lotniczych Kanady. W 2005 obsłużył około 10,1 mln pasażerów.

</doc>
<doc id="603275" url="https://pl.wikipedia.org/wiki?curid=603275" title="Powstańcze Oddziały Specjalne „Jerzyki”">
Powstańcze Oddziały Specjalne „Jerzyki”

Powstańcze Oddziały Specjalne „Jerzyki” (POS „Jerzyki”) – polska wojskowo-cywilna organizacja konspiracyjna, działająca w okresie od jesieni 1939 r. do stycznia 1945 r. na obszarze Generalnego Gubernatorstwa i części ziem wcielonych do Rzeszy.
Zarys historyczny.
Idea utworzenia organizacji pojawiła się na krótko przed kapitulacją Warszawy podczas ustaleń komendanta obrony stolicy, gen. Waleriana Czumy z prezydentem miasta Stefanem Starzyńskim. W ich wyniku S. Starzyński polecił por. rez. Jerzemu Strzałkowskiemu, byłemu prezesowi Związku Młodzieży z Dalekiego Wschodu, powołanie na okres okupacji organizacji podziemnej.
W pierwszych dniach października 1939 r. na bazie Związku doszło do utworzenia Powstańczych Oddziałów Specjalnych. W późniejszym okresie do organizacji przystąpiły inne grupy, m.in. harcerze i młodzież studencka. Podstawowym celem działalności była walka o wolność i niepodległość Polski i przygotowania do powstania powszechnego. Organizacja realizowała cele ogólnonarodowe, stosując walkę zbrojną (prowadzenie szkolenia wojskowego, sabotaż i dywersja, walka partyzancka) oraz działalność cywilną (tajne nauczanie, opieka i pomoc osieroconym, bądź bezdomnym dzieciom, wydawanie i kolportaż pism konspiracyjnych, przerzucanie przez granicę zagrożonych ludzi, legalizacja, samoobrona ludności).
Istniał także specjalny oddział „Jerzyków” pod dowództwem por. Aleksandra Choderskiego ps. „Szurik”, który w ramach pomocy dla ludności żydowskiej wykonał wiele akcji (w tym akcje zbrojne) w ich obronie, np.:
W początkowym okresie życie organizacji toczyło się w rejonie Fortu Okęcie.
Do marca 1943 r. organizacja działała samodzielnie, współpracując na różnych szczeblach organizacyjnych i w różnym zakresie z innymi organizacjami konspiracyjnymi, jak Służba Zwycięstwu Polski – Związek Walki Zbrojnej – Armia Krajowa, Konfederacja Narodu, Bataliony Chłopskie, Gwardia Ludowa. Komenda Główna POS znajdowała się w Warszawie.
9 marca 1943 r. doszło do scalenia POS z AK pod względem wojskowym z zachowaniem odrębności i struktury organizacyjnej. W tym czasie zmieniła się też nazwa organizacji na Powstańcze Oddziały Specjalne „Jerzyki” (ostatni jej człon pochodził od pseudonimu komendanta J. Strzałkowskiego). Według oceny Komendy Rezerw KG AK POS „Jerzyki” liczyły w latach 1942–1943 ok. 12 tys. ludzi (prawdopodobnie liczba mocno zawyżona).
Natomiast kierownictwo okręgu łódzkiego, nie podporządkowując się tej decyzji, w dniu 7 lipca 1943 r., przyjęło program polityczny PPR oraz hasła programowe Związku Patriotów Polskich i utworzyło nową organizację konspiracyjną pn. Polska Partia Pracy „Wyzwolenie” podporządkowując ją PPR na zasadzie autonomii.
Na tymże zebrania ukonstytuowało się kierownictwo PPP „Wyzwolenie” w składzie: Brzosko Konstanty, ps. „Kostek” (przew.), Jarosz Antoni, ps. Belfer” (wiceprzew.), Stołowski Wincenty, ps. „Zielonka” (sekr.), Melaniuk Władysław, ps. „Bielas” (czł.), Zakrzewski Władysław, ps. „Władzio” (czł.), Schindler Rajmund, ps. „Ojciec” (czł.) i Sadzak Krystyna, ps. „Krysia” (czł.). Zebranie, na którym podjęto tę decyzję odbyło się w Zgierzu, przy Ludendorfstr. (Sieradzkiej) 9/11.
Decyzję tę poprzedziło kształtowanie ideologiczne członków dotychczasowej POS „Jerzyki” na naradach i odprawach, wspomagane przez stały kontakt z członkami PPR z Warszawy oraz członkami KZMP na terenie Zgierza, przy czym utrzymywano do końca stały kontakt z Komendą Główną POS „Jerzyki”.
W formach działalności nowej organizacji kontynuowano dotychczasowe działania POS „Jerzyki”. Według danych na 1974 r. przez łódzki POS „Jerzyki” – PPP „Wyzwolenie” w okresie ich działalności przeszło co najmniej 222 członków. W lutym 1945 r. kierownictwo PPP „Wyzwolenie” – w oparciu o dekret o zaprzestaniu działalności przez okupacyjne organizacje ruchu oporu w Polsce – wydało rozkaz o samorozwiązaniu i zaapelowało do członków o wstępowanie w szeregi organizacji uznawanych przez lubelski Rząd Polski. W 1. dekadzie lutego 1945 r. Konstanty Brzosko i Wincenty Stołowski przekazali na wezwanie Wojewódzkiego Urzędu Bezpieczeństwa Publicznego (WUBP) w Łodzi akta organizacyjne, krótki opis okupacyjnej działalności, pieczęcie (okrągłą i podłużną), maszynę do pisania oraz powielacz, tym samym definitywnie kończąc działalność POS „Jerzyki” – PPP „Wyzwolenie” w okręgu łódzkim.
Po kapitulacji powstania warszawskiego Komenda Główna POS „Jerzyki” przeniosła się do Milanówka. Po nawiązaniu łączności z Obwodem AK „Hajduki-Hallerowo” oraz oddziałami „Jerzyków” z zachodniego rejonu podwarszawskiego AK, prowadzono dalej akcje dywersyjne i sabotażowe na zapleczu frontu niemieckiego. Organizowano też pomoc dla ludności cywilnej, a także ukrywających się powstańców.
17 stycznia 1945 r. Komendant Główny POS „Jerzyki” wydał rozkaz rozwiązujący organizację. Podziękował w nim wszystkim żołnierzom i działaczom za udział i wkład w walkę o niepodległość ojczyzny i polecił aktywnie włączyć się do prac nad odbudową kraju.
W ciągu 1945 r. nastąpiły liczne aresztowania członków organizacji. W latach 1945–1946 w porozumieniu z Ministerstwem Obrony Narodowej i Ministerstwem Bezpieczeństwa Publicznego b. Komendant Główny POS „Jerzyki” stanął na czele Komisji Likwidacyjnej AK-POS „Jerzyki”. Byłym żołnierzom i członkom organizacji zostały wydane zaświadczenia stwierdzające m.in. posiadany stopień wojskowy i odznaczenia nadane za walkę i działalność konspiracyjną.
Dekretem z 11 listopada 1987 r. został nadany sztandarowi POS „Jerzyki” Krzyż Złoty Orderu Virtuti Militari.
Obecnie istnieje Stowarzyszenie Żołnierzy Powstańczych Oddziałów Specjalnych „Jerzyki” z siedzibą w Warszawie, które corocznie w pierwszą niedzielę września, organizuje pod pomnikiem „Jerzyków” we wsi Pociecha – specjalną uroczystość dla upamiętnienia poległych kolegów.
Walka zbrojna.
W ramach POS „Jerzyki” działało kilka oddziałów partyzanckich:
Przeprowadziły one wiele akcji zbrojnych, jak:
W II półroczu 1943 r. i I półroczu 1944 r. nastąpiło nasilenia akcji sabotażowych na liniach kolejowych i szlakach komunikacyjnych:
Oddziały POS „Jerzyki” lub żołnierze wywodzący się z tej organizacji brali też udział w powstaniu warszawskim w składzie następujących jednostek AK:
Centralna struktura organizacyjna.
Zakres działania zastępców Komendanta Głównego obejmował zagadnienia organizacyjne oraz prowadzenie szkolenia wojskowego.
Ponadto w skład Komendy Głównej POS „Jerzyki” wchodzili: Barbara Dietrych-Wachowska ps. „Baśka” (odpowiadała za sprawy kobiet), Longin Izydorczak ps. „Lonia” (sprawy wydawnictw konspiracyjnych), por. Zygmunt Sabiłło ps. „Łabędź” (sprawy organizacyjne struktur terenowych).
Struktura organizacyjna w terenie.
POS „Jerzyki” miały zmienną strukturę organizacyjną w terenie. Generalnie istniało 8 Okręgów, które dzieliły się na rejony:
Struktura organizacyjna oparta była na systemie kompanii, bądź samodzielnych plutonów; najmniejszą jednostką terenową była 5-7-osobowa drużyna.

</doc>
<doc id="603277" url="https://pl.wikipedia.org/wiki?curid=603277" title="Buddhaghosa">
Buddhaghosa

Bhadantācariya Buddhaghosa (pāli. "Głos Buddy") – był buddyjskim, theravādińskim komentatorem i naukowcem. Urodził się około 390 roku, w Bodh Gaya lub w Ghosa w Indiach, w varnie braminów. Mieszkając w Indiach napisał Nanodayā (pāli. "Narodziny Wiedzy") a także dokonał komentarza podstawowego podręcznika psychologii zawartego w Tipiṭace (jednej z części "Abhidhāmmy") nazwanego Sumangala Vilāsinī. Po kilku latach studiów został wysłany na Cejlon przez swojego nauczyciela Revatę, by tam zająć się tłumaczeniem syngalijskich komentarzy. 
Przebywał w Anuradhapurze, gdzie studiował pod kierunkiem Saṅghapāli. Po kilku latach poprosił o możliwość przetłumaczenia syngaleskich komentarzy do Tipiṭaki. Zanim udzielono mu pozwolenia zlecono napisanie "kompendium" nauk Buddy. Praca ta zaowocowała powstaniem "Visuddhimaggi" (pāli. "Ścieżka oczyszczenia"). tekst został przyjęty z zadowoleniem i pozwolono mu na tłumaczenie komentarzy. Także na Cejlonie dokonał redakcji swojego wcześniejszego komentarza – "Sumangala Vilāsinī".
Na Cejlonie dokonał tytanicznej pracy tłumaczenia tekstów, które zmieściły by się w 20 tomach (in octavo) po 400 stron każdy. Temu komentatorowi przypisuje się także wiele innych tekstów, których prawdopodobnie nigdy nie był autorem.
Najwięcej informacji o Buddhagoshy znajduje się w Mahāvaṃsie – kronice spisanej w Anuradhapurze na piętnaście lat po opuszczeniu przez niego Cejlonu. 
Mahāmaṅgala, buddyjski autor z Birmy, napisał biografię Buddhagoshy "Buddhaghosuppatti" jednak jest ona uważana za zbyt mało obiektywną, by uważać ją za naukowe źródło wiedzy o życiu komentatora.
Obecnie Buddhagosha uważany jest za arahanta przez buddystów theravādy.
Subkomentarze:

</doc>
<doc id="603281" url="https://pl.wikipedia.org/wiki?curid=603281" title="Haueryt">
Haueryt

Haueryt – minerał z gromady siarczków. Należy do minerałów bardzo rzadkich.
Nazwa pochodzi od nazwiska austriackiego geologa – J.R. Hauera (1822–1899) – W. Haidinger 1845 r.
Charakterystyka.
Właściwości.
Tworzy kryształy mające postać ośmiościanu, także będące kombinacją sześcianu i ośmiościanu, czasami dwunastościenne. Występuje w skupieniach kulistych, gwiaździstych, czasami w zbitych i ziemistych. Jest kruchy, słabo przeświecający, izostrukturalny z pirytem. 
Występowanie.
Najczęściej spotykany w skałach osadowych iłach, marglach, gipsach stowarzyszonych ze złożami siarki rodzimej. Współwystępuje też z markasytem. Spotykany jest w czapach gipsowych, wysadach solnych oraz w osadach głębokomorskich. 
Miejsca występowania:

</doc>
<doc id="603283" url="https://pl.wikipedia.org/wiki?curid=603283" title="III Liceum Ogólnokształcące w Chorzowie">
III Liceum Ogólnokształcące w Chorzowie



</doc>
<doc id="603284" url="https://pl.wikipedia.org/wiki?curid=603284" title="Hringvegur">
Hringvegur



</doc>
<doc id="603286" url="https://pl.wikipedia.org/wiki?curid=603286" title="Brunatnica (wada drewna)">
Brunatnica (wada drewna)

Brunatnica – wada drewna z grupy zabarwień polegająca na kawowobrunatnym, niejednolitym zabarwieniu bielastej części drewna, występującym często łącznie z sinizną. Spotyka się ją w drewnie gatunków iglastych, głównie sosny i świerka.
Głównym czynnikiem powodującym przebarwienie na sośnie zwyczajnej jest grzyb "Discula brunneo-tingens (H. Meyer)". Badania przeprowadzone nad wpływem tego grzyba nad zmianą masy drewna wykazały, że nawet po 5 miesiącach rozwoju nie zaobserwowano wyraźnego rozkładu drewna ani zmian jego udarności. Grzyb ten może zasiedlać i przebarwiać nie tylko drewno sosny zwyczajnej, lecz również drewno sosny Banksa, świerku, jodły, daglezji, limby, cisu, modrzewia, a nawet buka, dębu i brzozy.
Brunatnica łącznie z czerwienią bielu może prowadzić do znacznego obniżenia wytrzymałości drewna. Sinizna często maskuje brunatnicę (i inne zabarwienia) – brunatnicy od zgnilizny twardej często nie można odróżnić bez badań laboratoryjnych. Z tego powodu często siniznę i brunatnicę traktuje się jako poważną wadę.
Zbrunatnienie drewna, często zanikające wraz z przesychaniem, połączone z silnym, przykrym zapachem jest często cechą twardzieli jodeł. W początkowym stadium, które może trwać dziesiątki lat, nie wpływa ono na obniżenie wytrzymałości drewna, później przechodzi w zgniliznę.
W twardzieli dębów występuje zbrunatnienie wewnątrz twardzieli zwane spalenizną.
Pomiar (podobnie jak sinizny): na przekroju czołowym pnia ustala się w sposób szacunkowy stosunek powierzchni bielu porażonego do całej powierzchni bielu. Również na czole mierzy się głębokość strefy wadliwego drewna, a jej wymiar wyraża się w cm. Na pobocznicy pnia określa się ją szacunkowo lub przez pomiar długości i szerokości strefy wadliwego drewna i obydwa wymiary wyraża się w cm.

</doc>
<doc id="603303" url="https://pl.wikipedia.org/wiki?curid=603303" title="Małżeński ustrój majątkowy">
Małżeński ustrój majątkowy

Małżeński ustrój majątkowy – określony przepisami prawa system stosunków prawnych istniejących pomiędzy małżonkami, regulujący stosunki majątkowe pomiędzy nimi oraz innymi podmiotami prawa.
Kodeks rodzinny i opiekuńczy wymienia ustroje wspólności majątkowej:
Umowny ustrój majątkowy może być zawarty przed małżeństwem. Ustrój majątkowy można w każdej chwili w czasie trwania małżeństwa zmienić albo rozwiązać. Gdy strony postanowią rozwiązać ustrój umowny, to automatycznie powstaje między nimi ustrój ustawowy, chyba że strony inaczej postanowiły. Można powoływać się względem innych osób na umowny ustrój majątkowy tylko wtedy, gdy jego zawarcie oraz jego rodzaj był tym osobom wiadomy.

</doc>
<doc id="603325" url="https://pl.wikipedia.org/wiki?curid=603325" title="Fuxi">
Fuxi

Fuxi (, znany też jako Taihao, ) – w mitologii chińskiej pierwszy z legendarnych Trzech Czcigodnych, najdawniejszych władców Chin. Według traktatu "Huainanzi" jest bogiem Wschodu i planety Jowisz.
Był synem boga piorunów Leishena i dziewczyny z kraju Huaxu. Miał siostrę Nügua (Nüwa), z którą ożenił się, wbrew późniejszym zasadom etycznym Chińczyków. Miał być twórcą heksagramów umieszczonych w księdze Yijing oraz magicznego kwadratu luoshu. Przypisuje mu się także wynalezienie sieci do łowienia ryb, ustanowienie małżeństwa, nauczenie ludzi uprawy ziemi i rozniecania ognia (choć inne legendy jako dawcę ognia wymieniają Żółtego Cesarza lub Suirena). Uważa się, że w micie o Fuxi przetrwały w zbiorowej pamięci elementy wydarzeń epoki neolitycznej.
Fuxi zazwyczaj przedstawiany jest jako pół człowiek, pół wąż (lub smok). Na płaskorzeźbach pochodzących z epoki Han Fuxi i Nügua przedstawiani są często jako ciasno splecione ze sobą węże. Fuxi trzyma w dłoni kątownik, będący symbolem budownictwa, ale także uzdrawiających i magicznych sił. Często przedstawiany jest także jako postać o głowie wołu i ciele smoka pokrytym łuskami. 
Według mitu narodowości Yao, Fuxi i Nügua byli parą dzieci, które jako jedyni ludzie ocaleli z wielkiej powodzi, dzięki pomocy boga piorunów i tykwie, w której się schronili. Stąd też ma pochodzić imię Fuxi (brat-tykwa). Po potopie Fuxi miał poślubić swoją siostrę, która urodziła pierwszych ludzi. Postać Fuxi występuje też w wierzeniach ludu Miao.
W tradycji konfucjańskiej próbowano datować czasy Fuxi na lata 2852–2737 p.n.e. W Henanie i Szantungu znajdują się dwa grobowce kojarzone z Fuxi, natomiast w Tianshui znajduje się poświęcona mu świątynia.

</doc>
<doc id="603335" url="https://pl.wikipedia.org/wiki?curid=603335" title="Bob Ballard">
Bob Ballard



</doc>
<doc id="603338" url="https://pl.wikipedia.org/wiki?curid=603338" title="Polipirol">
Polipirol

Polipirol (PPy) – organiczny związek chemiczny z grupy polimerów przewodzących prąd elektryczny zawierający heterocykliczny układ pirolu.

</doc>
<doc id="603363" url="https://pl.wikipedia.org/wiki?curid=603363" title="Antoni Remiszewski">
Antoni Remiszewski

Antoni Remiszewski (ur. 11 sierpnia 1883 w Warszawie, zm. 8 marca 1948 tamże) – polski polityk, radca Izby Przemysłowo-Handlowej w Łodzi w 1935 roku.
Życiorys.
Syn kolejarza. Ukończył gimnazjum w Warszawie (1904) i filologię polską na Uniwersytecie Jagiellońskim. Po ukończeniu studiów pracował jako nauczyciel w szkołach w Białej, Sosnowcu, Lublinie, Łodzi, Zgierzu.
W czasie I wojny światowej działał w Stronnictwie Niezawisłości Narodowej, PPS, Polskiej Organizacji Wojskowej. Od 1 października 1917 roku pełnił funkcję inspektora szkolnego na powiaty: łódzki, łaski, brzeziński. W 1918 więziony przez władze niemieckie. Od grudnia tegoż roku pracował jako komisarz rządowy na powiat łódzki, a następnie od sierpnia 1919 – jako starosta łódzki. Przejściowo, od 14 do 19 maja 1926 pełnił obowiązki wojewody łódzkiego, jako mąż zaufania Józefa Piłsudskiego. Następnie pracował krótko jako starosta będziński.
Między 3 listopada 1926 a 29 listopada 1930 był wojewodą lubelskim. Po odwołaniu ze stanowiska pracował przez dwa lata w Ministerstwie Rolnictwa, a następnie do wybuchu wojny był inspektorem wojewódzkim w Powszechnym Zakładzie Ubezpieczeń Wzajemnych. Działał w Armii Krajowej. Po wojnie został dyrektorem w Powszechnym Zakładzie Ubezpieczeń Wzajemnych w Łodzi i Warszawie. Pochowany został na cmentarzu Powązkowskim w Warszawie (kw. 17-6-12/13/14).

</doc>
<doc id="603393" url="https://pl.wikipedia.org/wiki?curid=603393" title="Rozlutowywanie">
Rozlutowywanie

Rozlutowywanie (także: "wylutowywanie", "odlutowywanie") - rozłączanie elementów lutowanych, proces odwrotny do lutowania.
Rozlutowywanie zlutowanych elementów jest zwykle konieczne w przypadku napraw lub wymiany elementów lutowanych. Jest to przeważnie jedna z niezbędnych czynności przy naprawie sprzętu elektronicznego lub elektrycznego.
Do rozlutowywania używa się rozlutownic lub lutownic (zwykle w parze z odsysaczem do cyny). Do usuwania nadmiaru cyny można także użyć lutownicy i taśmy do rozlutowania. Taśma rozlutowująca wykonana z cienkich drucików miedzianych jest zwilżana przez roztopione lutowie, które rozpływa się w taśmie na zasadzie włoskowatości.
W przypadku gdy rozlutowywane elementy są kłopotliwe przy rozłączaniu i zachodzi obawa ich uszkodzenia (np. układ scalony o kilkuset końcówkach) lub uszkodzenia obwodu drukowanego stosuje się do tego specjalne oprzyrządowanie.

</doc>
<doc id="603396" url="https://pl.wikipedia.org/wiki?curid=603396" title="Droga 550 (Islandia)">
Droga 550 (Islandia)

Droga 550 (isl. "Þjóðvegur 550"), także Kaldidalur, jest drogą górską na Islandii. Jej nazwa pochodzi od doliny, którą droga przebiega.
Rozpoczyna się na północ od Þingvellir, na zachód od wulkanu Skjaldbreiður. Przebiega między lodowcami Þórisjökull i Ok. Łączy się z drogą biegnącą doliną Reykholtsdalur na wschód od miejscowości Húsafell. 
Nawierzchnia na całej długości drogi wykonana jest ze żwiru.
Droga jest znacznie krótsza od popularnych wśród turystów dróg górskich Kjölur i Sprengisandur, uważana jest również za łatwiejszą.

</doc>
<doc id="603397" url="https://pl.wikipedia.org/wiki?curid=603397" title="Kompatybilność w tył">
Kompatybilność w tył



</doc>
<doc id="603398" url="https://pl.wikipedia.org/wiki?curid=603398" title="Kaldidalur">
Kaldidalur



</doc>
<doc id="603399" url="https://pl.wikipedia.org/wiki?curid=603399" title="Nikita Tołstoj">
Nikita Tołstoj

Nikita Iljicz Tołstoj (; ur. 15 kwietnia 1923 we Vršacu, zm. 28 czerwca 1996 w Moskwie) – rosyjski językoznawca, slawista. Od 1987 członek Akademii Nauk ZSRR (od 1992 – Rosyjskiej Akademii Nauk). Początkowo zajmował się paleoslawistyką i dialektologią, później także historią słowiańskich języków literackich oraz szeroko pojętą kulturą duchową Słowian. Uprawiał także etnolingwistykę.
Zmarł w Moskwie 28 czerwca 1996, pochowany na rodowym cmentarzu Tołstojów w Koczakach k. Jasnej Polany.
Jego żoną była Swietłana Michajłowna Tołstojowa.

</doc>
<doc id="603401" url="https://pl.wikipedia.org/wiki?curid=603401" title="Glücksburg (Ostsee)">
Glücksburg (Ostsee)

Glücksburg (Ostsee) (duń. "Lyksborg") – miasto uzdrowiskowe w Niemczech w kraju związkowym Szlezwik-Holsztyn, w powiecie Schleswig-Flensburg. Leży na południe od fiordu Flensburg, na półwyspie wysuniętym w Morze Bałtyckie, około 10 km na północny wschód od miasta Flensburg.
Historia.
Miasto Glücksburg (Ostsee) było niegdyś rodową siedzibą rodu Schleswig-Holstein-Sonderburg-Glücksburg, od 1863 roku rodu królewskiego Danii, a od 1905 również Norwegii.

</doc>
<doc id="603406" url="https://pl.wikipedia.org/wiki?curid=603406" title="Anton Liposcak">
Anton Liposcak



</doc>
<doc id="603413" url="https://pl.wikipedia.org/wiki?curid=603413" title="Towarzystwo Słowaków w Polsce">
Towarzystwo Słowaków w Polsce

Towarzystwo Słowaków w Polsce (słow. "Spolok Slovákov v Poľsku") – organizacja społeczna reprezentująca interesy mniejszości słowackiej i czeskiej (obecnie skupionej w tzw. Klubie Czeskim, będącym członkiem zbiorowym Towarzystwa) w Polsce. 
Siedzibą zarządu głównego jest Kraków, gdzie TS urzęduje przy ul. św. Filipa 7. Tam też mieści się redakcja miesięcznika „Život” (wydawany od 1958 roku; nakład ok. 2 tys. egzemplarzy) oraz słowacka drukarnia. Towarzystwo prowadzi pracę w terenie, utrzymuje sieć świetlic, organizuje różne imprezy kulturalne. W Towarzystwie zrzeszonych jest ponad 4 tys. członków. Przewodniczącym Towarzystwa jest Józef Ciągwa (słow. "Jozef Čongva").

</doc>
<doc id="603418" url="https://pl.wikipedia.org/wiki?curid=603418" title="Obniżenie Dusznickie">
Obniżenie Dusznickie

Obniżenie Dusznickie – region naturalny w południowo-zachodniej Polsce, w Sudetach Środkowych.
Położenie.
Obniżenie Dusznickie położone jest w południowo-zachodniej Polsce na wysokości około 550 m n.p.m., pomiędzy Górami Stołowymi na północy i zachodzie, Wzgórzami Lewińskimi na zachodzie oraz Pogórzem Orlickim i Górami Bystrzyckimi na południu.

</doc>
<doc id="603421" url="https://pl.wikipedia.org/wiki?curid=603421" title="Sukcja">
Sukcja

Sukcja (wsysanie) – w geologii hipotetyczne wciąganie mas fałdowanej geosynkliny w głąb jej podłoża przez zstępujące, zbieżne prądy konwekcyjne. Po wessanych masach zostaje niekiedy tylko tzw. szew tektoniczny.

</doc>
<doc id="603428" url="https://pl.wikipedia.org/wiki?curid=603428" title="Autonomiczny pojazd podwodny">
Autonomiczny pojazd podwodny

Autonomiczny pojazd podwodny – bezzałogowy pojazd podwodny zdolny do samodzielnego poruszania się i mogący wykonywać swoje zadania bez nadzoru operatora lub z minimalnym nadzorem, na podstawie instrukcji zaprogramowanych przed rozpoczęciem misji. W zależności od przeznaczenia, pojazdy mają różne konstrukcje i wielkości od kilkudziesięciu kilogramów do kilkudziesięciu ton. Stosowane do badań naukowych, prac w przemyśle oraz zastosowań wojskowych.
Historia takich pojazdów sięga lat 60. XX wieku, ale ich dynamiczny rozwój nastąpił na przełomie wieków.
Zaletą pojazdów autonomicznych, w porównaniu do pojazdów zdalnie sterowanych jest brak kabla, co pozwala na użycie w miejscach niedostępnych dla statków (zbyt płytkich lub na zbyt dużych głębokościach) albo na wykonywanie długotrwałych misji, bez potrzeby angażowania statku.
Napęd.
Pojazdy takie mogą poruszać się w toni wodnej za pomocą śrub albo innych pędników, co jednak wymaga zapewnienia odpowiednio dużych zapasów energii. Dla zmniejszenia zapotrzebowania na energię, niektóre pojazdy są zbudowane na zasadzie podwodnego szybowca lub swobodnie dryfujące. Wykorzystywane są też pojazdy, w których część podwodna połączona jest z pływakiem znajdującym się na powierzchni. Odpowiednia konstrukcja pozwala im na wykorzystanie energii falowania do napędu. Na pływaku mogą też znajdować się ogniwa słoneczne dostarczające energii elektrycznej. 
Źródłem energii mogą być baterie, akumulatory, silnik o spalaniu wewnętrznym, silnik o spalaniu zewnętrznym, Bateria jądrowa, odpowiednio mały reaktor jądrowy lub ogniwo paliwowe.
Wyposażenie.
W zależności od potrzeb, autonomiczny pojazd podwodny może mieć zainstalowane różne urządzenia do badań. Do popularnych należą kamery cyfrowe do zdjęć i filmów, sonary, magnetometry, fluorometry (do badań chlorofilu), czujniki mierzące nasycenie tlenem, mierzące parametry fizyczne i chemiczne wody oraz urządzenia do pobierania próbek. 
Komunikacja.
Dane pozyskane przez sensory pojazdu są zwykle zapisywane w jego pamięci, która zostaje skopiowana po zakończeniu misji i podjęciu pojazdu na jednostkę obsługującą. Jeżeli potrzebna jest komunikacja między pojazdem a operatorem w czasie wykonywania zadania, używa się łączności hydroakustycznej. Niektóre pojazdy są wyposażone w urządzenia do łączności radiowej, wykorzystywane gdy jednostka znajduje się na powierzchni. 
Nawigacja.
Ze względu na silne tłumienie fal elektromagnetycznych przez wodę, pojazdy w zanurzeniu nie mogą używać systemów nawigacyjnych opartych na falach radiowych (nawigacja satelitarna (GPS/GLONASS)). Jeżeli potrzebna jest znajomość pozycji pojazdu, wyposaża się je w urządzenia nawigacji inercyjnej. W niektórych zastosowaniach może być użyty hydroakustyczny system nawigacyjny. Uzupełniane są przez logi, czujniki głębokości zanurzenia oraz sonary mierzące odległość od dna.
Zastosowania wojskowe.
W działaniach militarnych, autonomiczne pojazdy podwodne mogą być wykorzystywane do przeprowadzania zwiadu, wyszukiwania i unieszkodliwiania min, zwalczania okrętów podwodnych, inspekcji, prac hydrograficznych, dostarczania ładunków, wspomagania sieci łączności lub nawigacji. 

</doc>
<doc id="603431" url="https://pl.wikipedia.org/wiki?curid=603431" title="Wapień krynoidowy">
Wapień krynoidowy

Wapień krynoidowy (wapień trochitowy) – odmiana wapienia organodetrytycznego utworzona z elementów szkieletowych liliowców ("Crinoidea"), najważniejszej pod względem skałotwórczym grupy szkarłupni ("Echinodermata"). Szkielety zbudowane są z kalcytu, przy czym każdy element, np. człon łodygi liliowca (kolumnalium; dawniej – "trochit"), utworzony jest z jednego kryształu tego minerału, charakteryzującego się trójkierunkową łupliwością.
W Polsce wapienie krynoidowe występują na powierzchni w utworach dewonu i dolnego karbonu Gór Świętokrzyskich, triasu regionu śląsko-krakowskiego i również Gór Świętokrzyskich oraz środkowej jury Tatr i pienińskiego pasa skałkowego.

</doc>
<doc id="603433" url="https://pl.wikipedia.org/wiki?curid=603433" title="IO 1924">
IO 1924



</doc>
<doc id="603443" url="https://pl.wikipedia.org/wiki?curid=603443" title="Bu-jitsu">
Bu-jitsu



</doc>
<doc id="603448" url="https://pl.wikipedia.org/wiki?curid=603448" title="Andrzej Stanisław Sapieha">
Andrzej Stanisław Sapieha

Andrzej Stanisław Sapieha herbu Lis (ur. w 1592 roku, zm. 25 marca 1646 roku) – marszałek Trybunału Głównego Wielkiego Księstwa Litewskiego w 1644 roku, kasztelan wileński w latach 1644-1646, kasztelan trocki w 1641 roku, wójt grodzieński, starosta ryski w 1620 roku, starosta uświacki, kokenhauski, marienhauski, wołkowyski, czarneński w latach 1627-1646.
Był najstarszym synem Jana Piotra, bratem Jana i Pawła Jana. 
W latach 1612-1615 był dworzaninem Władysława IV. Po raz pierwszy posłował na sejm zwyczajny warszawski 1618, reprezentując powiat grodzieński. 23 września 1620 za zgodą Zygmunta III otrzymał starostwo ryskie. Był posłem na sejm 1620 r.; wybrano go wtedy na deputata do rady wojennej przy królu. Brał udział w bitwie pod Chocimiem. W 1622 przebywał w Inflantach walcząc ze Szwedami. Jako poseł reprezentował Inflanty na sejmie 1623 na którym został komisarzem do traktatów ze Szwecją. Był deputatem z Grodna do Trybunału Litewskiego w 1624. W 1626 został przeniesiony ze swoją chorągwią do Prus Królewskich. Brał udział w wojnie ze Szwecją do roku 1628. W charakterze przybocznego Władysława IV uczestniczył w wyprawie Smoleńskiej 1633. Poseł na sejm 1638 roku. Skłócony z rodziną miał problem z uzyskaniem jakiegokolwiek urzędu. 30 stycznia 1641 otrzymał wreszcie urząd senatorski – kasztelanię trocką. Na sejmie w tym samym roku wyznaczony został na komisarza do Królewca w sprawie ceł morskich, był na sejmie 1643, w marcu 1644 mianowany został kasztelanem wileńskim, sprawował funkcję marszałka Trybunału Litewskiego. W końcu września 1644 król nadał mu starostwo sądowe wołkowyskie (przywilej z datą 11 marca 1645). 
Był osobą bardzo konfliktową, a jego zachłanność prowadziła do nieustannych zatargów z rodziną.
Otrzymawszy opiekę nad rodzeństwem w krótkim czasie zastawił lub sprzedał majątki rodzinne. W pewnym stopniu było to wynikiem ogromnych długów pozostawionych przez ojca, ale też gospodarka Sapiehy była wyjątkowo rozrzutna. Dzięki interwencji Lwa Sapiehy udało się ocalić majątek rodzinny. Senior rodu wykupował zastawione dobra i spłacał jego należności finansowe. Dzięki temu Andrzej Stanisław przy końcu życia oczyścił majętności z długów i częściowo rozliczył się z rodzeństwem, z którym jednak ciągle się procesował i przegrywał proces za procesem (w r. 1636 brat Paweł uzyskał na nim banicję). Córka Andrzeja Stanisława Izabela Katarzyna została żoną Michała Karola Radziwiłła. Pochowano go w Kościele Bernardynów w Grodnie

</doc>
<doc id="603454" url="https://pl.wikipedia.org/wiki?curid=603454" title="Pieczęć Connecticut">
Pieczęć Connecticut



</doc>
<doc id="603455" url="https://pl.wikipedia.org/wiki?curid=603455" title="Pieczęć Dakoty Północnej">
Pieczęć Dakoty Północnej



</doc>
<doc id="603456" url="https://pl.wikipedia.org/wiki?curid=603456" title="Sara Muldner">
Sara Muldner



</doc>
<doc id="603457" url="https://pl.wikipedia.org/wiki?curid=603457" title="Stare Miasto w Dzierżoniowie">
Stare Miasto w Dzierżoniowie

Stare Miasto - centralna i najstarsza część Dzierżoniowa. W Starym Mieście znajduje się wiele zabytków. Dzielnica znajduje się na wzniesieniu.
Ulice.
Stare Miasto składa się z następujących ulic i placów:

</doc>
<doc id="603458" url="https://pl.wikipedia.org/wiki?curid=603458" title="Pieczęć Północnej Dakoty">
Pieczęć Północnej Dakoty



</doc>
<doc id="603465" url="https://pl.wikipedia.org/wiki?curid=603465" title="Języki nigero-kongijskie">
Języki nigero-kongijskie

Języki nigero-kongijskie – jedna z największych rodzin językowych, według Ethnologue ich liczba wynosi 1539. Pod względem rozpowszechnienia, liczby mówiących i różnorodności zajmują pierwsze miejsce w Afryce. Języki tej rodziny używane są na większości obszaru Afryki subsaharyjskiej.
Klasyfikacja.
Według jednej z najczęściej przyjmowanych klasyfikacji języki nigero-kongijskie dzielą się na:
Pierwszą klasyfikację języków nigero-kongijskich zaproponował Joseph Greenberg. Jego klasyfikacja z niewielkimi zmianami jest przez wielu językoznawców stosowana do dziś. W pierwotnej wersji Greenberg wydzielił jednak grupę kordofańską spośród języków nigero-kongijskich i włączył te dwie rodziny do języków nigero-kordofańskich. Później jednak języki kordofańskie włączono do nigero-kongijskich, a nazwa grupy nigero-kordofańskiej została zarzucona. Istnieją też hipotezy – nieznajdujące jednak powszechnego poparcia – wydzielające spośród języków nigero-kongijskich zarówno języki kordofańskie, jak i języki mande.
Jedna z popularniejszych alternatywnych klasyfikacji dzieli języki nigero-kongijskie na trzy podgrupy:
Niektórzy językoznawcy wskazują na pewne typologiczne podobieństwa języków nigero-kongijskich z nilo-saharyjskimi (szczególnie podgrupą środkowosudańską), łącząc te dwie rodziny we wspólną "fylę kongo-saharyjską" lub "nigero-saharyjską". Hipoteza ta nie jest jednak ogólnie akceptowana.
Ważniejsze języki grupy nigero-kongijskiej.
Poniżej podano uproszczoną klasyfikację języków nigero-kongijskich w zmodyfikowanej wersji Josepha Greenberga. Niektórzy językoznawcy nie zgadzają się z poniższym podziałem, proponując wydzielenie grupy atlantycko-kongijskiej i własny podział w jej obrębie – przedstawiono go w haśle "języki atlantycko-kongijskie".
Języki nigero-kongijskie
"(ze względu na obszerność tej grupy przedstawiono ją w osobnym artykule)"

</doc>
<doc id="603467" url="https://pl.wikipedia.org/wiki?curid=603467" title="Hrabia Marchii">
Hrabia Marchii

Hrabiowie Marchii 1. kreacji (parostwo Anglii)
Hrabiowie Marchii 2. kreacji (parostwo Anglii)
Hrabiowie Marchii 3. kreacji (parostwo Anglii)
Hrabiowie Marchii 4. kreacji (parostwo Anglii)

</doc>
<doc id="603473" url="https://pl.wikipedia.org/wiki?curid=603473" title="Muzeum Lubuskie im. Jana Dekerta w Gorzowie Wlkp.">
Muzeum Lubuskie im. Jana Dekerta w Gorzowie Wlkp.



</doc>
<doc id="603474" url="https://pl.wikipedia.org/wiki?curid=603474" title="Grabenosynklina">
Grabenosynklina

Grabenosynklina – w geologii struktura pośrednia między rowem tektonicznym i synkliną. Inaczej, jest to synklina obniżona wzdłuż uskoków podłużnych bądź rów tektoniczny o skrzydłach typu fleksurowego.

</doc>
<doc id="603476" url="https://pl.wikipedia.org/wiki?curid=603476" title="Języki atlantycko-kongijskie">
Języki atlantycko-kongijskie

Języki atlantycko-kongijskie – według niektórych klasyfikacji podgrupa języków nigero-kongijskich obok języków kordofańskich i języków mande.

</doc>
<doc id="603477" url="https://pl.wikipedia.org/wiki?curid=603477" title="Michał Fajbusiewicz">
Michał Fajbusiewicz

Michał Fajbusiewicz, właśc. Marian Fajbusiewicz (ur. 26 kwietnia 1951 w Łodzi) – polski dziennikarz telewizyjny, scenarzysta i realizator filmowy.
Życiorys.
Absolwent I Liceum Ogólnokształcącego im. Mikołaja Kopernika w Łodzi. Ukończył dwuletnie Studium Kulturalno-Oświatowe w Łodzi, następnie pedagogikę (1976) i politologię (1978) na Uniwersytecie Łódzkim. Pracował jako zastępca kierownika w Domu Kultury Milicjanta, kierownik Międzyzakładowego Centrum Kultury „Dąbrowa” i kierownik ośrodka wczasowego.
Od 1982 związany z telewizją, podjął pracę jako redaktor w TVP3 Łódź. Zajmował się głównie tematyką kryminalną. Debiutował reportażem "Nabici w butelkę". Był twórcą programu i prowadzącym m.in. takich programów jak "Stan krytyczny" (1983–1986) i poświęconego osobom zaginionym "Dajcie znak życia". Prowadził także autorski cykl programów o tematyce podróżniczej na antenie TVP3 Łódź i następnie również w TVP2 ("Z Dwójką dookoła świata").
Od 1986 realizował "Magazyn Kryminalny 997". W latach 1990–2010 był równocześnie jego autorem i prowadzącym. W 2013 zaczął realizować nawiązujący do tej produkcji nowy program "997. Fajbusiewicz na tropie" w stacji telewizyjnej Polsat Play. W 2017 ogłoszono powrót prowadzonego przez Michała Fajbusiewicza programu "Magazyn Kryminalny 997" do TVP2, jednak po wyemitowaniu pierwszego odcinka TVP zdecydowała o zawieszeniu serii.
Jest również realizatorem lub scenarzystą około 200 filmów dokumentalnych i reportaży, wśród nich takich produkcji jak "Moja misja" (1996), "Łukasz" (1996), "Namibia. Caprivi czyli polski Hel w Afryce" (2000), "Żyć w kibucu" (2001), "Malarz ekranu" (2001), "Dusia znad jeziora Como" (2003), "Tugereng czyli zamieszkaj tu na zawsze" (2005), "O Hamerach, Mursi, Dorsi i nie tylko, czyli wyprawa do perły Afryki" (2006). Jego twórczość telewizyjna prezentowana była m.in. na zagranicznych festiwalach filmów kryminalnych w Oberhausen i Monte Carlo. W 1997 wydał książkę "997. 100 niewykrytych zbrodni", a w 2004 objął stanowisko szefa działu reportażu w czasopiśmie „Moda i Styl”. Uzyskał członkostwo w Stowarzyszeniu Dziennikarzy Podróżników „Globtroter”.
Gościnnie wystąpił w serialach telewizyjnych: "Badziewiakowie", "Świat według Kiepskich", "Święta wojna" i "Sprawa na dziś".
Jako narrator wziął w 2010 udział w pracy nad albumem "Tylko dla dorosłych" rapera O.S.T.R.. W 2019 ukazała się książka "Fajbus. 997 przypadków z życia" będąca wywiadem Magdy Omilianowicz z Michałem Fajbusiewiczem.
Odznaczenia i wyróżnienia.
W 2006 odznaczony Złotym Krzyżem Zasługi, w 2014 otrzymał Krzyż Kawalerski Orderu Odrodzenia Polski.
Wyróżniony tytułem honorowego obywatela Bornego Sulinowa. W 2001 za poświęcony Łodzi film "Nowa Ziemia Obiecana" otrzymał Grand Prix na Międzynarodowym Festiwalu Filmów Turystycznych w Poznaniu.
Życie prywatne.
Michał Fajbusiewicz jest żonaty, ma syna.

</doc>
<doc id="603480" url="https://pl.wikipedia.org/wiki?curid=603480" title="Theodor Wulf">
Theodor Wulf

Theodor Wulf (ur. 28 lipca 1868 w Hamm, zm. 19 czerwca 1946 w Hallenbergu) – niemiecki fizyk, jezuita, jeden z pierwszych badaczy promieniowania w atmosferze ziemskiej.
Życiorys.
Theodor Wulf został księdzem jezuickim w wieku 20 lat, jeszcze przed rozpoczęciem studiów w dziedzinie fizyki u Walthera Nersta na uniwersytecie w Getyndze. Uczył fizyki w jezuickim Ignatiuskolleg w Valkenburgu w latach 1904-1914 oraz 1918-1935. Zaprojektował i zbudował elektroskop, mogący wykrywać zmiany pola magnetycznego (lub fale elektromagnetyczne). Odtąd naturalne źródła promieniowania mogły być wykrywane właśnie przy użyciu elektrometru. Wulf przewidywał, iż można ustalić ich położenie, gdyż w miarę oddalania się od źródła przyrząd będzie wskazywał mniejsze promieniowanie.
By sprawdzić tę hipotezę, w 1910 porównał odczyty promieniowania od podstawy aż do szczytu wieży Eiffla. Odkrył, że wbrew jego przewidywaniom wraz z wysokością poziom promieniowania wzrastał, a nie malał. Energia napływała spoza atmosfery ziemskiej, co zostało wykryte przez jego urządzenie. Jej źródłem było promieniowanie kosmiczne. Wulf przedstawił w piśmie "Physikalische Zeitschrift" dokładny opis przebiegu doświadczenia i wyniki pomiarów z wieży Eiffla. Wyniki zostały zaakceptowane przez świat nauki.

</doc>
<doc id="603483" url="https://pl.wikipedia.org/wiki?curid=603483" title="Fellach">
Fellach



</doc>
<doc id="603484" url="https://pl.wikipedia.org/wiki?curid=603484" title="Jan Fryderyk Sapieha (1618–1664)">
Jan Fryderyk Sapieha (1618–1664)

Jan Fryderyk Sapieha herbu Lis (ur. 1618, zm. 3 czerwca 1664) – pisarz polny koronny.
Życiorys.
Był wnukiem Mikołaja, synem Fryderyka i Ewy Skaszewskiej, bratem Tomasza Kazimierza, Krzysztofa Franciszka i Aleksandra Kazimierza.
Uczył się w kolegium jezuitów w Łucku, w 1635 zapisał się do Akademii Krakowskiej, po czym z bratem Tomaszem Kazimierzem wyjechał do Włoch na uniwersytety w Bolonii i Padwie.
Pod koniec lat 30. i w latach 1644-1645 służył w armii francuskiej, m.in. pod dowództwem Kondeusza. Powrócił do kraju ok. 1647.
Brał udział w bitwie nad Żółtymi Wodami, gdzie podczas odwrotu objął dowództwo po rannym Stefanie Potockim. Po całkowitym rozbiciu wojsk dostał się do niewoli tureckiej, w której przebywał do wiosny 1650. W 1652 nie zdążył na bitwę pod Batohem, dzięki czemu uzyskał stanowisko pisarza polnego koronnego po straconym po tejże bitwie przez Kozaków Zygmuncie Przyjemskim. Od maja 1653 brał udział w serii operacji wojskowych przeciwko zagonom tatarskim, dostając się ponownie do niewoli w lutym 1654. Został z niej uwolniony w grudniu 1654.
Posłował na sejm 1655, po czym uczestniczył w bitwie z Kozakami pod Gródkiem Jagiellońskim 20 września 1655. 16 października 1655 przeszedł na stronę Karola X Gustawa, pociągając za sobą uważającego Jana Fryderyka za autorytet w sprawach wojskowych, Jana Sobieskiego. Należał do najgorliwszych stronników szwedzkiego króla. W listopadzie 1655 został wysłany do obozu polskiego pod Brześciem Litewskim jako poseł mający skłonić zebrane wojska do poddania się. W grudniu 1655 zaciągnął dwie chorągwie kozackie. W lutym-marcu 1656 jako naczelny wódz polskiej jazdy osłaniał idące na południe główne siły Karola X Gustawa przed partyzanckimi atakami Stefana Czarnieckiego. Brał udział w bitwie pod Gołębiem. Pod koniec lutego posłował do Jana Zamoyskiego, wzywając go do poddania Zamościa królowi szwedzkiemu. Od połowy marca jeźdźcy polscy zaczęli uciekać do Stefana Czarnieckiego. Nie mogąc temu zapobiec, pod naciskiem podwładnych Jan Fryderyk 28 marca sam porzucił szwedzką służbę. Od tego czasu brał udział w dalszych bitwach w dywizji Czarnieckiego, m.in. w bitwie pod Warszawą, działaniach przeciwko Jerzemu Rakoczemu (1657), blokadzie Prus (1658-1659). Na początku 1659 pułk Jana Fryderyka został przydzielony do dywizji hetmana Stanisława Potockiego. Wiosną 1659 wraz z Janem Sobieskim fortyfikowali Lwów, a następnie do końca 1660 brali udział w walkach z wojskami moskiewsko-kozackimi podczas kampanii ukraińskiej (bitwy pod Lubarem, pod Cudnowem i pod Słobodyszczami).
Za pośrednictwem Jana Sobieskiego zaprzyjaźnił się z jego późniejszą żoną Marią Kazimierą Zamoyską, ówcześnie żoną Jana „Sobiepana” Zamoyskiego, wielokrotnie mediując załagodzenie zatargów pomiędzy przyszłymi małżonkami. Odnawiając swoje kontakty z czasów służby we Francji, został zwolennikiem stronnictwa francuskiego, otrzymując od 1663 3000 franków rocznej pensji od dworu Ludwika XIV.
Pod koniec 1663 otrzymał buławę polną litewską, której nie przyjął ze względu na pogarszający się stan zdrowia.
Zmarł 3 czerwca 1664 w Żurawnie, pochowany został w krypcie w kościele Bernardynów we Lwowie.
Był ojcem Mikołaja Leona, Kazimierza Władysława i Pawła Franciszka.

</doc>
<doc id="603485" url="https://pl.wikipedia.org/wiki?curid=603485" title="Listy ciemnych mężów">
Listy ciemnych mężów

Listy ciemnych mężów (łac. "Epistolae obscurorum virorum", EOV) – zbiór satyrycznych listów łacińskich powstałych w Niemczech na początku XVI w.
Bezpośrednim motywem powstania listów była obrona hebraisty Jana Reuchlina. W wielkim ruchu umysłowym niemieckiego renesansu, którego najwyższe natężenie w Niemczech nastąpiło na początku XVI w., rzecznicy postępu zaatakowali duchowieństwo, zwłaszcza zakonne i uniwersytety, np. dominikanów z Kolonii, przypisując im skostniałą uczoność i niski poziom umysłowy i moralny. Po sukcesie "Listy ciemnych mężów" von Hutten został nadwornym poetą cesarza Maksymiliana I Habsburga.
Tom pierwszy EOV ukazał się trzykrotnie. W 1515 i 1516 zawierał 41 listów; trzecie wydanie, również z 1516 jest poszerzone o 7 listów, czyli jest ich w nim łącznie 48. W roku 1517 ukazuje się drugi tom, obejmujący 62 listy; w tym samym roku, ukazuje się drugie wydanie drugiego tomu, poszerzone o 8 listów. Ten dwutomowy rozszerzony zespół można uważać za zbiór "klasyczny". Tom trzeci z 1689 roku jest już tylko naśladownictwem, zdezaktualizowanym i nie pochodzącym spod pióra tych samych autorów.
Listy ciemnych mężów są dziełem anonimowym, i to tak dalece, że nawet podane jest mylące miejsce druku i nazwisko drukarza, również niewiele daje określenie roku wydania, bo zwrot "anno quo supra" - roku jak wyżej, niczego w istocie nie oznacza. Wyszły one spod pióra literatów i uczonych humanistów, nie są one jednak utworem który by nie był związany z ówczesną literaturą i tendencjami, jakie panowały w społeczeństwie owej epoki. Dziś wiemy już, iż "listy pisali" m.in. Ulrich von Hutten, Jan Jäger oraz Herman Busch. Istnieje też podejrzenie, że autorem któregoś z listów mógł być Marcin Luter.

</doc>
<doc id="603488" url="https://pl.wikipedia.org/wiki?curid=603488" title="Książę Richmond">
Książę Richmond

Lista książąt.
Książęta Richmond i Somerset 1. kreacji (parostwo Anglii)
Książęta Richmond i Lennox 1. kreacji (parostwo Anglii)
Książęta Richmond i Lennox 2. kreacji (parostwo Anglii)
Książęta Richmond i Lennox 3. kreacji (parostwo Anglii)
Następca 11. księcia Richmond: Charles Henry Gordon-Lennox, hrabia Marchii i Kinrary

</doc>
<doc id="603493" url="https://pl.wikipedia.org/wiki?curid=603493" title="Latarnia Morska Czołpino">
Latarnia Morska Czołpino

Latarnia Morska Czołpino – latarnia morska na polskim wybrzeżu Bałtyku, położona na północ od osady Czołpino, (gmina Smołdzino, powiat słupski, województwo pomorskie).
Latarnia znajduje się pomiędzy Latarnią Morską Ustka a Latarnią Morską Stilo.
Informacje ogólne.
Latarnia jest administrowana przez Urząd Morski w Gdyni (przed 1 kwietnia 2020 roku przez Urząd Morski w Słupsku). Od 1994 roku mogą ją zwiedzać turyści.
Wieża usytuowana jest na jednej z najwyższych wydm Słowińskiego Parku Narodowego na wysokości 55 m n.p.m..
Latarnia stanowi jedną z jedenastu stacji brzegowych na polskim wybrzeżu systemu AIS-PL projektu HELCOM, który umożliwia automatyczne monitorowanie ruchu statków w strefie przybrzeżnej. Antena stacji w Czołpinie ma wysokość 75 m.
Historia.
Budowę latarni realizowano na podstawie planów z 1872 roku opracowanych przez inżyniera E. Kummera. Trudne warunki terenowe sprawiły, że cały materiał budowlany musiał być dostarczony drogą morską za pomocą barek. W ciągu trzech lat powstała okrągła wieża z czerwonej cegły, której średnica u podstawy wynosi 7 metrów a poniżej galerii 6,2 metra.
Budowę latarni ukończono 15 stycznia 1875 roku. U stóp wydmy od strony południowej wybudowano budynki gospodarcze i mieszkalne dla trzech latarników, niewidoczne od strony morza. 
Na wieży, w laternie zamontowano wyprodukowany we Francji. aparat Fresnela zasilany olejem, który dawał białe światło na odległość 21 Mm. Jego głównym elementem jest bębnowa soczewka Fresnela o wysokości 2750 mm i wewnętrznej średnicy 1800 mm, zestawiona z 43 szlifowanych pierścieni pryzmatycznych. W okresie międzywojennym zmieniono zasilanie latarni na elektryczne z 1000 watową żarówką uruchamianą przez fotokomórkę.
W latach 1993–1994 na latarni przeprowadzono prace remontowo-konserwacyjne polegające na zabezpieczeniu murów przed szkodliwymi czynnikami hydrologicznymi.
Dziś te zabudowania mieszkalne i gospodarcze czekają na remont i zagospodarowanie, a sama latarnia jest w bardzo dobrym stanie, nadal czynna i udostępniona do zwiedzania.

</doc>
<doc id="603494" url="https://pl.wikipedia.org/wiki?curid=603494" title="Elphir">
Elphir



</doc>
<doc id="603495" url="https://pl.wikipedia.org/wiki?curid=603495" title="Pismo słowiańskie">
Pismo słowiańskie

Pismo słowiańskie, pismo prasłowiańskie – hipotetyczne pismo, które miało być używane przez Słowian przed opracowaniem i wprowadzeniem głagolicy oraz przyjęciem (przez Słowian zachodnich) alfabetu łacińskiego. 
Geneza idei pisma Słowian.
Aspekt polityczny.
Od początku XIX w. do I wojny światowej kwestia posiadania własnego pisma przez wczesnych Słowian w krajach zachodniej Europy miała znaczenie polityczne. Narody słowiańskie znajdowały się wówczas pod władzą Austro-Węgier, Niemiec i Turcji, zaś jedynym niepodległym państwem słowiańskim była Rosja, w której granicach znajdowały się także ziemie zamieszkane przez narody słowiańskie inne niż Rosjanie. Podlegający obcej władzy Słowianie poddawani byli polityce germanizacji i madziaryzacji, co spowodowało pojawienie się ideologii panslawizmu.
Ideologia ta popularyzowana była przez polityków dążących wyzwolenia narodów spod obcej władzy, a w rozpowszechnianiu tych idei wspierała ich Rosja, która widziała w tym sposób na poszerzenie własnej sfery wpływów, zwłaszcza na Bałkanach, oraz na spacyfikowanie tendencji separatystycznych wśród nierosyjskich narodów słowiańskich zamieszkujących imperium, zwłaszcza Polaków. Jednym ze sposobów realizacji ideologii panslawistycznej było kształtowanie świadomości narodowej i umacnianie dumy z własnej historii, to zaś, zdaniem wielu polityków, nie tylko związanych z ruchem panslawistycznym, ale i nacjonalistów, wiązało się z koniecznością wykazania wysokiego poziomu kulturowego i starożytnego rodowodu własnych narodów.
Tutaj pojawiła się kwestia posiadania pisma przez starożytnych lub wczesnośredniowiecznych Słowian. Jego brak powodowałby, iż byliby jedyną dużą grupą etniczną w Europie i obrębie całej kultury śródziemnomorskiej, która nie wykształciła własnego pisma. Było to niekorzystne zwłaszcza w sytuacji, gdy własne alfabety posiadały niegdyś nawet dużo mniejsze grupy ludów jak Celtowie (pismo ogamiczne) czy Ormianie, a także główne narody wynaradawiające Słowian: Niemcy (którzy dumni byli z runów) oraz Węgrzy, którzy używali niegdyś rowaszu. 
Runy słowiańskie.
Od połowy XIX i na początku XX w. informowano kilkakrotnie o odkryciu dowodów na posiadanie przez Słowian własnego, oryginalnego systemu znaków pisarskich (kamienie z Mikorzyna, idole z Prillwitz i tzw. "Księga Welesa"). Znaleziska te były określane, przez analogię do pisma germańskiego, mianem tzw. runów słowiańskich. Prawdziwość tych runów od początku była kwestionowana przez część badaczy, jednak ostatecznie trudno było to zweryfikować przy ówczesnym stanie wiedzy i dostępnych środkach technologicznych, zaś naciski polityków i patriotyzm wielu uczonych powodowały, iż przyjmowano je za autentyczne. Stopniowo coraz więcej uczonych podważało wiarygodność owych dowodów, zwłaszcza iż po I wojnie światowej i uzyskaniu niepodległości przez niemal wszystkie ludy słowiańskie odpadł polityczny powód trzymania się tez o prawdziwości runów. 
Wiadomości o istnieniu prasłowiańskiego pisma zostały spopularyzowane w społeczeństwach słowiańskich ponownie przed II wojną światową. Przyczyną tego stanu rzeczy była popularność ruchów i ideologii nacjonalistycznych w latach 30. Jeszcze wiele publikacji z początku lat powojennych podając informacje o runach informuje, że były ich dwa rodzaje: germańskie (bardziej znane i lepiej udokumentowane) oraz słowiańskie.
Jednak niezależne, pozbawione ideologii badania naukowe dowiodły, iż wszystkie tego rodzaju znaleziska było albo znaleziskami innego niż słowiańskie pochodzenia, głównie tureckiego (tzw. runy tureckie), albo fałszerstwami (popełnionymi z chęci zysku lub z powodów patriotycznych). Jedynym znanym nauce przykładem, który mógłby stanowić dowód na używanie pisma runicznego wśród Słowian, jest fragment kościanego przedmiotu odkrytego na terenie słowiańskiej osady Břeclav-Lány w Czechach. Jest on datowany na VI w., jednak widoczne na nim runy to germański futhark. 
Mimo to istnieje pewna grupa uczonych, głównie rosyjskich, m.in. prof. Walerij Czudinow, pozostająca jednak na uboczu głównego nurtu badań historycznych, którzy kwestionują zbyt pochopne, ich zdaniem, przesądzenie o fałszywości wszystkich dowodów prawdziwości runicznego pisma słowiańskiego.
Dowody na istnienie pisma słowiańskiego.
Ostateczne obalenie teorii run słowiańskich nie przesądziło jednak całkowicie sprawy istnienia pisma prasłowiańskiego. Jakkolwiek nadal nie ma żadnych dowodów materialnych potwierdzających jego istnienie, to są pewne dowody pośrednio wskazujące, iż Słowianie posiadali jakiś system zapisywania informacji. Nie jest jednak jasne, czy system ten, jeśli w ogóle istniał, był jednolity dla całego obszaru słowiańskojęzycznego, czy też w poszczególnych jego częściach wykształciły się odrębne rodzaje pisma.
Wygląd znaków głagolicy.
Zdaniem niektórych naukowców o istnieniu takiego zestawu znaków graficznych świadczyć ma wygląd liter głagolicy. Ich wizerunki zbyt odbiegają od wyglądu pisma greckiego używanego w Bizancjum, ażeby, jak to twierdzono jeszcze w latach 70., pismo to dało początek głagolicy. Nie kwestionując pewnego wpływu, jaki pismo greckie (oraz hebrajskie) wywarło na rozwój głagolicy, obecnie uważa się, że pismo to powstało w oparciu o zestaw symboli używanych przez Słowian w okresie wcześniejszym. Znaleziska datowane na okres sprzed działalności św. Cyryla, autora głagolicy, potwierdzają istnienie takich znaków. Kontrowersje dotyczą tego, czy system ten był na tyle rozbudowany, by nadawał się do przekazywania informacji, tj. czy było to pismo, czy też jedynie stylizowane symbole, stosowane pojedynczo, których nie można by użyć do napisania najprostszego zdania.
Relacje kronikarzy.
Drugą grupą dowodów pośrednich wskazujących na istnienie własnego pisma u Słowian są opisy kronikarzy z Europy Zachodniej, których relacje świadczyć mają, że ludy te używały systemu znaków pisarskich. Tak np. niemiecki biskup i pisarz Thietmar z Merseburga w swej kronice "Gesta Saxonum" ("Dzieje Sasów") opisując pogańską świątynię w Radogoszczy informował, iż: "(...) jej ściany zewnętrzne zdobią różne wizerunki bogów i bogiń (...), każdy z wyrytym u spodu imieniem", jest to jednak relacja z X w., czyli już po wizycie Cyryla i Metodego w IX w. Inne, podobne relacje mówią o systemie pisma złożonym z kresek i kropek. Bułgar Mnich Chrabr pisał: "Wprzódy bowiem Słowianie nie mieli ksiąg, lecz kreskami i nacięciami czytali i gadali." Może też tu chodzić o systemy podobne do np. rabosza. Relacja powstała 30 lat po stworzeniu głagolicy.
Piśmiennictwo "Rusów".
Poza wszelką wątpliwością jest fakt, iż "Rusowie" posiadali jakiś system piśmiennictwa. Potwierdzają to niezależne liczne relacje wielu kronikarzy, zwłaszcza arabskich i bizantyńskich. Wątpliwości dotyczą jedynie tego, kogo autorzy ci rozumieli pod pojęciem "Rusów". Zdaniem naukowców negujących istnienie pisma słowiańskiego (stanowiących większość), do początku X wieku jako "Rusów" określano jedno ze skandynawskich plemion germańskich, i w takim razie relacje o posiadaniu przez nich pisma są jedynie potwierdzeniem dawno ustalonych faktów (problem ten ma znacznie szerszy charakter – dotyczy bowiem etymologii nazwy Rusi i związanego z tym faktu, czy największe ze słowiańskich państw powstało w wyniku rozwoju społecznego Słowian, czy obcej interwencji). Część naukowców kwestionuje jednak wyjaśnienie utożsamiające Rusów z Germanami i zakłada ich słowiańskie (wschodniosłowiańskie, tj. tzw. ruskie) pochodzenie, co oznacza pośrednio, że relacje kronikarzy potwierdzające istnienie piśmiennictwa wśród Rusów oznaczają zarazem istnienie pisma słowiańskiego. Paradoksalnie, jakkolwiek koncepcja słowiańskiego charakteru "Rusów" ma wielu zwolenników (mniej więcej tyle, co koncepcja germańska), to jednak tylko nieliczni spośród nich są skłonni przyznać istnienie słowiańskiego piśmiennictwa.
Dowody etymologiczne.
Wreszcie trzeci rodzaj dowodów ma charakter etymologiczny: starosłowiańskie określenie liter to "buki". Słowo "bukwa" używane jest do dziś m.in. w języku rosyjskim. Jakkolwiek nie jest jasne, kiedy rzeczownik ten powstał, to jednak powszechność stosowania pergaminu jako materiału piśmienniczego w całym świecie chrześcijańskim wskazuje na wcześniejszy rodowód słowa "buki". Zatem jedynymi "bukami" mogły być inne niż łacińskie i greckie litery. Słowo "pisać" brzmi prawie identycznie we wszystkich językach słowiańskich i znacząco różni się od odpowiedników w łacinie i grece, co świadczy o tym, że czynność pisania była znana Słowianom jeszcze zanim podzielili się na grupy, a było to na długo przed św. Cyrylem.
Zakończenie.
Wszystkie powyższe dowody mają jednak charakter poszlakowy. Ostateczna kwestia istnienia prasłowiańskiego pisma nadal nie jest rozstrzygnięta, przy czym większość naukowców przychyla się do tezy, iż Słowianie nie wykształcili na tyle zaawansowanego i uniwersalnego systemu znaków, który można by nazwać pismem. Z drugiej strony rozwój jakiejkolwiek kultury wymaga wprowadzenia systemu, którym można przekazywać wiadomości, szczególne „podpisy” przywódców czy też zaklęcia magiczne.

</doc>
<doc id="603497" url="https://pl.wikipedia.org/wiki?curid=603497" title="Kazimierz Melchiades Sapieha">
Kazimierz Melchiades Sapieha

Kazimierz Melchiades Sapieha (ur. 1625, zm. 10 stycznia 1654 w Krzepicach) – dworzanin królewski, starosta krzepicki.
Był synem Mikołaja i bratem Jana Ferdynanda.
Uczestniczył w sejmie 1646. W 1647 był dworzaninem pokojowym Władysława IV. Na elekcji 1648 reprezentował województwo brzeskolitewskie, podpisał pakta konwenta Jana Kazimierza.
Uczestniczył w wyprawie zborowskiej (1649), a także w bitwach pod Beresteczkiem i Białą Cerkwią (1651). W kampaniach 1652-1653 brał udział w pułku dowodzonym przez Jana Fryderyka Sapiehę.
Zmarł w Krzepicach pochowany został wbrew swojej woli w Kodniu.

</doc>
<doc id="603499" url="https://pl.wikipedia.org/wiki?curid=603499" title="Ogniwo słoneczne">
Ogniwo słoneczne

Ogniwo słoneczne, "ogniwo fotowoltaiczne", "ogniwo fotoelektryczne", "fotoogniwo" – element półprzewodnikowy, w którym następuje przemiana (konwersja) energii promieniowania słonecznego (światła) w energię elektryczną w wyniku zjawiska fotowoltaicznego. Poprzez wykorzystanie półprzewodnikowego złącza typu "p-n", w którym pod wpływem fotonów o energii większej niż szerokość przerwy energetycznej półprzewodnika, elektrony przemieszczają się do obszaru "n", a dziury (zob. nośniki ładunku) do obszaru "p". Takie przemieszczenie ładunków elektrycznych powoduje pojawienie się różnicy potencjałów, czyli napięcia elektrycznego.
Po raz pierwszy efekt fotowoltaiczny zaobserwował A.C. Becquerel w 1839 r. w obwodzie oświetlonych elektrod umieszczonych w elektrolicie, a obserwacji tego zjawiska na granicy dwóch ciał stałych dokonali 37 lat później W. Adams i R. Day.
Fotoogniwa są produkowane z materiałów półprzewodnikowych, najczęściej z krzemu (Si), germanu (Ge), selenu (Se). Zwykłe ogniwo słoneczne z krystalicznego krzemu ma nominalne napięcie ok. 0,5 wolta. Poprzez połączenie szeregowe ogniw słonecznych można otrzymać baterie słoneczne. Istnieją baterie z różną liczbą ogniw, w zależności od zastosowania, jak i od jakości ogniw.
Zasada działania.
Fotoogniwo jest zbudowane z półprzewodnika i tworzy złącze p-n, na które pada światło. Padające na złącze fotony o energii większej od szerokości przerwy energetycznej półprzewodnika powodują powstanie par elektron-dziura. Pole elektryczne wewnątrz półprzewodnika, związane z obecnością złącza p-n, przesuwa nośniki różnych rodzajów w różne strony. Elektrony trafiają do obszaru n, dziury do obszaru p. Rozdzielenie nośników ładunku w złączu powoduje powstanie na nim zewnętrznego napięcia elektrycznego. Ponieważ rozdzielone nośniki są nośnikami nadmiarowymi (mają nieskończony czas życia), a napięcie na złączu p-n jest stałe, oświetlone złącze działa jako ogniwo elektryczne, czyli takie, w którym źródłem prądu są reakcje chemiczne zachodzące między elektrodą a elektrolitem.
Zastosowania.
Fotoogniwa są stosowane przede wszystkim jako trwałe i niezawodne źródła energii w elektrowniach słonecznych, kalkulatorach, zegarkach, plecakach, sztucznych satelitach, samochodach z napędem hybrydowym, a także w automatyce – jako czujniki fotoelektryczne i fotodetektory w fotometrii. Inne zastosowania to:
Skala przemysłowa.
Ze względu na wysoką cenę, ogniwa fotowoltaiczne nie były w XX wieku masowo wykorzystywane jako źródło energii. Cena ta jednak stopniowo spadała, a na początku XXI wieku wiele państw zaczęło wprowadzać subwencje na budowę przemysłowych instalacji słonecznych. Wywołało to rozwój fotowoltaiki przemysłowej i dalszy spadek cen ogniw słonecznych. W styczniu 2002 roku średnia cena ogniw wynosiła około 5,5 $/wat, w styczniu 2012 roku wynosiła 2,3 $/wat. Poniższa tabela przedstawia sumaryczną moc elektrowni słonecznych w kolejnych latach.
Gwałtowny wzrost inwestycji w instalacje fotowoltaiczne oraz spadek ich cen doprowadził do ograniczenia wsparcia w formie taryf gwarantowanych w krajach takich jak Niemcy czy Austria. Mimo obniżenia wsparcia rynek energii ze źródeł odnawialnych w tamtych krajach nadal dynamicznie rośnie. Szacuje się, że trend ten dopiero wejdzie do Polski. Od 14 września 2013 r. obowiązuje bowiem nowelizacja ustawy prawo energetyczne, która umożliwia podłączenie systemu fotowoltaicznego (zdefiniowanego w ustawie jako „mikroinstalacja” o mocy do 40 kW) do sieci elektrycznej bez uzyskiwania zezwoleń.
Rodzaje ogniw fotowoltaicznych.
Ogniwa I generacji (grubowarstwowe).
monokrystaliczne – najwydajniejszy rodzaj ogniw fotowoltaicznych. Wytwarzane z monokryształu krzemu, charakteryzują się wysoką sprawnością i długą żywotnością. Ze względu na czasochłonny proces produkcji, ogniwa monokrystaliczne są najdroższym rodzajem ogniw. Mają charakterystyczny, czarny kolor.
polikrystaliczne – tańsze w produkcji i mniej wydajne niż ogniwa monokrystaliczne. Wytwarzane z płytek krzemowych, których struktura krystaliczna jest nieregularna. Ich sprawność oscyluje pomiędzy 15-18%. Mają niebieski kolor i widoczną strukturę kryształów krzemu, która przypomina szron.
Ogniwa II generacji (cienkowarstwowe).
Ogniwa drugiej generacji wykonywane są z takich materiałów jak tellurek kadmu, krzemu amorficznego, czy też mieszanki miedzi, indu, galu i selenu. Ze względu na bardzo cienką warstwę (od 0,001 do 0,08 mm) ogniwa tej generacji są znacznie tańsze niż ogniwa z krystalicznego krzemu. Półprzewodniki w tych ogniwach nakłada się za pomocą naparowywania, napylania oraz epitaksji. Ogniwa II generacji mogą być bardzo elastyczne, dzięki czemu można je wykorzystywać jako elementy budowlane.
Ogniwa III generacji (w trakcie badań).
Bazują na bardzo różnych technologiach i nie są oparte o złącza półprzewodnikowe p-n. Tego typu ogniwa nie są jeszcze skomercjalizowane i mają charakter nowatorski. Ze względu na to, że ogniwa te są w trakcie badań, charakteryzują się jeszcze niską sprawnością i żywotnością. Największą zaletą ogniw III generacji jest niezwykle niski koszt produkcji oraz nietoksyczność. Można wymienić takie ogniwa jak:
Awaryjność paneli fotowoltaicznych.
Na podstawie danych Instytutu TÜV Rheinland zebranych z wielu farm fotowoltaicznych, instalacji przemysłowych i mikroinstalacji domowych, przeanalizowano najczęstsze problemy i uszkodzenia modułów pv. Do nich należą: 
W panelach fotowoltaicznych nie wykonuje się żadnych napraw. Każda z wyżej wymienionych usterek wiąże się z wymianą całego modułu pv, oprócz czyszczenia, wymiany skrzynki przyłączeniowej, czy diody bocznikowej. Niemniej jednak panele fotowoltaiczne mogą działać przez długi czas, pomimo wystąpienia usterek. Delaminacja folii czy problemy z PID nie powodują natychmiastowej awarii modułu, a jedynie jego przyśpieszoną degradację i niższe uzyski energii.
Testy wytrzymałościowe paneli fotowoltaicznych.
Panele fotowoltaiczne poddaje się czterem głównym testom wytrzymałościowym. Do nich należą: 

</doc>
<doc id="603500" url="https://pl.wikipedia.org/wiki?curid=603500" title="Jan Ferdynand Sapieha">
Jan Ferdynand Sapieha

Jan Ferdynand Sapieha (ur. 1629, zm. 27 marca 1659) – cześnik wielki litewski.
Życiorys.
Był młodszym synem Mikołaja i bratem Kazimierza Melchiadesa.
Od jesieni 1642 uczył się w Kolegium Nowodworskiego, a następnie podróżował po Europie Zachodniej.
Służbę wojskową zaczął w 1651, biorąc udział w bitwie pod Beresteczkiem i Białą Cerkwią. W kampanii 1653 brał udział w pułku pod dowództwem stryjecznego brata pisarza polnego koronnego Jana Fryderyka Sapiehy. W 1654 objął po bracie Kazimierzu Melchiadesie chorągiew kozacką. Na przełomie 1655/1656 na krótko przyjął protekcję szwedzką. Po przejściu na stronę Jana Kazimierza brał udział w walkach z Jerzym Rakoczym na Węgrzech (1657), a także w blokadzie Torunia w 1658, gdzie na krótko dostał się do szwedzkiej niewoli. W styczniu 1659 otrzymał urząd cześnika litewskiego.
Poseł nieznanego sejmiku na sejm nadzwyczajny 1653 roku.
Zmarł, prawdopodobnie otruty, 27 marca 1659. Swoje posiadłości poważnie zadłużył (zostawił prawie 60 tys. zł. długów). Rodziny nie założył. W testamencie spisanym w Kodniu 20 marca 1659 przekazał dobra kodeńskie swemu stryjecznemu bratu Janowi Fryderykowi
Odznaczał się podobno nadprzeciętną siłą fizyczną.

</doc>
<doc id="603502" url="https://pl.wikipedia.org/wiki?curid=603502" title="Hrabiowie Ulsteru">
Hrabiowie Ulsteru

Hrabiowie Ulsteru 1. kreacji (parostwo Irlandii)
Hrabiowie Ulsteru 2. kreacji (parostwo Irlandii)
Hrabiowie Ulsteru 3. kreacji (parostwo Irlandii)
Hrabiowie Ulsteru 4. kreacji (parostwo Irlandii)
Hrabiowie Ulsteru 5. kreacji (parostwo Irlandii)
Hrabiowie Ulsteru 6. kreacji (parostwo Irlandii)
Hrabiowie Ulsteru 1. kreacji (parostwo Wielkiej Brytanii)
Hrabiowie Ulsteru 2. kreacji (parostwo Wielkiej Brytanii)

</doc>
<doc id="603503" url="https://pl.wikipedia.org/wiki?curid=603503" title="Annette Bening">
Annette Bening

Annette Francine Bening (ur. 29 maja 1958 w Topece) – amerykańska aktorka filmowa i teatralna.
Życiorys.
Jest najmłodsza z czworga dzieci Arnetta Granta Beninga (ur. 1926) i Shirley Bening (ur. 1930). Ma siostrę Jane (ur. 1953) i dwóch braci – Bradleya (ur. 1955) i Byrona (ur. 1957). Jej ojciec pracował dla towarzystwa ubezpieczeniowego. W 1959 roku rodzina przeniosła się do Wichita, w stanie Kansas, gdzie Annette spędziła wczesne dzieciństwo. W 1965 jej ojciec podjął pracę w San Diego, w stanie Kalifornia. Tam wystąpiła w szkolnym przedstawieniu "Dźwięki muzyki" i rozpoczęła naukę dramatu w szkole średniej Patrick Henry High School.
Potem spędziła rok pracując jako kucharz na statku na Oceanie Spokojnym i nurkując dla rozrywki. Następnie uczęszczała do San Diego Mesa College. Po ukończeniu Uniwersytetu Stanowego w San Francisco, na wydziale sztuk teatralnych, związała się z American Conservatory Theater, występując w klasycznym repertuarze szekspirowskim (np. "Makbecie").
W 1987 zadebiutowała na scenie Broadwayu rolą Holly Dancer w sztuce "Przybrzeżne zaniepokojenie" ("Coastal Disturbances"). I, choć odniosła niebywały sukces i była wychwalana przez krytykę teatralną, rozpoczęła karierę filmową.
Jej pierwsza rola kinowa seksualnie sfrustrowanej żony w komedii "Na łonie natury" ("The Great Outdoors", 1988) przeszła bez echa. Zwróciła na siebie uwagę dopiero jako markiza de Merteuil, bezwzględna manipulatorka w filmie "Valmont" (1989) Miloša Formana. W czarnej komedii "Naciągacze" ("The Grifters", 1990) zagrała nominowaną do Oscara postać prostytutki. Drugą nominację do Nagrody Akademii Filmowej za najlepszą rolę drugoplanową przyniosła jej rola żony i wyrachowanej pośredniczki w handlu nieruchomościami w filmie "American Beauty" (1999). Wyróżniała się swoim talentem w filmach: "Czarna lista Hollywood" ("Guilty by Suspicion", 1991) z Robertem De Niro, "Odnaleźć siebie" ("Regarding Henry", 1991) u boku Harrisona Forda, "Miłość w Białym Domu" (The American President, 1995) z Michaelem Douglasem, gdzie zdobyła nominację do Złotego Globu, "Ryszard III" ("Richard III", 1995) jako królowa Elżbieta, "Marsjanie atakują" ("Mars Attacks!", 1996) oraz "Stan oblężenia" ("The Siege", 1998).
Miała zagrać rolę Tess Coleman w filmie "Zakręcony piątek", jednak w ostatniej chwili wycofała się z projektu. W postać wcieliła się Jamie Lee Curtis.
Przewodniczyła jury konkursu głównego na 74. MFF w Wenecji.
Życie prywatne.
W latach 1984-1991 jej pierwszym mężem był choreograf J. Steven White, który w 1985 przeniósł się do Denver, w stanie Kolorado, na Festiwal Szekspirowski w Boulder.
Swojego drugiego męża Warrena Beatty poznała na planie filmu "Bugsy" (1991), w którym zagrała Virginię Hill, dziewczynę tytułowego gangstera i za którą została nominowana do Złotego Globu. Trzy lata potem ponownie zagrali razem w melodramacie "Przygoda miłosna" ("Love Affair", 1994). Wzięli ślub w 1992 roku i zamieszkali w Los Angeles. Mają czwórkę dzieci: Stephena (ur. 1992), Benjamina MacLean (ur. 1994), Isabel Irę Ashley (ur. 1997) i Ellę Corinne (ur. 2000). Jej szwagierką jest Shirley MacLaine, z którą zagrała w komedii "Pocztówki znad krawędzi" ("Postcards from the Edge", 1990).

</doc>
<doc id="603505" url="https://pl.wikipedia.org/wiki?curid=603505" title="Österreichischer Alpenverein">
Österreichischer Alpenverein

Österreichischer Alpenverein (ÖAV; do 2014 "Oesterreichischer Alpenverein", OEAV; polski: Austriacki Związek Alpejski) – największy klub alpinistyczny w Austrii z siedzibą w Innsbrucku. Utrzymuje ponad 700 schronisk, zajmuje się znakowaniem szlaków i wydawaniem map. Jest członkiem UIAA. Swoim członkom oferuje również ubezpieczenie górskie obejmujące cały świat. W ramach ÖAV działają sekcje wspinaczki sportowej, organizowane są szkolenia i wyprawy, również w góry wysokie. 
Historia.
Założony został w 1862 w Wiedniu jako pierwsza tego typu organizacja w kontynentalnej Europie, a druga na świecie po brytyjskiej Alpine Club (założonym w 1857).
W latach 1873–1938 połączył się z organizacją niemiecką ("Deutscher Alpenverein"), tworząc "Deutscher und Oesterreichischer Alpenverein (DuOEAV)", skupiającą Niemców z Austro-Węgier (również czeskich Niemców) i Cesarstwa Niemieckiego.
Po anschlussie Austrii usunięto przymiotnik „austriacki” i nazwa związku ogólnoniemieckiego brzmiała "Deutscher Alpenverein (DAV)". Po II wojnie światowej Austriacy reaktywowali osobną organizację pod pierwotną nazwą.
Wrocławska sekcja DuOEAV w roku 1882 wybudowała u podnóża Wildspitze schronisko Breslauer Hütte.
Alpenverein miało również sekcje na terenie niepodległej Polski – m.in. w Katowicach, a podczas II wojny światowej sekcja krakowska ("Zweig Krakau des Deutschen Alpenvereins") administrowała schroniskiem na Markowych Szczawinach.

</doc>
<doc id="603506" url="https://pl.wikipedia.org/wiki?curid=603506" title="ÖAV">
ÖAV



</doc>
<doc id="603508" url="https://pl.wikipedia.org/wiki?curid=603508" title="Świerszcz domowy">
Świerszcz domowy

Świerszcz domowy, świerszczyk domowy ("Acheta domesticus") – niewielki gatunek świerszcza osiągający długość 15–25 mm, o kolorze brunatnym lub brunatno-szarym (czasem czarnym). Hodowany i sprzedawany jako pokarm wielu zwierząt (ptaków, gadów i płazów), oraz jako zwierzę domowe.
Naturalny zasięg jego występowania obejmował północną Afrykę i południowo-zachodnią Azję. Został zawleczony do Europy. W Polsce jest powszechny na obszarze całego kraju. Nie wykazano go jedynie z kilku krain górskich. Obserwowane jest coraz liczniejsze jego występowanie na terenach zurbanizowanych oraz na wysypiskach śmieci, natomiast na obszarach wiejskich zanika.
Jest wszystkożernym synantropem. Żyje najczęściej w pobliżu ludzkich siedzib, w budynkach, latem występuje w środowisku naturalnym np. na łąkach i pastwiskach. W dzień siedzi w ukryciu, nocą dojrzałe samce wydają melodyjne dźwięki wabiące samice. Samca można odróżnić od samicy po tym, że "ćwierka" i nie posiada pokładełka znajdującego się z tyłu na odwłoku samicy.
Świerszcze domowe również można hodować w domu. Do hodowli świerszcze wymagają temperatury 18–35 °C. Świerszcze są wszystkożerne, jako pokarmu można używać warzyw i owoców, które będą jednocześnie źródłem wody, lub suchej karmy w postaci np. otrębów, lub płatkowanej karmy dla ryb (która będzie jednocześnie źródłem białka, co ograniczy kanibalizm). W przypadku stosowania wyłącznie suchej karmy, niezbędne jest dodatkowe źródło wody. Im wyższa temperatura tym cykl przebiega szybciej. Potrzebny jest również pojemnik z ziemią do kwiatów lub torfem, w którym dorosłe samice składają jaja. Świerszcze żyją ok. 3 miesięcy.

</doc>
<doc id="603512" url="https://pl.wikipedia.org/wiki?curid=603512" title="Henryk Karkosza">
Henryk Karkosza

Henryk Władysław Karkosza (ur. 25 maja 1953 w Mielcu, zm. 24 stycznia 2023) – polski działacz opozycyjny w PRL, wydawca publikacji drugiego obiegu, równocześnie tajny współpracownik Służby Bezpieczeństwa.
Życiorys.
Od 1976 do lutego 1978 pracował jako młodszy inspektor sekcji kryminalnej Wydziału Dochodzeniowo-Śledczego Komendy Wojewódzkiej MO w Tarnowie. W 1978 ukończył studia prawnicze na Uniwersytecie Jagiellońskim. Od 1978 był zatrudniony w PKO BP. Od tego samego roku zajmował się poligrafią Studenckiego Komitetu Solidarności w Krakowie. Jesienią 1978 przejął kierowanie założoną przez SKS Krakowską Oficyną Studentów, która od 1979 działała samodzielnie, a od początku 1980 pod nazwą Wydawnictwo KOS. Był też członkiem rady programowej wydawnictwa, które zajmowało się przede wszystkim literaturą piękną oraz w mniejszym zakresie publicystyką. Równocześnie od lutego 1979 był jednym z najważniejszych i najlepiej opłacanych tajnych współpracowników Służby Bezpieczeństwa w Krakowie, zajmował się inwigilacją struktur opozycyjnych (poza SKS, także ROPCiO, KPN i RMP), w szczególności zajmował się podziemną działalnością wydawniczą, kontynuował tę działalnością także w latach 80., posługiwał się pseudonimem „Monika”. Dzięki tej współpracy SB prowadziła działalność dezintegrującą środowisko opozycyjne, m.in. starało się zdyskredytować zaangażowanego w druk wydawnictw SKS Andrzeja Mietkowskiego, skłócić SKS z krakowskim środowiskiem Ruchu Młodej Polski, próbowała wpływać na treści podejmowane w drugim obiegu.
Od września 1980 uczestniczył w działalności NSZZ „Solidarność”, udostępnił swoje mieszkanie na punkt konsultacyjny związku, drukował instrukcje dotyczące zakładania organizacji związkowych, został przewodniczącym komisji zakładowej „Solidarności” w swoim zakładzie pracy, a następnie zorganizował w oparciu o swoje wydawnictwo bazę wydawniczo-poligraficzną związku, drukował m.in. ulotki, plakaty i biuletyny związkowe, jak również biuletyny krakowskiego Niezależnego Zrzeszenia Studentów. Równocześnie Wydawnictwo KOS w dalszym ciągu wydawało literaturę piękną. W tym czasie zajmował się równocześnie inwigilacją struktur związkowych, informował o podziałach i konfliktach personalnych, a także o strukturach poligraficznych.
13 grudnia 1981 został internowany, przebywał w zakładzie karnym w Wiśniczu, a następnie obozie w Jaworzu. W maju 1982 został zwolniony, otrzymał wymówienie z pracy, zajął się działalnością podziemną, tworząc Oficynę Literacką (OL), największe krakowskie wydawnictwo podziemne, specjalizujące się w literaturze pięknej i cechujące się profesjonalnym drukiem (potajemnie korzystano z oficjalnych drukarni). Od jesieni 1985 był przedstawicielem OL jako jedynego wydawnictwa pozawarszawskiego w Funduszu Wydawnictw Niezależnych. W ramach funduszu opiniował wnioski o dotacje krakowskich wydawnictw podziemnych i pośredniczył w przekazywaniu pieniędzy i sprzętu. Służba Bezpieczeństwa umożliwiła mu eliminowanie niektórych konkurencyjnych wydawców oraz preferowanie przy finansowaniu wydawnictw umiarkowanych z punktu widzenia władz PRL. Służby PRL mogły także dzięki jego działalności likwidować niektóre punkty poligraficzne, a także represjonować osoby zaangażowane w działalność podziemną. Jego wydawnictwo zostało w 1986 laureatem Nagrody Komitetu Kultury Niezależnej. Jako tajny współpracownik był zarejestrowany do stycznia 1990.
W 1989 włączył się w kampanię wyborczą Komitetu Obywatelskiego „Solidarności” przed wyborami do Sejmu i Senatu, drukując w ramach swojego wydawnictwa ulotki i biuletyn komitetu. Od 1990 prowadził legalnie działającą Oficynę Literacką.
W 2004 jego współpracę z SB ujawnili, na podstawie dokumentów Instytutu Pamięci Narodowej, działacze krakowskiego SKS. Początkowo informacje te spotkały się z niedowierzaniem opinii publicznej.
Henryk Karkosza zaprzeczył współpracy i wystąpił o autolustrację, ale postępowanie z jego udziałem zostało umorzone. Sąd stwierdził, że procesowi lustracyjnemu nie mogą się poddać osoby nie sprawujące funkcji publicznej.

</doc>
<doc id="603513" url="https://pl.wikipedia.org/wiki?curid=603513" title="Akershus">
Akershus

Akershus – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgami Østfold oraz Buskerud, do nowo utworzonego okręgu Viken. 
Położony był na południu kraju; graniczył z norweskimi okręgami Buskerud, Hedmark, Oppland, Oslo oraz Østfold, a jego południowo-wschodnia granica stanowiła zewnętrzną granicę Norwegii ze Szwecją (Värmland). Zajmował powierzchnię 4918 km², która zamieszkiwana była przez 624 055 osób (2019). Ośrodkiem administracyjnym okręgu było miasto Oslo.
Nazwa okręgu nawiązuje do twierdzy Akershus.
Gminy.
Okręg podzielony był na 22 gminy.

</doc>
<doc id="603514" url="https://pl.wikipedia.org/wiki?curid=603514" title="Semerchet">
Semerchet

Semerchet – faraon starożytnego Egiptu z I dynastii.
Lata panowania.
Mógł być synem Dena i królowej Merneit oraz bratem poprzedniego władcy Anedżiba. Inna teoria mówi, że był synem królowej Betrest oraz Anedżiba, jeszcze inna, że jego ojciec był faktycznie nieznany.
Uważa się go za uzurpatora, jego imię nie jest wymieniane np. na Liście Królów w Sakkarze, a następca faraon Ka’a, kazał niszczyć inskrypcje z jego imieniem. Przyjęta przez Semercheta tytulatura królewska może świadczyć o jego karierze religijnej w okresie przed przejęciem władzy. Wstąpił na tron prawdopodobnie w zaawansowanym wieku. Panował także, w stosunku do innych władców I dynastii, stosunkowo krótko gdyż tylko 8 lat i kilka miesięcy. W jego skromnym grobie w Abydos znaleziono wiele naczyń, z których prawie wszystkie należały do Merneit, Dena i Anedżiba, z czego tylko na naczyniach Dena pozostawione zostały imiona tego władcy, imiona Merneit i Anedżiba zostały zatarte.
Prawdopodobnie Semerchet nie był zadowolony z długich rządów brata i starał się zatrzeć wspomnienia po nim. Podobnie potraktował matkę, która prawdopodobnie poparła pretensje do tronu jego brata. Szacunkiem darzył jedynie ojca. Semerchet nie nosił także tytułu „nebui” ("Dwaj Władcy") wprowadzonego przez Anedżiba, lecz nosił tytuł króla Górnego i Dolnego Egiptu oraz imię nebti ("Dwu Pań"), a więc tytuły używane przez Dena.
W polityce wewnętrznej i zagranicznej kontynuował politykę poprzedników, panowanie jego nie wyróżniało się niczym szczególnym – wysyłał wyprawy na Synaj, brał udział w uroczystościach religijnych połączonych ze ściąganiem danin i podatków.

</doc>
<doc id="603517" url="https://pl.wikipedia.org/wiki?curid=603517" title="Latarnia Morska Ustka">
Latarnia Morska Ustka

Latarnia Morska Ustka – latarnia morska na polskim wybrzeżu Bałtyku, położona w mieście Ustka (powiat słupski, województwo pomorskie).
Znajduje się pomiędzy Latarnią Morską Jarosławiec a Latarnią Morską Czołpino.
Informacje ogólne.
Latarnia jest administrowana przez Urząd Morski w Gdyni (przed 1 kwietnia 2020 roku przez Urząd Morski w Słupsku). W 1993 roku wpisana do rejestru zabytków nieruchomych województwa pomorskiego.
Historia.
Ze względu na trudne wejście do portu, a szczególne rozmieszczenie jego główek, w 1871 roku postawiono przy stacji pilotów 11 metrowy maszt, na który wciągano lampę naftową z soczewką Fresnela. Dawała ona stałe, czerwone światło o zasięgu 6 Mm.
Obecna budowla została wzniesiona w 1892 roku. Składa się z murowanego budynku wykorzystywanego jako stacja pilotów oraz przylegającej do niego wysokiej na 19,5 m, ośmiokątnej wieży – latarni. Uroku jej dodaje ogromna liczba gzymsów, daszków oraz kilkanaście okien różnego rozmiaru. Na szczyt wieży prowadzą betonowe i metalowe schodki, a przez szyby galerii można obserwować układ soczewek. Zasięg światła zwiększył się do 18 Mm.
W 1904 roku zmieniono charakterystykę światła na białe, przerywane.
II wojna światowa nie wyrządziła szkody obiektom i już 15 listopada 1945 roku latarnia wznowiła pracę, jako latarnia morska Postomino. Nazwa ta nie przyjęła się i 1 stycznia 1947 roku powrócono do historycznej nazwy „Ustka”. Obecnie optykę latarni stanowi cylindryczna soczewka o średnicy 1000 mm, a źródłem światła jest 1000 W żarówka, umieszczona na dwupozycyjnym zmieniaczu.
Zabudowania przetrwały do XXI wieku bez większych zmian.
Latarnia nie jest dozorowana. 30 kwietnia 2010 roku zakończył służbę ostatni z usteckich latarników.
Latarnia udostępniona jest do zwiedzania – wstęp płatny.

</doc>
<doc id="603528" url="https://pl.wikipedia.org/wiki?curid=603528" title="Języki kordofańskie">
Języki kordofańskie

Języki kordofańskie – grupa języków używanych przez mieszkańców Gór Nubijskich w Sudanie, pierwotnie klasyfikowana jako część wielkiej grupy nigero-kordofańskiej, obecnie zaliczana do języków nigero-kongijskich. 
Według klasyfikacji Josepha Greenberga języki kordofańskie dzielą się na:

</doc>
<doc id="603529" url="https://pl.wikipedia.org/wiki?curid=603529" title="Antenariusowate">
Antenariusowate

Antenariusowate, histrionowate (Antennariidae) – rodzina morskich, drapieżnych ryb żabnicokształtnych (Lophiiformes).
Występowanie.
Większość tropikalnych wód oceanicznych i morskich, z wyjątkiem Morza Śródziemnego, w strefie przydennej (bental) – z wyjątkiem pelagicznego rodzaju "Histrio", na różnych głębokościach – od płytkich wód przybrzeżnych, aż do 300 m głębin. Sporadycznie spotykane w strefie umiarkowanej zachodniego Atlantyku i wodach południowej Australii. Znany jest tylko jeden gatunek ("Antennarius biocellatus") wpływający do wód słonawych i słodkich.
Cechy charakterystyczne.
Ciało wysokie, krótkie, kuliste, lekko bocznie spłaszczone, głowa duża z szerokim otworem gębowym uzbrojonym w 2–4 rzędów nieregularnie rozmieszczonych zębów. Oczy położone wysoko. Otwory skrzelowe położone poniżej podstawy płetw piersiowych, odrzut wody wypychanej ze skrzeli jest wykorzystywany jako dodatkowa siła napędowa. Na głowie trzy kolce poprzedzające płetwę grzbietową, pierwszy przekształcony w illicium, pełniącego funkcję wabika dla ofiary. "Illicium" jest znacznie zróżnicowane w zależności od gatunku. Pęcherz pławny nie występuje u "Kuiterichthys" i "Tathicarpus". Długość ciała dochodzi maksymalnie do 33 cm. Antenariusowate cechują duże zdolności kamuflowania – narośle skórne imitujące elementy podłoża, zdolność zmiany ubarwienia (mimetyzm). Samice składają ikrę w liczbie kilku tysięcy sztuk. Kilka gatunków opiekuje się ikrą. Niektóre wykorzystują ikrę jako przynętę dla ofiary. Ryby te żywią się rybami i skorupiakami.
Klasyfikacja.
Rodzaje zaliczane do tej rodziny:
"Allenichthys" — "Antennarius" — "Antennatus" — "Echinophryne" — "Fowlerichthys" — "Histiophryne" — "Histrio" — "Kuiterichthys" — "Lophiocharon" — "Nudiantennarius" — "Phyllophryne" — "Rhycherus" — "Tathicarpus"

</doc>
<doc id="603532" url="https://pl.wikipedia.org/wiki?curid=603532" title="Antennariidae">
Antennariidae



</doc>
<doc id="603534" url="https://pl.wikipedia.org/wiki?curid=603534" title="Fryderyk Sapieha">
Fryderyk Sapieha

Fryderyk Mikołajewicz Sapieha herbu Lis (ur. przed 1599, zm. 1650) – wojewoda mścisławski w latach 1647–1650, podkomorzy witebski od 1620 roku, starosta grodzieński w 1636 roku, dworzanin Jeko Królewskiej Mości.
Był synem Mikołaja.
Studiował na Akademii Wileńskiej, potem na uniwersytecie w Ingolstadcie (od 1599).
W 1611 otrzymał starostwo ostryńskie, a w 1620 podkomorstwo witebskie. Poseł na sejm 1624 roku z powiatu grodzieńskiego. Brał udział w wojnie ze Szwecją w latach 1626–1629. Poseł z Grodna na sejm konwokacyjny 1632 roku. Brał udział w wyprawie smoleńskiej 1633–1634. Poseł sejmiku grodzieńskiego na sejm ekstraordynaryjny 1635 roku. Miał posłować na sejmy 1646 i konwokacyjny 1648, lecz prawdopodobnie nie wziął w nich udziału ze względu na stan zdrowia.
Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa trockiego w 1632 roku.
Zmarł na przełomie kwietnia i maja 1650.

</doc>
<doc id="603536" url="https://pl.wikipedia.org/wiki?curid=603536" title="Książę Yorku">
Książę Yorku

Książę Yorku ("ang. Duke of York") − tytuł książęcy nadawany zwyczajowo w królestwie Wielkiej Brytanii młodszemu synowi panującego monarchy.
Najstarszy syn księcia Yorku nosi szkocki tytuł hrabiego Inverness ("ang. Earl of Inverness"), a najstarszy syn hrabiego Inverness nosi walijski tytuł "barona Killyleagh" ("ang. Baron Killyleagh"). Obecnie wszystkie te tytuły nosi Andrzej, książę Yorku.
Książęta.
Książęta Yorku 1 kreacji (parostwo Anglii)
Książęta Yorku 2 kreacji (parostwo Anglii)
Książęta Yorku 3 kreacji (parostwo Anglii)
Książęta Yorku 4 kreacji (parostwo Anglii)
Książęta Yorku 5 kreacji (parostwo Anglii)
Książęta Yorku i Albany 1 kreacji (parostwo Wielkiej Brytanii)
Książęta Yorku i Albany 2 kreacji (parostwo Wielkiej Brytanii)
Książęta Yorku i Albany 3 kreacji (parostwo Wielkiej Brytanii)
Książęta Yorku 6 kreacji (parostwo Zjednoczonego Królestwa)
Książęta Yorku 7 kreacji (parostwo Zjednoczonego Królestwa)
Książęta Yorku 8 kreacji (parostwo Zjednoczonego Królestwa)

</doc>
<doc id="603537" url="https://pl.wikipedia.org/wiki?curid=603537" title="Jan Sapieha (zm. 1630)">
Jan Sapieha (zm. 1630)

Jan Sapieha (syn Jana Piotra) herbu Lis (ur. ok. 1606, zm. 1630) – starosta uświacki, kirśnieński i uszpolski.
Życiorys.
Był synem Jana Piotra, bratem Andrzeja Stanisława i Pawła Jana. Małżonka – Katarzyna Gintowt Dziewałtowska.
W 1623 otrzymał starostwo uświackie. Dzięki opiece Lwa Sapiehy w dalszych latach otrzymał także starostwo kirśnieńskie i uszpolskie. Od niego dostał w zastaw Czarnobyl, on też wyswatał Jana z Katarzyną Giwont Dziewiałtowską, chorążanką trocką, córką Jerzego.
Zginął w pojedynku z teściem, Jerzym Gintowtom Dziewałtowskim, w sporze o własny posag przed 24 października 1629.

</doc>
<doc id="603538" url="https://pl.wikipedia.org/wiki?curid=603538" title="Fliegerfaust">
Fliegerfaust

Fliegerfaust – przenośna wyrzutnia przeciwlotniczych niekierowanych pocisków rakietowych, konstrukcji niemieckiej, z okresu II wojny światowej.
Opis konstrukcji.
Broń ta składała się z 9 luf połączonych ze sobą obejmami, dwóch chwytów pistoletowych, prostego celownika mechanicznego i kolby do oparcia na ramię. W tylną część wyrzutni wkładało się ładownik mieszczący dziewięć niekierowanych rakiet. Były to przerobione standardowe pociski przeciwlotnicze kalibru 20 mm, których modyfikacja polegała na domontowaniu silnika rakietowego z jedną centralną i czterema skośnie ustawionymi do osi pocisku dyszami, mieszczącej laskę bezdymnego materiału pędnego oraz elektryczny zapłonnik.
Naciśnięcie spustu powodowało uruchomienie indukcyjnego generatora elektrycznego, który powodował odpalenie 4 rakiet z co drugiej lufy i pozostałych 0,1 sekundy później. Działo się tak, gdyż gdyby odpalane były wszystkie rakiety jednocześnie, płomienie wylotowe dysz rakiet powodowałyby ich wzajemne uszkodzenie i zmianę toru lotu oraz stwarzałoby to większy odrzut przy wystrzale i przez to mniejszą celność broni.
Zasięg skuteczny Fliegerfausta wynosić miał ok. 500 m, czego nie udało się w praktyce osiągnąć ze względu na nadmierny rozrzut pocisków.
Historia.
Projekt broni zatwierdzono w styczniu 1945 r. i zamówiono na początek 10 000 sztuk. Wyprodukowano ich jednak niewiele, dostarczając do jednostki doświadczalnej na froncie zachodnim. Wiadome jest, że zachowały się jeden lub dwa egzemplarze, zdobyte przez aliantów.

</doc>
<doc id="603539" url="https://pl.wikipedia.org/wiki?curid=603539" title="Wierzba piaskowa">
Wierzba piaskowa

Wierzba piaskowa ("Salix repens" subsp. "arenaria" (L.)Hiit.) – podgatunek wierzby płożącej. Występuje w Azji i Europie. W Polsce roślina rzadka, dziko rośnie wyłącznie nad Bałtykiem. Uprawiana jako roślina ozdobna i czasami nieprawidłowo nazywana wierzbą argentyńską lub szwajcarską.
Biologia i ekologia.
Siedlisko: wydmy nadmorskie. Chamefit lub fanerofit. W klasyfikacji zbiorowisk roślinnych gatunek charakterystyczny dla Ass. "Carici-Empetretum". Kwitnie od kwietnia do maja, jest rośliną owadopylną i miododajną. Nasiona rozsiewane przez wiatr.
Zmienność.
Czasami można spotkać różniące się od typowej formy mieszańce z gatunkami: w. borówkolistna, w. czerniejąca, w. iwa, w. płożąca, w. purpurowa, w. śnniada, w. uszata, w. wawrzynkowa, w. wiciowa. Mieszańce te przeważnie nie są odróżniane od mieszańców wierzby płożącej.
Sposób uprawy.
Nie wymaga specjalnej gleby, ani specjalnych zabiegów pielęgnacyjnych, konieczne jest jedynie systematyczne przycinanie zwieszających się pędów, by roślina zagęszczała się i ładnie wyglądała. Bywa atakowana przez mszyce. Można je zwalczać preparatami biologicznymi lub chemicznymi.

</doc>
<doc id="603543" url="https://pl.wikipedia.org/wiki?curid=603543" title="Hrabiowie Cambridge">
Hrabiowie Cambridge

Hrabiowie Cambridge 1. kreacji (parostwo Anglii)
Hrabiowie Cambridge 2. kreacji (parostwo Anglii)
Hrabiowie Cambridge 3. kreacji (parostwo Anglii)
Hrabiowie Cambridge 4. kreacji (parostwo Anglii)
Hrabiowie Cambridge 5. kreacji (parostwo Anglii)
Zobacz też: Książę Cambridge

</doc>
<doc id="603553" url="https://pl.wikipedia.org/wiki?curid=603553" title="Matronicowate">
Matronicowate

Matronicowate (Ceratiidae) – niewielka rodzina morskich, drapieżnych ryb żabnicokształtnych (Lophiiformes).
Występowanie.
Ocean Atlantycki, Spokojny i Indyjski, w strefie przydennej (bental) szelfu i stoku kontynentalnego, na głębokościach do 4000 m.
Cechy charakterystyczne.
Wyróżniają się specyficznym sposobem rozmnażania. Samica jest nosicielem pasożytującego na niej i dużo mniejszego (ok. 20 razy) samca (lub kilku samców). Samiec wgryza się w ciało samicy i na ogół nie opuszcza jej do końca życia (staje się osobliwą naroślą na jej ciele, zostaje pozbawiony wszystkiego oprócz układu oddechowego i narządów płciowych). Ciało samic jest krępe, kuliste, wydłużone, głowa duża z dużym, szerokim otworem gębowym. Pierwsze dwa lub trzy promienie płetwy grzbietowej przekształcone w "illicium" – rodzaj "wędki ze świecącą przynętą", pełniącej funkcję wabika dla ofiary. Brak płetw piersiowych. Osiągają od 70 cm do maksymalnie 120 cm ("Ceratias holboelli")
Klasyfikacja.
Rodzaje zaliczane do tej rodziny :
"Ceratias" — "Cryptopsaras"

</doc>
<doc id="603555" url="https://pl.wikipedia.org/wiki?curid=603555" title="Piłka nożna w Anglii (1935/1936)">
Piłka nożna w Anglii (1935/1936)

Sezon 1935/1936 był 61. w historii angielskiej piłki nożnej.

</doc>
<doc id="603557" url="https://pl.wikipedia.org/wiki?curid=603557" title="Ceratiidae">
Ceratiidae



</doc>
<doc id="603558" url="https://pl.wikipedia.org/wiki?curid=603558" title="Ciasto (deser)">
Ciasto (deser)

Ciasto – deser, zwykle oparty na bazie pieczenia przetworów zbożowych (przede wszystkim mąki), cukru, jajek, tłuszczów i wody. 

</doc>
<doc id="603560" url="https://pl.wikipedia.org/wiki?curid=603560" title="Piotr Bąk (aktor)">
Piotr Bąk (aktor)

Piotr Julian Bąk (ur. 26 sierpnia 1958 w Nowym Sączu) – polski aktor teatralny, filmowy i dubbingowy.
Kariera.
Nie ukończył studiów na Wydziale Aktorskim PWSFTviT w Łodzi w latach 1978–1980.
Zadebiutował 11 sierpnia tego samego roku na deskach Teatru im. Juliusza Osterwy w Gorzowie Wielkopolskim w roli lekarza w sztuce "Procedura" autorstwa Jana Pawła Gawlika. Reżyserem był Jerzy Hoffman.
Nagrody i wyróżnienia.
W 1994 na XXXIV Kaliskich Spotkaniach Teatralnych, otrzymał wyróżnienie za grę w Ryszardzie III, w której grał Tyrrela.

</doc>
<doc id="603561" url="https://pl.wikipedia.org/wiki?curid=603561" title="Putty">
Putty



</doc>
<doc id="603562" url="https://pl.wikipedia.org/wiki?curid=603562" title="Channichthyidae">
Channichthyidae



</doc>
<doc id="603565" url="https://pl.wikipedia.org/wiki?curid=603565" title="Catty">
Catty

 
Catty () to jednostka miary masy, pochodząca z czasów kolonialnych na Dalekim Wschodzie, często używana w handlu żywymi zwierzętami oraz w supermarketach w Hongkongu. Pochodzi z Malezji, gdzie jest równoważna 604,79 g. Jest w użyciu również w Tajlandii (600 g), na Tajwanie (600 g) i w Chinach (500 g). W języku mandaryńskim jednostka ta nosi nazwę "jīn".
Inne nazwy tej jednostki to caddy i kati.
Picul () to 100 catty.

</doc>
<doc id="603566" url="https://pl.wikipedia.org/wiki?curid=603566" title="Paweł Hertz">
Paweł Hertz

Paweł Hertz (ur. 29 października 1918 w Warszawie, zm. 13 maja 2001 tamże) – polski pisarz, poeta, tłumacz i wydawca.
Życiorys.
Urodził się w spolonizowanej rodzinie żydowskiej, jako syn Michała Hertza i Pauliny z domu Turower. Uczeń Gimnazjum im. Mikołaja Reja w Warszawie, z własnego wyboru porzucił szkołę i nigdy nie przystąpił do matury. W latach 1935–1937 podróżował po Austrii i Włoszech. W części podróży towarzyszył mu m.in. Jarosław Iwaszkiewicz. Od końca 1937 mieszkał w Paryżu, gdzie uczęszczał na wykłady . W kręgu ho­mo­sek­su­alistów na­zy­wa­no go wówczas „księżniczką Izra­ela”.
Latem 1939 wrócił do Polski. Po wybuchu II wojny światowej dotarł przez majątek Stradecz do Lwowa. Tam w styczniu 1940 został aresztowany i osadzony przez Rosjan w więzieniu zamarstynowskim, a następnie skazany na osiem lat pobytu w obozie, po czym przez więzienia w Chersoniu i Dniepropietrowsku trafił do obozu w Iwdielu na Syberii. Po układzie Sikorski-Majski i amnestii dotarł do polskiej delegatury w Ałma Acie. W 1942 rozpoczął, na zlecenie delegatury Ambasady RP, organizowanie szkół polskich na terenie Kirgizji, a następnie został przedstawicielem ambasady RP. Po zerwaniu stosunków dyplomatycznych między rządem RP a władzami radzieckimi ponownie aresztowany. Po zwolnieniu wyjechał do Samarkandy, gdzie do jesieni 1944 pracował jako bibliotekarz Samarkandzkiego Muzeum Okręgowego i bibliograf w Bibliotece im. A. Puszkina. Swoje przeżycia z tego okresu opisał m.in. w książce "Sedan" (1948). Do Polski wrócił w grudniu 1945 i początkowo zamieszkał w Łodzi, w 1949 przeniósł się na stałe do Warszawy, gdzie kontynuował pracę twórczą i pracował jako redaktor.
Od 1945 roku był człon­kiem re­dak­cji ty­go­dni­ka „Kuźnica”, wstąpił też do PPR (od 1948 PZPR). Z cza­sem zajął sta­no­wi­sko opo­zy­cyj­ne wo­bec par­tii, a w 1957 r. wystąpił z niej. W marcu 1964 był sygnatariuszem Listu 34 w obronie wolności słowa. W 1969 został członkiem zarządu Polskiego PEN Clubu. W latach 1975–1978 był wiceprezesem, a od grudnia 1980 członkiem zarządu Związku Literatów Polskich. Na chrzest zdecydował się w wieku 60 lat. Należał do Rady Duszpasterstwa Środowisk Twórczych oraz Rady do Spraw Stosunków Polsko-Żydowskich przy prezydencie RP (1991–1995). Był członkiem korespondentem Institut für die Wissenschaften vom Menschen w Wiedniu. 
Został pochowany na cmentarzu Powązkowskim w Warszawie (kwatera 119-6-17). Na Pawle Hertzu Czesław Miłosz wzorował postać Piotra Kwinto w swojej powieści "Zdobycie władzy" (1955).
Działalność literacka i wydawnicza.
Debiutował w wieku 16 lat wierszem "Popiół" w „Wiadomościach Literackich” (1934 nr 29), w okresie międzywojennym swoje wiersze publikował także w „Skamandrze”. Pierwszy tom wierszy "Nocna muzyka" wydał w wieku 17 lat (1935). W kolejnych latach swoje wiersze, szkice literackie i recenzje publikował m.in. w: „Tygodniku Powszechnym”, „Nowej Kulturze”, „Kuźnicy”, „Więzi”, „Znakach czasu”, „Zeszytach Literackich”.
Do jego najbliższych przyjaciół należeli Jarosław Iwaszkiewicz, Czesław Miłosz, Zygmunt Mycielski, Antoni Sobański, Stefan Kisielewski, Julian Stryjkowski, Henryk Krzeczkowski; utrzymywał także bliskie kontakty ze środowiskiem paryskiej „Kultury” – m.in. z Józefem Czapskim, Zygmuntem Hertzem, Konstantym A. Jeleńskim. W latach 1945-48 należał do zespołu redakcyjnego „Kuźnicy”. W latach 1949-52 był kierownikiem redakcji klasycznej literatury rosyjskiej w Państwowym Instytucie Wydawniczym, 1954–1959 należał do komitetu redakcyjnego "Słownika języka polskiego", a w latach 1955–1978 i 1979–1982 współredagował „Rocznik Literacki”, w 1978 wszedł do rady redakcyjnej pisma „Res Publica” (następnie „Nowa Res Publica”), w 1990 należał do redakcji Tygodnika „Solidarność”. W 1957 roku był jednym z inicjatorów i członków redakcji miesięcznika „Europa” (pismo zostało zawieszone przez władzę przed ukazaniem się pierwszego numeru). Opracował monumentalną 7-tomową antologię XIX wiecznej poezji polskiej "Zbiór poetów polskich XIX-wieku", (t. I–VII, 1959–1979), ułożył "Księgę cytatów z polskiej literatury pięknej" (wraz z Władysławem Kopalińskim, 1975), oraz redagował liczne edycje polskich pisarzy i poetów (m.in. Kazimiery Iłłakowiczówny, Jana Kasprowicza, Zygmunta Krasińskiego, Teofila Lenartowicza, Juliusza Słowackiego). Był inicjatorem reprintowania książek cennych dla kultury polskiej (należał do Rady Programowej do Spraw Reprintów przy Wydawnictwach Artystycznych i Filmowych). W 1977 roku zainicjował w Państwowym Instytucie Wydawniczym serię „Podróże”, gdzie pod swoją redakcją wydał osiemnaście tomów dzieł klasycznej literatury podróżniczej. Opracował wielotomowe polskie wydania dzieł Fiodora Dostojewskiego, Aleksandra Puszkina, Lwa Tołstoja, Iwana Turgieniewa i in. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Wielokrotnie był nagradzany za swój dorobek translatorski, tłumaczył m.in. Annę Achmatową, Josifa Brodskiego, Jacoba Burckhardta, Antoniego Czechowa, Fiodora Dostojewskiego, Hugo von Hofmannsthala, Pawła Muratowa, Marcela Prousta, Iwana Turgieniewa.
Cytaty.
An­drzej Ki­jow­ski na­zwał go „wy­twor­nym piękni­siem i sno­bem” (13 I 1957).
Ma­ria­na Bran­dy­sa złościło funk­cjo­no­wa­nie Pawła Hert­za i jego przy­ja­cie­la Hen­ry­ka Krzecz­kow­skie­go na spe­cjal­nych wa­run­kach w śro­do­wi­sku li­te­rac­kim: „Im się po­zwa­la na mówie­nie ta­kich rze­czy, ja­kich nie ścier­piałoby się od rdzen­ne­go pol­skie­go oene­row­ca, bo nie trak­tu­je się tego na se­rio. Ale już naj­wyższy czas, aby to trak­to­wa­nie zmie­nić, bo Krzecz­kow­ski i Hertz sta­li się naj­bar­dziej zde­cy­do­wa­ny­mi wro­ga­mi i pasz­kwi­lan­ta­mi de­mo­kra­tycz­nej opo­zy­cji” (5 IV 1978).

</doc>
<doc id="603568" url="https://pl.wikipedia.org/wiki?curid=603568" title="APOEL FC">
APOEL FC

APOEL FC (nowogr. Αθλητικός Ποδοσφαιρικός Όμιλος Ελλήνων Λευκωσίας (ΑΠΌΕΛ) translit. Athlītikós Podosfairikós Ómilos Ellī́nōn Leukōsías (APÓEL)) (UEFA: APOEL FC) – cypryjski wielosekcyjny klub sportowy, grający w Nikozji.
Historia.
Założony 8 listopada 1926 roku jako POEL (Klub Piłki Nożnej Greckich Cypryjczyków w Nikozji). Klub został utworzony przez grupę 40 ludzi posiadających jeden cel, by utworzyć klub, który reprezentowałby wszystkich Greków na Cyprze. Na spotkaniu w cukierni przy ulicy Ledra wybrano prezydenta klubu, którym został Giorgos Poulias.
W 1928 nazwa klubu została zmieniona przez Ogólne Zgromadzenie na APOEL (Atletyczny Klub Piłki Nożnej Greckich Cypryjczyków w Nikozji). Powodem zmiany była podróż piłkarzy klubu do Aleksandrii w 1927, gdzie udowodnili, że są nie tylko dobrymi piłkarzami, ale też atletami.
W 1934 APOEL odegrał konstruktywną rolę i ogromnie pomógł w pracach Cypryjskiego Związku Piłki Nożnej, którego był jednym z założycieli. Dwa lata później APOEL świętował zdobycie mistrzostwa kraju, pierwszego trofeum w historii klubu.
W 1948 wojna domowa w Grecji wywołała konflikty w zespole. Spowodowało to wycofanie się wielu członków i atletów z APOEL-u, utworzyli własny klub AC Omonia. Nowo utworzony zespół miał stać się głównym wrogiem APOEL-u, czego wyrazem są trwające po dziś animozje między fanami obu zespołów.
W 1963 klub zadebiutował w Lekkoatletycznym Pucharze Europy rywalizując z norweskim Goevic Lin. Dwa zwycięstwa APOEL-u (6-0, 1-0) oznaczały bardzo pomyślny debiut, ponieważ jako pierwszy grecki zespół zdołali awansować dalej w tych elitarnych rozgrywkach.
W 1973 „Pomarańczowi” zdobyli kolejny tytuł mistrza kraju, dzięki czemu mogli grać kolejny rok w lidze greckiej i byli pierwszym cypryjskim zespołem, który po roku gry nie został zdegradowany.
"Legendarni” w 1973 zdobyli swoje pierwsze trofeum w koszykówce, puchar kraju, a w trzy lata później pierwsze mistrzostwo. Równie dobrze radziła sobie drużyna siatkówki, która w latach 1979-1985 zdobyła sześć tytułów mistrza kraju i pięć pucharów kraju.
W sezonie 2013/2014 sekcja futsalu APOEL-u Nikozja pierwszy raz zdobyła Mistrzostwo Cypru i Puchar Cypru.
W sezonie 2011/2012 jako pierwsza cypryjska drużyna wywalczyła awans do ćwierćfinału piłkarskiej Ligi Mistrzów UEFA. W 1/4 finału przegrali z hiszpańskim Realem Madryt i odpadli z rozgrywek.

</doc>
<doc id="603569" url="https://pl.wikipedia.org/wiki?curid=603569" title="Dobrzanka">
Dobrzanka

Dobrzanka – niezamieszkana wieś w Polsce, w województwie podkarpackim, w powiecie przemyskim, w gminie Bircza. Leży na terenie Pogórza Przemyskiego nad potokiem Dobrzanka dopływem Lipki (dopływ Stupnicy).
Dobrzanka powstała prawdopodobnie na początku XVII w. Najstarsza zachowana wzmianka pochodzi z 1631 r. W tym czasie właścicielem Malawy wraz z Dobrzanka i sąsiednią Lipą był Jan Humnicki.
W XIX w. była już osobną wsią. W połowie XIX wieku właścicielami posiadłości tabularnej w Dobrzance byli rodzeństwo Wisłoccy. Pod koniec tego stulecia właścicielem tutejszego majątku ziemskiego, obejmującego ponad połowę gruntów wsi, był Feliks Kwiatkowski. Zabudowania dworskie znajdowały się w górnym końcu miejscowości. Około 1880 r. było tu 38 domów zamieszkiwanych przez 266 osób.
Według spisu z 1921 r. wieś liczyła 61 domów i 391 mieszkańców (339 grek., 29 rzym., 23 mojż.). Podczas spisu aż 363 osoby zadeklarowały narodowość polską.
Podczas akcji „Wisła” w 1947 większość mieszkańców wywieziono na Ziemie Odzyskane. Pozostało 15 osób w trzech domach.

</doc>
<doc id="603573" url="https://pl.wikipedia.org/wiki?curid=603573" title="Eudiometr">
Eudiometr

Eudiometr – urządzenie służące do pomiaru różnicy objętości mieszaniny gazów powstających na skutek rozmaitych procesów chemicznych np. spalania, absorpcji itp.
Może mieć postać cylindra miarowego odwróconego do góry dnem znajdującego się na górze podczas gdy dolna część urządzenia jest zanurzona w wodzie albo w rtęci. Czasami stosuje się też w tym celu biurety odwrócone kranikiem do góry. Płyn znajdujący się w eudiometrze jest z niego wypychany aby zrównoważyć różnicę ciśnień na skutek zwiększania się objętości gazu w całym układzie pomiarowym, co pozwala na pomiar jego objętości.
Eudiometr stosowany do pomiaru gazów powstających w wyniku elektrolizy nazywany jest powszechnie Aparatem Hofmanna.
Eudiometr może też być zbudowany z dwóch przewodów platynowych (materiału tego używa się ze względu na jego niereaktywność) umieszczonych w zabezpieczonym końcu. Pomiędzy przewodami występuje przerwa, w której mogą być wytwarzane iskry. Powstanie iskry wywołuje reakcję w mieszaninie gazu. Zmiana objętości gazu może być wówczas odczytana na cylindrze miarowym dzięki procesowi jaki zachodzi wówczas w mieszaninie pod wpływem wytworzenia iskry.

</doc>
<doc id="603574" url="https://pl.wikipedia.org/wiki?curid=603574" title="Robert Kotei">
Robert Kotei

Robert Ebenezer Abossey Kotei (ur. w 1935, zm. 26 czerwca 1979]) – ghański wojskowy i polityk, w młodości lekkoatleta, skoczek wzwyż.
Pierwszy w historii brązowy medalista igrzysk Wspólnoty Brytyjskiej z Ghany. Zdobył brązowy medal podczas igrzysk Imperium Brytyjskiego i Wspólnoty Brytyjskiej w 1958 roku w Cardiff. Uzyskał wysokość 2,00 m w skoku wzwyż, w drugiej próbie, dzięki czemu przegrał jedynie z Ernle Haisleyem z Jamajki i Charlesem Porterem z Australii. W 1960 został mistrzem Wielkiej Brytanii ("AAA Championships"), a podczas igrzysk olimpijskich w Rzymie zajął 10. miejsce z wynikiem 2,03 m.
Rekord życiowy: skok wzwyż – 2,083 (16 lipca 1960, Londyn) – były rekord Afryki.
Po skoczeniu kariery sportowej, pełnił wysokie funkcje w armii Ghany, był także ministrem. Jako dowódca sil zbrojnych Ghany (w stopniu generała majora) był członkiem Najwyższej Rady Wojskowej sprawującej władzę w Ghanie od 1975. Po obaleniu Najwyższej Rady Wojskowej w 1979 przez Wojskową Radę Rewolucyjną (AFRC) kierowaną przez Jerry’ego Johna Rawlingsa został rozstrzelany.

</doc>
<doc id="603578" url="https://pl.wikipedia.org/wiki?curid=603578" title="Cointreau">
Cointreau

Cointreau – likier z gorzkich pomarańczy, najczęściej hiszpańskich i haitańskich. Jest likierem typu triple sec.
Pija się go bez dodatków, najczęściej z lodem, jako aperitif, najczęściej jednak stanowi składnik drinków. Cointreau może wchodzić między innymi w skład popularnego drinka płonącego B-52, a także sławnej margarity oraz cosmopolitana. Cointreau używany jest także jako aromat do wypieków i dodatek do słodkich dań (np. naleśniki skrapiane cointreau). Likier ten zawiera 40% objętości alkoholu. Jego ważnym składnikiem są gorzkie skórki pomarańczy douces i ameres, a cechą charakterystyczną jest reakcja na temperaturę – w temperaturze pokojowej jest przezroczysty, po schłodzeniu zaś pojawiają się w nim pięknie opalizujące "chmurki". Cointreau jest często podawane jak koniak, w koniakówce, czasem podobnie jak koniak podgrzewane i przepalane, w celu wydobycia jego unikalnego cytrusowego aromatu. Ten sposób serwowania jest szczególnie popularny w zachodniej części Niemiec. 
Marka Cointreau została stworzona w 1849 roku w Angers, gdzie do tej pory mieści się fabryka tego likieru oraz siedziba firmy Cointreau.

</doc>
<doc id="603581" url="https://pl.wikipedia.org/wiki?curid=603581" title="Jan Jęczmyk">
Jan Jęczmyk

Jan Jęczmyk (ur. 22 czerwca 1883 w Bojszowach, zm. 30 marca 1942 w KL Auschwitz) – działacz społeczny, powstaniec śląski.
Życiorys.
Młodość.
Urodzony w Bojszowach, w rodzinie chłopskiej o tradycjach patriotycznych – dziadek Jana ze strony matki, Marcin Mrzyk brał udział w powstaniu styczniowym 1863 roku. Z powodów materialnych nie ukończył podstawowej szkoły powszechnej i w wieku 16 lat podjął pracę w kopalni „Giesche” (dzisiejsza Kopalnia Węgla Kamiennego Wieczorek). Swą pracę społeczną zaczął od zakładania bibliotek Towarzystwa Czytelni Ludowych w Bojszowach i okolicznych wsiach, przy których otwierał też szkółki wiejskie uczące dzieci języka polskiego i historii. W 1913 roku założył Towarzystwo Śpiewu „Jutrzenka”.
I wojna światowa.
Po wybuchu I wojny światowej w 1914 roku, został zmobilizowany do wojska pruskiego. Podczas wojny zginęli jego dwaj bracia, on sam ciężko ranny wrócił z wojny jako inwalida. W styczniu 1919 roku, założył komórkę Polskiej Organizacji Wojskowej.
Z ramienia POW Jan Jęczmyk został komendantem kompanii POW w Bojszowach.
Powstania śląskie.
W czerwcu 1919 Jęczmyk dowodził brawurową akcją skierowaną przeciwko oddziałowi Grenzschutzu stacjonującemu we dworze w Bojszowach, podczas której jego 63-osobowa kompania zdobyła broń i amunicję. W nocy z 16 na 17 sierpnia 1919 roku bojszowscy powstańcy podjęli atak i do rana opanowali Bojszowy oraz okoliczne wsie. Jednak 19 sierpnia o świcie wieś zdobyły oddziały niemieckiej kawalerii kwaterującej w Pszczynie. Wraz z grupą powstańców Jęczmyk wycofał się do Oświęcimia, na teren Polski. Po amnestii powrócił do rodzinnej wsi i rozpoczął aktywną działalność plebiscytową. W odbytym plebiscycie, 20 marca 1921, większość bojszowiaków (277 na 308 oddanych głosów) oddała głos za Polską.
W III powstaniu śląskim wyznaczony został na dowódcę służby wartowniczej ochraniającej szpital powstańczy w Bieruniu Starym, jednak pod Górą Św. Anny walczyła zorganizowana przez niego bojszowska kompania.
Okres międzywojenny.
Po powrocie Śląska do Polski w 1922 roku, Jan Jęczmyk nie zaniedbał aktywności społecznej. Źle się jednak czuł w atmosferze dystansu władzy do powstańców, jawnej wrogości tej władzy do Wojciecha Korfantego. W okresie rządów sanacyjnych, jako zwolennik obozu „korfanciorzy” był szykanowany – został kilkakrotnie zmuszony do zmiany miejsca pracy, co w zamyśle decydentów miało doprowadzić Jęczmyka do rezygnacji ze stanowiska urzędnika skarbowego. Jednak z uporem walczył o zachowanie posady stanowiącej źródło utrzymania wielodzietnej rodziny (ośmiu synów). W okresie tuż przed wybuchem wojny rośnie aktywność Volksbundu, co dotknęło i jego rodzinę.
II wojna światowa.
Po wybuchu II wojny Jęczmyk wyjechał aż pod Lwów. Jego nazwisko znalazło się na niemieckiej liście osób przeznaczonych do likwidacji (Einsatzliste). Mimo to wrócił, wkrótce został aresztowany i osadzony w twierdzy w Toruniu.
Ze względu na zły stan zdrowia został warunkowo zwolniony i zmuszony do codziennego meldowania się na policji w Bieruniu Starym. Jego liczna rodzina była prześladowana. Podczas jednej z nocnych napaści bojówkarzy jego żona Katarzyna, w obronie synów, została dotkliwie pobita, wskutek czego po tygodniu zmarła.
24 grudnia 1940 został znów aresztowany i uwięziony w Pszczynie. 26 lutego 1941 r. został przewieziony do niemieckiego obozu koncentracyjnego Auschwitz-Birkenau i oznaczony numerem 25548 (P). Zginął zastrzelony 30 marca 1942.

</doc>
<doc id="603586" url="https://pl.wikipedia.org/wiki?curid=603586" title="Grupa poetycka „Kontekst”">
Grupa poetycka „Kontekst”

Grupa Poetycka „Kontekst” – powstanie grupy według różnych źródeł datowane jest na wrzesień 1971 lub 1972 roku. Grupa została powołana w ramach Koła Młodych przy katowickim oddziale  Związku Literatów Polskich (ZLP) z inicjatywy krytyka literackiego Stanisława Piskora. Pozostali członkowie grupy to: Włodzimierz Paźniewski, Tadeusz Sławek, Andrzej Szuba. Według Bożeny Tokarz była to jedna z ważniejszych grup poetyckich Nowej Fali. 
Tezy programowe.
W 1973 roku Stanisław Piskor ogłosił tezy programowe grupy na łamach czasopisma „Student”. „Kontekst” opowiadał się za modelem poezji „pozbawionej dogmatu jednorodności formalnej”. Grupa powoływała się na teorie Noama Chomsky’ego oraz tezę Marshala McLuhana o „mozaikowym” charakterze przekazu telewizyjnego. Dodatkowo członkowie „Kontekstu” zwracali uwagę na metody asamblażu zaczerpnięte ze sztuk plastycznych. „Wychodzimy z założeń artystycznych, które zastaliśmy w sztuce awangardowej. Z drugiej strony staramy się wyciągnąć wnioski ze skutków oddziaływania środków masowej komunikacji oraz faktu istnienia kultury masowej.” – twierdził Piskor. Wypowiedź ta, jako głos polemiczny wobec modelu poetyckiego proponowanego przez grupę Teraz, wzbudziła wiele kontrowersji. W 1974 roku tezy te członkowie grupy „Kontekst” powtórzyli w "Zamiast manifestu" na łamach „Poezji”.
Działalność.
Działalność grupy polegała głównie na organizowaniu wspólnych wieczorów oraz spotkań, początkowo współpracowała ona m.in. z grupą literacką Teraz. „Kontekst” organizował również spotkania autorskie w Teatrze Śląskim im. Stanisława Wyspiańskiego w Katowicach, podczas których wiersze członków grupy recytowali aktorzy m.in. Aleksander Wysocki. Członkowie grupy wielokrotnie występowali na sympozjach z dziedziny sztuki i literatury współczesnej organizowanych przez Janusza Gaudyna i Kazimierza Kaszpera. W listopadzie 1975 roku, razem z Grupą Literacką 63, zorganizowali wspólny wieczór poetycki w ramach Jesiennego Seminarium Literackiego Polskiego Związku Kulturalno-Oświatowego. Lata 1975–1976 przyniosły apogeum sporu między Kontekstem a grupą Teraz, będącego częścią całej serii wystąpień poetów i krytyków na łamach ówczesnych czasopism literackich: „Student”, „Nurt”, „Nowy Wyraz”.
Główna działalność literacka członków grupy miała charakter indywidualny. Do roku 1980 grupa ogłosiła tylko dwie wspólne kolumny poetyckie. Autorzy publikowali wiersze, przekłady, recenzje i eseje przede wszystkim w czasopismach: „Poezja”, „Poglądy”, „Odra” oraz „Nowy Wyraz”. Książki członków grupy ukazywały się nakładem Funduszu Literackiego katowickiego oddziału ZLP. W roku 1981 grupa zakończyła wspólną działalność.

</doc>
<doc id="603588" url="https://pl.wikipedia.org/wiki?curid=603588" title="Batalion „Dzik”">
Batalion „Dzik”

Batalion „Dzik” – I Batalion Wojskowej Służby Ochrony Powstania utworzony w 1942 w ramach Służby Ochrony Powstania. W czasie konspiracji batalion składał się z pięciu kompanii o numerach 11, 12, 13, 14 i 15 wchodząc w skład Rejonu I Obwodu Śródmieście AK.
W okresie powstania warszawskiego oddział uczestniczył w walkach jako oddział liniowy, na Starym Mieście w ramach Zgrupowania "Róg", na Powiślu oraz w Śródmieściu Północ i Śródmieście-Południe.
Szlak bojowy.
W ramach Rejonu I WSOP w czerwcu 1944 I Batalion WSOP liczył 5 kompanii obejmując 39 oficerów, 12 podchorążych, 105 podoficerów i 262 szeregowych. Łącznie 418 żołnierzy i oficerów. Stan ten nie obejmował kobiet z Wojskowej Służby Kobiet. Według podanych informacji oddziały WSOP miały samodzielnie lub we współpracy z innymi oddziałami opanować obiekty:
Ponadto do celów batalionu należał: Szpital Oftalmiczny na ul. Smolnej 8 i kilka mniejszych obiektów.
W wyniku mobilizacji 1 sierpnia do miejsc koncentracji dotarło ok. 55% żołnierzy. 1 sierpnia o godz. 17.00 kompanie 11 i 12, wraz z dowództwem batalionu, rozlokowały się na Starym Rynku. Obie kompanie liczące łącznie ok. 180 żołnierzy dysponowały oficjalnie dwoma pistoletami maszynowymi, 10 pistoletami i 49 granatami.
Pozostałe kompanie pozostały w Śródmieściu. 13 kompania, dowodzona przez por. Edwarda Pieczyńskiego "Radwana", weszła w skład załogi Elektrowni Warszawskiej. 14 kompania dowodzona przez ppor. Kazimierza Barcewicza "Piaskowiec" atakowała budynek niemieckiego urzędu zatrudnienia przy ul. Kredytowej, gmach gimnazjum im. Reja i budynek Towarzystwa Kredytowego Ziemskiego, ponosząc znaczne straty w ludziach. Nalot lotniczy praktycznie unicestwił kompanię nr 14. Pozostali przy życiu żołnierze zostali wcieleni do 100 kompanii sztabowej, a nie posiadający broni do różnych oddziałów pomocniczych. Brak jakichkolwiek danych o działaniach 15 kompanii.
Wobec utraty łączności z 13 oraz 14 kompanią, oraz kompanią 15 dowódca batalionu por. Tadeusz Okolski "Dzik", z konspiracyjnych kadr i napływających ochotników utworzył na nowo 15 kompanię.
11 kompania, zdobyła, bronioną przez własowców szkołę na Rybakach, fabrykę Quebracho i starą prochownię. Grupa żołnierzy, w składzie pododdziałów batalionu "Bończa", wzięła udział w opanowaniu ruin Zamku Królewskiego.
12 kompania, razem z pododdziałami batalionu "Gozdawa" i oddziałem "Barrego", opanowała Pałac Blanka. Kompania uczestniczyła w zdobyciu budynków Banku Polskiego na ul. Bielańskiej, a następnie weszła w skład jego załogi, broniąc m.in. barykady na rogu ul. Bielańskiej i pl. Teatralnego do 8 sierpnia.
Od 8 sierpnia batalion operował w składzie zgrupowania "Róg" broniąc odcinka wzdłuż Wybrzeża Gdańskiego od starej prochowni do budynku szkoły przy ul. Rybaki 32. W ciężkich walkach, w których uczestniczył batalion Czwartaków, do 31 sierpnia skutecznie broniono dostępu do ul. Mostowej. Spalono 3 czołgi i 1 tankietkę nieprzyjaciela.
Nocą z 1 na 2 września oddziały przeszły kanałami do Śródmieścia Północ. Od 2 września oddział został przydzielony do Grupy "Powiśle" pod dowództwem mjr. Stanisława Błaszczaka "Róg". Po upadku Powiśla 7 września resztki batalionu przedostały się do Śródmieścia Południe, gdzie do końca powstania broniły domów nr 21 i 22 przy Al. Jerozolimskich jako 2 kompania Batalionu "Ostoja".
Straty batalionu w okresie walk powstańczych wyniosły 67% poległych i zaginionych – uwzględniając najwyższy stan osobowy batalionu – 340 ludzi.

</doc>
<doc id="603589" url="https://pl.wikipedia.org/wiki?curid=603589" title="Carcharodon carcharias">
Carcharodon carcharias



</doc>
<doc id="603591" url="https://pl.wikipedia.org/wiki?curid=603591" title="Topielec">
Topielec



</doc>
<doc id="603594" url="https://pl.wikipedia.org/wiki?curid=603594" title="Nagana (ujednoznacznienie)">
Nagana (ujednoznacznienie)



</doc>
<doc id="603595" url="https://pl.wikipedia.org/wiki?curid=603595" title="Wait a Minute">
Wait a Minute

Wait a Minute – szósty i ostatni singiel grupy The Pussycat Dolls z jej pierwszego albumu "PCD" (2005). Powstał on we współpracy z Timbalandem, który pojawia się również w teledysku. Singiel został wydany w tym samym czasie co „I Don't Need a Man” w całej Europie i Oceanii.
Teledysk.
Teledysk był kręcony 8 i 9 października 2006 r. w Metro Red Line w Los Angeles. Reżyserem wideo był Marc Webb.
Teledysk zaczyna się od podawania telefonu (Samsung YP-K5) z ręki do ręki między członkiniami zespołu. Kiedy dziewczyny spotykają się, idą korytarzem i spotykają Timbalanda – stają i Nicole zaczyna się z nim kłócić. Po chwili wchodzą do pociągu, gdzie dziewczyny zaczynają tańczyć i przemieszczać się między ludźmi (w tym samym czasie Nicole śpiewa pierwszą zwrotkę). Potem wychodzą z pociągu i idąc ulicą do środka skrzyżowania zatrzymują ruch. Nagle Timbaland wychodzi ze swojego samochodu, podchodzi do dziewczyn i kontynuuje kłótnię. Wówczas one zaczynają tańczyć na jego samochodzie. Wideo kończy się jak Nicole mówi do Timbalanda, że nie potrzebuje niczego od niego (ani samochodów ani biżuterii), ale może jej to oddać.

</doc>
<doc id="603596" url="https://pl.wikipedia.org/wiki?curid=603596" title="Promieniowanie UV">
Promieniowanie UV



</doc>
<doc id="603599" url="https://pl.wikipedia.org/wiki?curid=603599" title="Olgierd Czerner">
Olgierd Czerner

Olgierd Władysław Czerner (ur. 15 kwietnia 1929 w Świętochłowicach, zm. 6 listopada 2020) – polski inżynier architekt, profesor zwyczajny. Założyciel i w latach 1965-2000 dyrektor Muzeum Architektury we Wrocławiu.
Życiorys.
Studiował tuż po II wojnie światowej (od 1947 do 1952) na Politechnice Wrocławskiej, m.in. razem z Marianem Barskim, Tadeuszem Zipserem, Zenonem Prętczyńskim. Jego nauczycielami byli m.in. Tadeusz Andrzej Broniewski, Bohdan Guerquin, Tadeusz Wróbel, Tadeusz Brzoza, Dobrosław Czajka, Kazimierz Maślankiewicz.
Pracę na politechnice podjął w 1951, równocześnie w latach 1955–1965 był konserwatorem Wrocławia; w tym czasie (1960) obronił swą pracę doktorską. Był założycielem Muzeum Architektury we Wrocławiu (1965) i wieloletnim (do 1999) jego dyrektorem. Habilitował się w 1969, tytuł profesora uzyskał w 1977. Członek komitetu organizacyjnego Sympozjum Plastycznego Wrocław ’70. Od 1978 do 1990 był członkiem Komitetu Architektury i Urbanistyki PAN, w latach 80. był wiceprzewodniczącym Społecznego Komitetu Odbudowy Panoramy Racławickiej.
Był członkiem wrocławskiego oddziału Towarzystwa Opieki nad Zabytkami, autorem licznych publikacji, promotorem kilkunastu prac doktorskich.

</doc>
<doc id="603601" url="https://pl.wikipedia.org/wiki?curid=603601" title="Rolls Royce (napój)">
Rolls Royce (napój)

Rolls Royce – koktajl alkoholowy typu short drink, na bazie ginu, rzadziej brandy, serwowany jako aperitif. Jeżeli bazą jest gin to pozostałe składniki stanowią wermut (wytrawne i słodkie) i likier benedyktyn lub jakikolwiek ziołowy. Główne składniki obok brandy to sok pomarańczowy i likier cointreau.

</doc>
<doc id="603605" url="https://pl.wikipedia.org/wiki?curid=603605" title="Republika Ezo">
Republika Ezo

 – krótkotrwałe (styczeń–czerwiec 1869) państwo separatystyczne, proklamowane na wyspie Hokkaido w Japonii przez zwolenników rodu Tokugawa.
Tło.
Część zwolenników utrzymania władzy siogunatu rodu Tokugawa po porażce w wojnie boshin w okresie restauracji Meiji, pod dowództwem Takeakiego Enomoto zbiegła na ośmiu statkach na wyspę Ezo (dziś Hokkaido). Na pokładach znajdowało się kilka tysięcy żołnierzy oraz francuscy doradcy wojskowi (wśród nich Jules Brunet). Enomoto złożył ostatnią petycję do cesarskiego dworu, domagając się możliwości kultywowania tradycji samurajskich na Hokkaido bez ingerencji, jednak prośba została odrzucona.
Założenie republiki.
27 stycznia 1869 roku proklamowano niepodległą republikę Ezo, której polityczna organizacja bazowała na Stanach Zjednoczonych – pierwszym (i jedynym) prezydentem (総裁, "sōsai") wybrany został Enomoto. Była to pierwsza elekcja w Japonii, w której struktura feudalna kierowana przez wojskowych była normą. Nowe państwo starało się uzyskać uznanie obcych mocarstw – warunkowe uznanie wyraziły Francja oraz Wielka Brytania.
Republika posiadała własną flagę – złocistą chryzantemę (herb cesarski) z nałożoną na nią czerwoną, siedmioramienną gwiazdą (symbol nowej republiki), na ciemnoniebieskim tle. Skarb państwa liczył 180 000 złotych "ryō" zabranych przez Enomoto z zamku w Osace po wieńczącej bitwę pod Toba-Fushimi ucieczce Yoshinobu Tokugawy na początku 1868 roku.
Podczas zimy 1868/1869 ufortyfikowany został południowy półwysep w pobliżu Hakodate, w centrum którego stała forteca Goryōkaku. Wojska zorganizowano pod francusko-japońskim dowództwem – głównodowodzący Keisuke Ōtori miał bezpośrednio pod sobą kapitana Jules'a Bruneta – i podzielono na cztery brygady. Każda z nich była dowodzona przez francuskiego podoficera (Fortanta, Marlina, Cazeneuve'a, Bouffiera) i dzieliła się dalej na półbrygady dowodzone przez Japończyków.
Brunet zażądał (i otrzymał) pisemnych przysiąg lojalności od oficerów oraz nalegał na wdrażanie francuskich rozwiązań. Anonimowy francuski oficer pisał, iż Brunet stanął na czele wszelkich zadań:
Porażka z rąk sił cesarskich.
Siły cesarskie niebawem skonsolidowały władzę nad głównymi wyspami Japonii i w kwietniu 1869 roku wysłały flotę oraz 7000 piechoty na Hokkaido. Odniosły zwycięstwo w bitwie o Hakodate i fortecę Goryōkaku. Enomoto poddał się 26 czerwca, oddając dzień później zarząd nad Goryōkaku Kiyotace Kurodzie, oficerowi z Satsumy. Kuroda miał być niezwykle poruszonym zaangażowaniem Enomoto i zdecydował się oszczędzić jego życie. 20 września wyspie nadano nazwę . Był to ostatni akt wojny boshin.
Analiza.
Choć późniejsze teksty historyczne odwołują się do maja 1869 roku jako momentu, kiedy Enomoto zaakceptował rządy cesarza Mutsuhito, cesarska władza nigdy nie była kwestionowana przez republikę, jak to zostało wyjaśnione w wiadomości przekazanej przez prezydenta Enomoto Wielkiej Radzie Stanu (Dajōkan, 太政官), po jego przybyciu do Hakodate:
Zatem z perspektywy Enomoto starania o ustanowienie rządu na Hokkaido były podjęte nie tylko dla rodu Tokugawów (obciążonego niezliczoną ilością bezrobotnych popleczników i pracowników), lecz również celem zapewnienia ochrony reszcie kraju. Współcześni uczeni zauważają, że Ezo nie było uważane za część Japonii na równi z "głównymi" wyspami, zatem utworzenie republiki, z ówczesnego punktu widzenia, nie było aktem secesji, a raczej "wprowadzenia" na Ezo polityczno-społecznego bytu jakim była Japonia.
Enomoto został skazany na krótkotrwałe więzienie i uwolniony w 1872 roku – przyjął stanowisko rządowego przedstawiciela w Agencji Ziemskiej Hokkaido. Później posłował do Rosji i piastował także kilka funkcji ministerialnych w rządzie Meiji.

</doc>
<doc id="603606" url="https://pl.wikipedia.org/wiki?curid=603606" title="Tomasz Goehs">
Tomasz Goehs

Tomasz Goehs (wym. "Gejs", ur. 13 marca 1967) – polski perkusista rockowy. Grał m.in. w zespołach Turbo (1987–1990), Creation of Death (1990–1991) i Kazik na Żywo (1994–2004 i 2009–2016). Od 1998 roku jest perkusistą zespołu Kult, a także 2Tm2,3. Na płycie Kultu "Salon Recreativo" zaśpiewał piosenkę The Beatles "With a little help from my friends".
Dyskografia.
źródło:.

</doc>
<doc id="603611" url="https://pl.wikipedia.org/wiki?curid=603611" title="Robert Tondera">
Robert Tondera

Robert Władysław Tondera (ur. 21 kwietnia 1965 w Warszawie) – polski aktor teatralny, filmowy, telewizyjny i dubbingowy.
Życiorys.
W 1989 roku ukończył studia na PWST w Warszawie. Od 1989 do 2007 roku występował w Teatrze Nowym w Warszawie (m.in. asystent dyr. Adama Hanuszkiewicza).
Od 1 listopada 2007 jest aktorem w Teatrze Rampa na warszawskim Targówku.
Jest reżyserem spektakli "Cywilizacja Vivat!" oraz "Dziwnaki i Święto Lasu" w Teatrze Nowym i współautorem tomiku „Niekompatybilni”. Jest autorem książki dla najmłodszych "Dziwnaki i Święto Lasu" i scenariusza teatralnego "Cywilizacja Vivat!".
Od 2020 roku zbiera wiersze polskich poetów z całego świata.
Jest członkiem Klubu Rotary Warszawa-Józefów, ZZAP, ZASP i ZAiKS.

</doc>
<doc id="603612" url="https://pl.wikipedia.org/wiki?curid=603612" title="Tyrozynaza">
Tyrozynaza

Tyrozynaza (EC 1.14.18.1) to metaloenzym glikoproteinowy uczestniczący w procesie melanogenezy, w wyniku którego jest produkowana melanina. Jest aktywowany promieniowaniem UV i uczestniczy w wielu etapach tworzenia melaniny. Do aktywacji tyrozynazy jest niezbędny aminokwas tyrozyna oraz niektóre jony. Tyrozynaza zlokalizowana jest w melanocytach. W procesie melanogenezy tyrozynaza katalizuje ortohydroksylację tyrozyny do DOPA, a następnie w wyniku konwersji DOPA do dopachinonu.

</doc>
<doc id="603614" url="https://pl.wikipedia.org/wiki?curid=603614" title="Batalion KB „Sokół”">
Batalion KB „Sokół”

Batalion KB „Sokół” – pododdział Korpusu Bezpieczeństwa, walczący w powstaniu warszawskim w składzie Podobwodu AK Śródmieście Południowe.
Historia batalionu.
Batalion KB „Sokół” powstał 1 sierpnia 1944 roku na bazie grupy oficerów i żołnierzy Korpusu Bezpieczeństwa, którzy samodzielnie organizowali odcinek obrony sektora ulic Bracka, Nowogrodzka i Żurawia. Po zbudowaniu wspólnie z mieszkańcami, barykad i odparciu ataku czołgów na ul. Brackiej, rozpoczęto formowanie batalionu. Początkowo uzbrojenie składało się z 1 pistoletu maszynowego STEN, 2 kb, 1 karabinu „lochel”, kilku pistoletów oraz granatów i butelek z benzyną. Dowództwo batalionu objął rotmistrz Władysław Jan Olszowski ps. „Sokół”. 4 sierpnia oddział liczył ok. 150 żołnierzy, zaś 24 sierpnia 201 żołnierzy. Walczył w Śródmieściu: Bracka, Nowogrodzka, Żurawia, Krucza, Aleje Jerozolimskie, Nowy Świat, Książęca, plac Trzech Krzyży. Od początku oddział podlegał dowódcy odcinka kpt. Władysława Abramowicza ps. „Litwina”, a następnie dowódcy odcinka północnego majorowi Narcyzowi Łopianowskiemu ps. „Sarna”. Od 7 do 10 września w skład batalionu weszli żołnierze Batalionu KB „Nałęcz” oraz kompanii „P-20”, którzy przedostali się ze Starego Miasta. Po kapitulacji oddział wyszedł do niewoli, w składzie 21 Pułku Piechoty AK „Dzieci Warszawy”. Batalion w walkach stracił ok. 40 żołnierzy. W szeregach batalionu walczył i zginął Antoni Szczęsny Godlewski, legendarny „Antek Rozpylacz”.
Organizacja i obsada personalna batalionu.
Dowództwo Batalionu KB „Sokół”
1 kompania szturmowa
2 kompania szturmowa
Pododdziały specjalne:

</doc>
<doc id="603616" url="https://pl.wikipedia.org/wiki?curid=603616" title="Republika Tajwanu">
Republika Tajwanu

Republika Tajwanu () – państwo historyczne położone na wyspie Tajwan.
W 1894 wybuchła wojna pomiędzy Chinami a Japonią o Koreę. 17 kwietnia 1895 podpisano traktat pokojowy, na mocy którego Chiny m.in. przekazały Tajwan i archipelag Peskadorów Japonii.
Rząd w Pekinie nie poinformował o tym posunięciu mieszkańców wyspy. Niezadowolona z takiego obrotu spraw grupa wyższych urzędników qingowskich proklamowała 23 maja 1895 deklarację niepodległości nowego państwa, Republiki Tajwanu. Był to przede wszystkim akt oporu wobec nowej władzy, nienaruszający postanowień traktatu. Prezydentem nowej republiki został dotychczasowy gubernator wyspy, Tang Jingsong, a głównodowodzącym siłami zbrojnymi – Liu Yongfu.
29 maja na Tajwanie wylądowały wojska japońskie i w następnych dniach rozbiły wojska chińskie w północnej części wyspy (pod Keelungiem). Równolegle, 3 czerwca emisariusze rządu w Pekinie oficjalnie przekazali Tajwan Japonii (ceremonia odbyła się na pokładzie okrętu przy brzegu wyspy, ze względu na toczące się walki i niechęć jaką Tajwańczycy wykazywali w stosunku do chińskich emisariuszy). Na wieść o klęsce oddziałów koło Keelungu, 6 czerwca prezydent Tang uciekł na kontynent, a za nim większość urzędników, wraz ze skarbcem. Ponieważ nie został wybrany oficjalny następca Tanga, można uznać datę jego ucieczki za koniec Republiki.
Ucieczka rządu nie spowodowała wszakże załamania się oporu. W południowej części wyspy walkę kontynuował Liu Yongfu, od ucieczki Tanga efektywny prezydent wyspy, na czele oddziałów chińskich i lokalnych ochotników tajwańskich. Mimo ciężkich strat zmusił on Japończyków do zaangażowania na wyspie znacznych sił, ostatecznie niemal 50 000 ludzi.
Republika ostatecznie przestała istnieć wraz z kapitulacją Tainanu 21 października 1895 po tym, jak Liu dzień wcześniej uciekł z wyspy. Zorganizowany opór na wyspie zakończył się 26 listopada, gdy ostatnie oddziały milicji hakkańskiej zostały rozbite w bitwie pod Changxing. Powstania i akcje partyzanckie przeciw japońskiej władzy zdarzały się do 1902 r.
Znaczenie Republiki było głównie symboliczne: nie uznało jej żadne państwo, a jedynymi działaniami, które podjęła było ustanowienie flagi, pieczęci i wydanie znaczka pocztowego. Ze względu na deklarowaną lojalność wobec Cesarstwa Chińskiego, Republika nie jest często przywoływana jako model dla współczesnych zwolenników niepodległości Tajwanu, choć zaznaczają oni sam precedens istnienia niepodległego państwa tajwańskiego.

</doc>
<doc id="603620" url="https://pl.wikipedia.org/wiki?curid=603620" title="Eugeniusz Okoń">
Eugeniusz Okoń

Eugeniusz Okoń (ur. 25 grudnia 1881 w Radomyślu nad Sanem, zm. 19 stycznia 1949 w Olszanach) – ksiądz katolicki, działacz polskiego ruchu ludowego, prezes Chłopskiego Stronnictwa Radykalnego, współorganizator Republiki tarnobrzeskiej, poseł na Sejm Ustawodawczy oraz I kadencji w II RP.
Życiorys.
Młodość.
Był najstarszym z siedmiorga dzieci Wincentego i Anieli z Cukrowskich. Jego rodzice posiadali niewielkie gospodarstwo rolne (prowadzone głównie przez matkę, gdyż ojciec pracował dorywczo jako murarz). Po ukończeniu 4-klasowej szkoły elementarnej w Radomyślu, mimo trudności materialnych, w latach 1894–1902 kształcił się w gimnazjum w Rzeszowie. Był zdolnym uczniem, wyróżniającym się zarówno w przedmiotach humanistycznych, jak i ścisłych (zwłaszcza w matematyce). Po maturze początkowo wahał się, jakie podjąć studia: polonistyczne czy o profilu technicznym (te ostatnie miały mu zapewnić konkretny zawód i niezależność finansową, która umożliwiłaby mu pomoc młodszemu rodzeństwu), jednak pod wpływem matki zmienił swe plany i wstąpił do Wyższego Seminarium Duchownego w Przemyślu (należał do jego najzdolniejszych kleryków).
W 1906 uzyskał święcenia kapłańskie i został skierowany do parafii w Rudce, gdzie przez następny rok był katechetą w gimnazjum. Zaprzyjaźnił się wtedy z hrabią Aleksandrem Skarbkiem, właścicielem majątku Rudka i kolatorem tamtejszej parafii, a jednocześnie czołowym działaczem Stronnictwa Narodowo-Demokratycznego w Galicji. Pod jego wpływem stał się gorliwym propagatorem idei narodowo-demokratycznej wśród miejscowej ludności. Jego aktywność polityczna spowodowała, że władze kościelne niemal co roku przenosiły go do innej parafii. Studiował równocześnie filozofię i polonistykę na Wydziale Filozoficznym Uniwersytetu Jagiellońskiego.
W 1911 zerwał z Narodową Demokracją z powodu nieprzyznania mu, jako zastępcy posła, mandatu parlamentarnego do Rady Państwa w Wiedniu, który według wcześniejszych zapewnień władz SDN miał otrzymać po uzyskaniu wymaganego przez ordynację wieku 30 lat. W 1913 kandydował w wyborach do Sejmu Krajowego. W czasie kampanii wyborczej został aresztowany za zbyt radykalne wystąpienia. Z więzienia w Rzeszowie zwolniono go dopiero po uzyskaniu przez niego mandatu poselskiego. W Sejmie Krajowym nie zgłosił przynależności do żadnego z klubów poselskich, uważając się za reprezentanta nurtu chrześcijańsko-społecznego. Jako poseł na plenarnych posiedzeniach Sejmu rzadko zabierał głos, organizował natomiast liczne wiece, głównie wśród ludności chłopskiej.
Lata I wojny światowej spędził w Wiedniu, pełniąc różne obowiązki duszpasterskie. W 1917 powrócił do Galicji i został wikarym w parafii Pysznica koło Rozwadowa. Rozwinął tu radykalną agitację społeczną i polityczną, wymierzoną przeciw monarchii austro-węgierskiej. Chcąc dotrzeć do jak największej rzeszy ludności, organizował wiece, głównie w dni targowe, niedziele i święta, czym naraził się zarówno władzom administracyjnym, jak i kościelnym. . W czasie wiecu odbywanego w pobliżu kościoła, w którym była odprawiana msza święta, przekonywał zebranych, że ksiądz zamiast „Pan z wami” powinien mówić: „Chłop z wami”. Te i inne zdecydowane wypowiedzi ściągnęły na niego sankcje administracyjne i kościelne.
Republika tarnobrzeska.
W zorganizowanym przez niego w porozumieniu z miejscowym dowódcą żandarmerii, por. Tomaszem Dąbalem, wiecu 6 listopada 1918 w Tarnobrzegu uczestniczyło ok. 30 tys. mieszkańców okolicznych powiatów, przede wszystkim chłopów. Ks. Okoń zwrócił się do nich, ukazując krzywdy, jakich doznali ze strony dworów. Zapewnił ich, że „Bóg jest po stronie krzywdzonych i wyzyskiwanych” - dlatego powinni oni przejąć władzę w Tarnobrzegu i okolicznych powiatach.
Nie uznawał Rady Regencyjnej, natomiast nawiązał łączność z rządem Ignacego Daszyńskiego w Lublinie. Razem z Dąbalem rozszerzył w Republice Tarnobrzeskiej nie tylko agitację, ale i działalność rewolucyjną. Z ich inspiracji chłopi próbowali tworzyć lokalne władze oraz milicję chłopską, usiłowali także przejąć okoliczne folwarki dzieląc między siebie dobytek, np. inwentarz, paszę. Koniec tzw. republiki tarnobrzeskiej nastąpił po interwencji wojska, pacyfikującej chłopów z polecenia Polskiej Komisji Likwidacyjnej. 
Ksiądz i poseł.
W grudniu 1918 został suspendowany przez władze kościelne. W styczniu 1919 aresztowany i osadzony w więzieniu w Rzeszowie, skąd wyszedł po wybraniu go na Sejm Ustawodawczy. Wstąpił do klubu PSL „Wyzwolenie”, a w grudniu 1919 razem z Dąbalem utworzył własną frakcję poselską, związaną z ChSR. W czasie obrad plenarnych przemawiał 49 razy i zgłosił 21 interpelacji.
W Sejmie I kadencji (1922–1927) przewodniczył cztero-, a później dwuosobowemu klubowi poselskiemu ChSR. Słynął z radykalnych, populistycznych, pełnych demagogii przemówień, w których problemy polityczne, społeczne i gospodarcze łączył ze swoiście dobieraną motywacją religijną. Opowiadał się za zdecydowanymi przemianami ustrojowymi w Polsce w imię pogłębiania demokracji oraz za reformą rolną. Sprawę reformy uznał za najważniejszy problem nie tylko społeczny i gospodarczy ale także polityczny i państwowy. Był uważany za przedstawiciela skrajnej lewicy w sutannie. Jego wybór do Sejmu biskup Pelczar uznał za "policzek dla kleru". Poza działalnością parlamentarną i wiecową zajmował się publicystyką. Pisał głównie w „Jedności chłopskiej” (1920) oraz w „Chłopskiej sprawie”, które to pisma współredagował i współwydawał.
Postanowieniem trybunału diecezjalnego przemyskiego z 22 września 1922, wydanego po trzech latach od suspendowania, wobec udowodnienia prowadzenia nadal życia niemoralnego i gorszącego oraz piastowania mandatu poselskiego mimo zakazu władzy duchownej, został pozbawiony prawa noszenia sukni duchownej i obojczyka. Był czterokrotnie wydawany sądom i zawsze uniewinniany. Zmuszony przez kler do odbycia pokuty w klasztorze w Dukli. Do stanu kapłańskiego został jednak przywrócony dopiero po złożeniu pisemnego oświadczenia skruchy w Dukli 21 maja 1929 r.: „(...) potępiam wszystkie swoje czyny, któremi przez szereg lat dawałem zgorszenie, przepraszam za nie wszystkich (...) i przyrzekam, że (...) będę się starał swoim prawdziwem kapłańskiem życiem naprawić zło, które sprawiłem”.
Okres II wojny światowej i Polski Ludowej.
Podczas II wojny światowej przebywał w Radomyślu i okolicach. Udzielał pomocy Żydom i związał się z miejscową komendą Armii Krajowej. Był kapelanem działających tam oddziałów AK, a od wiosny 1943 ukrywał się, poszukiwany przez żandarmerię niemiecką.
Od 1946 był proboszczem w Radenicach, a rok później w Dobkowicach.
W 1947 został aresztowany a następnie skazany pod zarzutem płatnej protekcji. Napisał w tej sprawie do prezydenta Bolesława Bieruta pismo, które przyniosło efekt - Sąd Okręgowy w Przemyślu wydał wyrok uniewinniający. W 1948 roku został proboszczem w parafii Olszany koło Świdnicy, później w Stanowicach. Zmarł i został pochowany w Olszanach. W styczniu 1950 r. jego zwłoki przeniesiono na cmentarz do Radomyśla.
Linki zewnętrzne.
Ks. Eugeniusz Okoń – radykał w sutannie

</doc>
<doc id="603621" url="https://pl.wikipedia.org/wiki?curid=603621" title="Fenriz">
Fenriz



</doc>
<doc id="603623" url="https://pl.wikipedia.org/wiki?curid=603623" title="Gleipnir">
Gleipnir

Gleipnir – w mitologii nordyckiej magiczny sznur wykonany przez krasnoludy, z pozoru cienki i słaby jak atłas, ale w rzeczywistości mocniejszy niż jakikolwiek inny. Gleipnir został wykonany za pomocą czarów z tupotu kocich stóp, brody kobiety, korzenia góry, ścięgien niedźwiedzia, oddechu ryby i śliny ptaka. Dopiero nim udało się Azom związać wilka Fenrira. Do Gleipnira dołączony jest łańcuch Gelgia, osadzony w skale Gioll na wyspie Lyngvi.
Bogowie postanowili związać na zawsze Fenrira ze względu na jego wielkość i moc, czyli również zagrożenie ich własnego życia. W tym celu zrobiono dwa mocne łańcuchy Løding i Dromi, które wilk jednak bez trudu rozerwał. Pod pretekstem przetestowania jego siły założono mu magiczny sznur, wyglądający bardzo niepozornie. Wilk zwęszył podstęp i pozwolił się związać tylko pod warunkiem, że jeden z bogów włoży mu do paszczy prawą dłoń. Zgodził się na to Tyr. Fenrirowi założono pęta – im bardziej się szarpał, tym mocniej się zaciskały. Odgryzł Tyrowi dłoń, ale pozostał spętany. 
W dniu Ragnarök wszystkie więzy opadną i Fenrir ruszy na Asgard.

</doc>
<doc id="603624" url="https://pl.wikipedia.org/wiki?curid=603624" title="Keisha Buchanan">
Keisha Buchanan

Keisha Buchanan (ur. 30 września 1984 w Londynie) – brytyjska wokalistka. Współzałożycielka i była członkini popowego zespołu Sugababes.
Buchanan urodziła się w Londynie, w rodzinie pochodzącej z Jamajki. Nigdy nie brała profesjonalnych lekcji śpiewu – jej rodziców nie było na to stać. Jako dziecko nagrywała swój głos na magnetofonie, i go w kółko odtwarzała. Z Mutyą Bueną i Siobhán Donaghy założyła zespół Sugababes. W 2009 roku Buchanan została zastąpiona w zespole przez Jade Ewen.

</doc>
<doc id="603625" url="https://pl.wikipedia.org/wiki?curid=603625" title="Telia Company">
Telia Company

Telia Company AB – międzynarodowy operator telefonii komórkowej w Szwecji, Norwegii i Finlandii. Przedsiębiorstwo świadczy także usługi telekomunikacyjne (między innymi tranzyt ruchu IP) w północnej i wschodniej Europie. 
Powstała w 2003 roku dzięki połączeniu dwóch firm: szwedzkiej Telia i fińskiej Sonera. TeliaSonera ma siedzibę w Sztokholmie w Szwecji.

</doc>
<doc id="603627" url="https://pl.wikipedia.org/wiki?curid=603627" title="Strefa osiedlenia">
Strefa osiedlenia

Strefa osiedlenia (również granica osiedlenia, – czerta osiedłosti) – zachodnia część Imperium Rosyjskiego stanowiąca około 20% jego europejskiej części, istniejąca w latach 1791–1917, w której nakazywano zamieszkiwać społeczności żydowskiej, utworzona 23 grudnia 1791 roku na mocy ukazu carycy Katarzyny II.
W skład tej strefy wchodziły zachodnie gubernie rosyjskie, utworzone po rozbiorach Polski, także gubernie południowo-zachodnie nadczarnomorskie.
Historia.
Strefę osiedlenia ustanowiła Katarzyna II ukazem z 23 grudnia 1791, pragnąc powstrzymać migrację polskich Żydów na ziemie rdzennie rosyjskie. Wszyscy Żydzi zostali tym samym wypędzeni z Rosji. Jakkolwiek nawet w tej strefie zabroniono im osiedlania się na wsi, to jednak już w 1810 car Aleksander I zezwolił na przebywanie bogatym żydowskim kupcom i wojskowym poza tą linią. W 1836 wytyczono granicę tej strefy. W 1882 car Aleksander III wprowadził Prawa majowe, które zabraniały osiedlania się Żydom na wsi i w miasteczkach poniżej 1000 mieszkańców. Na fali antysemityzmu w 1891 przeprowadzono wypędzenie ludności żydowskiej Sankt Petersburga i Moskwy do strefy osiedlenia. W latach 1881–1883 i 1903–1906 miała miejsce seria pogromów, organizowanych przez władze rosyjskie i wspierające je organizacje nacjonalistyczne (Czarna Sotnia). W ich wyniku nastąpiło załamanie struktur gmin żydowskich i wzrost antysemityzmu.
Po rewolucji lutowej Rząd Tymczasowy zniósł strefę osiedlenia dekretem o zniesieniu restrykcji wyznaniowych i etnicznych (ros. "Об отмене вероисповедных и национальных ограничений") 2 kwietnia 1917.
Znaczenie.
Tak niebywała koncentracja ludności żydowskiej na wyznaczonym terenie, przy jednoczesnym wstrzymaniu jej migracji na wieś, spowodowała wzrost antagonizmów narodowościowych i wyznaniowych w przeludnionych miasteczkach dawnej I Rzeczypospolitej. W naturalny sposób zrodziło to nędzę i poczucie trwałego zagrożenia, ponieważ kolejne fale migracji Żydów z guberni wschodnich tzw. Litwaków do Królestwa Polskiego (gdy Rosjanie zmniejszali strefę osiedlenia), powodowały wybuchy nieznanego przedtem antysemityzmu.
Terytoria strefy osiedlenia.
1794.
Po II rozbiorze Polski ukaz z 23 czerwca 1794 dodawał nowe tereny:
1795.
Po III rozbiorze Polski: gubernia wileńska, grodzieńska.
1805–1835.
Gubernie litewskie, Kraj Południowo-Zachodni, Białoruś bez terenów wiejskich, Mała Rosja bez terenów wiejskich, gubernia czernihowska, Nowa Rosja bez Mikołajowa i Sewastopola, gubernia kijowska bez Kijowa, Królestwo Polskie. Gubernie bałtyckie zamknięto przed napływem Żydów.
Zabroniono osiedlać się Żydom w terenach wiejskich, w odległości bliższej niż 50 km od zachodniej granicy Królestwa Polskiego.
1836.
Miasta wyłączone ze strefy osiedlenia: Kijów (ukazem z 2 grudnia 1827), Mikołajów, Sewastopol, Jałta.

</doc>
<doc id="603629" url="https://pl.wikipedia.org/wiki?curid=603629" title="Baldomer">
Baldomer

Baldomer, Baldomar — imię męskie pochodzenia germańskiego, złożone z elementów 
"bald" — „śmiały, odważny” i "meri" — „sławny”. Patronem tego imienia jest św. Baldomer, mnich z Lyonu. Wbrew niektórym źródłom (zwł. francuskim), Baldomer nie jest oboczną formą imienia Waldemar. 
Baldomer imieniny obchodzi 27 lutego.
Żeński odpowiednik: Baldomera
Zobacz też:

</doc>
<doc id="603630" url="https://pl.wikipedia.org/wiki?curid=603630" title="Lamnidae">
Lamnidae



</doc>
<doc id="603631" url="https://pl.wikipedia.org/wiki?curid=603631" title="Baldomera">
Baldomera

Baldomera – imię żeńskie pochodzenia germańskiego, złożone z elementów
"bald" – „śmiała, odważna” i "meri" – „sławna”. Patronem tego imienia jest św. Baldomer z Lyonu.
Baldomera imieniny obchodzi 27 lutego.
Męski odpowiednik: Baldomer
Znane postacie.
Baldomera Larra - autorka pierwszego znanego oszustwa opartego na piramidzie finansowej.

</doc>
<doc id="603635" url="https://pl.wikipedia.org/wiki?curid=603635" title="Chimaeriformes">
Chimaeriformes



</doc>
<doc id="603638" url="https://pl.wikipedia.org/wiki?curid=603638" title="Lachowa">
Lachowa

Lachowa "(też Lachawa)" (ukr.: "Ляхава", w latach 1977–1981 Miodowa) – wyludniona wieś w Polsce, w województwie podkarpackim, w powiecie sanockim, na terenie gminy Tyrawa Wołoska .
Wieś wchodzi w skład sołectwa Rozpucie.
Wyznania.
We wsi nie było cerkwi; ludność ukraińska należała do parafii greckokatolickiej w Krecowie.
Historia.
Od 1340 do 1772 ziemia sanocka, od 1434 województwo ruskie. Do 1914 pow. sanocki, pow. podatkowy Bircza, austriacka Prowincja Galicja. Pierwsze wzmianki o Lachawie pochodzą z 1462 kiedy stanowiła własność Piotra z Siemuszowej. W odróżnieniu od innych wsi z tego okresu miała nietypowe położenie. Została założona nie w dolinie rzeki, lecz na szczycie wzniesienia zwanego Gródek (ukr.: Horodok), co może sugerować, że w tym miejscu znajdował się wcześniej średniowieczny gród, jednak dotychczas nie przeprowadzono badań archeologicznych mogących potwierdzić tę hipotezę.
W połowie XIX wieku właścicielką posiadłości tabularnej w Lachowej była Barbara Wisłocka. W 1891 roku majątek ziemski w Lachowie będący własnością obywatela pruskiego Adolfa de Beillena nabył Władysław Nowacki z Krecowa. Około 1905-1908 roku Stanisław Ossoliński z Olszyc zakupił dobra ziemskie w Lachowej i Krecowie za pośrednictwem ks. Leona Połoszynowicza, któremu w 1910 roku zarzucono oszustwo i majątek został zajęty przez sąd na poczet roszczeń wierzycieli.
W 1921 wieś składała się z 21 domostw i liczyła 301 mieszkańców - 262 grekokatolików, 22 rzymskich katolików i 17 żydów. W trakcie II wojny światowej Żydzi zostali wywiezieni, a wieś została zajęta przez sotnie UPA, które miały tu swoje kwatery.
W 1945 w miejscowej szkole znajdowała się szkoła podoficerska, działająca przy sotni Grzegorza Jankowskiego „Łastiwki”.
1 stycznia 1946 stacjonująca we wsi sotnia „Jara” została okrążona i zaatakowana przez 300-osobowy oddział Ludowego Wojska Polskiego, jednak wyrwała się z okrążenia tracąc 7 żołnierzy. Pod zarzutem pomocy banderowcom rozstrzelano 9 mieszkańców i spalono wieś.
Na mocy polsko-ukraińskiego porozumienia o wymianie ludności ukraińskich mieszkańców wsi przesiedlono na Ukrainę. Obecnie w miejscu wsi znajduje się las i zdziczały sad, a na pobliskiej górze Horb znajduje się cmentarz.

</doc>
<doc id="603641" url="https://pl.wikipedia.org/wiki?curid=603641" title="Głuszynka (rzeka)">
Głuszynka (rzeka)

Głuszynka (pot. Kamionka lub niewłaściwie "Kopla", "Kropla") – rzeka, lewy dopływ Kopla, o długości 34 km. Powierzchnia dorzecza 400 km². Średni przepływ 1,0 m/s
Przebieg.
Głuszynka wypływa z Jeziora Raczyńskiego dalej przepływa przez ciąg jezior rynnowych (Jezioro Bnińskie, Jezioro Kórnickie, Jezioro Skrzynieckie Duże i Jezioro Skrzynieckie Małe).
Odcinek za Kamionkami.
Przy północnej części wsi Kamionki łączą się Głuszynka i Kopel. Komisja Nazw Miejscowości i Obiektów Fizjograficznych oraz Zakład Hydrografii i Morfologii Koryt Rzecznych IMGW ustaliły, że odcinek ujściowy do Warty nazywany będzie Kopel, a nie Głuszynka – tj. Kopel uchodzi do Warty, a Głuszynka do Kopla. Na decyzję tę ma wpływ powierzchnia podzlewni Kopla względem podzlewni Głuszynki. Dla przykładu dawniej uznawało się, że Noteć uchodziła do Odry, a Warta do Noteci. Należy także zwrócić uwagę, że nazwa Głuszynka pochodzi od części Poznania – Głuszyny, przez którą przepływa odcinek ujściowy.
Wcześniej uznawało się, że Głuszynka powstaje poprzez połączenie Kopla i Kamionki koło wsi Kamionki. na wysokości 24 km w Poznaniu do Głuszynki uchodzi Kopel wpływa do Warty w okolicy miejscowości Czapury koło Poznania.
Zagospodarowanie.
Po rzece, począwszy od Zaniemyśla przy wysokim stanie wody oraz Bnina lub Kórnika przy średnim, odbywają się spływy kajakowe (jest to rzeka zwałkowa).
Rzeka należy do okręgu PZW Poznań.

</doc>
<doc id="603642" url="https://pl.wikipedia.org/wiki?curid=603642" title="Wola Krecowska">
Wola Krecowska

Wola Krecowska (w latach 1977–1981 Wola Sadowska) – wieś w Polsce, leżąca w województwie podkarpackim, w powiecie sanockim, w gminie Tyrawa Wołoska.
Wieś wchodzi w skład sołectwa Siemuszowa
W połowie XIX wieku właścicielem posiadłości tabularnej w Krecowskiej Woli był Józef Strzelecki. Pod koniec XIX wieku właścicielką tabularną dóbr we wsi była Anna Strzelecka. W 1905 Tadeusz Strzelecki posiadał we wsi obszar 189,8 ha, a w 1911 posiadał 42 ha.
Do 1 stycznia 2007 wieś nosiła nazwę Wola Krecowa.
We wsi nie było cerkwi, ludność ukraińska należała do parafii greckokatolickiej w Krecowie.
Demografia.
2008 rok – 6 osób

</doc>
<doc id="603644" url="https://pl.wikipedia.org/wiki?curid=603644" title="Chińska Republika Rad">
Chińska Republika Rad

Chińska Republika Rad () – krótko istniejące państwo komunistów chińskich.
Po zerwaniu współpracy między Komunistyczną Partią Chin a Kuomintangiem w 1927 i wybuchu wojny domowej, KPCh z inspiracji rządu radzieckiego i Kominternu rozpoczęła tworzenie baz rewolucyjnych na położonych w głębi kraju terenach, gdzie władza rządu centralnego była słaba. Dzięki utworzeniu regularnych sił zbrojnych, organizowaniu powstań i partyzantek, pod koniec 1927 i w 1928 Komunistyczna Partia Chin utworzyła liczne bazy w południowo-wschodnim regionie Chin, większość na granicy prowincji Jiangxi i Fujian.
W listopadzie 1931 w Ruijinie odbył się zjazd rad delegatów z regionów opanowanych przez komunistów. Zjazd ogłosił utworzenie Chińskiej Republiki Rad i przyjął wzorowaną na radzieckiej konstytucję. Na prezydenta republiki wybrano 27 listopada 1931 Mao Zedonga.
Republika przestała istnieć nieoficjalnie w październiku 1934, kiedy w wyniku ofensywy wojsk Kuomintangu komuniści wyruszyli na północ, rozpoczynając Długi Marsz.
Do 1937 roku Chińska Republika Rad nadal istniała formalnie, ponieważ komuniści nadal kontrolowali pewne obszary, takie jak sowiety Hubei, Henan i Shaanxi. W latach 1931-1936 stolicą był Ruijin, w latach 1936-1937 Bao’an, a w 1937 roku stolica została przeniesiona do Yan’an. Chińska Republika Rad została rozwiązana 22 września 1937 roku, kiedy Komunistyczna Partia Chin wydała na Drugim Zjednoczonym Froncie manifest na temat jedności z Kuomintangiem, gdy wybuchła druga wojna chińsko-japońska. Komunistyczna Partia Chin zachowała de facto kontrolę nad Yan’an, która była jej twierdzą podczas wojny z Japonią.

</doc>
<doc id="603648" url="https://pl.wikipedia.org/wiki?curid=603648" title="Dromi">
Dromi



</doc>
<doc id="603651" url="https://pl.wikipedia.org/wiki?curid=603651" title="Illicium">
Illicium



</doc>
<doc id="603656" url="https://pl.wikipedia.org/wiki?curid=603656" title="Løding">
Løding



</doc>
<doc id="603658" url="https://pl.wikipedia.org/wiki?curid=603658" title="Paweł Galia">
Paweł Galia

Paweł Galia (ur. 21 lutego 1943 w Srocku) – polski aktor teatralny, filmowy i głosowy oraz reżyser dubbingowy.
Życiorys.
Absolwent XXI Liceum Ogólnokształcącego im. Bolesława Prusa w Łodzi. W 1965 ukończył studia na PWST w Krakowie. 19 listopada tego samego roku zadebiutował w teatrze. W połowie lat 80. prowadził telewizyjny program dla dzieci z zagadkami "Co Jak".
W 1984 roku odznaczony Złotym Krzyżem Zasługi.
W wyborach w 1991 kandydował do Sejmu z listy Polskiej Partii Przyjaciół Piwa.
Życie prywatne.
Mąż Ewy Serwy i ojciec Zuzanny Galii, także aktorek.

</doc>
<doc id="603660" url="https://pl.wikipedia.org/wiki?curid=603660" title="Wapień rafowy">
Wapień rafowy

Wapienie rafowe – wapienie budujące rafy biogeniczne. 
Wapienie rafowe obejmują liczne i mocno odmienne, tak pod względem cech litologicznych, jak i zespołu skamieniałości rodzaje skał wapiennych, w tym wapienie o genezie nieorganicznej, choć te ostatnie są nieliczne.

</doc>
<doc id="603661" url="https://pl.wikipedia.org/wiki?curid=603661" title="Instytut Technologii Budowlanej">
Instytut Technologii Budowlanej



</doc>
<doc id="603664" url="https://pl.wikipedia.org/wiki?curid=603664" title="Hrabia Cambridge">
Hrabia Cambridge



</doc>
<doc id="603666" url="https://pl.wikipedia.org/wiki?curid=603666" title="Gelgia">
Gelgia

Gelgia – w mitologii nordyckiej łańcuch połączony z Gleipnirem. Znajduje się na wyspie Lyngvi, zakotwiczony jest w skale Gioll. Do końca świata ("Ragnarök") pęta Fenrira.

</doc>
<doc id="603667" url="https://pl.wikipedia.org/wiki?curid=603667" title="Niflhel">
Niflhel



</doc>
<doc id="603668" url="https://pl.wikipedia.org/wiki?curid=603668" title="Szklarnikowate">
Szklarnikowate

Szklarnikowate (Cordulegastridae) – rodzina owadów z rzędu ważek należąca do podrzędu ważek różnoskrzydłych (Anisoptera).
Charakterystyka.
Rozpiętość skrzydeł dochodzi do 10,5 centymetra. Ubarwienie w żółte i czarne paski. Oczy są zielone lub niebieskawe i łączą się w jednym punkcie.
Larwy do rozwoju potrzebują stosunkowo czystej i wartko płynącej wody. Postacie dorosłe latają od czerwca aż do września. Spotkać je można zazwyczaj nad górskimi strumieniami. Samiczki składają jaja do wody, latając prostopadle nad nią zanurzają pokładełko. Larwy zakopują się w dnie, wystawiając tylko głowę i przednie odnóża. Rozwój w wodzie trwa od trzech do pięciu lat, i w tym czasie osiągają długość całkowitą co najmniej 45 milimetrów.
Występowanie.
W Polsce występują dwa gatunki z rodzaju "Cordulegaster":
Obydwa są rzadkie na terenie kraju.
Na obszarze Europy i północnej Afryki występują m.in.:
Klasyfikacja.
Do rodziny zaliczane są rodzaje:

</doc>
<doc id="603671" url="https://pl.wikipedia.org/wiki?curid=603671" title="Grebenau">
Grebenau

Grebenau – miasto w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603672" url="https://pl.wikipedia.org/wiki?curid=603672" title="Herbstein">
Herbstein

Herbstein – miasto uzdrowiskowe w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603673" url="https://pl.wikipedia.org/wiki?curid=603673" title="Homberg (Ohm)">
Homberg (Ohm)

Homberg (Ohm) – miasto w Niemczech, w kraju związkowym Hesja, w rejencji Gießen, w powiecie Vogelsberg.
Współpraca.
Miejscowości partnerskie:

</doc>
<doc id="603674" url="https://pl.wikipedia.org/wiki?curid=603674" title="Kirtorf">
Kirtorf

Kirtorf – miasto w Niemczech, w kraju związkowym Hesja, w rejencji Gießen, w powiecie Vogelsberg.
Współpraca.
Miejscowość partnerska:

</doc>
<doc id="603675" url="https://pl.wikipedia.org/wiki?curid=603675" title="Lauterbach (Hesja)">
Lauterbach (Hesja)

Lauterbach – miasto powiatowe w Niemczech, w kraju związkowym Hesja, w rejencji Gießen, siedziba powiatu Vogelsberg.
Współpraca.
Miejscowość partnerska:

</doc>
<doc id="603676" url="https://pl.wikipedia.org/wiki?curid=603676" title="Romrod">
Romrod

Romrod – miasto w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603677" url="https://pl.wikipedia.org/wiki?curid=603677" title="Schlitz (miasto)">
Schlitz (miasto)

Schlitz – miasto w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603678" url="https://pl.wikipedia.org/wiki?curid=603678" title="Schotten (Hesja)">
Schotten (Hesja)

Schotten – miasto w Niemczech, w kraju związkowym Hesja, w rejencji Gießen, w powiecie Vogelsberg.
Współpraca.
Miejscowości partnerskie:

</doc>
<doc id="603679" url="https://pl.wikipedia.org/wiki?curid=603679" title="Ulrichstein">
Ulrichstein

Ulrichstein – miasto w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603680" url="https://pl.wikipedia.org/wiki?curid=603680" title="Rejon birżański">
Rejon birżański

Rejon birżański (lit. "Biržų rajono savivaldybė") – rejon w północnej Litwie, w okręgu poniewieskim; siedzibą rejonu są Birże. W rejonie znajduje się m.in. wieś Čypėnai.

</doc>
<doc id="603681" url="https://pl.wikipedia.org/wiki?curid=603681" title="Antrifttal">
Antrifttal

Antrifttal – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.
Współpraca.
Miejscowość partnerska:

</doc>
<doc id="603683" url="https://pl.wikipedia.org/wiki?curid=603683" title="Mikołaj (hrabia Monpezat)">
Mikołaj (hrabia Monpezat)

Mikołaj Glücksburg (duń. Nikolai William Alexander Frederik; ur. 28 sierpnia 1999 w Kopenhadze) – hrabia Monpezat, najstarszy wnuk królowej Danii, Małgorzaty II. Jest najstarszym synem księcia Danii, Joachima Glücksburga, oraz jego pierwszej żony, Aleksandry Manley. Obecnie zajmuje siódme miejsce w linii sukcesji do duńskiego tronu – za swoim ojcem, a przed młodszym bratem – Feliksem.
Życiorys.
Urodził się 28 sierpnia 1999 roku w Kopenhadze jako najstarsze dziecko księcia Danii, Joachima Glücksburga, oraz jego pierwszej żony, Aleksandry Manley. Po swoich narodzinach zajął trzecie miejsce w linii sukcesji do duńskiego tronu – za swoim stryjem i ojcem. Był najstarszym wnukiem królowej Danii, Małgorzaty II.
Został ochrzczony w wierze luterańskiej 6 listopada 1999 roku w kaplicy pałacu Fredensborg. Jego rodzicami chrzestnymi zostali: jego stryj, Fryderyk Glücksburg (książę koronny Danii), oraz ciotka, Nicola Baird, a także: Edward Mountbatten-Windsor (hrabia Wesseksu), Peter Steentrup i Camilla Flint.
8 kwietnia 2005 jego rodzice rozwiedli się. Od tamtej pory wspólnie sprawowali opiekę nad Mikołajem i jego młodszym bratem, Feliksem.
29 kwietnia 2008 Mikołaj otrzymał tytuł hrabiego Monpezat.
24 maja 2008 jego ojciec ożenił się ponownie. Jego wybranką została pochodząca z Francji Maria Cavallier. Ma przyrodniego brata, Henryka, oraz siostrę, Atenę.
28 września 2022 roku ogłoszono, że od początku następnego roku Mikołaj straci swoje prawo do posługiwania się tytułem "Jego Wysokości" księcia Danii. Zamiast tego będzie nazywany "Jego Ekscelencją" hrabią Monpezat. Decyzja królowej Małgorzaty II w tym zakresie była podyktowana jej chęcią „stworzenia ramy, dzięki której czwórka (jej) wnucząt będzie mogła w znacznie większym stopniu kształtować własne życie”. Spotkało się to jednak z dość ostrą reakcją matki Mikołaja – Aleksandry Manley – która stwierdziła, że decyzja była „jak grom z jasnego nieba” i spowodowała, że jej dzieci poczuły się „wykluczone” i „nie mogą zrozumieć, dlaczego odbiera im się ich tożsamość”. W odpowiedzi na to rzeczniczka rodziny królewskiej, Lene Balleby, poinformowała, że debata nad odebraniem tytułów książęcych dzieciom księcia Joachima trwała od maja 2022 roku, a sam książę „był zaangażowany i w pełni informowany na każdym etapie tego procesu”.
Życie prywatne.
Od 2017 roku jest związany z modelką, Benedikte Thoustrup, którą poznał w szkole Herlufsholm.
Tytulatura.
28 sierpnia 1999 – 29 kwietnia 2008: "Jego Wysokość" książę Mikołaj
9 kwietnia 2008 – 1 stycznia 2023: "Jego Wysokość" książę Mikołaj, hrabia Monpezat
od 1 stycznia 2023: "Jego Ekscelencja" Mikołaj, hrabia Monpezat

</doc>
<doc id="603684" url="https://pl.wikipedia.org/wiki?curid=603684" title="Feldatal">
Feldatal

Feldatal – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603687" url="https://pl.wikipedia.org/wiki?curid=603687" title="Freiensteinau">
Freiensteinau

Freiensteinau – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603688" url="https://pl.wikipedia.org/wiki?curid=603688" title="Gemünden (Felda)">
Gemünden (Felda)

Gemünden (Felda) – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg, nad rzeką Felda.

</doc>
<doc id="603689" url="https://pl.wikipedia.org/wiki?curid=603689" title="Grebenhain">
Grebenhain

Grebenhain – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603691" url="https://pl.wikipedia.org/wiki?curid=603691" title="Lautertal (Vogelsberg)">
Lautertal (Vogelsberg)

Lautertal (Vogelsberg) – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603695" url="https://pl.wikipedia.org/wiki?curid=603695" title="Mücke">
Mücke

Mücke – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603696" url="https://pl.wikipedia.org/wiki?curid=603696" title="Schwalmtal (Hesja)">
Schwalmtal (Hesja)

Schwalmtal – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603697" url="https://pl.wikipedia.org/wiki?curid=603697" title="Wartenberg (Hesja)">
Wartenberg (Hesja)

Wartenberg – miejscowość i gmina w Niemczech, w kraju związkowym Hesja, w rejencji Gießen, w powiecie Vogelsberg.

</doc>
<doc id="603698" url="https://pl.wikipedia.org/wiki?curid=603698" title="Bartolomeo Colleoni">
Bartolomeo Colleoni

Bartolomeo Colleoni (ur. ok. 1395 / 1400, zm. 3 lipca 1475) – kondotier włoski w służbie Mediolanu i Wenecji.
Życiorys.
Colleoni narodził się w Solza, w rejonie Bergamo (Lombardia), gdzie przygotował dla siebie wspaniałą kapliczkę pochówkową (Kapliczkę Colleoniego) w grobowcu, który zagarnął pomimo że nie został on mu przyznany przez miejscowe bractwo miłosierdzia "Consiglio della Misericordia". Pochodził ze szlacheckiej rodziny, która została wygnana wraz z resztą Gwelfów przez Viscontich. Ojciec Bartolomea, Paweł, zdobył twierdzę w Trezzo i dzierżył nią, nim zginął w zamachu zorganizowanym przez własnych kuzynów, prawdopodobnie działających z rozkazu Filipa Marii Viscontiego, księcia Mediolanu.
Młody Colleoni uczył się najpierw na dworze Filipa z Arcello, nowego władcy Piacenzy. Następnie poszedł w służbę do wielu różnych kondotierów. Zaczynał w 1419 r. u boku Braccio da Montone, który robił podjazdy w Apulii wykorzystując boje pomiędzy Alfonsem V Aragońskim i Ludwikiem III Andegaweńskim w czasie osłabienia niezawisłości królowej Neapolu Joanny, stając po stronie Alfonsa.
W 1424 r. służył pod rozkazami Muzia Attendola Sforzy, przy którym uczył się sztuki i taktyki wojennej. Następnie walczył pod dowództwem słynnego Francesco Bussone, zwanego "Carmagnolą". Pomiędzy kolejnymi wyprawami pojął za żonę Tisbe Martinengo, a w 1431 r. kupił pałac przy via Tassis w Bergamo. Po zgładzeniu Carmagnoli w Wenecji (1432 r.), Colleoni przeszedł na bezpośrednią służbę Republiki Weneckiej, rozpoczynając tym samym główną część własnej kariery. Pomimo iż nominalnym naczelnym dowódcą był Gianfrancesco Gonzaga, Colleoni stał się faktycznym przywódcą wojska. Odbił liczne miasta i gminy z rąk Mediolanu dla Wenecji. Gdy Gonzaga przeszedł na stronę wroga, Colleoni dalej służył Wenecji pod Erazmusem z Narni (znanym jako Gattamelata) i Franciszkiem Sforzą, wygrywając bitwy pod Brescią, Weroną i nad jeziorem Garda.
W trakcie wyprawy w 1439 r. Colleoni przeciągnął z Zatoki Weneckiej na jezioro Garda flotę złożoną z 3 galeonów, 3 galer, 1 wielkiej barki weneckiej i 25 mniejszych jednostek. Większe statki wciągano w górę doliny Adygi na drewnianych walcach przy użyciu zaprzęgów złożonych w sumie z 2000 wołów. Dwa tysiące robotników równało drogi, budowało przejścia przez wąwozy, wzmacniało mosty. W celu poszerzania dróg wysadzano skały przy użyciu prochu.
Trasa wiodła w górę dwustukilometrowej doliny Adygi aż do małego jeziora Lopio na wysokości 230 m n.p.m. Najtrudniejszą częścią przedsięwzięcia, znanego obecnie w historii pod nazwą Galeas per montes, było przetransportowanie okrętów przez dział wodny (Passo San Giovanni, 287 m n.p.m.) wprost do jeziora Garda, którego lustro leży na wysokości tylko 65 m n.p.m. Pomiędzy przełęczą a jeziorem droga opada stromo, więc do bezpiecznego spuszczenia okrętów użyto lin i bloków. Cała ta wyprawa trwała tylko 15 dni.
Bartolomeo Colleoni jest prawdopodobnie pierwszym znanym artylerzystą, który ok. 1440 r. skutecznie zastosował w polu działa prochowe.
Po zawarciu pokoju pomiędzy Mediolanem a Wenecją w 1441 r. w Cremonie, Colleoni wraz ze Sforzą przeszedł w roku 1443 na stronę Mediolanu. Pomimo początkowo dobrego traktowania, Colleoni szybko stał się obiektem podejrzliwości nieufnych Viscontich i został uwięziony w Monzy, gdzie pozostał do śmierci księcia w 1447 r. Następnie Mediolan stał się domeną Sforzów, którym Colleoni służył, nim w roku 1448 opuścił Sforzów i powrócił do Wenecji.
Rozczarowany tym, że nie został wybrany na kapitana naczelnego (dowódcą wojsk weneckich został Gentile della Leonessa), w 1451 r. ponownie powrócił do Sforzy. Jednak Wenecja nie mogła się bez niego obejść i po zawarciu w 1454 r. pokoju w Lodi nakłoniła go do powrotu. Otrzymał podwyższoną zapłatę i zamek Malpaga jako siedzibę. W 1455 r. Colleoni stał się dożywotnim kapitanem naczelnym republiki. Pomimo iż czasami prowadził boje na własną rękę w czasach gdy Wenecja była w pokoju (np. w 1467 r. dowodził wojskiem wygnanych Florentyńczyków przeciwko Piero de Medici, został jednak pokonany), pozostał do końca swojego życia w dyspozycji Republiki Weneckiej.
Colleoni był chyba cieszącym się największym szacunkiem włoskim kondotierem. Pomimo iż często zmieniał strony, nigdy nie przypisywano mu jakiejkolwiek niewierności. Ponadto nigdy nie dopuszczał do grabieży przemierzanych przezeń ziem przez żołdaków tak jak czynili to inni rycerze szczęścia jego czasów. Gdy nie wojował, poświęcał swój czas wprowadzaniu udoskonaleń w kulturze rolnej w majątkach ziemskich, jakie powierzyła mu Wenecja. W roku śmierci (1475) pozostawił w spadku republice duży majątek z przeznaczeniem na prowadzenie wojen z Turcją, wraz z życzeniem wzniesienia na jego cześć konnego pomnika na Placu św. Marka. Posąg został wykonany w latach 1479-1488 przez Verrocchia. Ponieważ jednak nie zezwolono na ustawienie żadnego monumentu na tym placu, został on ustawiony później w skromniejszym miejscu, na placu Campo Santi Giovanni e Paolo, naprzeciwko Scuola Grande di San Marco.

</doc>
<doc id="603700" url="https://pl.wikipedia.org/wiki?curid=603700" title="Sergiusz Sterna-Wachowiak">
Sergiusz Sterna-Wachowiak

Sergiusz Sterna-Wachowiak (pseudonimy "SSW", "Konrad Surgeński", "Paweł Hetmański", ur. 18 lipca 1953 w Lesznie) – polski poeta, prozaik, eseista, krytyk literacki, tłumacz, edytor, autor scenariuszy teatralnych, radiowych i telewizyjnych. Od czerwca 2008 do czerwca 2017 prezes Stowarzyszenia Pisarzy Polskich.
Dzieciństwo i wykształcenie.
Syn poety i tłumacza literatury niemieckiego obszaru językowego Eugeniusza Wachowiaka i Janiny z Hetmańskich, ekonomistki. Lata 1961 – 1972 spędził we Wschowie, gdzie ukończył I Liceum Ogólnokształcące im. Tomasza Zana. Absolwent filologii polskiej Uniwersytetu im. Adama Mickiewicza w Poznaniu (1977), studiował trybem indywidualnym także wybrane zagadnienia filozofii, historii sztuki i historii kultury (1973–1977). Podczas studiów był przewodniczącym Koła Naukowego Historyków i Teoretyków Literatury UAM (1973–1977), inicjatorem i redaktorem naczelnym niezależnej mówionej gazety uniwersyteckiej „Struktury II” (1975 – 1977) oraz kierownikiem literackim studenckiego Teatru „Maya”.
Od 1972 mieszka i tworzy w Poznaniu, od 2000 w Suchym Lesie, na Górze Moraskiej.
Twórczość literacka i krytyka.
Jako poeta i krytyk literacki debiutował w roku 1971 na łamach „Nadodrza” i „Życia Literackiego”. Współpracownik wielu czasopism literackich, stały współpracownik „Twórczości” (1974–1981), członek kolegium redakcyjnego „Integracji” (Warszawa 1980–1981).
Recenzent warszawskich „Nowych Książek”, współzałożyciel i redaktor „Gazety Malarzy i Poetów” w Poznaniu, członek rady redakcyjnej „Przeglądu Powszechnego” w Warszawie, stały współpracownik „Akcentu” w Lublinie. Współpracownik stowarzyszenia Stuttgarter Schriftstellerhaus w Badenii-Wirtembergii, Guardini Forum w Berlinie, członek Else-Lasker-Schüler-Gesellschaft w Wuppertalu. Juror Fundacji Nelly i Władysława Turzańskich w Toronto, współpracownik Polskiego Funduszu Wydawniczego w Kanadzie. Członek Rady Programowej Telewizji Polskiej w Poznaniu i Rady Programowej poznańskiej Biblioteki Raczyńskich. Inicjator, współautor, redaktor i wydawca serii eseistycznych „Tropami pisarzy na Kresach zachodnich”, „Wielkopolski Parnas literacki” oraz „Pasaże i palisady”, kieruje wydawnictwem Stowarzyszenia Pisarzy Polskich w Poznaniu, redagując m.in. renomowaną serię książek poetyckich (Else Lasker-Schüler, Johannes Poethen, Anna Kwietniewska, Mariusz Rosiak, Roman Chojnacki, Mateusz Marczewski, Andrzej Ogrodowczyk, Emilia Waśniowska, Tadeusz Żukowski, Christoph Lippelt, Wojciech Gawłowski, Maciej Rembarz, Teresa Tomsia, Jerzy Grupiński, Roman Bąk, Jan Kasper). 
Opublikował wiele wierszy, fragmentów prozy, esejów, szkiców, rozpraw, recenzji, przekładów i studiów historyczno- i krytycznoliterackich na łamach między innymi „Nadodrza”, „Twórczości”, „Odry”, „Akcentu”, „Poezji”, „Nurtu”, „Miesięcznika Literackiego”, „Życia Literackiego”, „Faktów”, „Liter”, „Integracji”, „Podpunktu”, „Zza kulis”, „Obecności”, „Czasu Kultury”, „Nowego Życia”, „Ruchu Literackiego”, „Gazety Malarzy i Poetów”, „Arkusza”, „Kresów”, „Tygla Kultury”, „Pro Libris”, „Tytułu”, „Pogranicz”, „Przeglądu Powszechnego”, „Nowych Książek”, „Toposu”, „Stron”, w czasopismach „Trigon” (Berlin), „Moznaim”, „Wiesti. Okna” (Tel Awiw), „Wiecker Bote” (Greifswald), „Slovo” (Sarajewo), „Hitel”, „Magyar Napló” (Budapeszt), „Staroje Literaturnoje Obozrenije” (Moskwa), „Dokořán” (Praga), „Literaturen Wiestnik” (Sofia) oraz w krajowych i zagranicznych antologiach, tomach zbiorowych i programach teatralnych. Jego twórczość była przekładana na język niemiecki, angielski, francuski, rosyjski, hebrajski, węgierski, serbsko-chorwacki, czeski i bułgarski.
Twórczość teatralna i telewizyjna.
Autor programów telewizyjnych (m.in. cyklicznych programów Telewizji Polskiej w Poznaniu „Słowa i sensy” oraz „Światło z popiołu” i telewizyjnych reportaży literackich „Opowieść o cynowym raju. Leonie Ossowski w Osowej Sieni” oraz „Ach, ty stara ziemio. Johannes Poethen, poeta niemiecko-greckiego pogranicza kultur”). Autor sztuk teatralnych „Opłatki polskie” (we współautorstwie z Milanem Kwiatkowskim, reżyseria Jan Skotnicki, prapremiera 23 grudnia 1988 w Teatrze Nowym w Poznaniu) oraz „I to mi zostało...” (monodram Krystyny Feldman, reżyseria Robert Gliński, prapremiera 16 grudnia 2006 w Teatrze Nowym im. Tadeusza Łomnickiego w Poznaniu). Współpracownik, recenzent wewnętrzny i autor esejów programowych poznańskiego Teatru Nowego (1980 – 1999), w roku 1999 objął fotel kierownika literackiego i dramaturga Teatru Nowego im. Tadeusza Łomnickiego w Poznaniu, gdzie pracował do 2009 roku. Od roku 2010 związany z Teatrem 6. piętro w Warszawie.
Od roku 1991 gospodarz (do roku 1999 z Milanem Kwiatkowskim) wieczorów dyskusyjnych „Scena Verbum” Teatru Nowego i Stowarzyszenia Pisarzy Polskich w Poznaniu, podczas których przeprowadził dotąd siedemdziesiąt jeden publicznych dysput m.in. z Janem Józefem Szczepańskim, o. Wacławem Oszajcą SJ, Zofią Kucówną, Agnieszką Osiecką, Hanną Krall, Andrzejem Szczypiorskim, ks. prof. Józefem Tischnerem, Jackiem Kuroniem, Jackiem Kaczmarskim, Andrzejem Drawiczem, Krystyną Miłobędzką, Andrzejem Falkiewiczem, Jerzym Ficowskim, Sergiejem Awierincewem, Józefem Szajną, Bogusławą Latawiec, Edwardem Balcerzanem, Czesławem Miłoszem, Władysławem Bartoszewskim, Joshuą Sobolem, Markiem Edelmanem, Ernestem Bryllem, Stefanem Bratkowskim, Zbigniewem Zapasiewiczem, Egonem Naganowskim, Mario Vargasem Llosą, Izabellą Cywińską, Erwinem Axerem, Janem Nowakiem-Jeziorańskim, Szewachem Weissem, ks. abp Stanisławem Gądeckim, Michaelem Schudrichem, Krystyną Jandą, ks. prof. Tomaszem Węcławskim, prof. Jackiem Łuczakiem, ks. abp. Henrykiem Muszyńskim, Jánosem Tischlerem, Joanną Szczepkowską, Stefanem Stuligroszem, Ryszardem Perytem, Martą Mészáros i Janem Nowickim, Joanną i Krzysztofem Krauze, ks. prof. Janem Kantym Pytlem, Agnieszką Kuciak, Pawłem Lisickim, Jackiem Kowalskim, Krzysztofem Koehlerem, Michaelem Handelzaltsem, Omri Nitzanem, Manfredem Beilharzem, Julią Hartwig, Ryszardem Krynickim. W roku 2013, nawiązując do tradycji „Sceny Verbum”, rozpoczął w Domu Literatury w Warszawie cykl publicznych debat „Rozmowy przy Krakowskim Przedmieściu” m.in. z Wacławem Oszajcą SJ, Januszem Tazbirem, Krzysztofem Krauzem, Henrykiem Wańkiem i Joanną Bator. 
Organizacje i stowarzyszenia.
Członek dawnego Związku Literatów Polskich (1979–1983), od roku 1989 członek Stowarzyszenia Pisarzy Polskich (prezes Oddziału w Poznaniu, członek Zarządu Głównego w Warszawie, od czerwca 2008 roku do czerwca 2017 roku prezes Zarządu Głównego). Członek PEN Clubu (od lutego 2012 członek Zarządu). Sygnatariusz „Paktu dla Kultury” (2011).
Działalność opozycyjna.
Po Sierpniu 1980 publikował w obiegu niezależnym, po 13 grudnia 1981 w obiegu podziemnym. Delegat podziemnych struktur polskiego życia literackiego na ogólnopolskie spotkania w Tyńcu (1985) i Poznaniu (1985), członek Ogólnopolskiej Komisji Krytycznoliterackiej Towarzystwa im. Adama Mickiewicza w Warszawie, w latach 1986–1991 uczestnik poznańskiej literackiej, wolnej gazety mówionej „Struktury III”. Uczestnik na zaproszenie Lecha Wałęsy Forum Kultury (Warszawa 1989).
Nagrody.
Laureat m.in. Nagrody Niezależnych im. 3 Maja (1985), prywatnej nagrody-stypendium Romana Brandstaettera (1987), Nagrody „Pióra” za całokształt twórczości (1989), Nagrody Artystycznej Marszałka Wielkopolski (2001) i Nagrody Kulturalnej Miasta Leszna (2009). Odznaczony brązowym medalem Zasłużony Kulturze „Gloria Artis” (2007) i odznaką „Za Zasługi dla Województwa Wielkopolskiego” (2008).
Publikacje.
Poezja:
Powieści:
Eseistyka:

</doc>
<doc id="603702" url="https://pl.wikipedia.org/wiki?curid=603702" title="Bad Camberg">
Bad Camberg

Bad Camberg – miasto uzdrowiskowe w Niemczech, w kraju związkowym Hesja, w rejencji Gießen, w powiecie Limburg-Weilburg.
Współpraca.
Miejscowości partnerskie:

</doc>
<doc id="603704" url="https://pl.wikipedia.org/wiki?curid=603704" title="Dorwać małego">
Dorwać małego

Dorwać małego – amerykański film fabularny w reżyserii Barry’ego Sonnenfelda z 1995 roku.

</doc>
<doc id="603705" url="https://pl.wikipedia.org/wiki?curid=603705" title="Mieczysław Zlat">
Mieczysław Zlat

Mieczysław Zlat (ur. 5 maja 1927 w Przemyślu, zm. 16 października 2014) – profesor historii sztuki Uniwersytetu Wrocławskiego, członek Komitetu Nauk o Sztuce PAN, specjalizujący się w historii sztuki XV–XVII wieku.
Życiorys.
Studiował na Uniwersytecie Wrocławskim u Władysława Podlachy. Od 1948 pracował w Muzeum Śląskim we Wrocławiu, od 1956 – na Uniwersytecie Wrocławskim, gdzie pełnił wiele istotnych funkcji. W latach 1966–1969 był prodziekanem Wydziału Filozoficzno-Historycznego, kierował Katedrą Historii Sztuki (1973–1975, 1981–1985), a następnie w latach 1994–1996 był dyrektorem Instytutu Historii Sztuki. Był członkiem m.in. KBN (1991–1997) oraz ICOMOS-u, międzynarodowego komitetu zajmującego się ochroną zabytków (od 1972) i przewodniczącym Rady Fundacji Lubiąż.
W latach 80. był wiceprzewodniczącym Społecznego Komitetu Odbudowy Panoramy Racławickiej. Aktywnie popierał „Solidarność”, także po wprowadzeniu stanu wojennego. Podpisał m.in. w grudniu 1986 apel (innymi sygnatariuszami apelu byli: Władysław Frasyniuk, Józef Pinior, Lothar Herbst, Leszek Budrewicz) domagający się zamknięcia zatruwającej okolicę metalami ciężkimi huty stali chromowej w Siechnicach koło Wrocławia.
Był autorem licznych publikacji, promotorem prac doktorskich, współpracował stale m.in. z Polskim Słownikiem Biograficznym.
Od 1951 był członkiem Stowarzyszenia Historyków Sztuki, wielokrotnie członkiem Zarządu Głównego, wiceprezesem w latach 1963–1968 i 1983–1985, w 1998 r. otrzymał godność członka honorowego. Poniósł ogromne zasługi dla obrony i ochrony zabytków dolnośląskich, był m.in. współzałożycielem firmowanej przez Stowarzyszenie Historyków Sztuki serii "Śląsk w zabytkach sztuki", po wielu staraniach doprowadził do objęcia dolnośląskiego regionu "Katalogiem Zabytków Sztuki w Polsce".
Został pochowany na cmentarzu św. Wawrzyńca we Wrocławiu.
Odznaczenia.
14 grudnia 2009 z rąk ministra kultury i dziedzictwa narodowego Bogdana Zdrojewskiego odebrał Złoty Medal „Zasłużony Kulturze Gloria Artis”.
Wybrane publikacje.
Współredaktor (z Tadeuszem Broniewskim) serii "Śląsk w zabytkach sztuki" (w ramach tej serii opracował m.in. Lwówek Śląski i Ziębice).

</doc>
<doc id="603706" url="https://pl.wikipedia.org/wiki?curid=603706" title="Hadamar">
Hadamar

Hadamar – miasto w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603708" url="https://pl.wikipedia.org/wiki?curid=603708" title="Runkel">
Runkel

Runkel – miasto w Niemczech, w kraju związkowym Hesja, w rejencji Gießen, w powiecie Limburg-Weilburg.
Położenie geograficzne.
Runkel położone jest w dolinie rzeki Lahn po obu jej stronach między Westerwaldem i Taunusem we wschodniej części limburskiej niecki, osiem kilometrów na wschód od Limburga. Większość zabudowy wraz ze starym miastem znajduje się na lewym brzegu rzeki.
Historia.
Wykopaliska archeologiczne wskazują na osadę zamieszkałą już w czasach Merowingów. Pierwsza wzmianka w dokumentach pochodzi z 1159. W tym czasie został zbudowany Zamek Runkel, który od 1230 posiadał kaplicę, która była pierwszą budowlą sakralną w mieście. W czasie Wojny trzydziestoletniej w 1634 miasto wraz z zamkiem zostało zniszczone. W 1649 część mieszkalna zamku została odbudowana w formie pałacu. W 1791 doszło do walk ulicznych podczas usuwania francuskich żołnierzy rewolucyjnych. Po Kongresie wiedeńskim Runkel zostało włączone do Księstwa Nassau. 

</doc>
<doc id="603710" url="https://pl.wikipedia.org/wiki?curid=603710" title="Chris De Burgh">
Chris De Burgh



</doc>
<doc id="603711" url="https://pl.wikipedia.org/wiki?curid=603711" title="Weilburg">
Weilburg

Weilburg – miasto w Niemczech, w kraju związkowym Hesja, w rejencji Gießen, w powiecie Limburg-Weilburg nad rzeką Lahn. Zaliczane jest do miast o bardzo czystym powietrzu i przyjaznym klimacie wpływającym pozytywnie na organizm ludzki. Przez stulecia był rezydencją dynastii Nassau, z której pochodzą obecni wielcy książęta Luxemburga. Jeden z przedstawicieli linii Nassau-Weilburg wybudował w Weilburgu w XVI w. górujący nad miastem pałac w stylu północnego renesansu z założeniem parkowym. W pałacowym kościele znajdują się grobowce członków rodziny. Pałac przebudowano w XVIII w. i jest dzisiaj cennym barokowym zabytkiem. 
Geograficznie leży w środkowej Hesji między górami Westerwald i Taunus.

</doc>
<doc id="603713" url="https://pl.wikipedia.org/wiki?curid=603713" title="Beselich">
Beselich

Beselich – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603715" url="https://pl.wikipedia.org/wiki?curid=603715" title="Brechen">
Brechen

Brechen – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603716" url="https://pl.wikipedia.org/wiki?curid=603716" title="Dornburg (Hesja)">
Dornburg (Hesja)

Dornburg – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603717" url="https://pl.wikipedia.org/wiki?curid=603717" title="Elbtal (gmina)">
Elbtal (gmina)

Elbtal – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603718" url="https://pl.wikipedia.org/wiki?curid=603718" title="Elz (gmina)">
Elz (gmina)

Elz – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.
Współpraca.
Miejscowość partnerska:

</doc>
<doc id="603720" url="https://pl.wikipedia.org/wiki?curid=603720" title="Hünfelden">
Hünfelden

Hünfelden – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603721" url="https://pl.wikipedia.org/wiki?curid=603721" title="Löhnberg">
Löhnberg

Löhnberg – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.
Współpraca.
Miejscowości partnerskie:

</doc>
<doc id="603722" url="https://pl.wikipedia.org/wiki?curid=603722" title="Mengerskirchen">
Mengerskirchen

Mengerskirchen – gmina z przywilejami miasta (niem. "Marktflecken") w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603724" url="https://pl.wikipedia.org/wiki?curid=603724" title="Merenberg">
Merenberg

Merenberg – gmina z przywilejami miasta (niem. "Marktflecken") w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603725" url="https://pl.wikipedia.org/wiki?curid=603725" title="Selters (Taunus)">
Selters (Taunus)

Selters (Taunus) – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.
W Selters znajduje się Środkowoeuropejskie Biuro Oddziału Świadków Jehowy, w którym pracuje około 1000 ochotników.

</doc>
<doc id="603727" url="https://pl.wikipedia.org/wiki?curid=603727" title="Villmar">
Villmar

Villmar – gmina o przywilejach miasta (niem. "Marktflecken") w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603728" url="https://pl.wikipedia.org/wiki?curid=603728" title="Waldbrunn (Westerwald)">
Waldbrunn (Westerwald)

Waldbrunn (Westerwald) – gmina w Niemczech, w kraju związkowym Hesja, w rejencji Gießen, w powiecie Limburg-Weilburg.
Współpraca.
Miejscowość partnerska:

</doc>
<doc id="603730" url="https://pl.wikipedia.org/wiki?curid=603730" title="Weilmünster">
Weilmünster

Weilmünster – gmina o przywilejach miasta (niem. "Marktflecken") w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603732" url="https://pl.wikipedia.org/wiki?curid=603732" title="Weinbach (gmina)">
Weinbach (gmina)

Weinbach – miejscowość i gmina w Niemczech, w kraju związkowym Hesja, w rejencji Gießen, w powiecie Limburg-Weilburg.

</doc>
<doc id="603733" url="https://pl.wikipedia.org/wiki?curid=603733" title="Rejon ignaliński">
Rejon ignaliński

Rejon ignaliński (lit. "Ignalinos rajono savivaldybė") – rejon we wschodniej Litwie.
Według spisu ludności z 2001 roku ok. 8,5% populacji rejonu (4 449 osób) stanowili Polacy.

</doc>
<doc id="603736" url="https://pl.wikipedia.org/wiki?curid=603736" title="Jeden Osiem L">
Jeden Osiem L

Jeden Osiem L – polska grupa hip-hopowa. Zespół powstał w 1998 roku w Płocku z inicjatywy raperów Marcina „Siwego” Siwka i Łukasza Wółkiewicza. Zespół największą popularnością cieszył się na przełomie 2003 i 2004 roku za sprawą debiutanckiego albumu pt. "Wideoteka", który uzyskał status złotej płyty. W środowisku hip-hopowym formacja powszechnie jest utożsamiana z komercjalizacją i spłyceniem przekazu muzyki hip-hopowej w Polsce.
Historia.
Początkowo w skład zespołu wchodził tylko Marcin „Siwy” Siwek i Łukasz Wółkiewicz. W 2001 roku dołączyli: Jacek „Paczkoś” Paczkowski i Gmura. Gmura odszedł z Jeden Osiem L w 2003 roku. W tym także roku została wydana pierwsza legalna płyta zespołu – "Wideoteka" (wydana przez UMC Records).
W pochodzącym z płyty utworze „Jak zapomnieć” grupa wykorzystała kilkunastosekundowy motyw fortepianowy z utworu „Overcome” amerykańskiego zespołu Live. Doprowadziło to do oskarżenia płockiej grupy o plagiat, wystosowanego przez wytwórnię grupy Live. W odpowiedzi zespół Jeden Osiem L wydał specjalne oświadczenie, w którym członkowie grupy tłumaczyli, że przyczyną sukcesu utworu były jego słowa i przekaz, a nie tzw. „bit”. Argumentowali także, że hip-hop opiera się na zapożyczeniach.
Podkład muzyczny w utworze „51 stan” także musiał zostać zmieniony z powodu naruszenia praw autorskich, gdyż w pierwotnej wersji grupa wykorzystała motyw przewodni z filmu "Requiem dla snu".
W 2005 roku zespół Jeden Osiem L podpisał kontrakt z Universal Music Polska która wydała w 2005 roku album pt. "Słuchowisko". Znalazły się na nim utwór „Pytam kiedy”, który został nominowany do konkursu premier na Krajowym Festiwalu Piosenki Polskiej w Opolu, oraz „Smak zwycięstwa”, z którym zespół wystąpił podczas konkursu Superjedynek w 2006 roku w kategorii Najlepszy Zespół Hiphopowy. 
W marcu 2007 roku został wydany singel pt. „Kilka chwil” zapowiadający płytę "Nowy folder". Od 2007 roku w skład zespołu wchodzą 2 osoby: Łukasz Wółkiewicz oraz Krzysztof „Tfk” Bączek.
W 2014 roku zespół wydaje kolejną płytę. "Dekada" to czwarty album studyjny grupy Jeden Osiem L. Wydany został 30 września 2014 roku przez wytwórnię płytową Regio Records. Wydawnictwo promowane jest singlem, zatytułowanym „Znów to mam”, do którego został zrealizowany teledysk. Płyta, zawierająca największe przeboje oraz premierowe utwory, stanowi podsumowanie 10-letniej działalności grupy.

</doc>
<doc id="603737" url="https://pl.wikipedia.org/wiki?curid=603737" title="Roberto Benigni">
Roberto Benigni

Roberto Remigio Benigni (ur. 27 października 1952 w Castiglion Fiorentino) – włoski aktor teatralny, filmowy i telewizyjny, reżyser i scenarzysta filmowy. Laureat Oscara.
Benigni jest aktorem o charakterystycznej twarzy i niezwykle ekspresyjnym sposobie poruszania się. Jego gestykulacja, sposób mówienia i mimika czasami uznawane są za stereotypowo włoskie. Sławę i popularność przyniosły mu komediowe kreacje w wyreżyserowanych przez niego filmach.
Życiorys.
Karierę aktorską rozpoczął na początku lat 70., w teatrze i filmie debiutował dzięki współpracy z Giuseppe Bertoluccim. Występował w programach telewizyjnych.
Swój pierwszy film ("Tu mi turbi") wyreżyserował w 1983. Na jego planie poznał swoją późniejszą żonę, Nicolettę Braschi (zagra w wielu dziełach Włocha). Kolejny film to komedia "Tylko siąść i płakać", gdzie wraz z Massimo Troisi wcielają się w role dwóch sympatycznych młodzieńców, którzy w niezrozumiały sposób przenoszą się do roku 1492 i korzystając z sytuacji, próbują zatrzymać Krzysztofa Kolumba przed odkryciem Ameryki. Z kolei komedia "Diabełek" ("Mały diabeł") to film, w którym Benigni wciela się w rolę zwariowanego diabła naprzykrzającego się księdzu, przechodzącemu właśnie trudny okres (w tej roli Walter Matthau). Na przełomie lat 80. i lat 90. grał u Felliniego i Jima Jarmuscha. Sporym powodzeniem cieszyły się jego dwa filmy z początku lat 90. – "Johnny Wykałaczka" (komedia pomyłek, gdzie odtwarzał podwójną rolę włosko-amerykańskiego gangstera oraz jego sobowtóra – zwykłego kierowcą szkolnego autobusu, który staraniem żony tego pierwszego zostaje wmanewrowany w świat gangsterskich rozgrywek w Palermo), oraz "Potwór" (gdzie wciela się w rolę drobnego cwaniaczka, który zostaje podejrzany o serię morderstw i w związku z tym jego życie zostaje poddane infiltracji przez młodą policjantkę).
Światową sławę przyniosła Benigniemu tragikomedia o Holocauście – "Życie jest piękne" z 1997. W wyreżyserowanym przez siebie filmie Benigni tradycyjnie zagrał główną rolę – prostodusznego półkrwi Żyda Guido a Braschi wcieliła się w Dorę, jego ukochaną. Film zaczyna się jak farsa – serią gagów, gdy Guido wdraża w życie szalone pomysły, by tylko zwrócić uwagę Dory. Wraz z upływem czasu atmosfera gęstnieje, do Włoch wkraczają Niemcy. Guido z rodziną trafia do obozu koncentracyjnego, gdzie stara się chronić syna przed okrucieństwem obozowej rzeczywistości. Film zdobył szereg nagród oraz nominacje do Oscarów w prestiżowych kategoriach – Benigni odebrał statuetkę dla aktora w roli pierwszoplanowej.
Kolejny jego film, ekranizacja "Pinokia" Carlo Collodiego, okazał się artystycznym niewypałem, a sam Beningni został uhonorowany niezbyt chlubną Złotą Maliną.
Wystąpił także w kosztownej adaptacji komiksów o przygodach Gala Asteriksa (jako Dwulicus).

</doc>
<doc id="603739" url="https://pl.wikipedia.org/wiki?curid=603739" title="Muzeum Współczesnego Pomorskiego Rękodzieła Marynistycznego">
Muzeum Współczesnego Pomorskiego Rękodzieła Marynistycznego

Muzeum Współczesnego Pomorskiego Rękodzieła Marynistycznego – muzeum w Sarbsku.
Muzeum zostało otwarte 28 listopada 2003. Pierwsza siedziba mieściła się w Krzywym Domku przy Monciaku w Sopocie. Do maja 2010 roku siedzibą muzeum było Centrum Kultury i Rozrywki Gemini w Gdyni. 
Ekspozycja.
W muzeum mieści się jedenaście stałych ekspozycji:

</doc>
<doc id="603741" url="https://pl.wikipedia.org/wiki?curid=603741" title="Rejon janiski">
Rejon janiski

Rejon janiski (lit. "Joniškio rajono savivaldybė") – rejon w północnej Litwie.

</doc>
<doc id="603743" url="https://pl.wikipedia.org/wiki?curid=603743" title="Lista rodzin ryb">
Lista rodzin ryb

Rodziny ryb – wykaz obejmuje rodziny kręgowców wodnych oddychających skrzelami, tradycyjnie nazywanych rybami: 
Symbolem † oznaczono taksony wymarłe.

</doc>
<doc id="603745" url="https://pl.wikipedia.org/wiki?curid=603745" title="Kozakiewicz">
Kozakiewicz



</doc>
<doc id="603748" url="https://pl.wikipedia.org/wiki?curid=603748" title="Carangidae">
Carangidae



</doc>
<doc id="603749" url="https://pl.wikipedia.org/wiki?curid=603749" title="Rejon janowski (Litwa)">
Rejon janowski (Litwa)

Rejon janowski (lit. "Jonavos rajono savivaldybė") – rejon w centralnej Litwie.
Polacy stanowią 1,7% populacji (714 osób) (spis powszechny 2002).

</doc>
<doc id="603753" url="https://pl.wikipedia.org/wiki?curid=603753" title="Apolectidae">
Apolectidae



</doc>
<doc id="603756" url="https://pl.wikipedia.org/wiki?curid=603756" title="Rejon jezioroski">
Rejon jezioroski

Rejon jezioroski (lit. "Zarasų rajono savivaldybė") – rejon we wschodniej Litwie.
Według spisu z 2001 roku ok. 6,7% (1,518 tys.) populacji rejonu stanowili Polacy.

</doc>
<doc id="603757" url="https://pl.wikipedia.org/wiki?curid=603757" title="Chiasmodontidae">
Chiasmodontidae



</doc>
<doc id="603758" url="https://pl.wikipedia.org/wiki?curid=603758" title="Filip Zawada">
Filip Zawada

Filip Zawada (ur. 7 lipca 1975 we Wrocławiu) – poeta, prozaik, muzyk, fotograf, performer. Reżyser i aktor filmów offowych.
Grał w zespole Saksofonowe Ptaki, następnie w postrockowym AGD, wraz z którym wydał płytę "Echolokator". Był basistą zespołu Pustki, z którym nagrał płyty "8 Ohm" i "DO MI NO" oraz współtworzył muzykę do sztuk Przemysława Wojcieszka pt. "Cokolwiek się zdarzy kocham cię" (Teatr Rozmaitości Warszawa), "Osobisty Jezus" (Teatr im. Heleny Modrzejewskiej Legnica) Królowe Brytanii (teatr Radom). "Korfanty, hotel Brześć i inne piosenki" (Teatr Śląski im. Stanisława Wyspiańskiego w Katowicach). Skomponował muzykę do filmu Wojcieszka Knives out. Napisał też muzykę do przedstawienia muzycznego "Pozytywka" w reż. Bodo Koxa oraz dla tego samego reżysera muzykę do jego filmu "Dziewczyna z szafy". Napisał muzykę do spektaklu Pawła Palcata pt. "Wojna nie ma w sobie nic z kobiety" oraz "Czystka". W roku 2017 kolejna współpraca z Pawłem Palcatem zaowocowała monodramem Maraton, do którego Zawada znowu skomponował muzykę.
Współautor filmu krótkometrażowego "Trrr" oraz kilku innych produkcji filmowych. Na podstawie "dożywotniej umowy na zdjęcia" współpracuje z reżyserem filmów alternatywnych Bodo Koxem. Od 2007 tworzy cykl zdjęć poświęconych wyczerpaniu "Exhaustion".
W 2021 roku jego dramat pt. "Widzę nic" wyróżniony w konkursie Strefy Kontaktu został wystawiony w teatrze Współczesnym we Wrocławiu i teatrze im. Heleny Modrzejewskiej w Legnicy.
Od 2009 roku wraz z Peve'em Lety'm tworzył duet muzyczny Indigo Tree. W październiku 2009 roku wytwórnia Ampersand wydała premierowy album zespołu "Lullabies Of Love And Death". W 2010 roku ukazała się druga i ostatnia płyta zespołu pt. "Blanik". Obecnie gra w jednoosobowym zespole ITOITO. W 2011 wydał album ze zdjęciami pt. "Drewniane gody".
W 2014 roku zdobył Puchar Polski i Mistrzostwo Polski w łucznictwie Field.

</doc>
<doc id="603759" url="https://pl.wikipedia.org/wiki?curid=603759" title="Obniżenie Kudowy">
Obniżenie Kudowy

Obniżenie Kudowy lub Obniżenie Kudowskie – mikroregion w południowo-zachodniej Polsce, w Sudetach Środkowych. Wchodzi w skład mezoregionu Pogórza Orlickiego.
Położenie.
Obniżenie Kudowy położone jest w południowo-zachodniej Polsce na wysokości od 400 do 480 m n.p.m., w zachodniej części Ziemi Kłodzkiej, pomiędzy Górami Stołowymi na północnym wschodzie a Wzgórzami Lewińskimi na południowym wschodzie. Te ostatnie oddzielają Obniżenie Kudowy od Obniżenia Dusznickiego. 
Opis.
Obniżenie Kudowskie jest zapadliskiem tektonicznym, które między zrębami ma charakter rowu tektonicznego wypełnionego osadami morza trzeciorzędowego. Obniżenie to płaska słabo zaklęśnięta forma terenu o kształcie wydłużonego rombu z wyraźnie wykształconym dnem, otoczona z trzech stron górami: od północy otoczona jest górskimi gęstymi dolnoreglowymi lasami mieszanymi i skalistymi formacjami stoliwa Gór Stołowych, od wschodu Wzgórzami Lewińskimi i od południa wzniesieniami należącymi do pasma Gór Orlickich. Kotlina od zachodu od strony Wielkiej Kotliny Czeskiej jest otwarta, dzięki czemu znajduje się pod jej wpływem klimatycznym. Obniżenie jest średnio zagospodarowane. Znaczna część powierzchni jest zalesiona a niewielką część zajmują łąki i pola uprawne. Przez całą długość doliny prowadzą dwa szlaki komunikacyjne malowniczy szlak kolejowy i droga nr 8. W obrębie obniżenia położonych jest dziewięć czynnych źródeł wód mineralnych wśród nich są źródła : "Jędrzej Śniadecki","Leon Marchlewski", "Stanisław Moniuszko", "Górne" i "Gazowe".
Budowa.
Dolina powstała w skałach osadowych stoliwa dolnego poziomu wyniesienia, zbudowanego z nieprzepuszczalnych górno kredowych margli. Obniżenie Kudowy wypełniają górnokredowe margle ilaste i krzemionkowe z wsadami wapieni i czerwonego granitu. Utwory te powstały z osadów istniejącego tu w okresie kredowym płytkiego morza. W znacznie mniejszej, śladowej ilości, w okolicach Kudowy, występują najstarsze prekambryjskie łupki łyszczykowe, granity, oraz piaskowce, łupki ilaste i zlepieńce karbońskie.
Topografia.
Obniżenie usytuowana jest na linii północny zachód, południowy wschód. Jest to tzw. kierunek sudecki, typowy dla większości pasm w Sudetach, uwarunkowany specyficznymi procesami geologicznymi, a szczególnie tektonicznymi. Prawie cały główny masyw Gór Stołowych położony jest w obrębie Śródsudeckiej strefy ścinania. Uskok ramowy przesuwa się na wschód i na obszarze przedgórza tworzy podłużne obniżenie wyznaczając południową granicę rowu tektonicznego Obniżenia Kudowy równoległą do Śródsudeckiej strefy ścinania.
Krajobraz.
Krajobraz obniżenia uwarunkowany jest budową i długą przeszłością geologiczną, przedstawia krajobraz niskich gór i wysoczyzn z wyraźnie zaznaczonymi wzniesieniami. Szczyty są kopulaste, zalesione, z wyraźnym podkreśleniem stromych zboczy. Obszar średnio zaludniony i słabo zalesiony poza wzniesieniami, jest bardzo urozmaicony, cały obszar jest pagórkowaty i poprzecinany dolinami rzek na kilka segmentów. Większość obszaru zajmują łąki i użytki rolne. Krajobraz w większości przeobrażony znacznie zurbanizowany. Pierwotny podgórski charakter krajobrazu został zachowany w najmniej zaludnionych częściach. 
Wody.
Obniżenie położone jest za wododziałowymi grzbietami Gór Orlickich, Wzgórz Lewińskich i Gór Stołowych w dorzecza Łaby, należy do zlewiska Morza Północnego. Przez Obniżenie przepływają rzeki Czermnica, Bystra, Kudowski Potok.
Flora.
Na obszarze obniżenia występuje flora i fauna obszarów łąkowych występująca w Górach Stołowych. Obok pospolitych roślin. W większości dolinę porasta monokultura świerka, a naturalnie występującymi drzewami są jawor, grab, wiąz, buczyna zajmują one niewielką powierzchnię w wyniku wcześniejszej złej gospodarki leśnej.
Fauna.
Świat zwierzęcy nie różni się specjalnie od innych części Sudetów. Z większych zwierząt mają tu swoje siedliska; jeleń, sarna i dzik. Z mniejszych ssaków występuje tu, lis, borsuk, popielica i orzesznica. W zróżnicowanym dla Sudetów, świecie ptaków na terenie wzgórz występuje:jarząbek, włochatka zwyczajna, sikora sosnówka, mysikrólik, pliszka górska, rudzik, krzyżodziób świerkowy, kilka gatunków jastrzębi. W pobliżu potoków występuje salamandra plamista, na nasłonecznionych i wilgotnych miejscach występuje żmija zygzakowata. Na polsko-czeskiej granicy swoją ostoję ma muflon, gatunek górskiej owcy sprowadzony z Korsyki i aklimatyzowany w Sudetach.
Klimat.
Obniżenie Kudowskie posiada najbardziej łagodny w Sudetach klimat bodźcowy zaliczany do klimatu podgórskiego charakteryzujący się niezbyt upalnym latem i łagodną zimą. Najważniejszym czynnikiem warunkującym rodzaj aury jest położenie geograficzne zapewniające osłonę przed północno-wschodnimi wpływami klimatycznymi. Wyraźnie wpływa na to odpowiednie wzniesienie obniżenia jak i duża ilość terenów zalesionych. Poza tym badania aury wskazują na silny wpływ oceanicznego klimatu Europy Zachodniej. Przejawia się on w postaci łagodniejszej zimy, nieco chłodniejszego lata i zwiększonej ilości opadów atmosferycznych. Wskutek ukształtowania geograficznego największa ilość wiatrów wieje z kierunków zachodnich, przy czym dużą rolę odgrywa fen, czyli sudecki wiatr halny. Według prof. Aleksandra Kosiby najwięcej fenów przypada na jesień i przedzimie, najmniej na lato. W swych skutkach prowadzą do powstania słonecznej pogody. 
Działalność człowieka.
Ingerencja człowieka na obniżenie nastąpiła bardzo wcześnie, o czym świadczą stare dokumenty, już w średniowieczu przez obniżenie poprowadzono szlaki handlowe. Największa degradacja obniżenia nastąpiła na przełomie XIX i XX wieku. W wyniku działalności człowieka na obszarze obniżenia nastąpiła duża zmiana cech kulturowych i urbanistycznych, teren obniżenia wykorzystano, jako obszary rekreacyjno uzdrowiskowe.
Inne.
Obniżenie Kudowskie otoczona lasami, stanowi uroczy zakątek Ziemi Kłodzkiej obfitujący w malownicze krajobrazy. Atrakcyjne ukształtowanie terenu jak i bogactwo pobliskich, niezwykle rzadkich form skalnych, klasyfikują ten region do osobliwości europejskich. 

</doc>
<doc id="603760" url="https://pl.wikipedia.org/wiki?curid=603760" title="Institute for Jewish Research">
Institute for Jewish Research



</doc>
<doc id="603762" url="https://pl.wikipedia.org/wiki?curid=603762" title="European aeronautic defence and space company">
European aeronautic defence and space company



</doc>
<doc id="603763" url="https://pl.wikipedia.org/wiki?curid=603763" title="Oriel College w Oksfordzie">
Oriel College w Oksfordzie

Oriel College w Oksfordzie, Kolegium Oriel w Oksfordzie (pełna nazwa: ang. "The House of the Blessed Mary the Virgin in Oxford, commonly called Oriel College, of the Foundation of Edward the Second of famous memory, sometime King of England", pol. „Dom Najświętszej Marii Panny w Oksfordzie, potocznie Kolegium Oriel zwany, fundacji szlachetnego Edwarda II, króla Anglii”) jest jednym z kolegiów Uniwersytetu Oksfordzkiego.
Oriel College, założony 24 kwietnia 1324 roku przez Adama de Brome, został w lutym 1326 zatwierdzony przez króla Edwarda II, stając się tym samym pierwszym królewskim kolegium oksfordzkim.

</doc>
<doc id="603764" url="https://pl.wikipedia.org/wiki?curid=603764" title="Rejon jurborski">
Rejon jurborski

Rejon jurborski (lit. "Jurbarko rajono savivaldybė") – rejon w zachodniej Litwie.

</doc>
<doc id="603766" url="https://pl.wikipedia.org/wiki?curid=603766" title="The Similou">
The Similou

The Similou – szwedzki duet elektropopowy z Göteborga tworzony przez Dizzy’ego Crane'a (Joel Eriksson) i Jesse’ego Nectara (Erik Niklasson). Dotychczas największym przebojem duetu jest singel "All This Love".
Dyskografia.
Albumy
Single
Wydane w Szwecji:
W Wielkiej Brytanii:
W Australii:

</doc>
<doc id="603767" url="https://pl.wikipedia.org/wiki?curid=603767" title="Oddział Barry">
Oddział Barry

Oddział „Barry” – jednostka bojowa Armii Krajowej, początkowo jako batalion, a od września jako kompania walcząca w powstaniu warszawskim, wchodząca w skład Zgrupowania Kuba – Sosna, nastepnie jako 4 kompania 4 Batalionu „Sosna” 15 pułku piechoty Armii Krajowej
Historia.
Oddział powstał na bazie batalionu szturmowego Wkra Komendy Państwowego Korpusu Bezpieczeństwa miasta stołecznego Warszawy. Batalion Wkra został w maju 1944 wyodrębniony w batalionu PKB „Mazur” wraz ze 150 żołnierzami. Początkowo bataliony „Mazur” i „Wkra” miały zaatakować ulicę Szucha. Jednak w czerwcu 1944 zmieniono zadania dla batalionu. Zadaniem jednostki było opanowanie Ratusza i rejonu Placu Teatralnego oraz osłona Okręgowej Delegatury Rządu Warszawa-miasto. Batalion składał się z trzech kompanii (ok. 365 żołnierzy). 
Ordre de bataille 31 lipca 1944.
Dowództwo mieściło się na ulicy Długiej 19. Dwie kompanie skoncentrowane były w okolicach Starego Miasta (Sapieżyńska 10, Mławska 5, Długa 19 i Senatorska 31), zaś 3 kompania w okolicach Placu Zbawiciela. W dniu 1 sierpnia dotarło ok. 40% stanu. Oddziałowi przydzielono 9 pistoletów i 6 granatów
Powstanie.
Oddział 1 sierpnia zdobył dwa komisariaty granatowej policji i po zaopatrzeniu się w broń zdobył kolejno Ratusz, Pałac Blanka, Bank Polski oraz areszt przy ul. Daniłowiczowskiej. Oddział został zreorganizowany jako Batalion Bezpieczeństwa w składzie:
Od 7 sierpnia podporządkowany bezpośrednio dowództwu Grupy "Północ" AK pełniąc funkcje zarówno liniowe jak i jako żandarmeria. Przejściowo mjr. "Barry" był szefem żandarmerii Grupy Północ. Od 29 sierpnia jego oddział sprawował nadzór i ochraniał ewakuację kanałami sił powstańczych i ludności cywilnej na Starówkę. W ostatnich dniach obrony Starówki organizował i ochraniał ewakuację kanałami. Od września wchodził w skład zgrupowania "Sosna" broniąc barykad na ulicach Zielna, Chmielna, Widok, Bracka i Świętokrzyska. Do 20 września 1944 stanowił 4 kompanię IV Batalionu "Sosna" 15 pułku piechoty AK. 
Żołnierzami oddziału "Barry" był m.in. mjr Gustaw Konstanty Żebrowski, oraz Krzysztof Kamil Baczyński (który zginał 4 sierpnia w obronie Pałacu Blanka).

</doc>
<doc id="603770" url="https://pl.wikipedia.org/wiki?curid=603770" title="Język prozodyczny">
Język prozodyczny

Język prozodyczny – język, w którym cechy prozodyczne (m.in. iloczas i akcent) służą do odróżniania wyrazów. Pojęciem o przeciwnym znaczeniu jest "język nieprozodyczny".
Języki nieprozodyczne można podzielić na 2 odmiany:
Przykłady.
Językami prozodycznymi są przykładowo:

</doc>
<doc id="603771" url="https://pl.wikipedia.org/wiki?curid=603771" title="Rejon kiejdański">
Rejon kiejdański

Rejon kiejdański (lit. "Kėdainių rajono savivaldybė") – rejon w centralnej Litwie.
Polacy stanowią 0,8% populacji (504 osób).

</doc>
<doc id="603773" url="https://pl.wikipedia.org/wiki?curid=603773" title="Bohema (album)">
Bohema (album)

Bohema – debiutancki studyjny album polskiego zespołu rockowego Bohema, wydany w 2003 przez Polskie Radio. Dodatkowo wydawnictwo zawiera wideoklip do piosenki "Ginger".
Lista utworów.
Bonus CD

</doc>
<doc id="603774" url="https://pl.wikipedia.org/wiki?curid=603774" title="Adrar (region)">
Adrar (region)

Adrar (arab. آدرار) – jeden z 12 regionów Mauretańskiej Republiki Islamskiej, ze stolicą w Atarze, położony w centralnej części kraju. Od północy graniczy z regionem Tiris Zammur i częściowo z Saharą Zachodnią, od zachodu z regionami Dachlat Nawazibu i Insziri, od południa z regionami At-Tarariza i Takant, od wschodu z Haud asz-Szarki i państwem Mali.
Walory przyrodnicze i kulturowe.
Region Adrar w przeważającej części zajmuje pustynia Sahara. Jest on często odwiedzany przez turystów ze względu na zlokalizowane tu zabytkowe miasta Szinkit (Chinguetti) i Wadan (Ouadane), wpisane na listę światowego dziedzictwa UNESCO. Do przyrodniczych atrakcji turystycznym na obszarze regionu zalicza się formacja geologiczna Kalb ar-Riszat - niedoszły wulkan - ok. 25 km na północny wschód od Wadanu.
Komunikacja.
Przez Adrar przechodzi jedyna w Mauretanii linia kolejowa – kolej mauretańska z Nawazibu do Zuwiratu, pociągi zatrzymują się na stacji w Szum. Ośrodek administracyjny regionu – miasto Atar – połączony jest asfaltową drogą ze stolicą kraju Nawakszutem.
Historia.
W średniowieczu tereny obecnego regionu Adrar znajdowały się na szlaku karawan wiozących towary z Timbuktu w głębi Afryki na wybrzeża Morza Śródziemnego.
Na początku XVIII w. powstał tu emirat założony przez plemiona "Aulad Ammani" i "Aulad Akszar". Czasy świetności emiratu przypadają na wiek XIX, zanim jego potęgę zniszczyli francuscy kolonizatorzy w 1933 r.

</doc>
<doc id="603775" url="https://pl.wikipedia.org/wiki?curid=603775" title="Al-Asaba">
Al-Asaba

Al-Asaba (arab. العصابة, fr. "Assaba") – jeden z 12 regionów Mauretańskiej Republiki Islamskiej, położony w południowej części kraju.

</doc>
<doc id="603776" url="https://pl.wikipedia.org/wiki?curid=603776" title="Al-Barakina">
Al-Barakina

Al-Barakina (arab. البراكنة, fr. "Brakna") – jeden z 12 regionów Mauretańskiej Republiki Islamskiej, położony w południowo-zachodniej części kraju.

</doc>
<doc id="603777" url="https://pl.wikipedia.org/wiki?curid=603777" title="Tadeusz Andrzej Broniewski">
Tadeusz Andrzej Broniewski

Tadeusz Andrzej Broniewski h. Tarnawa (ur. 29 sierpnia 1894 w Krakowie, zm. 4 stycznia 1976 we Wrocławiu) – polski architekt, przedstawiciel modernizmu, historyk i krytyk architektury, konserwator zabytków architektury.
Życiorys.
Syn Henryka i Michaliny z Wallków. Absolwent III Gimnazjum im. Króla Jana III Sobieskiego w Krakowie. W latach 1912–1925 studiował na Wydziale Architektonicznym Politechniki Lwowskiej (z przerwą spowodowaną udziałem w wojnie). Miał stopień porucznika. Podczas działań wojennych I wojny światowej służył w armii austro-węgierskiej na Węgrzech w mieście Györ. Podczas mobilizacji w 1920 służył w Kadrze 4 Pułku Strzelców Konnych. W latach 1923–1931 pracownik naukowy Politechniki Lwowskiej. Potem (1931–1944) dyrektor Państwowej Szkoły Budownictwa w Jarosławiu i radny miasta, od 27 lipca 1944 do 10 sierpnia 1944 wiceburmistrz Jarosławia, od 1946 do 1964 pracownik naukowy Politechniki Wrocławskiej. Jego studentami byli m.in. Olgierd Czerner i Tadeusz Zipser. Doskonały rysownik, także poliglota, badacz XVI-wiecznych tekstów niemieckich. Od 1956 profesor, w latach 1949–1951 i 1958–1960 dziekan Wydziału Architektury Politechniki Wrocławskiej.
Przed wojną konserwował zabytkowe kamienice w Jarosławiu, zbudował tam także Dom Żołnierza i Miejską Kasę Oszczędności; po wojnie kierował odbudową i konserwacją m.in. kościoła św. Marii Magdaleny we Wrocławiu, kościoła parafialnego w Świętej Katarzynie i ratusza w Lubaniu, zbudował także nowy gmach Wydziału Chemii Politechniki Wrocławskiej (1948–1951).
Napisał m.in. "Historię architektury w zarysie" (1959) i 5-tomową "Architekturę dla wszystkich" (1963–1969) (wydane łącznie jako: "Historia architektury dla wszystkich", Wrocław 1980, 1990); wraz z Mieczysławem Zlatem współredagował serię "Śląsk w zabytkach sztuki" (1959–1976), pisząc m.in. o Kłodzku, Lubaniu, Srebrnej Górze i Trzebnicy.
Pochowany na Cmentarzu Świętej Rodziny we Wrocławiu (sektor 12-64-17-17a).
Od 1919 był mężem Zofii z Mińskich (1894–1972). Jego córką jest architekt Anna Broniewska de Bezdzieca. 
Upamiętnienie.
Jedna z ulic w Jarosławiu została nazwana imieniem prof. Tadeusza Broniewskiego.

</doc>
<doc id="603778" url="https://pl.wikipedia.org/wiki?curid=603778" title="Dachlat Nawazibu">
Dachlat Nawazibu

Dachlat Nawazibu (arab. داخلت نواذيبو) – jeden z 12 regionów Mauretańskiej Republiki Islamskiej, położony w północno-zachodniej części kraju, ze stolicą w Nawazibu. Graniczy od północy z terytorium Sahary Zachodniej, od południa i południowego wschodu z regionem Insziri, natomiast od wschodu styka się z regionem Adrar. Od zachodu region ograniczony jest Oceanem Atlantyckim. Granica z Saharą Zachodnią jest zaminowana, jednak w regionie istnieje jedno przejście graniczne. Droga przebiega w tym miejscu kilkukilometrowym pasem ziemi niczyjej między polami minowymi.
Większość regionu pokrywa pustynia Sahara. Przy wybrzeżach oraz na Przylądku Białym występują wydmy, natomiast północna część wzdłuż granicy z Saharą Zachodnią zajmowana jest przez kamienistą pustynię (hamadę) z drobnym piaszczystym pyłem, często usnoszonym w powietrze przez wiatr. Przez region Dachlat Nawazibu przechodzi jedyna w Mauretanii linia kolejowa - kolej mauretańska, biegnąca z Nawazibu do Zuwiratu w regionie Tiris Zammur.
Region jest często odwiedzany przez turystów, zmierzających z Maroka przez Saharę Zachodnią do Senegalu i Mali, albo na wschód do regionu Adrar. W samym regionie Dachlat Nawazibu atrakcją turystyczną jest położony na wybrzeżu Park Narodowy Banc d'Arguin.

</doc>
<doc id="603780" url="https://pl.wikipedia.org/wiki?curid=603780" title="Język nieprozodyczny">
Język nieprozodyczny



</doc>
<doc id="603781" url="https://pl.wikipedia.org/wiki?curid=603781" title="Kurkul (region)">
Kurkul (region)

Kurkul (arab. كركول, fr. "Gorgol") – jeden z 12 regionów Mauretańskiej Republiki Islamskiej, położony w południowej części kraju.

</doc>
<doc id="603782" url="https://pl.wikipedia.org/wiki?curid=603782" title="Ghidimagha">
Ghidimagha

Ghidimagha albo Kidimaka (arab. غيديماغا, fr. "Guidimakha") – jeden z 12 regionów Mauretańskiej Republiki Islamskiej, położony w południowej części kraju.

</doc>
<doc id="603783" url="https://pl.wikipedia.org/wiki?curid=603783" title="Haud asz-Szarki">
Haud asz-Szarki

Haud asz-Szarki (arab. الحوض الشرقي) – jeden z 12 regionów Mauretańskiej Republiki Islamskiej, położony w południowo-wschodniej części kraju, ze stolicą w An-Nama. Graniczy od zachodu z regionami Adrar, Takant i Haud al-Gharbi, od południa i wschodu z państwem Mali.
Region jest słabo zaludniony, większość ludzi mieszka na południu. Tamtędy przebiega też jedyna droga asfaltowa łącząca An-Namę z wybrzeżem Atlantyku, tzw. "Route de l’Espoir" („Droga Nadziei”). Na terytorium Haud asz-Szarki znajduje się zabytkowa osada Walata (Oualata), wpisana na listę światowego dziedzictwa kultury UNESCO oraz ruiny średniowiecznego miasta Kumbi Salih. Względna niedostępność tych położonych pośrodku pustyni osad sprawia jednak, że większość turystów odwiedza ten region wyłącznie w drodze z Nawakszutu do Mali.

</doc>
<doc id="603786" url="https://pl.wikipedia.org/wiki?curid=603786" title="Haud al-Gharbi">
Haud al-Gharbi

Haud al-Gharbi (arab. الحوض الغربي) – jeden z 12 regionów Mauretańskiej Republiki Islamskiej, położony w południowej części kraju.

</doc>
<doc id="603788" url="https://pl.wikipedia.org/wiki?curid=603788" title="Insziri">
Insziri

Insziri (arab. إينشيري; fr. "Inchiri") – jeden z 12 regionów Mauretańskiej Republiki Islamskiej, położony w północno-zachodniej części kraju.

</doc>
<doc id="603790" url="https://pl.wikipedia.org/wiki?curid=603790" title="Takant">
Takant

Takant (arab. تكانت, fr. "Tagant") – jeden z 12 regionów Mauretańskiej Republiki Islamskiej, położony w centralnej części kraju. Takant graniczy z regionami: Adrar od północy, Haud asz-Szarki od wschodu, Haud al-Gharbi i Al-Asaba od południa i Brakna od zachodu. Nazwa regionu pochodzi od rozległego kamienistego płaskowyżu Takant ("Zahr Takant"; "Dhar Tagant") na Saharze, na którym usytuowana jest stolica regionu Tidżikdża. Inne miasta, takie jak Tiszit i Al-Midżrija położone są u podnóża klifów płaskowyżu. Region bardzo słabo zaludniony, większość terytorium zajmuje pustynia.
Miasto Tiszit położone w regionie Takant zostało w 1996 roku wpisane na listę światowego dziedzictwa kultury UNESCO (wpis łącznie z Walatą z regionu Haud asz-Szarki oraz Szinkitem i Wadanem z regionu Adrar).

</doc>
<doc id="603791" url="https://pl.wikipedia.org/wiki?curid=603791" title="Dorwać Małego">
Dorwać Małego



</doc>
<doc id="603792" url="https://pl.wikipedia.org/wiki?curid=603792" title="Tiris Zammur">
Tiris Zammur

Tiris Zammur (arab. تيرس زمور) – jeden z 12 regionów Mauretańskiej Republiki Islamskiej, położony w północnej części kraju, ze stolicą w Zuwiracie. Od północnego wschodu graniczy z Algierią, od wschodu z Mali, od południa z regionem Adrar, od zachodu i północnego zachodu z Saharą Zachodnią.
Region niemal w całości zajmuje pustynia Sahara. Największymi miastami są Zuwirat i Fudajrik, będące ośrodkami eksploatacji złóż rudy żelaza. Komunikacja w regionie jest bardzo słabo rozwinięta, tylko Zuwirat i Fudajrik mają regularne połączenia kolejowe z regionem Adrar (stacja Szum) i miastem portowym Nawazibu w regionie Dachlat Nawazibu (zob. kolej mauretańska). Ponadto w Zuwiracie znajduje się krajowy port lotniczy z połączeniami do Nawakszutu.
Inne miasta w regionie to Bir Umm Karajn, Ajn Bin Tili i Asz-Szakkat.

</doc>
<doc id="603793" url="https://pl.wikipedia.org/wiki?curid=603793" title="At-Tarariza">
At-Tarariza

At-Tarariza (arab. الترارزة, fr. "Trarza") – jeden z 12 regionów Mauretańskiej Republiki Islamskiej, położony w południowo-zachodniej części kraju.

</doc>
<doc id="603794" url="https://pl.wikipedia.org/wiki?curid=603794" title="Rejon kielmski">
Rejon kielmski

Rejon kielmski (lit. "Kelmės rajono savivaldybė") – rejon w północno-zachodniej Litwie.
Według danych z 1999 roku 58% powierzchni zajmowały użytki rolne, 26% rejonu pokrywały lasy, wody zajmowały 2,35% powierzchni rejonu, a obszary zamieszkania - 1,94%.

</doc>
<doc id="603798" url="https://pl.wikipedia.org/wiki?curid=603798" title="Rejon kłajpedzki">
Rejon kłajpedzki

Rejon kłajpedzki (lit. "Klaipėdos rajono savivaldybė") – rejon w zachodniej Litwie.

</doc>
<doc id="603799" url="https://pl.wikipedia.org/wiki?curid=603799" title="Santi Subito (album)">
Santi Subito (album)

Santi Subito – drugi studyjny album polskiego zespołu rockowego Bohema, wydany w 2006 przez wytwórnię EMI Music Poland.
Płyta została nagrodzona Superjedynką w 2007 r. w kategorii „Płyta rock”. Utwór "„Tell me who you are”" Piotr Lipka nagrał w duecie z Muńkiem Staszczykiem.
Lista utworów.
Bonus CD

</doc>
<doc id="603803" url="https://pl.wikipedia.org/wiki?curid=603803" title="Lənkəran">
Lənkəran



</doc>
<doc id="603804" url="https://pl.wikipedia.org/wiki?curid=603804" title="Rejon koszedarski">
Rejon koszedarski

Rejon koszedarski (lit. "Kaišiadorių rajono savivaldybė") – rejon w centralnej Litwie.

</doc>
<doc id="603805" url="https://pl.wikipedia.org/wiki?curid=603805" title="Naxçıvan">
Naxçıvan



</doc>
<doc id="603808" url="https://pl.wikipedia.org/wiki?curid=603808" title="Rejon kowieński">
Rejon kowieński

Rejon kowieński (lit. "Kauno rajono savivaldybė") – rejon w centralnej Litwie.
Zobacz też.
Powiat kowieński

</doc>
<doc id="603809" url="https://pl.wikipedia.org/wiki?curid=603809" title="Aleksander Czernin">
Aleksander Czernin

Aleksander Czernin, ros. Александр Михаилович Чернин (ur. 6 marca 1960 w Charkowie) – węgierski szachista i trener szachowy ("FIDE Senior Trainer" od 2004) pochodzenia ukraińskiego, arcymistrz od 1985 roku.
Kariera szachowa.
Pierwszym międzynarodowym sukcesem Czernina było zajęcie II miejsca (za Yasserem Seirawanem) w mistrzostwach świata juniorów do lat 18 w Skien w roku 1979. W styczniu 1980 roku zdobył mistrzostwo Europy juniorów (przed Zurabem Azmaiparaszwilim) w Groningen, a następnie zwyciężył w turnieju mistrzów w Amsterdamie (z wynikiem 10½ pkt z 11 partii). Za te wyniki otrzymał w tym samym roku tytuł mistrza międzynarodowego. W roku 1983 zwyciężył w Irkucku, a w 1984 – w Kopenhadze i Starym Smokovcu.
W ciągu zaledwie jednego roku – 1985 – awansował do czołówki światowej (był to jednocześnie zdecydowanie najlepszy rok w jego karierze). Najpierw podzielił I miejsce (wraz z Michaiłem Gurewiczem oraz Wiktorem Gawrikowem) w mistrzostwach Związku Radzieckiego rozegranych w Rydze i zdobył awans do turnieju międzystrefowego w Tunisie. W turnieju tym podzielił III miejsce (wraz z Wiktorem Gawrikowem), a następnie pokonał go w meczu barażowym i awansował do turnieju pretendentów (jednocześnie zdobywając tytuł arcymistrza) w Montpellier, w którym zajął IX miejsce. Również w roku 1985 został dwukrotnym złotym medalistą drużynowych mistrzostw świata, rozegranych w Lucernie (wraz z drużyną oraz za najlepszy wynik indywidualny na VII szachownicy).
W późniejszych latach odniósł wiele turniejowych sukcesów, z których wymienić można: III-IV miejsce w I mistrzostwach świata w szachach błyskawicznych w Saint John (w półfinale uległ Michaiłowi Talowi, wcześniej eliminując m.in. Anatolija Karpowa) w roku 1988, zwycięstwa w turniejach w Kopenhadze (1986, m.in. wraz z Wasilijem Smysłowem), Polanicy-Zdroju (1988, Memoriał Akiby Rubinsteina, wraz z Aleksandrem Goldinem), Pradze (1989, międzynarodowe mistrzostwa Czechosłowacji), Dortmundzie (w roku 1990 przed Borisem Gelfandem, jak również w roku 1991), Altensteigu (1990 i 1991), Buenos Aires (1992) oraz w Göteborgu (1996). W latach 1997 i 2000 dwukrotnie wystąpił w mistrzostwach świata systemem pucharowym, za pierwszym razem odpadając w I rundzie, natomiast za drugim – w rundzie II (po porażce z Borisem Gulko).
Od roku 1992 reprezentuje barwy Węgier i w roku tym zdobył jedyny medal (srebrny) w mistrzostwach kraju. W barwach Węgier dwukrotnie zagrał (w latach 1994 i 1996) na szachowych olimpiadach. Trzykrotnie (w latach 1992, 1997, 1999) wystąpił również na drużynowych mistrzostwach Europy, w roku 1999 zdobywając wraz z drużyną srebrny medal.
Najwyższy ranking w karierze osiągnął 1 stycznia 1998 r., z wynikiem 2645 punktów dzielił wówczas 27-30. miejsce na światowej liście FIDE, jednocześnie zajmując 3. miejsce (za Judit Polgar i Peterem Leko) wśród węgierskich szachistów.
Osiągnięcia trenerskie.
W 2004 r. był trenerem kobiecej reprezentacji Stanów Zjednoczonych, która zdobyła srebrny medal podczas olimpiady w Calvii. Od 2007 r. przez kilka lat był trenerem czołowego obecnie szachisty świata, Fabiano Caruany. Do grona jego uczniów należeli również amerykańscy szachiści Kayden Troff (który zdobył tytuł arcymistrza w wieku 16 lat) oraz Samuel Sevian (arcymistrz w wieku niespełna 14 lat).

</doc>
<doc id="603811" url="https://pl.wikipedia.org/wiki?curid=603811" title="Rejon kretyngański">
Rejon kretyngański

Rejon kretyngański (lit. "Kretingos rajono savivaldybė") – rejon w północno-zachodniej Litwie.

</doc>
<doc id="603812" url="https://pl.wikipedia.org/wiki?curid=603812" title="Dakhlet Nouadhibou">
Dakhlet Nouadhibou



</doc>
<doc id="603813" url="https://pl.wikipedia.org/wiki?curid=603813" title="Hedmark">
Hedmark

Hedmark – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgiem Oppland, do nowo utworzonego okręgu Innlandet. 
Położony był w południowej części kraju; graniczył z norweskimi okręgami Akershus, Oppland oraz Sør-Trøndelag. Zajmował powierzchnię 27 397 km², która zamieszkiwana była przez 197 406 osób (2019). Ośrodkiem administracyjnym okręgu było miasto Hamar.
Na obszarze zajmowanych przez okręg znajduje się największe jezioro Norwegii Mjøsa oraz trzecie pod względem wielkości jezioro Femunden.
Gminy.
Okręg podzielony był na 22 gminy.

</doc>
<doc id="603814" url="https://pl.wikipedia.org/wiki?curid=603814" title="Guidimaka">
Guidimaka



</doc>
<doc id="603815" url="https://pl.wikipedia.org/wiki?curid=603815" title="Rejon kupiszecki">
Rejon kupiszecki

Rejon kupiszecki (lit. "Kupiškio rajono savivaldybė") – rejon w północno-wschodniej Litwie.

</doc>
<doc id="603816" url="https://pl.wikipedia.org/wiki?curid=603816" title="Hodh Ech Chargui">
Hodh Ech Chargui



</doc>
<doc id="603818" url="https://pl.wikipedia.org/wiki?curid=603818" title="Hodh El Gharbi">
Hodh El Gharbi



</doc>
<doc id="603819" url="https://pl.wikipedia.org/wiki?curid=603819" title="Inchiri">
Inchiri



</doc>
<doc id="603820" url="https://pl.wikipedia.org/wiki?curid=603820" title="Inshiri">
Inshiri



</doc>
<doc id="603821" url="https://pl.wikipedia.org/wiki?curid=603821" title="Rejon łoździejski">
Rejon łoździejski

Rejon łoździejski (lit. "Lazdijų rajono savivaldybė") – rejon w południowej Litwie.
Ludność.
Według spisu z 2001 roku ok. 0,4% (106 osób) populacji rejonu stanowili Polacy. 
Miejscowości.
W rejonie łoździejskim są 2 miasta, 6 miasteczek i 350 wsi.
Gminy.
Terytorium rejonu jest podzielone na 14 gmin (w nawiasie podano ośrodek administracyjny):

</doc>
<doc id="603822" url="https://pl.wikipedia.org/wiki?curid=603822" title="Tagant">
Tagant



</doc>
<doc id="603824" url="https://pl.wikipedia.org/wiki?curid=603824" title="Tiris Zemmour">
Tiris Zemmour



</doc>
<doc id="603828" url="https://pl.wikipedia.org/wiki?curid=603828" title="Rejon malacki">
Rejon malacki

Rejon malacki (lit. "Molėtų rajono savivaldybė") – rejon we wschodniej Litwie.
Według Spisu Ludności z 2001 roku ok. 8,1% (2,053 tys.) populacji rejonu stanowili Polacy.

</doc>
<doc id="603830" url="https://pl.wikipedia.org/wiki?curid=603830" title="Kodeks Stanisława Augusta">
Kodeks Stanisława Augusta

Kodeks Stanisława Augusta – projekt kodyfikacji prawa cywilnego, karnego i procesowego obowiązującego w I Rzeczypospolitej. 
Geneza.
Obowiązujące prawo w I Rzeczypospolitej nie było kodyfikowane ze względu na opór szlachty, która obawiała się wzmocnienia władzy króla (pomimo kilku prób nie udało się przełamać oporu sejmu). Wraz z rozpoczęciem obrad
Sejmu Czteroletniego pojawił się plan skodyfikowania obowiązującego prawa. Zamiar został przesądzony w chwili wydania Ustawy Rządowej 3 maja, zawarty w niej artykuł VIII stanowił: "(…)Nowy kodeks praw cywilnych i kryminalnych przez wyznaczone przez sejm osoby spisać rozkazujemy." Projekt popularnie nazywany był Kodeksem Stanisława Augusta.
Prace nad kodeksem.
Do opracowania projektu powołane zostały dwie komisje; dla Korony (jej pracami kierował Hugo Kołłątaj) i dla Litwy. W ich skład wchodzili profesorowie prawa, pisarze i działacze sejmowi m.in.:
Komisje nie zdołały doprowadzić swoich prac (poważnie zaawansowanych) do końca z powodu wybuchu wojny z Rosją. Projekt kodeksu nigdy nie został ukończony, tym samym kodeks nie wszedł w życie. Pozostały jedynie cenne materiały. Prawem stały się przygotowane przez komisję projekty ustaw o sądach trybunalskich i ziemskich.
Regulacje.
Projektowany kodeks miał mieć postępowy charakter. Regulowane przez niego prawo wciąż pozostawało prawem feudalnym, zawierało jednak już liczne elementy kapitalistyczne. Utrzymano stanowy podział społeczeństwa jednak kontynuowano i rozwijano reformy Sejmu Czteroletniego np.: 
Nowoczesne przepisy zawierała zwłaszcza część odnosząca się do prawa karnego, gdzie przewidziano szereg postępowych (humanitarnych) zasad m.in.:

</doc>
<doc id="603831" url="https://pl.wikipedia.org/wiki?curid=603831" title="Rejon możejski">
Rejon możejski

Rejon możejski (lit. "Mažeikių rajono savivaldybė") – rejon w północno-zachodniej Litwie.

</doc>
<doc id="603832" url="https://pl.wikipedia.org/wiki?curid=603832" title="Rejon okmiański">
Rejon okmiański

Rejon okmiański (lit. "Akmenės rajono savivaldybė") – rejon w północnej Litwie.

</doc>
<doc id="603834" url="https://pl.wikipedia.org/wiki?curid=603834" title="Vestfold">
Vestfold

Vestfold – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgiem Telemark, do nowo utworzonego okręgu Vestfold og Telemark. 
Położony był na południu kraju; graniczył z norweskimi okręgami Buskerud oraz Telemark. Zajmował powierzchnię 2224 km², która zamieszkiwana była przez 251 084 osób (2019). Ośrodkiem administracyjnym okręgu było miasto Tønsberg.
Gminy.
W 2019 okręg podzielony był na 9 gmin.

</doc>
<doc id="603836" url="https://pl.wikipedia.org/wiki?curid=603836" title="I Brygada">
I Brygada



</doc>
<doc id="603837" url="https://pl.wikipedia.org/wiki?curid=603837" title="Rejon olicki">
Rejon olicki

Rejon olicki (lit. "Alytaus rajono savivaldybė") – rejon w południowej Litwie.
Ludność.
Według Spisu Ludności z 2001 roku ok. 2,36% (768 osób) populacji rejonu stanowili Polacy.
Miejscowości.
W rejonie olickim są 2 miasta, 3 miasteczka i ponad 420 wsi.
Gminy.
Terytorium rejonu jest podzielone na 11 gmin (w nawiasie podano ośrodek administracyjny):

</doc>
<doc id="603839" url="https://pl.wikipedia.org/wiki?curid=603839" title="Rejon orański">
Rejon orański

Rejon orański (lit. "Varėnos rajono savivaldybė") – rejon w południowej Litwie.
Ludność.
Według Spisu Ludności z 2001 roku ok. 6,6% (2,067 tys.) populacji rejonu stanowili Polacy.
Miejscowości.
W rejonie orańskim jest 1 miasto, 2 miasteczka i 320 wsi.
Gminy.
Terytorium rejonu jest podzielone na 8 gmin (w nawiasie podano ośrodek administracyjny):

</doc>
<doc id="603840" url="https://pl.wikipedia.org/wiki?curid=603840" title="Rejon oniksztyński">
Rejon oniksztyński

Rejon oniksztyński () – rejon na Litwie, w okręgu uciańskim; siedzibą rejonu są Onikszty .
Według spisu ludności z 2001 Polacy stanowili około 0,4% mieszkańców rejonu (121 osób).
W rejonie oniksztyńskim leży Oniksztyński Park Regionalny.

</doc>
<doc id="603841" url="https://pl.wikipedia.org/wiki?curid=603841" title="Rejon płungiański">
Rejon płungiański

Rejon płungiański (lit. "Plungės rajono savivaldybė") – rejon w północno-zachodniej Litwie.

</doc>
<doc id="603846" url="https://pl.wikipedia.org/wiki?curid=603846" title="Rejon pokrojski">
Rejon pokrojski

Rejon pokrojski (lit. "Pakruojo rajono savivaldybė") – rejon w północnej Litwie.

</doc>
<doc id="603847" url="https://pl.wikipedia.org/wiki?curid=603847" title="Fokowąs brodaty">
Fokowąs brodaty

Fokowąs brodaty, foka wąsata, foka brodata ("Erignathus barbatus") – gatunek drapieżnego ssaka z rodziny fokowatych (Phocidae). Największa foka żyjąca w niewielkich stadach na terenie Arktyki. Znaczenie gospodarcze foki wąsatej jest nieduże. Poławiana głównie przez Inuitów.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1777 roku niemiecki przyrodnik Johann Christian Polycarp Erxleben nadając mu nazwę "Phoca barbata". Holotyp pochodził z północnej części Oceanu Atlantyckiego, w południowej Grenlandii. Podgatunek po raz pierwszy zgodnie z zasadami nazewnictwa binominalnego opisał w 1811 roku niemiecki zoolog Peter Simon Pallas nadając mu nazwę "Phoca nautica". Okaz typowy pochodził z Morza Ochockiego, we wschodniej Syberii. Jedyny przedstawiciel rodzaju fokowąs który nazwał w 1866 roku amerykański zoolog Theodore Nicholas Gill. 
Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Występuje w morzach koła podbiegunowego oraz u wybrzeży Kanady, Islandii, Grenlandii, Japonii, Norwegii, Rosji, wyspy Jan Mayen, prowincji Svalbard i Stanów Zjednoczonych. Zabłąkane osobniki znajdywano u wybrzeży Chin, Wysp Owczych, Francji, Niemiec, Holandii, Portugalii, Hiszpanii i Wielkiej Brytanii.
Zasięg występowania w zależności od podgatunku:
Morfologia.
Długość ciała 210–250 cm; masa ciała 250–450 kg. Noworodki osiągają długość około 130 cm i ciężar około 34 kg. Grzbiet w kolorze ciemnoszarym, przechodzącym do czarnego z jaśniejszymi plamami na łopatkach, spód brzucha jaśniejszy. Jaśniejsze plamy również na górnej powierzchni głowy, po bokach pyska oraz wokół oczu i uszu. Posiada charakterystyczne obfite wąsy, które utworzone są z włosów zatokowych.
Tryb życia.
Zwierzę samotnicze, niekiedy żyjące w grupach. Przebywa na krach, w pobliżu wybrzeży. Potrafi nurkować dość głęboko, dochodząc do głębokości 70 m. Odżywia się rybami, skorupiakami, małżami, ślimakami, pierścienicami, dennymi bezkręgowcami. 
Rozród.
Samica rodzi co 2 lata po ciąży trwającej 11 miesięcy. Do porodu dochodzi na wiosnę. Młode osiągają wielkość do 1,2 m. Ich futerko przybiera kolor szary. Samice dojrzewają do 6 lat, samce 7.

</doc>
<doc id="603848" url="https://pl.wikipedia.org/wiki?curid=603848" title="Małż">
Małż



</doc>
<doc id="603849" url="https://pl.wikipedia.org/wiki?curid=603849" title="Rejon poniewieski">
Rejon poniewieski

Rejon poniewieski (lit. "Panevėžio rajono savivaldybė") – rejon na Litwie, w okręgu poniewieskim. Według danych z 2020 roku rejon był zamieszkiwany przez 35 324 osoby.

</doc>
<doc id="603850" url="https://pl.wikipedia.org/wiki?curid=603850" title="Maciej Stanisław Zięba">
Maciej Stanisław Zięba

Maciej Stanisław Zięba (ur. 27 kwietnia 1957 w Gdańsku) – polski filozof, historyk filozofii orientalnych (indyjskiej, tybetańskiej, chińskiej, japońskiej, koreańskiej, wietnamskiej, malajo-indonezyjskiej itp.) oraz afrykańskiej etnofilozofii. Urzędnik służby cywilnej. Esperantysta.
Życiorys.
Ukończył III Liceum Ogólnokształcące im. Marynarki Wojennej w Gdyni. Absolwent studiów w zakresie filozofii teoretycznej Katolickiego Uniwersytetu Lubelskiego (1981), studiował pod kierunkiem m.in. ks. Mariana Kurdziałka, o. Mieczysława Alberta Krąpca OP, ks. Stanisława Kamińskiego. W zakresie filozofii orientalnych kontynuuje prace zapoczątkowane przez ks. Franciszka Tokarza, uczeń Leona Cyborana, Tadeusza Margula i Tomasza Rucińskiego. Studiował także w Paryżu (1985–86: INALCO, Centre Sèvres SJ, Sorbona; 1990: IIAP), w Montrealu (1995–97: Uniwersytet McGill), Rzymie (1999–2000: LUISS Guido Carli) oraz na Tajwanie (2012–13: Uniwersytet Tunghai w Taichungu).
W KUL uzyskał w 1989 stopień naukowy doktora. W latach 1984–2013 był pracownikiem naukowym Zakładu Historii Filozofii KUL. Był redaktorem działu filozofii Wschodu w "Powszechnej Encyklopedii Filozofii" (PTTA: Lublin, 2000–2009, t. 1–10: A–Ż + Suplement), a także "Encyklopedii Filozofii Polskiej" (PTTA: Lublin 2011, t. 1–2, ).
W latach 1991–1997 był konsulem Rzeczypospolitej Polskiej w Paryżu i Montrealu; w latach 1993–1997 równolegle – kierownikiem Szkoły Polskiej im. Mikołaja Kopernika w Montrealu. Od 1998 pracuje w Lubelskim Urzędzie Wojewódzkim, w latach 1998–2007 był dyrektorem odpowiedzialnym za współpracę zagraniczną, integrację europejską i rozwój regionalny, w latach 2008–2012 za sprawy obywatelskie i cudzoziemców; od 2000 – mianowany urzędnik służby cywilnej.
W latach 1998–2013 zaangażowany w wiele projektów pogranicza polsko-ukraińskiego i polsko-białoruskiego, zwłaszcza na obszarze Euroregionu Bug, badania migracji, kształcenia kadr administracji w zakresie etyki i typografii i innych. Współpracował m.in. z Fundacją Młoda Demokracja, z Brzeskim Centrum Informacji Transgranicznej TRIC, z Deutsch-Weißrussisches Haus z Karlsruhe, z Fundacją Nowy Staw i z Fundacją Instytut na rzecz Państwa Prawa – m.in. w ramach Lubelskiej Regionalnej Sieci Wsparcia Imigrantów.
W 2012 został odznaczony Medalem Złotym za Długoletnią Służbę.
Od 2018 pracuje jako "distinguished visiting professor" w Uniwersytecie Zaozhuańskim w mieście Zaozhuang w prowincji Szantung w Chinach, nauczając esperanta, języka polskiego i in. języków obcych.

</doc>
<doc id="603855" url="https://pl.wikipedia.org/wiki?curid=603855" title="Mando Diao">
Mando Diao

Mando Diao - szwedzka grupa rockowa założona w Borlänge. Nazwa, według członków zespołu, nie ma określonego znaczenia - pojawiła się we śnie jednego z muzyków - Björna Dixgårda.
Historia.
Początki Mando Diao sięgają 1995 r., kiedy Björn Dixgård grał w zespole Butler. Wkrótce grupa rozpadła się. Cztery lata później Björn Dixgård i Gustaf Norén - pozostała część Butlera - postanowili na poważnie zająć się muzyką. Zamknęli się w domku wypoczynkowym i przez 6 miesięcy tworzyli piosenki. Pod zmienioną nazwą rozpoczęli występy w klubach, w rodzinnym Borlänge. Wkrótce zainteresowała się nimi wytwórnia EMI, co zaowocowało pierwszym kontraktem płytowym.
Mando Diao zapewniało support grupie The Bravery podczas ich trasy w 2005.
Utwór Mando Diao "Down in the Past" został wykorzystany jako ścieżka dźwiękowa gry komputerowej NHL 06 oraz w FIFA World Cup 2006, zaś piosenka "God Knows" - w grze komputerowej FIFA 06. Piosenka "Motown Blood" została wykorzystana w reklamie aparatu Sony Cybershot, natomiast "Mean Street" w grze Need For Speed Shift we wszystkich wersjach pomijając platformę J2ME.
16 października 2014 roku została zaprezentowana piosenka pt. "Love Last Forever" wykonywana przez zespół Mando Diao, która została oficjalnym utworem promującym Mistrzostwa Świata w Narciarstwie Klasycznym 2015 rozegrane w Falun w Szwecji.

</doc>
<doc id="603857" url="https://pl.wikipedia.org/wiki?curid=603857" title="Tyrawka">
Tyrawka

Tyrawka (Tyrawski Potok) – rzeka, prawy dopływ Sanu w Górach Sanocko-Turczańskich o długości około 23 km. Jego źródła znajdują się na stokach pasma Chwaniowa (632 m n.p.m.) i góry "Węgliska" (616 m n.p.m.), pomiędzy Zawadką a Ropienką Dolną. Główne dopływy to "Borsukowiec", Berezka i "Lachawka"

</doc>
<doc id="603858" url="https://pl.wikipedia.org/wiki?curid=603858" title="Przełęcz Sanguszki">
Przełęcz Sanguszki

Przełęcz Sanguszki (480 m n.p.m.) – przełęcz między szczytami Kopytówki (549 m) od północy oraz Krowiej Góry (617 m) od południa, a także miejscowościami Harbutowice i Palcza. Zgodnie z regionalizacją fizycznogeograficzną Polski według Jerzego Kondrackiego, Kopytówka znajduje się na Wzgórzach Lanckorońskich na Pogórzu Wielickim, a Krowia Góra w Paśmie Babicy zaliczanym do Beskidu Makowskiego, jest to więc przełęcz także między tymi dwoma pasmami i mezoregionami.
Przebiega przez nią droga wojewódzka nr 956 Biertowice – Sułkowice – Zembrzyce oraz pieszy szlak turystyczny, wiodący z Lanckorony do Jordanowa. Na przełęczy znajduje się obelisk ku czci Eustachego Sanguszki, inicjatora budowy przebiegającej tędy drogi. Wybudowana została w latach 90. XIX wieku. Posiadała duże znaczenie gospodarcze i militarne. Austriacy w okresie I wojny światowej zaryglowali tę drogę. U podnóży Krowiej Góry do tej pory istnieją pozostałości ich okopów.
Na północ, nieco powyżej przełęczy znajduje się duży krzyż upamiętniający bitwę, jaką stoczyli tutaj konfederaci barscy (zwaną bitwą pod Grobami). Obok krzyża umieszczono duże głazy i zamontowano tabliczkę ze słowami Karola Balińskiego (w tekście inskrypcji błędnie przypisanymi Adamowi Mickiewiczowi):
"Tylko pod krzyżem, tylko pod tym znakiem"
"Polska jest Polską, a Polak Polakiem."
Krzyż i tablicę ustawiono w 1999 r. dla uczczenia konfederatów. Ich zbiorowy grób znajduje się na pobliskim wzgórzu, przez miejscową ludność nazywanym Groby.

</doc>
<doc id="603859" url="https://pl.wikipedia.org/wiki?curid=603859" title="Puszcza Notecka">
Puszcza Notecka

Puszcza Notecka – Leśny Kompleks Promocyjny Puszcza Notecka został utworzony zarządzeniem Dyrektora Generalnego Lasów Państwowych 14 X 2004 r. Obejmuje swoim zasięgiem nadleśnictwa: Potrzebowice, Wronki, Krucz (RDLP Piła), Sieraków, Oborniki (RDLP Poznań), Karwin, Międzychód i Skwierzyna (RDLP Szczecin). Stanowi wielki kompleks leśny w Kotlinie Gorzowskiej zajmujący około 1372 km² i porastający wydmowy obszar międzyrzecza warciańsko-noteckiego. Ciągnie się na długości ponad 100 km od Santoka i Skwierzyny na zachodzie po Oborniki i Rogoźno na wschodzie przy średniej szerokości 20 km.
Charakterystyka.
Krajobraz puszczy urozmaicają potężne wały wydm, które tworzą labirynt dolin i pagórków.
Wysokość wydm wynosi średnio ok. 20 m, często jednak przekracza 30 m, a największą osiąga na Wielkiej Sowie – 42 m wysokości względnej i 93 m n.p.m.
Centrum Puszczy to tereny ubogie w wodę, natomiast na pograniczu, nad Wartą i Notecią, zgrupowały się jeziora rynnowe stanowiące urozmaicenie, tzw. akcent w „morzu piasków”.
Drzewostan w puszczy pochodzi w zdecydowanej większości ze sztucznych nasadzeń zapoczątkowanych na dużą skalę w II poł. XIX w. Podstawową część stanowią jednolite co do gatunku i wieku ok. 70-letnie drzewostany sosnowe, miejscami z nikłą domieszką brzozy pokrywając ubogie obszary sandrów i wydm, zasadzone po inwazji motyla strzygoni choinówki, która zniszczyła puszczę w latach 1922–1924. Ocalałe resztki starszego lasu, ok. 120–130 letniego, znajdują się m.in. w rezerwacie Cegliniec. Za najstarsze drzewo puszczy uchodzi dąb Józef rosnący w Marianowie (w pobliżu Sierakowa).
10 sierpnia 1992 roku w Puszczy Noteckiej wybuchł ogromny pożar w którym spłonęło 57,7 km² (5770 ha) lasu.
Ochrona przyrody.
Na terenie puszczy znajduje się 16 rezerwatów m.in.:

</doc>
<doc id="603860" url="https://pl.wikipedia.org/wiki?curid=603860" title="Chwaniów">
Chwaniów

Chwaniów – jedno z głównych pasm Gór Sanocko-Turczańskich, położone pomiędzy Górami Słonnymi a Pogórzem Przemyskim. Najwyższymi szczytami są Brańcowa (677 m n.p.m.) i Truszowskie (677 m n.p.m.).
Pasmo Chwaniowa ciągnie się z północnego zachodu, od doliny Berezki, na południowy wschód, po doliny Karaszyna i Strwiąża. Na północnym wschodzie ograniczone jest dolinami: Berezki, Roztoki, Krywca, Wiaru i Karaszyna, zaś południowo-zachodnią granicę stanowią doliny: Tyrawki, Ropienki oraz Łodyny.
Występują tu liczne niewybitne kulminacje przekraczające 600 m n.p.m. Począwszy od północnego zachodu, pierwszym wysokim szczytem jest Margiel (604 m n.p.m.). Następnie wznoszą się szczyty: Poręba (618 m n.p.m.), Kiczora (628 m n.p.m.) i Cztery Kopce (632 m n.p.m.), z których północno-wschodniego stoku odbiega rozczłonkowany grzbiet do dolin Krywca i Wiaru. Dalej grzbiet osiąga Truszowskie (677 m n.p.m.), a potem Brańcową (677 m n.p.m.). Stąd na południe odgałęzia się grzbiet Wolańskiej Kiczery i Wideł, natomiast Chwaniów opada ku dolinie Karaszyna.
Całe pasmo znajduje się w Parku Krajobrazowym Gór Słonnych, w ramach którego na eksponowanych na północny wschód zboczach pasma utworzono dwa rezerwaty przyrody:
Na granicy z Pogórzem Przemyskim, na północny wschód od Brańcowej znajduje się ponadto okaz limby – pomnik przyrody Limba w Liskowatem.

</doc>
<doc id="603861" url="https://pl.wikipedia.org/wiki?curid=603861" title="Szinkit">
Szinkit

Szinkit ( = "", ) – zabytkowe miasto w Mauretanii, w regionie administracyjnym Adrar, w średniowieczu ważny ufortyfikowany przystanek handlowy na trasie karawan (ksar). 
Miasto zostało wpisane wspólnie z Wadanem, Walatą i Tiszitem na listę światowego dziedzictwa kultury UNESCO i zalicza się do największych atrakcji turystycznych Mauretanii. 
Historia.
Tereny wokół Szinkitu zamieszkane były od tysiącleci. Świadczą o tym między innymi znalezione w pobliskich dolinach malowidła naskalne. Samo miasto powstało jednak w 777 roku i do XI wieku rozwinęło się jako ważny ośrodek handlowy dla berberyjskiej konfederacji plemion Sanhadża. Niedługo potem państwo Sanhaja zostało wchłonięte przez imperium Almorawidów, rozpościerające się u szczytu swojej potęgi od Półwyspu Iberyjskiego aż po rzekę Senegal. 
Po dwóch stuleciach upadku miasto zostało odbudowane w XIII wieku i stało się na powrót ważnym ośrodkiem handlu na trasie karawan zmierzających przez Saharę i łączących cywilizacje dorzecza Nigru ze światem śródziemnomorskim. 
Przez całe stulecia Szinkit służył też jako miejsce spotkań pielgrzymów z obszaru Maghrebu, zmierzających dalej do Mekki. Był niekiedy określany jako siódme najświętsze miejsce islamu i z czasem sam stał się celem pielgrzymek, zwłaszcza dla tych, którzy nie mogli pozwolić sobie na długą podróż na Półwysep Arabski. W okresie największego rozkwitu Szinkit był też obok Timbuktu jednym z najważniejszych ośrodków edukacji islamskiej w Afryce Zachodniej. 
W kolejnych wiekach miasto jednak podupadło i obecnie jest niewielkim, zagubionym na pustyni miasteczkiem, niekwestionowane jest jednak jego historyczne znaczenie w regionie.
Współczesność.
Szinkit podzielony jest obecnie na dwie części – starszą i nowszą, przy czym większość ludności zamieszkuje część nowszą, gdzie zlokalizowana jest też większość pensjonatów ("auberges") dla turystów. Na zabudowę starszej, zabytkowej części miasta składają się liczące setki lat domy z kamienia i gliny – wiele z nich pochodzi jeszcze z czasów odbudowy miasta w XIII wieku. Zachował się tu także zabytkowy meczet i biblioteka przechowująca zwoje z tekstami Koranu z późnego średniowiecza. 
Turystów przyciągają tu także rozpościerające się tuż poza obrębem miasta wydmy płaskowyżu Adrar.

</doc>
<doc id="603863" url="https://pl.wikipedia.org/wiki?curid=603863" title="Therac-25">
Therac-25

Therac-25 – stosowana w latach 80. maszyna do radioterapii nowotworów; były one produkowane przez Atomic Energy of Canada Limited przy współpracy z francuską firmą CGR. W latach 1985-1987, na skutek poważnych błędów w oprogramowaniu sterującym, urządzenia te były przyczyną przynajmniej sześciu wypadków, podczas których pacjenci otrzymali bardzo wysokie dawki promieniowania, w niektórych przypadkach rzędu setek grejów. Przynajmniej piątka spośród poszkodowanych zmarła bezpośrednio wskutek napromieniowania.
Późniejsze dochodzenia ustaliły, że główną przyczyną nieprawidłowego funkcjonowania urządzeń był błąd typu race condition, na skutek którego w pewnych trudnych do odtworzenia warunkach (przy odpowiednio szybkiej pracy biegłego operatora), nie dochodziło do prawidłowej inicjalizacji wszystkich parametrów zabiegu. Problem ten miałby jednak dużo mniej tragiczne konsekwencje, gdyby w ramach redukcji kosztów nie zrezygnowano z mechanicznych zabezpieczeń stosowanych wcześniej w maszynach Therac-6 i Therac-20. Dodatkowo, liczba ofiar mogłaby być znacznie niższa, gdyby producent maszyny nie bagatelizował kolejnych powiadomień o nieprawidłowościach i wypadkach.
Wydarzenia wiążące się z maszynami Therac-25 weszły do kanonu studiów na temat niezawodności oprogramowania i stanowią istotny argument przemawiający za stosowaniem specjalnych kroków projektowych w krytycznych dla życia lub zdrowia ludzkiego zastosowaniach technologii informatycznych.

</doc>
<doc id="603864" url="https://pl.wikipedia.org/wiki?curid=603864" title="Paśnik (konstrukcja)">
Paśnik (konstrukcja)

Paśnik − drewniana konstrukcja służąca w gospodarce leśnej do dokarmiania zwierzyny grubej, szczególnie w okresie zimowym.
W pobliżu paśników zazwyczaj ustawiane są lizawki.

</doc>
<doc id="603865" url="https://pl.wikipedia.org/wiki?curid=603865" title="Język cakchiquel">
Język cakchiquel



</doc>
<doc id="603866" url="https://pl.wikipedia.org/wiki?curid=603866" title="Wadan">
Wadan

Wadan (, ) – historyczne miasto w północno-zachodniej Mauretanii, w regionie administracyjnym Adrar, wpisane wspólnie z Szinkitem, Tiszitem i Walatą na listę światowego dziedzictwa kultury UNESCO.
Miasto zostało założone w 1147 roku jako ksar i szybko stało się ważnym przystankiem handlowym na trasie karawan. W 1487 roku Portugalczycy założyli tu swoją faktorię, jednak miasto zaczęło podupadać już w XVI wieku.
Dzisiejsza niewielka osada Wadan położona jest poza obrębem średniowiecznych ruin.

</doc>
<doc id="603867" url="https://pl.wikipedia.org/wiki?curid=603867" title="Ouadane">
Ouadane



</doc>
<doc id="603868" url="https://pl.wikipedia.org/wiki?curid=603868" title="Uadane">
Uadane



</doc>
<doc id="603871" url="https://pl.wikipedia.org/wiki?curid=603871" title="Mahuika">
Mahuika

Mahuika w mitologii Maorysów bogini ognia, młodsza siostra bogini śmierci Hine-nui-te-pō. To od niej Māui (w niektórych wersjach mitu – jej wnuk) uzyskał sekret rozpalania ognia. Poślubiła Auahi-Turoa⁣, z którym miała piątkę dzieci, nazwanych tak jak palce ludzkiej dłoni, wspólnie nazywanych Ngā Mānawa.
Symbolika powiązania między palcami a ogniem jest wyjaśniona w opowieściach, w których Māui otrzymuje ogień od Mahuiki nakłaniając ją podstępem do oddania mu jej paznokci, jednego po drugim.
Dla rdzennych mieszkańców Tuamotu i Markizów Mahu-ika jest bogiem ognia ze świata podziemnego, niezależnie od bycia dziadkiem Maui. Maui walczyła z nim, by zdobyć sekret wzniecania ognia.
W innych częściach Polinezji bóstwa o podobnych atrybutach i funkcjach zwane są Mafuiʻe, Mafuike, Mahuiʻe lub Mahuike.

</doc>
<doc id="603875" url="https://pl.wikipedia.org/wiki?curid=603875" title="Iwan Christoforowicz Bagramian">
Iwan Christoforowicz Bagramian



</doc>
<doc id="603877" url="https://pl.wikipedia.org/wiki?curid=603877" title="Maciej Zięba">
Maciej Zięba



</doc>
<doc id="603878" url="https://pl.wikipedia.org/wiki?curid=603878" title="Jean-Pierre Serre">
Jean-Pierre Serre

Jean-Pierre Serre (ur. 15 września 1926 w Bages) – francuski matematyk, ceniony za prace z topologii algebraicznej, geometrii algebraicznej i teorii liczb. Jego prace zebrane zostały opublikowane w 1986.
Życiorys.
Życie osobiste.
Serre urodził się w rodzinie farmaceutów. Uczył się w Lycée de Nîmes, a od 1945 do 1948 w École normale supérieure w Paryżu. Doktorat obronił w Sorbonie w 1951. Od 1948 do 1954 pracował w Centre National de la Recherche Scientifique w Paryżu. W 1956 został wybrany profesorem w Collège de France i posadę tę zajmował aż do przejścia na emeryturę w 1994. Jego żona, profesor Josiane Heulot-Serre, była także cenionym naukowcem (chemikiem) i prezydentem prestiżowej szkoły dla kobiet École normale supérieure de jeunes filles. Ich córka, Claudine Monteil, jest historykiem i pisarką.
Kariera.
Od najwcześniejszych lat kariery był wyróżniającą się osobą w szkole Henri Cartana, pracując w topologii algebraicznej, analizie zespolonej wielu zmiennych, a następnie w algebrze przemiennej i geometrii algebraicznej, w kontekście teorii snopów i technik algebry homologicznej. Wyniki Serra były skoncentrowane wokół ciągu spektralnego Leray–Serra związanego z rozwłóknieniami. Wraz z Cartanem, Serre stworzył technikę pozwalającą użyć przestrzeń Eilenberga–MacLana do obliczenia grup homotopii sfer, które było uważane za największy problem topologii.
Publikacje.
Poza licznymi artykułami naukowymi oraz zespołowymi publikacjami książkowymi grupy Bourbaki opublikował książki, głównie po francusku:

</doc>
<doc id="603883" url="https://pl.wikipedia.org/wiki?curid=603883" title="Kiwi brunatny">
Kiwi brunatny

Kiwi brunatny ("Apteryx australis") – gatunek dużego nielotnego ptaka z rodziny kiwi (Apterygidae).
Taksonomia.
Wyróżnia się dwa podgatunki: "A. australis australis" i "A. australis lawryi" . Dawniej za podgatunek kiwi brunatnego uznawano także kiwi północnego ("A. mantelli").
Zasięg występowania.
Kiwi brunatny występuje w zależności od podgatunku:
Morfologia.
Długość ciała 50–65 cm, długość dzioba samic 130–205 mm, samców 110–155 mm; masa ciała samic 2060–3850 g, samców 1440–3060 g.
Jest nielotem. Ma szczątkowe skrzydła ukryte pod przypominającym włosy upierzeniem. Brak ogona, małe ciemnobrązowe oczy. Słabo widzi, ale ma dobrze rozwinięty słuch i węch.
Ekologia i zachowanie.
Nazwa tego ptaka pochodzi od dźwięku „kiwi”, którym samce nawołują samice w okresie godowym.
Żyje w parach, ale niekiedy w grupach rodzinnych złożonych z 6–12 ptaków. Prowadzi nocny tryb życia. Żywi się owadami i ich larwami, robakami, pająkami, owocami, czasem gadami i płazami.
Gniazduje zwykle w norach lub innych zagłębieniach, takich jak dziuple w zwalonych drzewach lub szczeliny skalne. Samica składa 1–2 wielkie białe jaja, z tym że ewentualne drugie jajo składane jest 25–30 dni po pierwszym. Okres inkubacji wynosi 75–84 dni, a zajmują się nią oboje rodzice. Pisklęta przychodzą na świat dobrze rozwinięte. Opiekuje się nimi przez jakiś czas samiec. Opuszczają gniazdo po około 5–6 dniach od wyklucia. Samce osiągają dojrzałość płciową po 14 miesiącach, a samice po 2 latach. Rekordowa odnotowana długość życia to 35 lat.
Status.
Międzynarodowa Unia Ochrony Przyrody (IUCN) uznaje kiwi brunatnego za gatunek narażony (VU – "Vulnerable") nieprzerwanie od 1996 roku. Liczebność populacji szacuje się na około 19 900 dorosłych osobników, a jej trend jest spadkowy. Jako główne zagrożenie dla gatunku podaje się obecność introdukowanych drapieżnych ssaków, które zjadają jaja, pisklęta i osobniki młodociane, a niekiedy także dorosłe. Według danych nowozelandzkiego departamentu ochrony przyrody, obecnie 9 na 10 piskląt wykluwających się w środowisku naturalnym pada ich ofiarą już w pierwszym roku życia. Nowa Zelandia prowadzi programy ochronne polegające na monitorowaniu liczebności gatunku, ograniczeniu liczebności zagrażających mu drapieżników, ponadto zabiera się jaja, inkubuje je, a na wolność wypuszcza się odchowane osobniki, zdolne stawić czoła drapieżnikom.

</doc>
<doc id="603886" url="https://pl.wikipedia.org/wiki?curid=603886" title="Euroazjatyckie Stowarzyszenie Gospodarcze">
Euroazjatyckie Stowarzyszenie Gospodarcze



</doc>
<doc id="603889" url="https://pl.wikipedia.org/wiki?curid=603889" title="Nikita Iwanowicz Panin">
Nikita Iwanowicz Panin



</doc>
<doc id="603899" url="https://pl.wikipedia.org/wiki?curid=603899" title="Towarzystwo Społeczno-Kulturalne Żydów w Polsce">
Towarzystwo Społeczno-Kulturalne Żydów w Polsce

Towarzystwo Społeczno-Kulturalne Żydów w Polsce (TSKŻ) – świecka organizacja żydowska powstała w 1950 w wyniku połączenia Centralnego Komitetu Żydów Polskich i Żydowskiego Towarzystwa Kultury. TSKŻ liczy około 950 członków (2022).
Opis.
Celem Towarzystwa jest zaspokajanie potrzeb kulturalnych społeczności żydowskiej i jej reprezentowanie, rozwijanie twórczości literackiej, artystycznej i naukowej, promowanie języka jidysz, ochrona dziedzictwa żydowskiego w Polsce oraz pomoc materialna i duchowa jego członkom. 
Towarzystwo reprezentowane jest w Światowym i Europejskim Kongresie Żydów. Utrzymuje się ze środków własnych. Korzysta również z dotacji na realizację zadań z zakresu kultury mniejszości narodowych i etnicznych. Towarzystwo działa w oparciu o statut i prawo o stowarzyszeniach. Walne Zgromadzenie wybiera zarząd co cztery lata. Wybory odbywają się też w oddziałach terenowych TSKŻ.
Uchwałą Rady Państwa z 14 lipca 1954 "w 10 rocznicę Polski Ludowej za zasługi w pracy społecznej i zawodowej" zostali odznaczeni działacze i pracownicy Towarzystwa Społeczno-Kulturalnego Żydów w Polsce.
W 1962 założono działający przy oddziale TSKŻ w Warszawie Klub Młodzieżowy „Babel”, który sześć lat później liczył 262 członków. Później dla marcowej propagandy stał się on symbolem syjonistycznego spisku. W partyjnych opracowaniach podtrzymywano dalekie od prawdy insynuacje, że stanowił "forum propagandowe szowinizmu i nacjonalizmu żydowskiego, dążąc do zaszczepienia skupionej wokół klubu młodzieży postawy syjonistycznej". Zarówno w „Bablu”, jak i na obozach organizowanych przez TSKŻ kształtowało się żydowskie środowisko świeckie.
TSKŻ wydaje m.in. miesięcznik „Słowo Żydowskie”.
Oddziały terenowe.
Towarzystwo posiada 15 oddziałów terenowych:
W Śródborowie pod Warszawą TSKŻ ma swój dom wypoczynkowy służący celom szkoleniowym i wypoczynkowym.
Zarząd.
Lista przewodniczących.
Do 2014 honorowym prezesem towarzystwa był stojący niegdyś przez wiele lat na jego czele Szymon Szurmiej, dyrektor Teatru Żydowskiego.

</doc>
<doc id="603901" url="https://pl.wikipedia.org/wiki?curid=603901" title="Njaja i wajseczika">
Njaja i wajseczika



</doc>
<doc id="603903" url="https://pl.wikipedia.org/wiki?curid=603903" title="Weka">
Weka



</doc>
<doc id="603904" url="https://pl.wikipedia.org/wiki?curid=603904" title="Abdallah syn Abd-el-Motalliba">
Abdallah syn Abd-el-Motalliba



</doc>
<doc id="603907" url="https://pl.wikipedia.org/wiki?curid=603907" title="Shuowen Jiezi">
Shuowen Jiezi

Shuowen Jiezi (dosł. "Objaśnienie znaków prostych i złożonych") – pierwszy chiński słownik etymologiczny, opracowany przez Xu Shena na początku II wieku. To także pierwsza chińska publikacja, w której do uporządkowania znaków użyto systemu 540 kluczy. Xu ukończył słownik w 100 roku, ale ze względu na uwarunkowania polityczne "Shuowen" ukazał się dopiero w 121 roku. Zawiera objaśnienia dotyczące 9353 znaków pisma kancelaryjnego oraz 1163 obocznych form niektórych z nich.
Struktura.
Układ 540 kluczy był uwarunkowany numerologicznie: 540 = 6 × 9 × 10. Parzysta „6” symbolizuje tu yin, nieparzysta „9” – yang, a „10” symbolizuje dziesięć tzw. niebiańskich pni. Układ ten w późniejszych wiekach zakwestionowano, bo niektóre klucze Xu wyznaczył na siłę, żeby dopasować je do założeń ideologicznych. Aż 159 kluczy odnosi się zaledwie do jednego znaku, a 34 – do żadnego. Mimo to, od czasów Xu Shena klucze pozostają najpopularniejszym systemem organizacji skorowidzów w słownikach chińskiego pisma, chociaż dziś ich liczba jest zredukowana niemal trzykrotnie.
Każdy ze znaków jest również zaliczony do jednej z sześciu kategorii etymologicznych, które objaśnione są w posłowiu słownika. Znaki figurują w formie obowiązującej w piśmie kancelaryjnym, ale podane są również oboczne formy pisma archaicznego oraz wielkopieczęciowego.
Rekordy dotyczące poszczególnych znaków zawierają objaśnienia, od jednosylabowego synonimu do dłuższej definicji, analizującej składniki semantyczne i fonetyczne. Czasami słowniki podaje regionalne warianty graficzne omawianych znaków.
Mała część podanych przez Xu definicji jest błędna, jeśli chodzi o etymologię znaków. Często jego dociekania były nietrafne, bo nie dysponował materiałem obejmującym najstarsze warianty chińskiego pisma: napisy na kościach wróżebnych oraz napisy na brązach (wydobyli je na światło dzienne archeolodzy w XX wieku).
Oryginalna wersja "Shuowen" zaginęła. Obecne wersje są rekonstrukcjami, które próbowano opracowywać od czasów dynastii Tang.

</doc>
<doc id="603909" url="https://pl.wikipedia.org/wiki?curid=603909" title="Kanada (ujednoznacznienie)">
Kanada (ujednoznacznienie)



</doc>
<doc id="603917" url="https://pl.wikipedia.org/wiki?curid=603917" title="Tidżikdża">
Tidżikdża

Tidżikdża (arab. تجكجة, fr. "Tidjikdja", "Tidjikja") – miasto w środkowej Mauretanii, stolica regionu administracyjnego Takant, ok. 6 tys. mieszkańców.
Miasto zostało założone w 1680 roku. Słynie z zabytkowej architektury i obfitości drzew palmowych. Istnieje tu krajowe lotnisko.

</doc>
<doc id="603919" url="https://pl.wikipedia.org/wiki?curid=603919" title="Tidjikja">
Tidjikja



</doc>
<doc id="603920" url="https://pl.wikipedia.org/wiki?curid=603920" title="Tidjikdja">
Tidjikdja



</doc>
<doc id="603922" url="https://pl.wikipedia.org/wiki?curid=603922" title="Baltazar Działas">
Baltazar Działas

Baltazar Działas (ur. w Piekarach pod Oławą w 1787, zm. w Siedlcach pod Oławą w 1870 roku) – pisarz i nauczyciel dolnośląski. Nauczał w szkole w Ratowicach pod Oławą.
Urodził się w 1787 roku w leżących w pobliżu Oławy Piekarach, był najmłodszym synem rzeźnika. Do 1801 roku uczył się w tamtejszej szkole elementarnej, a następnie studiował religię u laskowickiego pastora Fryderyka Jerzego Baucha. Po ukończeniu seminarium nauczycielskiego w 1809 roku podjął pracę nauczyciela w nowej szkole w Ratowicach, gdzie w latach 1809-1824 z inspiracji Jerzego Samuela Bandtkiego (1768-1835) prowadził pracę nad unikalnym „Zbiorem wyrazów szląsko-polskich”. Dzieło to jest jedynym zapisem wymarłych gwar polskich z okolic Wrocławia. Działas odesłał 12 sierpnia 1824 słownik do Krakowa, gdzie jest do tej pory przechowywany w Bibliotece Jagiellońskiej.

</doc>
<doc id="603923" url="https://pl.wikipedia.org/wiki?curid=603923" title="Popówka (miejsce pamięci narodowej)">
Popówka (miejsce pamięci narodowej)

Popówka () – miejsce pamięci narodowej, martyrologii narodów polskiego i białoruskiego. Do 1943 roku była to wieś znajdująca się na terenie dzisiejszej gminy Gródek w województwie podlaskim.
Opis.
Wieś została spacyfikowana w dniach 30 czerwca – 3 lipca 1943 roku przez niemieckich żandarmów z posterunków w Gródku i sąsiednich miejscowości. Pretekstem do pacyfikacji była współpraca mieszkańców Popówki z działającymi w pobliżu grupami radzieckich partyzantów. Rozstrzelano 37 osób, w tym 16 dzieci, a zabudowania rozebrano lub spalono. Z masakry ocalała jedna osoba, której udało się ukryć w zbożu, a według innej wersji – w piecu do pieczenia chleba.
Egzekucji dokonano na terenie cmentarza żydowskiego w Gródku – znajduje się tam obelisk upamiętniający to zdarzenie. W 1946 roku szczątki ofiar ekshumowano i przewieziono na cmentarz prawosławny w Królowym Moście, gdzie dokonano ich uroczystego pochówku w zbiorowej mogile. 
Wieś przestała istnieć, a w miejscu, gdzie się znajdowała, w 1982 roku, został postawiony pomnik.
Dnia 14 listopada 2013 r. na prawosławnym cmentarzu parafialnym w Królowym Moście odsłonięto pomnik ku czci pomordowanych mieszkańców Popówki. Zamordowanych mieszkańców Popówki upamiętnia także pomnik prawosławnych mieszkańców Białostocczyzny zabitych i zaginionych w latach 1939–1956 znajdujący się w Białymstoku.

</doc>
<doc id="603924" url="https://pl.wikipedia.org/wiki?curid=603924" title="Banc d'Arguin">
Banc d'Arguin

Zobacz też: 

</doc>
<doc id="603926" url="https://pl.wikipedia.org/wiki?curid=603926" title="Perry King">
Perry King

Perry Firestone King, bardziej znany jako Perry King (ur. 30 kwietnia 1948 w Alliance) – amerykański aktor i reżyser. Odtwórca roli detektywa Cody’ego Allena w serialu NBC "Riptide" (1984–1986).
Życiorys.
Wczesne lata.
Urodził się w Alliance w Ohio jako czwarte z pięciorga dzieci lekarza Roberta Kinga i gospodyni domowej, utrzymywanej z wynagrodzenia socjalnego z Nowego Jorku. Jego babka była aktorką, dziadek ze strony matki, redaktorem renomowanych książek Maxwell Perkins wylansował takich pisarzy jak: Thomas Wolfe, Scott Fitzgerald i Ernest Hemingway.
Uczęszczał do Santa Paul’s Preparatory School w Concord, w stanie New Hampshire. Po ukończeniu Mount Union College podjął studia na wydziale dramatycznym Uniwersytetu Yale (w New Haven). W 1970 dzięki stypendium mógł kontynuować studia aktorskie u Johna Housemana w nowojorskiej Juilliard School.
Kariera.
W 1971 zadebiutował na nowojorskiej scenie w spektaklu "Gra dziecka". Występował potem w przedstawieniach: "Listy miłosne", "Dziwactwo słowika" ("Eccentricities of a Nightingale") Tennessee Williamsa w Los Angeles, "Problemy z Europą" (1980) i "Jesse James" w Nowym Jorku, "Kostka" z Phoenix Theatre Group w Los Angeles, "Otello" jako Kasjusz podczas Shakespeare Festival w Waszyngtonie, "Kupiec Wenecki" w Globe Theatre w Los Angeles, "Ludzie honoru" (1990) jako pułkownik Jessup na Broadwayu i "Poza siedmioma" (1997/1998) w Globe Playhouse w Los Angeles. W 1999 debiutował jako reżyser spektaklu "Zmienne łóżka i taniec" w Secret Rose Theatre w północnym Hollywood.
Po raz pierwszy wystąpił na ekranie w dramacie "Rappaccini" (1966). Karierę kinową otworzyła mu sugestywna rola niepokojącego psychopatycznego młodszego brata Shirley MacLaine w dreszczowcu "Opętanie Joela Delaneya" ("The Possession of Joel Delaney", 1972) i udział w adaptacji powieści Kurta Vonneguta "Rzeźnia numer pięć" ("Slaughterhouse-Five", 1972). W dramacie "Panowie z Flatsbuh" ("The Lord’s of Flatbush", 1974) wraz z Sylvesterem Stallone stworzył rolę budzącego respekt buntownika z nowojorskiego Brooklynu lat 50. Partnerował Raquel Welch jako robiący karierę amant w komediodramacie "Dzikie przyjęcie" ("The Wild Party", 1975), był chłopakiem ofiary gwałtu w dramacie "Szminka" ("Lipstick", 1976) z udziałem wnuczek Ernesta Hemingwaya. W wyprodukowanej przez Andy’ego Warhola mrocznej komedii kryminalnej "Bad" (1977) wystąpił jako L.T. z Carroll Baker i Susan Tyrrell. W komediodramacie kryminalnym Roberta Aldricha "The Choirboys" (1977) zagrał policjanta Baxtera Slate’a.
Był przesłuchiwany do roli Hana Solo w "", ale rolę ostatecznie otrzymał Harrison Ford. Jednakże odtworzył postać w adaptacjach radiowych z cyklu "Gwiezdne wojny" i obydwóch jego dalszych ciągach.
W thrillerze "Klasa 1984" ("Class of 1984", 1982) był początkującym nauczycielem szkoły średniej z brutalnymi uczniami. Odniósł sukces w uhonorowanym niemiecką nagrodą Złotego Ekranu dramacie sensacyjnym "Mandingo" (1975) w roli syna plantatora z amerykańskiego południa, doprowadzonego do ożenku z bogatą panną o dość dwuznacznej opinii. Wbrew swemu emploi, zagrał geja, który żeni się z homoseksualną kobietą w melodramacie "Odmienna opowieść" ("A Different Story", 1978) z Meg Foster. Powrócił na duży ekran dopiero na początku lat 90., gdzie ciągle jeszcze emanował zmysłowością w niewielkiej roli cynicznego uwodziciela, który zostaje utopiony przez trzy kochanki w komedii kryminalnej fantasy Blake’a Edwardsa "Switch: Trudno być kobietą" ("Switch", 1991).
Bardziej znany i ceniony jednak stał się z małego ekranu. W 1975 otrzymał nominację do hollywoodzkiej nagrody Złotego Jabłka. W melodramacie "Więźniowie: Historia pewnej miłości" ("Inmates: A Love Story", 1981) ukazał bardziej subtelne oblicze jako skazany za oszustwo księgowy, zakochany w złodziejce (Kate Jackson). Jego kreacja pacjenta szkockiego żołnierza Yanka w telewizyjnym dramacie "Porywcze serce" ("The Hasty Heart", 1983) z Cheryl Ladd została nominowana do nagrody Złotego Globu. W miniserialu CBS na podstawie powieści Judith Krantz "Tylko Manhattan" ("I’ll Take Manhattan", 1987) wcielił się w czarny charakter – mściwego i podstępnego Cuttera Amberville’a, który romansuje z żoną swojego starszego brata i staje się wyrodnym ojcem ich homoseksualnego syna. Osobowość aktora jak osobowość granego przezeń bohatera – przerażała, ale i pociągała. Podobnie zresztą jak odtwarzana przez niego postać nieprzyjemnego Hayleya Armstronga w operze mydlanej "Melrose Place" (1995) czy jako patriarcha zamożnej rodziny – Richard Williams, niewierny mąż i ojciec syna marnotrawnego w serialu NBC "Wybrańcy fortuny" ("Titans", 2000) z Yasmine Bleeth. Grał także role poczciwców; budził sympatię jako wynajęty prywatny detektyw w telewizyjnej ekranizacji powieści Danielle Steel "Kalejdoskop" ("Kaleidoscope", 1990) z Jaclyn Smith czy w roli kowboja Clinta Brannana w melodramacie telewizyjnym "Kowboj i aktoreczka" ("The Cowboy and the Movie Star", 1998) z Sean Young.
Zajmuje się także dubbingiem. W 1981 użyczył swojego głosu Hanowi Solo w 13-odcinkowej (sześcioipółgodzinnej) adaptacji radiowej filmu sci-fi "Gwiezdne wojny" ("Star Wars"). Mówił też rolę Samsona w serialu animowanym "Opowieści biblijne: Samson i Dalila" ("Samson &amp; Delilah", 1985).
Życie prywatne.
W latach 1967–1979 był żonaty z prawniczką Karen Hryharrow, z którą ma córkę Louise (ur. w lutym 1971). 9 czerwca 1990 poślubił dziennikarkę Jamison „Jamie” Elvidge (ur. 1965), z którą ma córkę Hannah Perrin (ur. 26 lutego 1992). Od roku 1998 małżeństwo było w separacji.

</doc>
<doc id="603927" url="https://pl.wikipedia.org/wiki?curid=603927" title="Zbiorcza BK">
Zbiorcza BK



</doc>
<doc id="603928" url="https://pl.wikipedia.org/wiki?curid=603928" title="Hepatitis A">
Hepatitis A



</doc>
<doc id="603929" url="https://pl.wikipedia.org/wiki?curid=603929" title="Niebiańskie pnie">
Niebiańskie pnie

Niebiańskie pnie (lub dziesięć pni) to dziesięciostopniowy system cykliczny używany w chińskiej filozofii, alchemii i astrologii. Razem z ziemskimi gałęziami tworzą one cykl sześćdziesięcioletni, stosowany w chińskich kalendarzach tradycyjnych oraz w astrologii. W filozofii łączą się ściśle z pojęciami yin i yang oraz z teorią pięciu pierwiastków.
W epoce Shang istniał mit o dziesięciu słońcach, z których każde nosiło nazwę jednego z niebiańskich pni i każde ukazywało się podczas jednego z dziesięciu dni starochińskiego tygodnia (旬; xǔn). Królowie Shangów umieszczali niebiańskie pnie w swoich imionach. Niektórzy historycy uważają, że pnie mogły odzwierciedlać dziesięć klanów pod rządami Shangów. Niebiańskie pnie powiązano z teorią yin i yang oraz pięcioma pierwiastkami już po ich upadku. 
W dzisiejszym języku chińskim niebiańskie pnie są powszechnie używane tak jak na Zachodzie litery alfabetu podczas różnych wyliczeń:
Używany był także w Japonii, jako system "jikkan", do oznaczania kolejności (według wymowy on’yomi), np. kolejnych wzorów uzbrojenia lub ich modyfikacji.

</doc>
<doc id="603930" url="https://pl.wikipedia.org/wiki?curid=603930" title="Regiony Mauretanii">
Regiony Mauretanii



</doc>
<doc id="603931" url="https://pl.wikipedia.org/wiki?curid=603931" title="Joseph Duplessis">
Joseph Duplessis

Joseph-Siffred Duplessis (ur. 22 września 1725 w Carpentras, zm. 1 kwietnia 1802 w Wersalu) – francuski malarz znany przede wszystkim ze swych bardzo bezpośrednich portretów.
Życiorys.
Urodził się w rodzinie o artystycznych zamiłowaniach, naukę malarstwa rozpoczął u swojego ojca który był chirurgiem i malarzem amatorskim, następnie pobierał nauki u Josepha-Gabriela Imberta (1666–1749) (ucznia Charles'a Le Bruna). W latach 1744-47 pracował w Rzymie w pracowni Pierre'a Subleyrasa, w czasie pobytu we Włoszech zaprzyjaźnił się z Josephem Vernetem.
Po powrocie do Francji przebywał krótko w Carpentras i Lyonie, a w 1752 przeniósł się do Paryża gdzie został przyjęty do Académie de Saint-Luc. Już wówczas specjalizował się w portretach, ale kilka jego ekspozycji przeszło bez większego echa, aż do 1769, kiedy jego dzieła zostały wystawione w galerii Salon de Paris i zwróciły na siebie uwagę Denisa Diderota. Duplessis został przyjęty do Académie de peinture et de sculpture w kategorii portrecistów, wówczas uważanej za pomniejszą.
Namalowany przez niego portret Marii Antoniny zapewnił mu sławę i sukces, otrzymał on oficjalny tytuł "malarza królewskiego" ("peintre du Roi") i przywilej zamieszkania w Galeries du Louvre. Po wybuchu rewolucji francuskiej i w czasie Wielkiego Terroru ukrywał się w rodzinnym Carpentra, ale w 1796 przyjął funkcję właśnie stworzonego muzeum w Wersalu.
Potrafił się znaleźć w rzeczywistości nowej, porewolucyjnej Francji, co znalazło odbicie w zmienionym stylu niektórych z jego portretów, np. obraz z portretem Charles-Claude'a, hrabiego d'Angiviller, kierownika "Bâtiments du Roi" jest tak samo zimny i odległy jak wcześniejszy portret króla Ludwika XVI w stroju koronacyjnym. Z drugiej strony jego portrety artystów były pełne duszy i ciepła: portret kompozytora Christopha Glucka pokazuje go przy klawiaturze w momencie natchnienia, a portret rzeźbiarza Christophe'a Allegrai ukazuje moment w którym artysta odłożył właśnie narzędzia pracy – to właśnie takie portrety były "morceau de reception" dla którego Duplessis został przyjęty do "Académie".
Namalowany przez niego w 1778 r. portret Benjamina Franklina jest chyba najbardziej znanym portretem Franklina. Duplessis otrzymał wiele zamówień na kopie tego obrazu, jedną z nich można oglądać w National Portret Gallery w Londynie, a inną w North Carolina Museum of Art.

</doc>
<doc id="603932" url="https://pl.wikipedia.org/wiki?curid=603932" title="Jerzy Treska">
Jerzy Treska

Jerzy Treska (ur. 1780 – zm. ?) – chłop (wolny zagrodnik) z Nowego Dworu pod Wrocławiem, który w 1826 stanął na czele protestu około pięcu tysięcy polskich ewangelików z okolic Wrocławia przeciwko ograniczeniu nabożeństw polskich w kościele luterańskim.
Życiorys.
Zajmował się wytłaczaniem i sprzedażą oleju.
Po przedstawieniu petycji protestacyjnej w sądzie we Wrocławiu, Jerzy Treska został aresztowany przez pruską policję w 1826 r. Na przesłuchaniu miał powiedzieć: "Moim językiem ojczystym jest język polski, i choć znam język niemiecki, jak większość tutejszych Polaków, polskie słowo boże jest dla nas bardziej zrozumiałe i bliskie. (...) Nowy porządek nabożeństw krzywdzi ludność polską, stawiając ją w gorszym położeniu od Niemców, a petycję złożyłem po naradzie ze wszystkimi parafianami, w ich imieniu".
Władze pruskie udzieliły mu nagany, jednak o jego dalszych losach nic nie wiadomo.
Protesty Polaków dały chwilowe zaprzestanie represji i procesu likwidacji języka polskiego na Dolnym Śląsku, mimo krwawego stłumienia protestów w 1834/36 r. przez armię pruską.
W 1881 roku w Laskowicach, parafii Jerzego Treski, odprawiono ostatnie nabożeństwo w j. polskim, przez Polaka, odchodzącego na emeryturę - pastora Augusta Winklera.

</doc>
<doc id="603933" url="https://pl.wikipedia.org/wiki?curid=603933" title="Howard Dean">
Howard Dean

Howard Dean, właśc. Howard Brush Dean III (urodzony 17 listopada 1948 w Nowym Jorku) – amerykański polityk, członek partii demokratycznej. Od 1991 do 2003 gubernator stanu Vermont (wybrany pięciokrotnie).
Kandydował w prawyborach Partii Demokratycznej na prezydenta w 2003/2004. Jego kampania wyborcza wyróżniła się bardzo nowatorskim podejściem do zdobywania datków pieniężnych i organizowania swoich zwolenników, głównie przez bezprecedensowe wykorzystanie Internetu. Dzięki temu Dean, przedtem mało znany lokalny polityk, niespodziewanie pojawił się na pierwszym miejscu w sondażach i utrzymywał tę pozycję przez kilka miesięcy. Prześcignął również innych Demokratycznych kandydatów w ilości zebranych pieniędzy na kampanię wyborczą, co umocniło jego pozycję jako faworyta.
Jego lewicowe poglądy i status "outsidera" stworzyły jednak wizerunek polityka, który wprawdzie może zdobyć poparcie wielu Demokratów, ale nie miałby jednak szans na wygranie wyborów prezydenckich. Inni, bardziej tradycyjni kandydaci krytykowali go głównie za "niemożność wyboru" (unelectability). Działania te przyniosły sukces, i już w pierwszych prawyborach w stanie Iowa Dean niespodziewanie uzyskał tylko trzecie miejsce (wyprzedzili go John Kerry i John Edwards). Wieczorem w dniu prawyborów, podczas politycznego mityngu, Dean zachował się dosyć niefortunnie, krzycząc entuzjastycznie do mikrofonu. Ten "krzyk Deana" ("the Dean Scream") został następnie nagłośniony przez media, i incydent ten praktycznie zamknął jego szanse na zdobycie nominacji. W kolejnych prawyborach w stanie New Hampshire Dean zdobył drugie miejsce. Pierwsze zdobył John Kerry, stając się faworytem do wygrania prawyborów. W trzecich prawyborach w stanie Wisconsin 17 lutego, 2004 Dean był trzeci. Następnego dnia ogłosił koniec swojej kampanii wyborczej, choć nie wycofał swojego nazwiska i nadal zachęcał swoich zwolenników, by głosowali na niego, tak by ich głos liczył się podczas konwencji mającej wybrać kandydata. Następnie zupełnie niespodziewanie wygrał jeszcze prawybory w swoim rodzinnym stanie Vermont.
Jego kampania, choć zakończyła się porażką, miała znaczący wpływ na Partię Demokratyczną i umocniła jej pozycję, pozwalając jej wystawić silnego kandydata do wyborów prezydenckich, podczas gdy przed pojawieniem się Deana zapowiadało się, że popularny wtedy jako autor inwazji Iraku George W. Bush ubiegający się o ponowny wybór wygra z łatwością. W rzeczywistości, po trudnej kampanii i wobec pogarszającej się sytuacji w Iraku Bush wygrał zdobywając 50,7% głosów, tylko nieznacznie wyprzedzając Johna Kerry’ego, który zdobył 48,3%.
12 lutego 2005 Dean został wybrany prezydentem Krajowej Komisji Koordynacyjnej ("Democratic National Committee") Partii Demokratycznej pełnił tę funkcję do 21 stycznia 2009, ale nadal odgrywa znaczącą rolę w życiu politycznym Stanów Zjednoczonych.

</doc>
<doc id="603935" url="https://pl.wikipedia.org/wiki?curid=603935" title="Nawis śnieżny">
Nawis śnieżny

Nawis śnieżny – nagromadzenie śniegu występującego lokalnie na wierzchołkach i graniach górskich oraz na krawędziach przepaścistych stoków utworzone po ich zawietrznej stronie przez wiatr z zamiecią śnieżną. Zawirowanie powietrza tuż za krawędzią powoduje podcinanie nawisu od dołu, co sprawia, że przyjmuje on formę przewieszoną ponad przepaścią lub stromym stokiem. Nawisy z czasem pękają i niespodziewanie odpadają, mogą w ten sposób powodować lawiny, stanowią więc zagrożenie dla znajdujących się poniżej ludzi, ponadto stanowią zagrożenie dla osób znajdujących się na grani, które, nieświadome istnienia nawisu, mogą zbliżyć się za bardzo do jego krawędzi i spaść z oderwanym fragmentem.

</doc>
<doc id="603936" url="https://pl.wikipedia.org/wiki?curid=603936" title="Anatol Liadow">
Anatol Liadow



</doc>
<doc id="603938" url="https://pl.wikipedia.org/wiki?curid=603938" title="Huo Ting Xiao">
Huo Ting Xiao



</doc>
<doc id="603940" url="https://pl.wikipedia.org/wiki?curid=603940" title="Pedyment">
Pedyment

Pedyment – zrównana powierzchnia o niewielkim spadku (od 1° do 10°), rozciągająca się u podnóża stromego stoku, powiększająca się wskutek jego cofania i zrównywania przez wietrzenie i erozję wodną epizodyczną potoków. Pedymenty są wykształcone w twardej skale podłoża i pokryte tylko cienką warstwą osadu. Są przede wszystkim strefą transportu materiału z gór do kotlin górskich. Pedymenty powszechnie występują zwłaszcza na obszarach suchych i półsuchych.

</doc>
<doc id="603941" url="https://pl.wikipedia.org/wiki?curid=603941" title="Transport kolejowy w Mauretanii">
Transport kolejowy w Mauretanii

Transport kolejowy w Mauretanii – system transportu szynowego w Mauretanii, na który składa się niezelektryfikowana, jednotorowa linia kolejowa przebiegająca przez Mauretanię i Saharę Zachodnią, a łącząca porty oceaniczne Nawazibu i Kansadu z kopalniami rudy żelaza: Tazadit, Kalb al-Ghajn i Mahaudat, położonymi u podnóża gór Kidjat Idżdżil i Al-Hammami.
Właścicielem, zarządcą infrastruktury i przewoźnikiem na kolei mauretańskiej jest firma wydobywcza Société Nationale Industrielle et Minière de Mauritanie (SNIM), której głównym udziałowcem jest skarb państwa Islamskiej Republiki Mauretańskiej (78,35%).
Historia.
Infrastruktura kolejowa w Mauretanii została zbudowana z inicjatywy francuskich władz kolonialnych Afryki Zachodniej, w związku z odkryciami w latach 30. i 50. XX wieku bogatych złóż rudy żelaza (hematyt, magnetyt) w okolicach masywu górskiego Kidjat Idżdżil. Pierwsze prace przy budowie linii kolejowej z wybrzeża w głąb pustyni podjęto w roku 1940, w czasie II wojny światowej jednak je przerwano. Wznowiono je po 1952. Formalna decyzja o budowie kolei mauretańskiej łączącej Port-Étienne z Fort Gouraud zapadła 21 marca 1960 roku.
Linia została wybudowana w latach 1961-1963 przez międzynarodowe konsorcjum Société Anonyme des Mines de Fer de Mauritanie (MIFERMA). 5 marca 1961 zainaugurowano budowę pierwszego kilometra torów. W 1962 wydrążono na pustyni, w skale granitowej, dwukilometrowy tunel kolejowy Choum, dla ominięcia terytorium Sahary Hiszpańskiej. Prace nad linią zakończono 25 marca 1963, a oddano ją do użytku 21 kwietnia 1963. Pierwszy transport z rudą dotarł z kopalni saharyjskich nad Ocean Atlantycki 1 czerwca 1963, a uroczysta inauguracja linii z udziałem prezydenta Mauretanii odbyła się 16 czerwca 1963.
W 1974 roku linia, jako część majątku konsorcjum MIFERMA, została znacjonalizowana przez Mauretanię. W tym samym roku przeszła pod zarząd spółki Société Nationale Industrielle et Minière de Mauritanie (SNIM). W latach 1976-1978 linia była celem ataków i sabotażów ze strony partyzantów Frontu Polisario. Na pewien okres, w związku z toczącą się wojną w Saharze Zachodniej, zawieszono na niej ruch.
Pierwotnie kolej mauretańska przebiegała wzdłuż granicy mauretańsko-zachodniosaharyjskiej z Przylądka Białego w głąb Sahary, w okolice miasta Zuwirat i kopalni Tazadit. W 1978 roku zbudowano pięciokilometrowy odcinek torów, w okolicach miasta Szum, przebiegający przez terytorium Sahary Zachodniej. W związku z wytyczeniem nowego szlaku wyłączono z eksploatacji tunel kolejowy Choum. W latach 80. i 90. XX wieku, związku z rozpoczęciem eksploatacji kolejnych pól wydobywczych, zbudowano nowe bocznice kolejowe, sięgające bardziej na północ, poza masyw górski Kidjat Idżdżil.
W najbliższych latach planowana jest modernizacja linii, w celu zwiększenia jej wytrzymałości oraz dostosowania do nowego taboru, którego zakupy planowane są w latach 2010-2011. Istnieje również projekt zbudowania bocznicy kolejowej do nowej kopalni rudy żelaza w Guelb al-Aouj.
Charakterystyka.
Długość kolei mauretańskiej wynosi 648 kilometrów (Nawazibu – Tazadit), a łącznie z bocznicami do kopalni i portów – 740 kilometrów. Na linii znajduje się 9 mijanek, co około 60 kilometrów. Minimalny promień łuków wynosi 1000 m. Średnia prędkość pociągów na linii wynosi 38 km/h. Rocznie przewozi się nią do 14 milionów ton ładunków.
Tor linii poddawany jest ciągłej konserwacji z uwagi na zasypujący go piasek nawiewany z pustyni przez wiatr. Co 150 kilometrów rozmieszczone są na linii specjalne posterunki serwisowe, na których dyżury pełnią pracownicy techniczni. Ponadto jeżdżą nią specjalne pociągi, których zadaniem jest zmiatanie piasku z szyn.
Ruch kolejowy na linii.
Kolej mauretańska wykorzystywana jest przede wszystkim jako towarowa w przewozach rudy żelaza do portów atlantyckich i zaopatrzenia w wodę, paliwo oraz sprzęt górniczych miast saharyjskich. Kursuje nią 6 pociągów dziennie, po 3 w każdą stronę. Przeważają bardzo ciężkie pociągi o masie do 22 000 ton brutto i nacisku na oś 26 ton.
Szlakiem kolei mauretańskiej regularnie jeżdżą najdłuższe towosy na świecie o długości do 2,8 kilometra. Dwa tego typu pociągi kursują codziennie na trasie Nawazibu – Zuwirat. Złożone są z 3-4 lokomotyw SDL40-2, 200-210 węglarek, z których każda może przewozić do 84 ton rudy oraz z kilku wagonów osobowych (I i II klasy), kilku wagonów platform do przewozu samochodów lub sprzętu górniczego, a także nierzadko kilku cystern z wodą pitną lub paliwem. Pasażerowie podróżujący tymi towosami wybierają najczęściej przejazd w otwartych wagonach towarowych, gdyż taka forma podróży jest bezpłatna.

</doc>
<doc id="603942" url="https://pl.wikipedia.org/wiki?curid=603942" title="Seve Paeniu">
Seve Paeniu

Seve Paeniu (ur. 11 lutego 1965) - ekonomista Tuvalu, dyplomata, od 21 lutego 2006 roku wysoki komisarz tego kraju na Fidżi.
Wykształcony w Nowej Zelandii oraz na Hawajach, w swojej karierze zawodowej piastował wysokie stanowiska m.in. w ministerstwie finansów oraz ministerstwie edukacji i sportu. W 2000 roku wyjechał na trzy miesiące na Wyspy Marshalla, gdzie, działając z ramienia Azjatyckiego Banku Rozwoju, pełnił funkcję doradcy ekonomicznego.
Od 21 lutego 2006 pełni funkcję wysokiego komisarza Tuvalu na Fidżi, swoje listy uwierzytelniające złożył na ręce prezydenta tego kraju, Joni Madraiwiwi.

</doc>
<doc id="603943" url="https://pl.wikipedia.org/wiki?curid=603943" title="Az-Zuwajrat">
Az-Zuwajrat

Az-Zuwajrat (arab. الزويرات; fr. "Zouérate") – miasto w północnej Mauretanii w pobliżu góry Kidjat Idżdżil, stolica regionu administracyjnego Tiris Zammur, ośrodek eksploatacji złóż rudy żelaza (wspólnie z kopalniami w pobliskim Fudajrik) – niedaleko miasta mieści się kopalnia Tazadit. Miasto połączone jest koleją mauretańską z portem w Nawazibu. Mieszka tu około 44 tys. ludzi.
W mieście znajduje się też krajowy port lotniczy.

</doc>
<doc id="603944" url="https://pl.wikipedia.org/wiki?curid=603944" title="Zouerate">
Zouerate



</doc>
<doc id="603945" url="https://pl.wikipedia.org/wiki?curid=603945" title="Zouérate">
Zouérate



</doc>
<doc id="603946" url="https://pl.wikipedia.org/wiki?curid=603946" title="Zouérat">
Zouérat



</doc>
<doc id="603947" url="https://pl.wikipedia.org/wiki?curid=603947" title="Zouerat">
Zouerat



</doc>
<doc id="603948" url="https://pl.wikipedia.org/wiki?curid=603948" title="Rzeźba krawędziowa">
Rzeźba krawędziowa

Rzeźba krawędziowa – typ krajobrazu rozwiniętego na skałach osadowych, w którym dominującą rolę odgrywają krawędzie morfologiczne, nawiązujące do stref występowania skał odpornych. Są one oddzielone obniżeniami lub spłaszczeniami powstałymi wskutek szybszego niszczenia skał mało odpornych.
Rzeźba krawędziowa może rozwinąć się w nachylonych kompleksach skalnych (monoklinach) i wówczas krawędzie mają postać kuest, lub w obrębie płyt i wówczas rzeźba ma charakter schodowy, a krawędzie występują jedna nad drugą.
Na obszarze Polski przykładem rzeźby krawędziowej jest krajobraz Wyżyny Śląskiej i Wyżyny Krakowsko-Częstochowskiej, także niektóre fragmenty Sudetów (np. Góry Stołowe).

</doc>
<doc id="603949" url="https://pl.wikipedia.org/wiki?curid=603949" title="Rzeźba strukturalna">
Rzeźba strukturalna

Rzeźba strukturalna – typ krajobrazu, w którym rozmieszczenie i cechy poszczególnych form rzeźby terenu są zależne głównie od cech struktury geologicznej, a w mniejszym stopniu od cech klimatu.
Rzeźba strukturalna rozwija się w warunkach generalnego spokoju tektonicznego. Występowanie wzniesień i obniżeń odzwierciedla różnice w odporności skał. Typowymi elementami rzeźby strukturalnej są kuesty, stoliwa, monadnoki, przełomy strukturalne. Szczególnym typem rzeźby strukturalnej jest rzeźba krawędziowa.

</doc>
<doc id="603950" url="https://pl.wikipedia.org/wiki?curid=603950" title="Fudajrik">
Fudajrik

Fudajrik (fr. "Fderîck") – miasto i dystrykt w północnej Mauretanii, w pobliżu góry Kidjat Idżdżil w regionie administracyjnym Tiris Zammur na Saharze. Mieszka tu ok. 5 tys. osób. Miasto powstało w 1984 roku, kiedy otwarto tu kopalnię rudy żelaza. Surowiec ten transportowany jest koleją mauretańską z Fudajriku oraz pobliskiego Zuwiratu do portu w Nawazibu.

</doc>
<doc id="603951" url="https://pl.wikipedia.org/wiki?curid=603951" title="Fderick">
Fderick



</doc>
<doc id="603952" url="https://pl.wikipedia.org/wiki?curid=603952" title="American Jewish Joint Distribution Committee">
American Jewish Joint Distribution Committee

American Jewish Joint Distribution Committee, JDC, zwany też w skrócie Joint (ang. "Amerykańsko-Żydowski Połączony Komitet Rozdzielczy") – organizacja non-profit założona w USA w 1914 roku. Jej fundusze pochodzą głównie z datków amerykańskich Żydów. 
W Polsce Joint wspiera organizacje żydowskie, między innymi Towarzystwo Społeczno-Kulturalne Żydów w Polsce oraz Związek Gmin Wyznaniowych Żydowskich w RP.

</doc>
<doc id="603953" url="https://pl.wikipedia.org/wiki?curid=603953" title="F'dérik">
F'dérik



</doc>
<doc id="603955" url="https://pl.wikipedia.org/wiki?curid=603955" title="Akdżawadżat">
Akdżawadżat

Akdżawadżat, także: Akdżudżt (arab. أكجوجت, fr. "Akjoujt") – miasto w zachodniej Mauretanii, ośrodek administracyjny regionu Insziri. Główną gałęzią przemysłu jest wydobycie złota i rud miedzi. W 2000 roku mieszkały tu 7904 osoby.
Miasto połączone jest asfaltową szosą z Nawakszutem i Atarem w sąsiednich prowincjach.

</doc>
<doc id="603956" url="https://pl.wikipedia.org/wiki?curid=603956" title="Akjoujt">
Akjoujt



</doc>
<doc id="603957" url="https://pl.wikipedia.org/wiki?curid=603957" title="Powierzchnia zrównania">
Powierzchnia zrównania

Powierzchnia zrównania – płaska lub falista powierzchnia utworzona wskutek długotrwałej denudacji, na obszarach generalnego spokoju tektonicznego. W jej obrębie występują tylko pojedyncze wzniesienia typu ostanców, monadnoków, często o charakterze gór wyspowych.
Zrównania nawiązują do bazy denudacyjnej (bazy erozyjnej). Powierzchnie te mogą być zgodne lub niezgodne, całkowite lub niecałkowite.
W zależności od sposobu powstawania wyróżnia się penepleny, pedypleny i inne. Rozległe powierzchnie zrównania dominują w Afryce.
Nie uważa się za powierzchnię zrównania obszarów, których płaskość jest wynikiem równomiernego osadzenia się materiału skalnego, wówczas mówimy o równinie akumulacyjnej.

</doc>
<doc id="603958" url="https://pl.wikipedia.org/wiki?curid=603958" title="Hliðskjálf">
Hliðskjálf



</doc>
<doc id="603959" url="https://pl.wikipedia.org/wiki?curid=603959" title="Rzeźba tektoniczna">
Rzeźba tektoniczna

Rzeźba tektoniczna – typ krajobrazu, którego główne cechy zostały ukształtowane przez ruchy tektoniczne, a układ wzniesień i obniżeń odpowiada obszarom obecnie wypiętrzanych i obniżanym.
Typowymi składnikami rzeźby tektonicznej są zręby, rowy tektoniczne, zapadliska, krawędzie tektoniczne.
Na tych obszarach częste są trzęsienia ziemi, cechują się one na ogół dużymi wysokościami względnymi i dużą intensywnością procesów rzeźbotwórczych.

</doc>
<doc id="603961" url="https://pl.wikipedia.org/wiki?curid=603961" title="Płaskowyż Sańsko-Dniestrzański">
Płaskowyż Sańsko-Dniestrzański

Płaskowyż Sańsko-Dniestrzański (521.1) – płaskowyż zajmujący w granicach Polski powierzchnię około 100 km². Jest to mały fragment podprowincji Podkarpacie Wschodnie, w ukraińskiej terminologii zwanej "Peredkarpattia".
Region ten położony jest nad dolnym Wiarem i ograniczony od południowego zachodu progiem Pogórza Przemyskiego.
Prowincja ta oddziela od siebie Kotlinę Sandomierską i Kotlinę Górnego Dniestru. Północną granicę tego regionu stanowi dopływ Sanu – Wisznia, natomiast wschodnią dolina Wereszycy – dopływu Dniestru.
Powierzchnia regionu pokryta jest lessem. Przez region ten przebiega bałtycko-czarnomorski dział wodny, oddzielający zlewiska Sanu i Dniestru.
W skład regionu wchodzą Płaskowyż Chyrowski (nazywany też Płaskowyżem Chyrowsko-Gródeckim) oraz Wyżyna Krukienicka.
W plejstocenie, w okresie zlodowacenia południowopolskiego, znajdowały tędy ujście na wschód wody pochodzące z topniejącego lądolodu i spływające z Karpat, których naturalny odpływ na północ został zatrzymany przez zlodowacenie.
Obszar Płaskowyżu Chyrowskiego wyznacza najdalszy zasięg zlodowacenia.

</doc>
<doc id="603962" url="https://pl.wikipedia.org/wiki?curid=603962" title="Wadane">
Wadane



</doc>
<doc id="603968" url="https://pl.wikipedia.org/wiki?curid=603968" title="Tazadit">
Tazadit



</doc>
<doc id="603971" url="https://pl.wikipedia.org/wiki?curid=603971" title="Sól potasowa">
Sól potasowa

Sól potasowa, sylwinit – chemiczna skała osadowa powstająca podczas parowania wody z mórz i słonych jezior. Głównym składnikiem jest sylwin, minerał typu ewaporatu, zawierający głównie chlorek potasu, KCl. Zaliczana jest do tzw. niesodowych soli kuchennych i pozwala ograniczyć spożycie sodu.
Właściwości.
Poza sylwinem zawiera pewne ilości halitu (NaCl), a także polihalitu, anhydrytu, gipsu, kizerytu, kainitu, karnalitu, epsomitu i minerałów ilastych. Jest podobna pod względem najważniejszych cech fizykochemicznych do soli kamiennej:
Różnice:
W formie granulowanej używana jest jako potasowy nawóz mineralny dla roślin mało wrażliwych na chlorki.
Znajduje zastosowanie jako zamiennik soli kuchennej, szczególnie dla osób, które powinny stosować dietę niskosodową. Gorzki smak nie jest wyczuwany, gdy KCl stosowany jest w mieszankach z NaCl, a jego zawartość nie przekracza 30–40% (w niektórych produktach, np. serze, do 50%).
Występowanie.
Największe złoża na świecie znajdują się w:

</doc>
<doc id="603972" url="https://pl.wikipedia.org/wiki?curid=603972" title="Hliðskjálf (mitologia)">
Hliðskjálf (mitologia)

Hliðskjálf (Lidskjalv) – w mitologii nordyckiej tron Odyna znajdujący się w Asgardzie, pozwalający mu zobaczyć, co dzieje się we wszystkich dziewięciu światach.

</doc>
<doc id="603973" url="https://pl.wikipedia.org/wiki?curid=603973" title="Salix lapponum">
Salix lapponum



</doc>
<doc id="603974" url="https://pl.wikipedia.org/wiki?curid=603974" title="Salix arenaria">
Salix arenaria



</doc>
<doc id="603975" url="https://pl.wikipedia.org/wiki?curid=603975" title="Lidskjalv">
Lidskjalv



</doc>
<doc id="603976" url="https://pl.wikipedia.org/wiki?curid=603976" title="Obszar staroglacjalny">
Obszar staroglacjalny

Obszar staroglacjalny (rzeźba, krajobraz staroglacjalny) - obszar niegdyś zlodowacony, na którym formy polodowcowe są silnie przekształcone przez denudację i dlatego już mało wyraziste. Z reguły obszar ten nie posiada już jezior, których misy zostały całkowicie wypełnione przez osady.
W Polsce nazwę tę stosuje się do obszarów objętych starszymi zlodowaceniami, ale poza zasięgiem ostatniego, zlodowacenia północnopolskiego (bałtyckiego).

</doc>
<doc id="603979" url="https://pl.wikipedia.org/wiki?curid=603979" title="Republika Kalifornii">
Republika Kalifornii

Republika Kalifornii (, ) – państwo w Ameryce Północnej, istniejące przez kilkanaście dni 1846 roku.
Historia.
13 maja 1846 wybuchła wojna pomiędzy Stanami Zjednoczonymi a Meksykiem. 14 czerwca 1846 nieświadomi tego amerykańscy osadnicy zamieszkujący Kalifornię zbuntowali się z inicjatywy kapitana Johna C. Frémonta przeciwko Meksykowi.
Powstańcy uwięzili meksykańskiego komendanta Kalifornii Północnej i ogłosili powstanie niepodległej Republiki Kalifornii ze stolicą w Sonomie, zwanej także Republiką Niedźwiedziej Flagi. Prezydentem republiki został William B. Ide, a jego rządy trwały 25 dni. 23 czerwca kpt. Fremont objął dowództwo nad liczącymi 60 żołnierzy siłami zbrojnymi nowej republiki.
7 lipca w Kalifornii wylądowała flota amerykańska, przynosząc wieść o wojnie Stanów Zjednoczonych z Meksykiem. Dwa dni później, 9 lipca powstańcy podjęli decyzję o likwidacji republiki i włączeniu się utworzonego przez nich tzw. Batalionu Kalifornii pod dowództwem kpt. Fremonta do walki z Meksykiem po stronie Stanów Zjednoczonych.
Flaga efemerycznej Republiki posłużyła za wzór flagi nowego stanu Kalifornia, a jej oryginał został zniszczony podczas trzęsienia ziemi w San Francisco w 1906 roku.
Dawną republikę przyjęto do unii 9 września 1850 roku jako trzydziesty pierwszy stan.

</doc>
<doc id="603981" url="https://pl.wikipedia.org/wiki?curid=603981" title="Obszar młodoglacjalny">
Obszar młodoglacjalny

Obszar młodoglacjalny (rzeźba, krajobraz młodoglacjalny) - określenie krajobrazu polodowcowego, w którym formy pozostawione przez lądolód są świeże i czytelne w terenie. Składają się na nie garby i pagórki moreny dennej. Na liniach postoju czoła lądolodu powstały potężne wały moren czołowych. W osadach morenowych znajdowane są olbrzymie głazy narzutowe przywleczone przez lądolód skandynawski.
Typową cechą rzeźby młodoglacjalnej jest oprócz dużego rytmu rzeźby duża liczba jezior moreny dennej i czołowej (tak zwane jeziora morenowe), których misy aktualnie wypełniają się osadami mineralnymi i organicznymi lub oczek polodowcowych. Wzdłuż rynien subglacjalnych wiją się też długie wały ozów.
W Polsce zasięg rzeźby młodoglacjalnej pokrywa się z zasięgiem ostatniego zlodowacenia północnopolskiego (bałtyckiego, vistuliańskiego lub Wisły).

</doc>
<doc id="603983" url="https://pl.wikipedia.org/wiki?curid=603983" title="WOSM">
WOSM



</doc>
<doc id="603984" url="https://pl.wikipedia.org/wiki?curid=603984" title="ICCS">
ICCS



</doc>
<doc id="603986" url="https://pl.wikipedia.org/wiki?curid=603986" title="ICCG">
ICCG



</doc>
<doc id="603987" url="https://pl.wikipedia.org/wiki?curid=603987" title="DESMOS">
DESMOS



</doc>
<doc id="603989" url="https://pl.wikipedia.org/wiki?curid=603989" title="Bir Umm Karajn">
Bir Umm Karajn

Bir Umm Karajn (, ) – miasto w północnej Mauretanii, w regionie administracyjnym Tiris Zammur, niedaleko granicy z Saharą Zachodnią. Do miasta prowadzą nieoznakowane szlaki przez pustynię z Kaltat Zammur w Saharze Zachodniej i oddalonego o 400 km na południe Zuwiratu.

</doc>
<doc id="603990" url="https://pl.wikipedia.org/wiki?curid=603990" title="ISGF">
ISGF



</doc>
<doc id="603991" url="https://pl.wikipedia.org/wiki?curid=603991" title="Bir Moghreïn">
Bir Moghreïn



</doc>
<doc id="603992" url="https://pl.wikipedia.org/wiki?curid=603992" title="Bir Mohreïn">
Bir Mohreïn



</doc>
<doc id="603993" url="https://pl.wikipedia.org/wiki?curid=603993" title="Bir Moghrein">
Bir Moghrein



</doc>
<doc id="603995" url="https://pl.wikipedia.org/wiki?curid=603995" title="Bir Mohrein">
Bir Mohrein



</doc>
<doc id="604004" url="https://pl.wikipedia.org/wiki?curid=604004" title="Wierzba płożąca">
Wierzba płożąca

Wierzba płożąca ("Salix repens" L.) – gatunek rośliny należący do rodziny wierzbowatych. Występuje w Europie. W Polsce w stanie naturalnym występuje na całym niżu. Roślina rzadka.

</doc>
<doc id="604008" url="https://pl.wikipedia.org/wiki?curid=604008" title="Salix repens">
Salix repens



</doc>
<doc id="604010" url="https://pl.wikipedia.org/wiki?curid=604010" title="Krąg instruktorów harcerskich">
Krąg instruktorów harcerskich



</doc>
<doc id="604015" url="https://pl.wikipedia.org/wiki?curid=604015" title="Salix matsudana">
Salix matsudana



</doc>
<doc id="604016" url="https://pl.wikipedia.org/wiki?curid=604016" title="Szlif fantazyjny">
Szlif fantazyjny

Szlif fantazyjny – szlifowane kamienie mają rozmaite kształty: o zarysie trójkątnym, trapezowym, rombowym, pięciobocznym, sześciobocznym.
W ten sposób szlifowane są rzadkie kamienie szlachetne lub kamienie mające skazy, względnie nieregularne kształty: kropla, markiza, serce, np. szlif nożycowy = krzyżowy.

</doc>
<doc id="604019" url="https://pl.wikipedia.org/wiki?curid=604019" title="Szlif szmaragdowy">
Szlif szmaragdowy

Szlif szmaragdowy = (schodkowy) – szczególny rodzaj szlifu schodkowego, stosowany wyjątkowo często do obróbki szmaragdów.
Jest dość powszechnie stosowany do kamieni barwnych.
Składa się z dość dużej głównej fasetki – tafli, zwanej też "stołem" – na koronie kamienia. Od niej schodzą się do rondysty podłużne fasetki, stopniami – schodkami, stąd też nazwa tego szlifu – schodkowy.
Jest wiele form pochodnych tego rodzaju szlifu: bagietka, baton, markiza, Dorys Crawford...
Jeśli poprzez zeszlifowanie kątów formy podstawowej kwadratu lub prostokąta powstanie ośmiobok, to dla tak oszlifowanego kamienia przyjęto nazwę szlif szmaragdowy. Szlif ten pokazuje piękno wnętrza kamienia przez płaszczyzny fasetek korony.
Dolna część kamienia (podstawa) to znów gęściej, schodkami ułożone fasetki aż do tępego szpica.Szlif schodkowy daje możliwość stosowania najprzeróżniejszych, dowolnych form układu fasetek, przy przestrzeganiu jednak właściwej dla danego minerału wielkości kąta krytycznego ułożenia fasetek na kamieniu.
Górne i dolne krawędzie ścian tego szlifu kształtu 4 i 8-katnego są równoległe do płaszczyzny rondysty. Wysokość korony wynosi 1/3 wysokości kamienia, a szerokość tafli – połowę szerokości rondysty.
Zobacz też.
szlif (jubilerstwo)

</doc>
<doc id="604020" url="https://pl.wikipedia.org/wiki?curid=604020" title="Zoolander">
Zoolander

Zoolander – amerykańska komedia z 2001 w reżyserii Bena Stillera.

</doc>
<doc id="604021" url="https://pl.wikipedia.org/wiki?curid=604021" title="JDC">
JDC



</doc>
<doc id="604023" url="https://pl.wikipedia.org/wiki?curid=604023" title="Ignacy Wieniewski">
Ignacy Wieniewski

Ignacy Wieniewski (ur. 28 stycznia 1896 w Tarnopolu, zm. 16 sierpnia 1986 w Londynie) – polski historyk literatury, filolog klasyczny, eseista, tłumacz.
Edukacja.
W 1914 ukończył z odznaczeniem C. K. IV Gimnazjum we Lwowie (kształcił się wraz z Janem Parandowskim, a jego nauczycielami w zakresie języków antycznych byli polscy filologowie: Kazimierz Kolbuszewski, Jan Szczepański i Wincenty Śmiałek). Wybuch I wojny światowej zastał go w Paryżu, gdzie spędzał wakacje w roku 1914. W latach 1914–1917 studiował filologię klasyczną na Sorbonie i w Collège de France w Paryżu. Studia ukończył w 1917, przedstawiając pracę dyplomową pt. "L’Element grecs dans la litterature polonaise de la Renaissance" (Element grecki w literaturze polskiej epoki Odrodzenia). Wstąpił do formowanej we Francji armii gen. Józefa Hallera i wraz z nią powrócił do Polski. 1918–1921 pogłębiał studia klasyczne na Uniwersytecie Jana Kazimierza we Lwowie. Zakończył je doktoratem na podstawie dysertacji pt. "Historia poglądów na charakter poematów Homera" (promotor: prof. Stanisław Witkowski).
Praca zawodowa.
W latach 1921–1923 był asystentem na Uniwersytecie Jana Kazimierza we Lwowie i zastępcą nauczyciela w gimnazjum. W 1923 został zatrudniony na stanowisku referenta prasowego w Ministerstwie Wyznań Religijnych i Oświecenia Publicznego w Warszawie. Od 1926 do 1933 był kierownikiem referatu szkolnictwa polskiego za obczyźnie w tymże ministerstwie. W latach 1933–1939 był nauczycielem greki i łaciny w gimnazjach i liceach warszawskich.
Okres II wojny światowej.
Brał udział w wojnie obronnej Polski 1939. Po ataku wojsk sowieckich na Polskę przekroczył wraz z oddziałem granicę rumuńską i został internowany w Rumunii. W mieście Craiova założył polskie gimnazjum i przez rok był dyrektorem tej szkoły. Jako porucznik rezerwy przedostał się w roku 1940 do Francji, by tam wstąpić do tworzących się oddziałów polskich. Po klęsce Francji służył w wojsku polskim na terenie Wielkiej Brytanii. W latach 1941–1945 był naczelnikiem Wydziału Polskiego w Ministerstwie Wyznań Religijnych i Oświecenia Publicznego w Londynie. Krótko był też wykładowcą łaciny polskim gimnazjum w Perth.
Emigracja.
Po zakończeniu wojny nie powrócił do kraju. W latach 1945–1954 pracował w Komitecie Oświaty Polaków w Wielkiej Brytanii. W 1953 odbył habilitację i został docentem, później profesorem Polskiego Uniwersytetu na Obczyźnie. W roku 1966 odszedł na emeryturę. Członek i przewodniczący Wydziału Humanistycznego Polskiego Towarzystwa Naukowego na Obczyźnie. Mimo propozycji i zabiegów polskich filologów klasycznych (m.in. Kazimierza Kumanieckiego, profesora Uniwersytetu Warszawskiego) do Polski nie powrócił. W Londynie spędził resztę owocnego życia. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Zarządzeniem z 15 sierpnia 1985 Prezydenta RP na uchodźstwie Edwarda Raczyńskiego został odznaczony Krzyżem Oficerskim Orderu Odrodzenia Polski "za wybitne zasługi położone dla kultury polskiej".
Dorobek translatorski.
Był utalentowanym i cenionym tłumaczem, autorem licznych przekładów z literatury greckiej i rzymskiej, m.in. przełożył "Eneidę" Wergiliusza oraz "Iliadę" Homera (obie translacje prócz edycji londyńskich doczekały się też kilku wydań krajowych). Mniejsze dokonania translacyjne zawarł w zbiorku "Muza i Kamena. Wybór przekładów literatury greckiej i rzymskiej" (Londyn 1976). Wypowiadał się też kilkakrotnie w sprawach translatoryki jako teoretyk przekładu.
Dorobek naukowy i publicystyczny.
W pracy naukowej chętnie sięgał do literatury polskiej i wykazywał wpływy antyczne u autorów polskich doby renesansu, romantyzmu, Młodej Polski. Prócz rozpraw dotyczących antyku pisywał też liczne eseje i szkice o stanie kultury i literatury polskiej na obczyźnie. W swych esejach przeciwstawił XX-wiecznemu dehumanizmowi wzór człowieczeństwa wywiedziony z kultury antycznej. Przez kilka lat pełnił (od roku 1957) pełnił funkcję wiceprezesa Związku Pisarzy Polskich na Obczyźnie. W 1960 został uhonorowany nagrodą tegoż Związku. W 1981 otrzymał nagrodę pisarską Stowarzyszenia Polskich Kombatantów.
Laureat Nagrody Związku Pisarzy Polskich na Obczyźnie w 1961 roku.

</doc>
<doc id="604024" url="https://pl.wikipedia.org/wiki?curid=604024" title="Bartolomeo Colleoni (ujednoznacznienie)">
Bartolomeo Colleoni (ujednoznacznienie)



</doc>
<doc id="604025" url="https://pl.wikipedia.org/wiki?curid=604025" title="Tisza be-Aw">
Tisza be-Aw

Tisza be Aw (hebr. תשעה באב – dziewiąty dzień miesiąca aw) – święto upamiętniające rocznicę zburzenia Pierwszej i Drugiej Świątyni Jerozolimskiej i jest uważany za najsmutniejszy dzień w żydowskim kalendarzu. Według kalendarza żydowskiego przypada ono w lipcu lub w pierwszej połowie sierpnia.
Tisza be-Aw poprzedzone jest trzema tygodniami (Trzy Tygodnie) pokuty (postu), w których (podobnie jak w czasie omer) nie organizuje się żadnych zabaw, nie wolno słuchać muzyki, należy powstrzymać się od jedzenia mięsa i picia wina. Istnieje też zakaz strzyżenia włosów i bród oraz udzielania ślubów. Od pierwszego dnia aw, a więc na dziewięć dni przed świętem, zdejmuje się parochet znad aron ha-kodesz; także zwoje Tory pozbawia się wszelkich ozdób i dekoracji. Szabat, który przypada w tym okresie, też nosi piętno smutku. Przyjęło się, że hymn "Lecha Dodi", śpiewany na powitanie szabatu, śpiewa się w tonacji molowej, a w trakcie nabożeństwa odczytuje się Treny Jeremiasza. W przeddzień święta nastrój pokuty jeszcze się pogłębia.
Jest to święto żałoby, w trakcie którego obowiązuje ścisły, całodobowy post trwający od zmierzchu do wieczora dnia następnego. Podobnie jak w Jom Kipur nie wolno ani się posilać, ani gasić pragnienia. Zakazane jest też mycie się (tylko końce palców mogą mogą być obmywane), płukanie ust, używanie kosmetyków, noszenie nowej odzieży i skórzanego obuwia. W tym wyjątkowym dniu zabronione są wszelkie przyjemności i działania dające radość. Zakaz ten rozciągnięto nawet na studiowanie i komentowanie Tory, gdyż zgodnie z zasadami wiary jest ono „słodyczą duszy”. Przed zapadnięciem zmroku podaje się ostatni przed postem posiłek seuda mafseket. W tradycji aszkenazyjskiej przyjęło się, że jest to jajko na twardo posypane popiołem na znak żałoby. Potem należy zdjąć obuwie i usiąść na podłodze. Przez całą następną dobę nie korzysta się z krzeseł ani foteli, siada się albo wprost na ziemi, albo na siedziskach niedających wygody – niskich taboretach, ławkach itp. Do codziennie odmawianej modlitwy Szmone esre (Osiemnaście błogosławieństw) dodawana jest modlitwa pokutna: „Wysłuchaj nas, Boże, wysłuchaj w dzień naszego postu i naszej pokuty. Jesteśmy bowiem w wielkiej niedoli. Nakłoń się do płaczu naszego i w łaskawości swojej bądź gotów przynieść nam pociechę [...]” W czasie nabożeństwa porannego odmawia się modlitwy pokutne slichot, fragmenty Księgi Hioba, Treny Jeremiasza. Mężczyźni nie zakładają tałesów ani tefilin, a kantor śpiewa lamentacje siedząc na schodach prowadzących do aron ha-kodesz. Synagoga tonie w ciemnościach – gdy zapada mrok uniemożliwiający czytanie modlitw, zapala się tylko niezbędne do tego małe lampki.
Po odniesieniu Tory do aron ha-kodesz następuje chóralne śpiewanie kinot, czyli pieśni żałobnych i pokutnych.
Zakończenie obchodów tego święta niesie już elementy nadziei – zawiesza się parochet i okrycia pulpitów, stopniowo zapala się lampy, mężczyźni zakładają szale modlitewne oraz tefilin i recytują modlitwy błagające o pociechę dla Syjonu, odbudowę Świątyni i powrót do Jerozolimy. Następny po Tisza be-Aw szabat nosi nazwę Szabat Nachamu od haftary na ten dzień, zaczynającej się od słów: „Pocieszcie się, pocieszcie, ludu mój”, co jest odczytywane jako wiara w łaskę Boga i Jego zmiłowanie nad ludem Izraela.
Według rabinów z nurtu chasydzkiego, święto "Tisza be-Aw" jest świętem smutnym, ale zapowiada radość przekraczającą wszelkie oczekiwania. Według Jehudy Lejba Schapiro, dziekana Kolegium Rabinistycznego Jesziwy Gedoli (Yeshiva Gedola Rabbinical College) w Greater Miami, to, co stare musiało zostać zniszczone, aby dać miejsce budowie Nowej Świątyni Mesjasza i przyszłemu objawieniu Ha-Szem, które przewyższy wszystko, co jest znane do tej pory. Będzie to święto objawienia się Mesjasza. Wydarzenie zniszczenia Drugiej Świątyni przez Rzymian w 70 r. n.e. i późniejsze czasy wygnania, które trwają do dziś oznaczały tak naprawdę początek budowy epoki mesjańskiej. Dlatego to, co dziś jest bolesnym wspomnieniem, kiedyś przekształci się w największe święto.

</doc>
<doc id="604029" url="https://pl.wikipedia.org/wiki?curid=604029" title="Książę Clarence">
Książę Clarence

Książę Clarence – brytyjski tytuł parowski kreowany w parostwie Anglii i Wielkiej Brytanii.

</doc>
<doc id="604030" url="https://pl.wikipedia.org/wiki?curid=604030" title="Rejon poswolski">
Rejon poswolski

Rejon poswolski (lit. "Pasvalio rajono savivaldybė") – rejon w północnej Litwie.

</doc>
<doc id="604033" url="https://pl.wikipedia.org/wiki?curid=604033" title="Nouadhibou">
Nouadhibou



</doc>
<doc id="604034" url="https://pl.wikipedia.org/wiki?curid=604034" title="Sekret Wilhelma Storitza">
Sekret Wilhelma Storitza

Sekret Wilhelma Storitza (fr. "Le secret de Wilhelm Storitz") – jednotomowa, składająca się z 19 rozdziałów, wydana pośmiertnie powieść Juliusza Verne’a napisana w 1898. Po dokonaniu zmian, wprowadzonych do oryginalnej wersji przez syna pisarza – Michela, opublikowana została w 1910.
Pierwszy znany polski przekład pojawił się w 1990
Treść.
Bohaterem książki jest Francuz - Henryk Vidal, który 4 kwietnia 1757 roku dowiaduje się o planowanym ślubie swojego brata, Marca, sławnego malarza, z Myrą Roderich, córką węgierskiego lekarza z Ragz. Vidal natychmiast wyrusza w podróż na Węgry. Od swego przyjaciela dowiaduje się, że niejaki Wilhelm Storitz, syn Ottona, niemieckiego alchemika, również ubiegał się o rękę Myry, ale nie został przyjęty. 
Henryk zwiedza Ragz w towarzystwie kapitana Haralana, brata Myry. Odkrywa, że Storitz mieszka w Ragz razem ze służącym Hermannem. Przed ślubem ma miejsce wiele dziwnych wydarzeń - zerwanie ogłoszenia o ślubie, obraźliwa „Pieśń nienawiści”, wykonana przez nieznaną osobę na przyjęciu z okazji podpisania kontraktu przedmałżeńskiego, kradzież korony przez zjawę (?), zakłócenie ceremonii w kościele i spowodowana tym choroba Myry.
Henryk Vidal zaczyna łączyć te wydarzenia z osobą Wilhelma Storitza (głos, który zakłócił ślub, należał do niego) i dochodzi do wniosku, że syn alchemika dysponuje substancją, wywołującą niewidzialność (tytułowy sekret). Podejrzenia sprawdzają się, ale Storitz i jego służący giną w walce z policją. Storitz zdołał przedtem uczynić niewidzialną Myrę Roderich (rodzina sądziła, że ją porwano). Wszystko kończy się happy endem.

</doc>
<doc id="604035" url="https://pl.wikipedia.org/wiki?curid=604035" title="Wiktor Poniedielnik">
Wiktor Poniedielnik

Wiktor Władimirowicz Poniedielnik (ros. Виктор Владимирович Понедельник, ur. 22 maja 1937 w Rostowie nad Donem, zm. 5 grudnia 2020) – rosyjski piłkarz, grający na pozycji napastnika, reprezentant Związku Radzieckiego, trener, dziennikarz i działacz sportowy.
Przez większość kariery związany był z klubami z rodzinnego Rostowa nad Donem: pierwsze sezony jako zawodnik zaliczył w Rostsielmaszu, a następnie przez kilka lat reprezentował barwy SKA. Później przeniósł się do drużyny moskiewskiego Spartaka, ale wkrótce musiał zakończyć karierę sportową z powodów zdrowotnych. Jako zawodnik SKA Rostów trafił do reprezentacji ZSRR. Jako piłkarz "Sbornej" zdobył w 1960 tytuł mistrza Europy. W finałowym meczu zdobył bramkę decydującą o mistrzostwie Europy dla ZSRR. Zawodnik przyznał potem, że była to najważniejsza chwila w jego życiu. Poniedielnik został ex-aequo z czterema innymi piłkarzami najlepszym strzelcem turnieju (2 bramki). W 1964 roku zdobył tytuł wicemistrza Europy. Uczestniczył również w mistrzostwach świata w 1962 w Chile. W latach 1960–1966 rozegrał 29 meczów i strzelił 20 bramek dla reprezentacji.
Po zakończeniu kariery zawodniczej próbował rozpocząć działalność szkoleniową. W 1969 prowadził drużynę Rostsielmaszu Rostów. W tym samym czasie zaangażował się jednak w pracę dziennikarza sportowego, którą z powodzeniem kontynuował przez następne lata. Publikował w gazecie "Sowieckij sport" oraz tygodniku "Futboł". W latach 1969–1983 kierował działem piłki nożnej w "Sowieckim sporcie". Od 1984 do 1990 był redaktorem tygodnika "Futboł-Hokkiej". Działał również jako doradca Prezydenta Rosji ds. sportu. Był autorem książek na temat piłki nożnej.
Żonaty, miał dwie córki i syna.

</doc>
<doc id="604036" url="https://pl.wikipedia.org/wiki?curid=604036" title="Rejon preński">
Rejon preński

Rejon preński (lit. "Prienų rajono savivaldybė") – rejon w południowej Litwie.

</doc>
<doc id="604038" url="https://pl.wikipedia.org/wiki?curid=604038" title="Rejon radziwiliski">
Rejon radziwiliski

Rejon radziwiliski (lit. "Radviliškio rajono savivaldybė") – rejon w północnej Litwie.

</doc>
<doc id="604039" url="https://pl.wikipedia.org/wiki?curid=604039" title="Książę Cambridge">
Książę Cambridge

Książę Cambridge (ang. "Duke of Cambridge") diuk–tytuł arystokratyczny, nadawany kilkukrotnie członkom brytyjskiej rodziny królewskiej. Nazwa pochodzi od hrabstwa Cambridge w Anglii.
Po raz pierwszy tytuł ten został użyty w odniesieniu do Karola Stuarta (1660–1661), najstarszego syna Jakuba, księcia Yorku (późniejszego Jakuba II), chociaż nigdy formalnie nie otrzymał on tytułu. Obecnym księciem Cambridge jest książę Wilhelm, który otrzymał tytuł w dniu swojego ślubu z Catherine Middleton, 29 kwietnia 2011.
Książęta Cambridge.
Książęta Cambridge 1. kreacji (parostwo Anglii)
Książęta Cambridge 2. kreacji (parostwo Anglii)
Książęta Cambridge 3. kreacji (parostwo Anglii)
Książęta Cambridge 4. kreacji (parostwo Zjednoczonego Królestwa)
Markizowie Cambridge 1. kreacji (parostwo Zjednoczonego Królestwa)
Książęta Cambridge 5. kreacji (parostwo Zjednoczonego Królestwa)

</doc>
<doc id="604040" url="https://pl.wikipedia.org/wiki?curid=604040" title="Rejon rakiszecki">
Rejon rakiszecki

Rejon rakiszecki (lit. "Rokiškio rajono savivaldybė") – rejon w północno-wschodniej Litwie. Według danych z 2020 rejon był zamieszkiwany przez 28 070 osób.

</doc>
<doc id="604043" url="https://pl.wikipedia.org/wiki?curid=604043" title="Wojciech Zaleski">
Wojciech Zaleski

Wojciech Zaleski (ur. 17 kwietnia 1906, zm. 23 października 1961) – polski polityk nacjonalistyczny, współzałożyciel Obozu Narodowo-Radykalnego, działacz Konfederacji Narodu.
Młodość.
Zaleski urodził się w Cesarstwie Rosyjskim 17 kwietnia 1906 r. Studiował na Uniwersytecie Lwowskim oraz Uniwersytecie Jagiellońskim, uzyskując w 1928 r. stopień magistra, a w 1931 r. doktora praw. Miał wówczas 25 lat. Jego specjalnością były nauki ekonomiczne. Wiele pisał na tematy społeczno-ekonomiczne na łamach prasy narodowo-demokratycznej i branżowej. Od 1931 do 1933 r. był nawet sekretarzem Komisji Ekonomicznej Stronnictwa Narodowego. Jednak wraz z upływem czasu coraz bardziej oddalał się od tej partii, podobnie jak znacząca część pokolenia młodzieży narodowej, do którego należał.
Rewolucjonista.
14 kwietnia 1934 powstał Obóz Narodowo-Radykalny. Wojciech Zaleski był jednym z jego ośmiu "ojców-założycieli", którzy złożyli swe podpisy pod historyczną Deklaracją ONR-u. Był wówczas uznanym autorytetem wśród narodowych radykałów i autorem programu ekonomicznego tej organizacji. W 1937 r. wydał manifest pt. "Polska bez Proletaryatu" (Biblioteka Społeczno-Ekonomiczna ABC, Warszawa 1937), będący streszczeniem polityki ekonomicznej proponowanej przez ONR. Pisał w nim o trzeciej drodze rozwoju gospodarczego Polski, poza kapitalizmem i komunizmem.
Swoje tezy Zaleski rozwijał na łamach prasy narodowo-radykalnej, zwłaszcza Nowego Ładu i ABC.
W 1938 roku objął funkcję redaktora naczelnego poczytnego dziennika ABC. Według niektórych źródeł w tym czasie zmienił jednak polityczne barwy, opuszczając ONR-ABC i wiążąc się z małą ale głośną organizacją Falanga pod przywództwem Bolesława Piaseckiego.
Konspirator.
Po wrześniu 1939 Zaleski zaangażował się w działalność ruchu oporu. Wstąpił do narodowo-radykalnej organizacji "Pobudka", która w 1941 roku scaliła się z kilkoma innymi grupami oporu tworząc Konfederację Narodu.
Przybrał konspiracyjny pseudonim: "Szarecki". Jako szef Wydziału Programowego znalazł się w ścisłym kierownictwie KN. Był odpowiedzialny za opracowywanie materiałów programowych organizacji, wydawanie książek i broszur. Jednocześnie pisał w prasie konspiracyjnej i wydał autorską broszurę pt. "Siła gospodarcza Nowej Polski" (Warszawa 1942, pod pseudonimem "Mieczysław z Głogowa"). Roztaczał w niej wizję gospodarki polskiej ujętej w ramy filozofii uniwersalistycznej, będącej koncepcją ideową lansowaną przez KN.
Emigracja.
Wraz z zajęciem Polski przez Sowietów wielotysięczne rzesze Polaków opuszczały kraj, uciekając na Zachód przed komunistycznym terrorem. Był wśród nich także Wojciech Zaleski. W roku 1946 został wykładowcą (jako docent historii gospodarczej) na uniwersytecie uchodźczym UNRRA w Monachium. Dużo pisał. Do 1949 wydawał własny miesięcznik "Universum". W tymże roku ukazała się jego nowa książka pt. "Plan Marshalla w gospodarce dwóch kontynentów". Od 1951 r. mieszkał w Paryżu. Pracował tam jako rzeczoznawca w ECA – amerykańskiej agencji rządowej administrującej Planem Marshalla. Należał jednocześnie do komitetu redakcyjnego paryskiego Ośrodka Badań Europy Środkowej. Aktywnie uczestniczył w życiu naukowym Paryża. W 1952 roku ukazała się jego kolejna książka pt. "The Party System". W 1954 roku rozpoczął współpracę z polską sekcją Radia Madryt. Rok później został jej kierownikiem. Jednocześnie kontynuował pracę pisarską i publicystyczną, współpracując z licznymi polskimi ("Kultura", "Życie") i zagranicznymi ("Estudios Sobre el Communismo", "Orientale Europea") czasopismami. W 1959 r. rozpoczął współpracę z głośnym i kontrowersyjnym, post-endeckim miesięcznikiem "Horyzonty". Od wczesnej młodości cierpiał na gruźlicę. Z tego powodu jego pracę przerywały częste wyjazdy lecznicze do sanatoriów.
W 1961 roku ukazało się największe dzieło jego życia - książka "Tysiąc lat naszej wspólnoty. Społeczne i gospodarcze dzieje narodu polskiego w zarysie" (Veritas, Londyn 1961).
Wojciech Zaleski zmarł 23 października 1961 roku w Madrycie. Tam też został pochowany.

</doc>
<doc id="604044" url="https://pl.wikipedia.org/wiki?curid=604044" title="San Juan (prowincja Argentyny)">
San Juan (prowincja Argentyny)

San Juan - jedna z prowincji Argentyny, położona w zachodniej części kraju. Graniczy z prowincjami (zegarowo, od północy): La Rioja, San Luis i Mendoza. Od zachodu graniczy z Chile.
Historia.
Przed przybyciem Hiszpanów, tereny obecnej prowincji San Huan zamieszkiwały plemiona Huarpe, Diaguita, Capazane, Olongasta i Yacampi, pozostające pod wpływami imperium Inków.
Miasto San Juan de la Frontera zostało założone w 1562 roku przez Juan Jufré y Montesa, a w roku 1593 przeniesione 2 km na południe z powodu wylewów rzeki San Juan.
W roku 1776 prowincja San Juan weszła w skład Wicekrólestwa La Plata, tego samego roku trzęsienie ziemi niemal całkowicie zniszczyło miasto San Juan.
Miasto otrzymało wówczas znaczącą pomoc od José de San Martína, który zorganizował ekspedycję przez Andy, dostarczając miastu złota, mułów i ludzi.
W roku 1944 stolica prowincji ponownie ucierpiała z powodu trzęsienia ziemi. Większość miasta legła w gruzach, zginęło około 10 000 ludzi.
Geografia i klimat.
Prowincja należy do kontynentalnego, półpustynnego rejonu Cuyo. Na wschodzie znajdują się suche równiny, z kilkoma niewielkimi wzgórzami. Teren wznosi się ku zachodowi, aż po szczyty górskie o wysokości do 6 000 m n.p.m. Cała prowincja pozostaje pod wpływem suchego i zimnego wiatru Zonda. Większość opadów ma miejsce latem, często są to ulewy.
Bogata w glinę czerwona ziemia występuje w "Pampa del Leoncito" ("Reserva Natural Estricta El Leoncito") oraz "Valle de la Luna" ("Ischigualasto"), ta formacja geologiczna liczy sobie 200 milionów lat. Na tych obszarach występuje cieplejszy wiatr.
Rzeki Jáchal i San Juan rivers, obydwie należące do dorzecza rzeki Desaguadero, zasilają żyzne doliny, w których koncentruje się gospodarka prowincji. Rzeka San Juan kończy swój bieg w lagunach Huanacache (czasami nazywanych "Guanacache"), na południowym wschodzie.
Gospodarka.
Najważniejszą uprawą tej tradycyjnie rolniczej prowincji jest winorośl, na którą przeznacza się tu powierzchnię 500 km² (56% powierzchni gruntów ornych), 90% upraw stanowią odmiany późne. San Juan do drugi w Argentynie producent wina (po prowincji Mendoza. Inne uprawy to pomidory, kukurydza, ziemniaki, figi, brzoskwinie i wiele innych.
Inną ważną gałęzią gospodarki jest górnictwo. Eksploatuje się tu różne surowce, od złota i ołowiu po grafit i glinę. Przemysł to głównie przetwórstwo spożywcze, w tym produkcja konserw, oprócz tego przemysł odzieżowy i przetwórstwo minerałów.
Energia elektryczna pochodzi tu głównie z elektrowni wodnych, uruchomionych przy zaporach, takich jak Quebrada de Ullum, La Roza, San Emiliano oraz El Pinar, które służą również celom irygacji. Produkcję energii elektrycznej uzupełniają elektrownie cieplne.
Turystyka w San Juan jest słabo rozwinięta. Główne atrakcje turystyczne to stolica prowincji (a w niej - dom rodzinny Sarmiento), oraz rezerwat Ischigualasto, zapora Ullum, gorące źródła Pismanta, oraz pogańska świątynia "Difunta Correa".
Podział administracyjny.
Prowincja San Juan jest podzielona na 19 departamentów ("departamentos").
Departament (Stolica)

</doc>
<doc id="604047" url="https://pl.wikipedia.org/wiki?curid=604047" title="Antonio José (piosenkarz)">
Antonio José (piosenkarz)

Antonio José Sánchez Mazuecos (ur. 2 stycznia 1995 w gminie Palma del Río) – hiszpański piosenkarz latino, reprezentant Hiszpanii na Konkursie Piosenki Eurowizji dla Dzieci w 2005 roku, piłkarz juniorskiego klubu z Palma del Río, wicemistrz Hiszpanii w piłce nożnej juniorów.
W wieku 10 lat, w 2005 roku z piosenką "Te traigo flores" ("Przynoszę ci kwiaty") wystąpił w Konkursie Piosenki Eurowizji dla Dzieci w Hasselt. Występ zakończył na drugim miejscu, przegrywając jedynie z Białorusinką Ksenią Sitnik o trzy punkty.
Trzy tygodnie po powrocie z Eurowizji José wydał pierwszą w karierze płytę, "Te traigo flores".
Życie prywatne.
Antonio José urodził się 2 stycznia 1995 roku w Palma del Río jako syn Maríi Mazuecos i Antonio José Sáncheza. Antonio José Sánchez Mazuecos nie ma rodzeństwa.
Antonio José jest członkiem juniorskiej reprezentacji amatorskiego klubu piłkarskiego Palma del Río. Wraz ze tą drużyną Antonio José został wicemistrzem Hiszpanii w piłce nożnej w swojej kategorii. Poza tym jak sam przyznaje jest fanem piłki nożnej.
W latach 2001–2007 Antonio José był uczniem szkoły podstawowej (hiszp. "Escuela Primaria"). W 2007 roku został uczniem pierwszej klasy hiszpańskiej szkoły średniej (hiszp. "Escuela Secundaria Obligatoria"). Poza tym Antonio José chodzi na dodatkowe lekcje śpiewu i gry na gitarze w szkole muzycznej.
W 2007 roku w miejscowości Palma del Río powstał pierwszy fanklub Antonio José. Nosi nazwę "Antonio Joser@s". Klub ten zrzesza fanów José, którzy wypełnili formularz dostępny w Internecie. "Antonio Joser@s" został założony przez dwudziestu fanów piosenkarza, w tym troje administratorów jego oficjalnej strony.
Przebieg kariery.
2005.
W lipcu 2005 Antonio José wygrał casting do Konkursu Piosenki Eurowizji dla Dzieci 2005. Miesiąc później wraz z Mercedes Trujillo Callealta wystąpił na scenie w Sewilli z piosenkami "Dígale" i "Sin Miedo a Nada".
Konkurs Piosenki Eurowizji.
Hiszpańskie preselekcje.
25 września odbył się półfinał hiszpańskich preselekcji do Konkursu Piosenki Eurowizji dla Dzieci 2005. Antonio José znalazł się wśród dziesięciu kandydatów, którzy zakwalifikowali się do finału. Finał hiszpańskich preselekcji do Konkursu Piosenki Eurowizji dla Dzieci 2005 odbył się 2 października w Sewilli.
Antonio José wygrał hiszpańskie preselekcje do Konkursu Piosenki Eurowizji dla Dzieci 2005, zdobywając 28,5% głosów. W trakcie występu w finale w Sewilli, José pomylił się, dwa razy śpiewając tę samą zwrotkę piosenki "Te traigo flores". Zgodnie z regulaminem hiszpańskich preselekcji do Eurowizji wszyscy uczestnicy muszą wykonać po dwie piosenki. Dlatego poza "Te traigo flores" Antonio José zaśpiewał też "Dígale" w duecie z Merche.
Występ w Konkursie Piosenki Eurowizji.
26 października – Konkurs Piosenki Eurowizji dla Dzieci 2005 w Hasselt; drugie miejsce za Ksenią Sitnik z piosenką "Te traigo flores".
W półfinale Konkursu Piosenki Eurowizji 2005 José zajął drugie miejsce z łączną liczbą 167 punktów, przegrywając tylko z Aliną Eremią z Rumunii. W owym półfinale Ksenia Sitnik nie zdobyła ani jednego punktu i zajęła ostatnie, szesnaste miejsce.
W finale Konkursu Piosenki Eurowizji 2005 Antonio José wystąpił jako piętnasty w kolejności. Antonio José jako reprezentant Hiszpanii w Konkursie otrzymał z czterech państw (Grecja, Rumunia, Wielka Brytania, Serbia i Czarnogóra) po 12 punktów, z dwóch krajów (Belgia, Białoruś) po 10 punktów, z czterech państw (Cypr, Szwecja, Rosja, Holandia) po 8 punktów, z Chorwacji 7 punktów, z trzech krajów (Macedonia, Malta, Norwegia) po 7 punktów, z Łotwy 5 punktów i najmniej, 4 punkty z Danii. Łącznie dało to 146 punktów, o trzy mniej niż zwyciężczyni Konkursu – Ksenia Sitnik.
Po występie na Konkursie Piosenki Eurowizji dla Dzieci w 2005 roku Antonio José powrócił do rodzinnej miejscowości Palma del Río w prowincji Córdoba. Został powitany przez kilka tysięcy fanów. Zaśpiewał przed nimi a'capella piosenkę "Te traigo flores" i rozdał autografy. Godzinę później udzielił wywiadu dla TVE, w którym powiedział: "Najpiękniejsze było to, że widziałem jak zostałem przyjęty. Przybył tłum ludzi, który wykrzykiwał, że mnie kocha".
Po występie w Konkursie Piosenki Eurowizji.
17 listopada José wydał pierwszą w karierze płytę. Nosi ona taki sam tytuł jak piosenka, którą wykonał na Eurowizji, tj. "Te traigo flores".
9 grudnia Antonio José został zaproszony do jednego z programów w hiszpańskiej telewizji Canal Sur. 21 grudnia odbył się koncert z okazji Dnia Młodzieży. Jednym z artystów, którzy zaprezentowali się na scenie był José. Pięć dni później Antonio José zaśpiewał na Gran Canaria. 29 i 30 grudnia zaliczył występ w Salonie Młodzieży w Barcelonie. Następnego dnia wystąpił w Gali Noworocznej na Canal Sur.
2006.
W 2006 roku Antonio José wraz z Maríą Isabel wziął udział w przedstawieniu kabaretu Cruz y Raya na antenie Televisión Española. Scena nawiązywała do faktu, że od kilku lat Hiszpania jest drugim pod względem dokonywanych adopcji państwem na świecie. Scena odbywała się w typowym hiszpańskim domu. W tej scenie Antonio José i María Isabel byli rodzeństwem, a Juan Antonio Muñoz Pérez i José Sánchez Mota ich przybranymi rodzicami. W trakcie przedstawienia dzieci powiedziały rodzicom o tym, iż są oni adoptowani. Poza tym oznajmiły, że same mają starszego o 30 lat brata. Wszystkich tych informacji dzień wcześniej udzielił im lekarz, do którego się zwrócili.
2 stycznia 2006 o godzinie 22:15 José wystąpił w programie na antenie Canal Sur. 4 marca wziął udział w koncercie w Villanueva de la Serena w Estremadurze. Następnego dnia wystąpił na "Puerto Real" w Kadyksie, w południowo-zachodniej Hiszpanii. 10 marca wraz z Maríą Isabel i Blasem wziął udział w koncercie w stolicy Wysp Kanaryjskich – Las Palmas de Gran Canaria.
W maju 2006 roku ukazał się pierwszy numer miesięcznika AJ Magazine. Łącznie wydano pięć numerów magazynu.
6 maja zainaugurował II Szkolną Olimpiadę w Orihuela. Od 19 do 23 czerwca został wybrany "Artystą Tygodnia" w radiu Buena Onda. 24 czerwca zainaugurował "Peloteros Cup" w Osunie. 12 lipca Antonio José koncertował w Cuenca, we wspólnocie autonomicznej Kastylia-La Mancha. 10 sierpnia wystąpił w Blanca, w Murcji. 12 sierpnia zaśpiewał w Benidorm, w Walencji. 10 września zaliczył koncert w Murcji. Dwa dni później wystąpił w Guadalajarze, na terenie regionu Kastylia-La Mancha. 22 września José zaśpiewał w lunaparku w San Miguel.
6 października Antonio José wraz z Maríą Isabel wystąpił podczas półfinału hiszpańskich preselekcji do dziecięcej Eurowizji 2006. Podobnie trzy dni później w finale preselekcji. Wraz z Isabel ogłosił wyniki głosowania telewidzów i pogratulował zwycięzcy, którym okazał się być Dani Fernández. 2 grudnia José wystąpił w Televisión Española w trakcie Konkursu Piosenki Eurowizji dla Dzieci 2006 w Bukareszcie.
Następnego dnia wystąpił w koncercie w Alicante, w południowo-wschodniej Hiszpanii. 30 grudnia wraz z Batuką Junior wziął udział w koncercie w stolicy Kraju Basków, Vitorii-Gasteiz. 31 grudnia Antonio José wystąpił w sylwestrowym programie "Menuda NocheVieja" na antenie Canal Sur.
2007.
14 stycznia 2007 roku Antonio José wziął udział w koncercie w mieście Antequera w andaluzyjskiej prowincji Malaga, u podnóża Gór Betyckich. Dwanaście dni później wziął udział w programie "Menuda Noche" na antenie andaluzyjskiej stacji należącej do RTVA, Canal Sur.
Dnia 11 lutego José wystąpił na scenie w Lanzarote. W trakcie tego koncertu wykonał dziewięć piosenek z płyty "Te traigo flores". Tymi piosenkami były: "Te traigo flores", "Yo cantaré", "El pichichi de tu liga", "Mi barrio", "Quiero ser", "Amigo", "Esa niña me va", "Vente" oraz "Pasa el invierno".
7 kwietnia 2007 roku Antonio José wystąpił w Marina d'Or.
6 lipca Antonio José w Barcelonie uczestniczył w prezentacji pierwszej płyty Guille Barea, hiszpańskiego piosenkarza. Następnego dnia José udał się do studia CCM w celu nagrania singli do drugiej płyty w swojej karierze. W sierpniu 2007 roku José wydał singel "Cuéntame". Do sprzedaży trafi wiosną 2008 roku.
AJ Magazine.
W maju 2006 roku na hiszpańskim rynku prasowym pojawił się miesięcznik "AJ Magazine". Był on w całości poświęcony przygotowaniom Antonio José do koncertów oraz prywatnemu życiu piosenkarza.
Łącznie wydano pięć egzemplarzy "AJ Magazine". Pierwszy, wydany w maju 2006 zawierał informacje dotyczące płyty "Te traigo flores" oraz występu José na Eurowizji w Hasselt.
Drugi numer "AJ Magazine" wydany został w czerwcu 2006 roku. Zawierał bieżące informacje dotyczące przebiegu kariery Antonio José, zdjęcia z teledysku do piosenki "Te traigo flores", „abecadło” José i przegląd występów na scenie w czerwcu.
Trzeci egzemplarz ukazał się w lipcu 2006 roku. Napisano w nim o występie Antonio José z Merche, a także o pozostałych koncertach piosenkarza. Poza tym na ostatniej stronie magazynu znalazł się tekst piosenki "Vive la vida".
Czwarty numer "AJ Magazine" został wydany w październiku 2006. Na drugiej stronie magazynu ukazał się list Antonio José do fanów. Poza tym w AJ Magazine umieszczony został wywiad z Maríą Mazuecos, matką piosenkarza, informacja o nowej szacie graficznej na oficjalnej stronie internetowej piosenkarza, a także tekst piosenki "Mi barrio".
Ostatnim numerem AJ Magazine był komiks "AJ Cómic".
Dyskografia.
Antonio José wydał jak dotąd dwie płyty, jednak jego najpopularniejsza piosenka, "Te traigo flores" znalazła się jeszcze na czterech innych albumach ("Eurovisión Junior 2005", "The Junior Eurovision Song Contest 2005 CD", "Superventas 2006", "Eurovision Junior 2006"). Wytwórnią, która wypromowała Antonio José jest barcelońska Vale Music, która nagrywała również płyty dla m.in. Merche, Maríi Isabel, Davida Civery i zespołu Lokita.
Poza piosenkami z płyty "Te traigo flores" Antonio José w duecie z Merche w trakcie koncertów wykonuje piosenkę "Sin miedo a nada" we własnej interpretacji. Jest to piosenka Álexa Ubago i Amaia Montero z zespołu La Oreja de Van Gogh.
Druga płyta w karierze Antonio José ukazała się latem 2007 roku. Wytwórnią, która ją wypromowała, jest CCM Management. Ta wytwórnia wydała płyty między innymi dla: Sergio Contrerasa, K-Narias, Koala i Nico.
Te traigo flores.
Pierwsza płyta Antonio José nosi tytuł "Te traigo flores", tak samo jak piosenka, z którą wystąpił na Konkursie Piosenki Eurowizji w 2005 roku. Płytę "Te traigo flores" Antonio José wydał 17 listopada 2005 roku, trzy tygodnie po powrocie z Konkursu Piosenki Eurowizji w Hasselt. Na płycie znajduje się 13 piosenek, w tym "Dígale" wykonywana w duecie z Merche i dwie wersje tytułowej piosenki "Te traigo flores" (wersja normalna i FLMQ).
Teksty piosenek.
Tekst piosenki "Te traigo flores", z którą Antonio José Sánchez Mazuecos wystąpił w Konkursie Piosenki Eurowizji został napisany przez ojca piosenkarza, Antonio José Sáncheza.
Słowa trzech spośród piosenek, które znalazły się na płycie Antonio José, zostały napisane przez Airama Etxaniza. Są to piosenki: "Yo cantaré", "Quiero ser" i "Amigo".
Tekst piosenki "El pichichi de tu liga" napisało czterech autorów. Byli to: Carlos Andrés Alcaraz, Diego Alejandro Vanegas, David López i Francisco Palma.
Manuel Gutiérrez Guerrero i Juan Antonio Reyes Jiménez wspólnie napisali słowa do piosenki "Pasa el invierno".
Tekst piosenki "Dígale", którą José śpiewa w duecie z Merche, stworzyli Gustavo Santander i Christian Leuzzi.
Słowa piosenki "Esa niña me va" zostały napisane przez Félixa Pizarro i José Antonio Granados.
Elizabeth Taboada napisała słowa do piosenki "Mal de amores", Esteban Piñero do piosenki "Mi barrio", Josep Lladó do piosenki "Vive la vida", a Mariluz Jiménez do piosenki "Vente".
Muzyka.
Za muzykę do piosenki "Te traigo flores" odpowiadają: Diego Olivero (gitara elektryczna), Ismael Guijarro (gitara flamenco), Airam Etxaniz (chór), Mar de Pablos (regulacja dźwięku).
Skład zespołu wykonującego utwory: "Yo cantaré", "Quiero ser", "Amigo" i "Mal de amores" to: Gregory Carrero (gitara elektryczna), Ismael Guijarro (gitara flamenco), Ernesto Teruel (gitara basowa), Tomás Sánchez (perkusja), Airam Etxaniz (chór) i Mar de Pablos (regulacja dźwięku).
Piosenki: "El pichichi de tu liga" oraz "Vive la vida" stworzyła ekipa składająca się z czterech muzyków. Ci muzycy to: Luis Robisco (gitara), Carles Torregrosa i María Angeles Tejedera (chór) oraz Juan Gómez (perkusja).
Za muzykę do piosenki "Mi barrio" odpowiadają: Gregory Carrero (gitara elektryczna), Ismael Guijarro (gitara flamenco), Ernesto Teruel (perkusja), Tomás Sánchez (perkusja), Airam Etxaniz (chór) oraz Mar de Pablos (regulacja dźwięku).
"Esa niña me va" to utwór skomponowany przez ekipę czterech muzyków. Są to: Luis Robisco (gitara), Jean Paul Dupeyron i Inma Ortiz (chór) oraz Juan Gómez (perkusja).
W skład zespołu wykonującego piosenkę "Pasa el invierno" wchodzą: Luis Robisco (gitara), David Pastor (trąbka), Carles Torregrosa i María Angeles Tejedera (chór) oraz Juan Gómez (perkusja).
Piosenkę "Vente" wykonują: Luis Robisco (gitara), Carles Torregrosa i María Angeles Tejedera (chór) oraz Juan Gómez (perkusja).
Łącznie skład ekipy to 14 muzyków, w tym pięciu gitarzystów, pięcioro piosenkarzy, dwóch perkusistów, jeden trębacz i jedna osoba odpowiedzialna za regulację dźwięku.
Cuéntame.
W sierpniu 2007 José wydał singel "Cuéntame" ("Opowiedz mi"). Znalazł się on na płycie „Caribe Mix 2008”. Płyta została udostępniona do sprzedaży wiosną 2008 roku.
Eurovisión Junior 2005.
Na płycie "Eurovisión Junior 2005" znalazło się dziesięć piosenek, w tym "Te traigo flores". Wszystkie piosenki to utwory wokalistów startujących w hiszpańskich preselekcjach do Eurowizji 2005. Na płycie znajdują się dwie piosenki śpiewane przez wszystkich artystów jednocześnie. Są to: "Amigos Siempre" i "Al Calor del Sol".
The Junior Eurovision Song Contest 2005 CD.
Na płycie "The Junior Eurovision Song Contest 2005 CD" znalazły się wszystkie utwory Konkursu Piosenki Eurowizji dla Dzieci 2005, w tym także "Te traigo flores".
Superventas 2006.
Na płycie "Superventas 2006" znalazło się 40 największych przebojów 2005 i 2006 roku. Została na niej umieszczona także piosenka Antonio José "Te traigo flores".
Eurovision Junior 2006.
Na płycie "Eurovision Junior 2006" znalazły się wszystkie piosenki uczestników hiszpańskich preselekcji do Konkursu Piosenki Eurowizji dla Dzieci 2006 oraz piosenki: "Antes muerta que sencilla" w wykonaniu Maríi Isabel i "Te traigo flores" w wykonaniu Antonio José.

</doc>
<doc id="604048" url="https://pl.wikipedia.org/wiki?curid=604048" title="Antonio José Sánchez Mazuecos">
Antonio José Sánchez Mazuecos



</doc>
<doc id="604049" url="https://pl.wikipedia.org/wiki?curid=604049" title="Rejon rosieński">
Rejon rosieński

Rejon rosieński (lit. "Raseinių rajono savivaldybė") – rejon w centralnej Litwie.

</doc>
<doc id="604050" url="https://pl.wikipedia.org/wiki?curid=604050" title="Latarnia Morska Jastarnia">
Latarnia Morska Jastarnia

Latarnia Morska Jastarnia – latarnia morska na polskim wybrzeżu Bałtyku, położona w mieście Jastarnia (powiat pucki, województwo pomorskie), na Mierzei Helskiej.
Latarnia znajduje się pomiędzy Latarnią Morską Rozewie a Latarnią Morską Hel. Pierwszą latarnię w Jastarni zbudowano w 1938 roku i przetrwała tylko jeden rok. Była to ażurowa wieża ze stali o wysokości 25 metrów, na której szczycie umieszczono elektryczne źródło światła sprowadzone ze Szwecji. Obrońcy Helu we wrześniu 1939, nie dopuszczając do użycia latarni, jako punktu namiarowego przez niemiecką artylerię okrętową, wysadzili ją.
W 1950 roku postawiono nową latarnię w Jastarni wykorzystując 21-metrową kolumnę buczka mgłowego z latarni Stilo. Po wykorzystaniu części elementów, na betonowym cokole o wysokości 2,4 metra powstała wieża o łącznej wysokości 13,8 metra i średnicy 1,6 metra.
Wieża latarni jest pomalowana w biało-czerwone pasy poziome a wieńczy ją dziesięciokątna laterna, w której umieszczone jest cylindryczna soczewka o średnicy 500 mm i zmieniacz żarówek na 2 lampy o mocy 500 W. Obsługiwane automatycznie światło latarni o zasięgu 15 Mm widoczne jest z Zatoki Gdańskiej i z otwartego morza.
Jest jedną z dwóch polskich latarń morskich całkowicie metalowych, a jednocześnie jest najniższa na polskim wybrzeżu.
Ze względu na trudności komunikacyjne wewnątrz wieży nie jest ona udostępniona do zwiedzania.
Informacje ogólne.
Latarnia jest administrowana przez Urząd Morski w Gdyni.

</doc>
<doc id="604051" url="https://pl.wikipedia.org/wiki?curid=604051" title="Rejon solecznicki">
Rejon solecznicki

Rejon solecznicki (lit. "Šalčininkų rajono savivaldybė" dosł. samorząd rejonu Soleczniki) – rejon w południowo-wschodniej Litwie w okręgu wileńskim.
Rejon zamieszkuje 31 223 Polaków, co stanowi 80% jego ludności (2001).
Zarys geograficzny.
Rejon solecznicki położony jest w południowo-wschodniej części Litwy w okręgu wileńskim. Od północy i zachodu rejon graniczy z rejonem orańskim (okręg olicki) i rejonami trockim i wileńskim z okręgu wileńskiego. Od wschodu i południa z Białorusią (obwód grodzieński, rejony: ostrowiecki, werenowski, iwiejski i oszmiański).
Ośrodek administracyjny: Soleczniki (45 km na południe od Wilna).
Rejon zajmuje powierzchnię 1492 km², z czego 44,71% to tereny rolne, 43,77% lasy, 2,21% miasta i osiedla, 2,41% tereny przemysłowe, 5,16% to obszary o innym przeznaczeniu. Rejon solecznicki ma rozciągłość z zachodu na wschód 67,5 km (Pozgrynda – Narwiliszki) i 42 km z północy na południe (Igłojcie – Ryndziuny).
W rejonie znajdują się kościoły i pałacyki, kamienie prahistoryczne i starożytne kurhany, unikalna zabudowa starych wsi. Dane statystyczne wykazują istnienie 280 zabytków kultury, wśród których jest m.in. 13 kościołów, dwie cerkwie, kaplice, zabudowania dawnych zespołów pałacowych i dworskich.
Ukształtowanie terenu i gleby.
Znaczna (zachodnia) część rejonu położona jest na Płaskowyżu Ejszyskim (Płaskowzgórzu Lidzkim), wschodnia na Wyżynie Miednickiej (Wyżynie Oszmiańskiej), gdzie koło Kotkiszek (gm. Paszki) znajduje się najwyższe wzniesienie – 262,4 m n.p.m. Stosunkowo duże wzniesienie wału oszmiańskiego, ponadto pasmowy układ powodują, że jest on wyraźnym działem wodnym pomiędzy dorzeczem Willi a dorzeczami północnych dopływów górnego Niemna. Najniżej położone miejsce znajduje się na obszarze Równiny Południowo-Wschodniej (zwanej też Równiną Dajnawy), na zachód od Zygmunciszek, nad Mereczanką – 122 m n.p.m. Obszar rejonu w przeważającej części położony jest w rozległej, ale słabo zaznaczonej pradolinie Mereczanki, wypełnionej piaskami fluwioglacjalnymi. Przeważa krajobraz wyżyny moreny dennej.
Gleby w rejonie solecznickim są słabe. Przeważają gleby piaszczyste, darniowo-bielicowe. Występują ponadto niewielkie obszary gleb typu bagiennego. Najlepsze gleby występują na niewielkich obszarach zalewowych, nad rzekami.
Rzeki, wody i klimat.
Rejon solecznicki leży w dorzeczu Mereczanki (lit. "Merkys") dł. 215 km będącej prawym dopływem Niemna; Waki (lit. "Vokė") będącej dopływem Wilii; Gawji będącej dopływem Niemna; Dzitwy, Naczy – również dopływów Niemna.
Ponad 80% powierzchni rejonu leży w zlewni Mereczanki. Mereczanka wypływa z rejonu na wschód od Onżadowa koło wsi Równiny na obszarze dzisiejszej Białorusi i płynie w kierunku zachodnim. W całym swym biegu ma charakter rzeki nizinnej.
W rejonie jest 8 jezior, 18 zespołów stawów, w ich wodach żyje ponad 28 gatunków ryb. Największymi jeziorami są Jezioro Kiernowskie (powierzchnia 81 ha) i Popis (210 ha).
Rejon solecznicki znajduje się w strefie klimatu kontynentalnego. Średnia temperatura stycznia ok. –10 °C, w lipcu do 17 °C. Okres wegetacyjny wynosi 200 dni. Liczba dni z pokrywą śnieżną 85 do 95, średni opad roczny 600 do 700 mm. W sierpniu 2005 w rejonie solecznickim doszło do katastrofalnej powodzi. Poziom wody w Mereczance podniósł się o 3 m. Ucierpieli mieszkańcy Jaszun, Rudnik, Wołokiennik, około 150 rodzin. Wysokie stany wód utrzymywały się przez kilka dni.
Świat roślinny i zwierzęcy.
Obszar rejonu solecznickiego należy do Prowincji Środkowoeuropejskiej oraz dwóch podprowincji: Dajnowsko-Poleskiej i Bałtyckiej. Dalszy podział to trzy regiony: Wyżyny Dzukijskiej, Wyżyny Nalszy Południowej i Niziny Dajnawy. W krajobrazie dominują równiny sandrowe z niewielką liczbą jezior i oczek wodnych. Są to tereny porośnięte lasami, a obszary o trochę lepszych glebach są wykorzystywane rolniczo. Lasy zajmują 43,77 proc. terytorium rejonu, przeważa w nich sosna (ok. 41% drzewostanu) i świerk (20%), ponadto brzoza (18%), olcha (6%). Średni wiek drzewostanu to 50 lat. Miejscowe lasy charakteryzują się niewielką liczbą gatunków drzew. Drzewostanu w wieku rębnym jest ok. 5%. Latem i jesienią botanicy doszukują się ponad 200 gatunków grzybów.
W rejonie występuje wiele gatunków roślin zagrożonych wyginięciem, wpisanych do Czerwonej Księgi Litwy. Należą do nich między innymi: kostrzewa piaskowa, kozibród, lepnica litewska, sasanka otwarta, arnika górska, strzęplica, głowienka wielokwiatowa.
W rejonie rozciągają się liczne bagna i ich pozostałości, rojsty: nad Jeziorem Kiernowskim, w Puszczy Rudnickiej, koło Białej Waki, niektóre obszary dolin Wisińczy i Mereczanki, dolina Solczy pomiędzy Gierwiszkami i Zygmunciszkami.
Jednym z naturalnych bogactw rejonu solecznickiego są lasy, m.in. Puszcza Rudnicka. Stanowią one znaczną część powierzchni.
Spośród 55 tys. ha lasów w rejonie solecznickim prawowici właściciele odzyskali już 7 tys. ha. Około 20 tys. ha lasu stanowi swoistą rezerwę dla mieszkańców rejonu, którzy z powodu niskiego tempa reprywatyzacji nie zdołali uprawomocnić odzyskania ojcowizny. Na zalesienie czeka również tysiące ha niezbyt urodzajnej ziemi.
Obecne w krajobrazie i literaturze rojsty to mszary, mokradła, torfowiska bagienne, torfniaki, zajmujące niekiedy znaczne powierzchnie.
Na Wileńszczyźnie żyje ponad 60 gatunków ssaków, w tym jelenie, sarny, dziki, lisy i jenoty. Rzadziej występują wilki, rysie, wydry, borsuki i bobry. Świat ptaków to ponad 200 gatunków w tym bociany, łabędzie, czaple, żurawie, głuszce. Występują ponadto: bocian czarny, orzeł bielik, bielik, trzmielojad, sowa błotna. Z gadów i płazów występują: bardzo rzadki gniewosz plamisty, kumak nizinny. Najciekawsze siedliska rzadkich gatunków zwierząt znajdują się w rejonie Jeziora Kiernowskiego i w dolinie rzeczki Szpigujec.
Ochrona przyrody.
W rejonie solecznickim istnieje dziewięć obszarów chronionych o znaczeniu republikańskim. Przede wszystkim Dziewieniski Historyczny Park Regionalny oraz rezerwaty: Szarkucki (krajobrazowy), Mereczański (ichtiologiczny), Nowokuński (geologiczny), Solczański (hydrograficzny), Wiśniczański (hydrograficzny), Ażubalski (pedologiczny), Szylański (botaniczny), Popiski (ornitologiczny). Ponadto liczne pomniki przyrody: głaz kaniucki, głaz Mokas, głaz solecznicki, janczuński, pustacki; dąb grybiski i wersocki. Trzy parki podworskie: w Gornostaiszkach (4 ha), w Wilkiszkach (3,30 ha) i w Jaszunach (22,60 ha), objęte ochroną od 1986 roku.
Bogactwa mineralne.
Rejon, jak cała Litwa jest ubogi w bogactwa mineralne: występują tu jedynie torfy w rejonie Białej Waki (jeszcze eksploatowane) oraz w rejonie Rymszyszek i Iłgojciów (wyeksploatowane). Ponadto złoża kredy i margli (nad Mereczanką, na zachód od Rudnik) oraz w kilku miejscach złoża piasków.
Ludność, stosunki narodowościowe.
Według wyników spisu powszechnego w 2001 r. w rejonie solecznickim było 39 282 mieszkańców – 18 870 mężczyzn (48%) i 20 412 kobiet (52%). 58% (22 628) zamieszkałych w rejonie osób należy do grupy wiekowej czynnej zawodowo. 21,5% mieszkańców (8 483 osoby) stanowią emeryci. Występuje wyraźna przewaga kobiet w wieku emerytalnym, które żyją znacznie dłużej od przedstawicieli płci męskiej. W wieku do 55 lat na 1000 mężczyzn przypada 930 kobiet, natomiast od 55 do 59 już 1206, 60 – 64 lat odpowiednio 1511 kobiet, 65–69 lat – 1609 kobiet. Wśród mieszkańców w wieku 70-74 przewaga kobiet jest niemalże dwukrotna – 1972 w stosunku do 1000 mężczyzn. Średnia wieku mieszkańców rejonu wynosi 37,02 lat – 34,25 lat u mężczyzn i 39,7 u kobiet.
Skład narodowościowy: rejon solecznicki zamieszkuje 79% Polaków, 10% Litwinów, 5% Rosjan, 3% Białorusinów, 1% Ukraińców, 0,5% stanowią przedstawiciele innych narodowości. Nieco inny skład narodowościowy występuje wśród mieszkańców terenów wiejskich, na których mieszka 27 722 (71% od ogółu mieszkańców rejonu) osób. Wśród mieszkańców wsi Polacy stanowią 81%, Litwini – 10%, Rosjanie – 4%, Białorusini – 3%, osoby innych narodowości 2%.
W roku 2003 w rejonie zarejestrowano 408 narodzin. W roku 2002 było o 45 mniej. Więcej niż w roku 2002 – 624 przypadków – w roku 2003 było wydanych aktów zgonu (635). W ostatnich latach liczba zgonów jest wyższa od liczby narodzin.
Związki małżeńskie w 2003 r. zawarło 178 par (w roku 2002 – 166), zaś 65 par małżonków wzięło rozwód (w roku 2002 – 64).
Zdecydowana większość (92%) mieszkańców zadeklarowała przynależność do Kościoła katolickiego. Wyznawcy prawosławia stanowią 4% ludności rejonu, 0,5% ankietowanych to staroobrzędowcy, muzułmanie i ewangelicy. Ateistami siebie określiło 1,5% mieszkańców, 2% ankietowanych nie określiło swego stosunku do wiary.
W porównaniu ze spisem powszechnym przeprowadzonym w 1989 roku liczba mieszkańców rejonu zmniejszyła się o 1818 osób. W ciągu dwunastu lat zaszły pewne zmiany również w składzie narodowościowym rejonu: procent Polaków zmniejszył się o jeden, Rosjan o 0,6, Białorusinów o 0,9. Wzrosła natomiast liczba mieszkańców narodowości litewskiej o 0,52% i ukraińskiej o 0,04%.
Większość mieszkańców rejonu solecznickiego boryka się z tradycyjnymi dla wsi problemami: ciężka i nisko opłacana praca na roli, brak perspektyw dla młodzieży, bezrobocie (12% w 2004 r.), nieokreślona przyszłość.
Na początku 2006 roku w rejonie było zarejestrowanych 1807 bezrobotnych.
Gospodarka, rolnictwo.
Rejon solecznicki to region rolniczy. Wcześniej były tu 43 kołchozy, z których część została przekształcona w spółki rolne. Powierzchnia użytków rolnych w rejonie była szacowana na 66 742 ha, w tym grunty orne – 53 371 ha, łąki i pastwiska – 12 430 ha, sady – 941 ha. Powierzchnia zasiewów – 37 443 ha, w tym zboża – 17 229 ha, a 4358 ha to uprawy ziemniaków. Mieszkańcy rejonu to głównie ludność wiejska, utrzymująca się z pracy we własnym gospodarstwie rolnym. W uprawach polowych dominują zboża i ziemniaki, a w produkcji zwierzęcej hodowla bydła i trzody chlewnej. W 2004 r. w rejonie uprawiane było 43,3 tys. ha ziemi. Niestety, w ostatnich czasach coraz więcej ziemi było odłogowane. Niewielkie sumy przeznaczane są na utrzymanie urządzeń melioracyjnych.
W rejonie jest zarejestrowanych 90 rolników prowadzących gospodarstwa ekologiczne.
Niewielki przemysł reprezentowany jest przez kilkadziesiąt firm działających głównie w Solecznikach, Ejszyszkach, Jaszunach i Białej Wace.
Transport.
Przez teren rejonu przechodzą ważne szlaki komunikacyjne: drogi nr A-15 (międzynarodowa E 85) Wilno-Soleczniki-Lida, republikańskie: nr 127 Orany-Koleśniki-Ejszyszki, nr 126 Ejszyszki-Butrymańce-Soleczniki, nr 104 Soleczniki-Paszki-Dziewieniszki, nr 176 Pirczupy-Rudniki-Jaszuny. Szlak kolejowy Wilno-Soleczniki-Lida, linia kolejowa, jednotorowa, wybudowana w końcu XIX wieku. W rejonie znajduje się dworzec autobusowy (Soleczniki) oraz dwie stacje kolejowe (Jaszuny i Stasiły k. Solecznik).
Drogi państwowe mają dobrą, asfaltową nawierzchnię, na pozostałych jest ona różnej jakości.
Podział administracyjny.
Na czele rejonu stoi rada (25 radnych, wybieranych w wyborach bezpośrednich na 4-letnią kadencję), która powołuje mera. Są ponadto gminy, które nie mają statusu terytorialnych jednostek administracyjnych, a spełniają jedynie funkcje pomocnicze. W rejonie znajduje się 13 gmin:
W rejonie znajduje się 437 wiosek. Statystyki nie podają, czy w tej liczbie zawierają się tzw. okolice i zaścianki. W dawnych czasach funkcjonowało pojęcie tzw. okolicy, która to nazwa wskazywała na wieś szlachecką, złożoną z pojedynczych kolonii.
Innym pojęciem był tzw. zaścianek. Była to początkowo pojedyncza osada, potem wskutek zabudowy osad przybywało, ale mieszkańcy mieli wspólny przydomek i należeli do jednego rodu.
Oświata i kultura.
W 2004 roku w rejonie funkcjonowały 72 placówki oświatowe, będące w gestii samorządu rejonowego (są też szkoły i przedszkola administrowane przez powiat wileński i Ministerstwo Oświaty i Nauki Republiki Litewskiej np. litewska Szkoła Tysiąclecia w Solecznikach). Nauka prowadzona jest w trzech językach. Jest tu 1 gimnazjum, 14 szkół średnich, 13 szkół podstawowych i 21 początkowych, które z dniem 1 września 2004 r. zostały przekształcone w oddziały szkół średnich i podstawowych. Są też trzy szkoły muzyczne: w Solecznikach, Ejszyszkach i Jaszunach, ponadto szkoła sportowa w Ejszyszkach i jej filia w Solecznikach, specjalna szkoła – internat i dom dziecka w Solecznikach, zawodówka rolnicza w Dziewieniszkach.
Do szkół polskich średnich uczęszczało w 2001 r. 2690 uczniów, do szkół podstawowych 865 uczniów, do szkół początkowych 227 uczniów, do przedszkoli 345 dzieci, do szkół sportowych 270 uczniów, do 3 szkół muzycznych 307 uczniów. Razem było to 4704 polskich uczniów i przedszkolaków.
Ponadto w rejonie istniało 4 szkoły specjalne, szkoła rolnicza, 13 placówek i instytucji kulturalnych, 13 kościołów katolickich, 4 domy modlitwy innych wyznań, muzeum. 28 bibliotek, 130 zabytków historycznych, archeologicznych i kultury, kompleks sportowy, 28 placówek służby zdrowia, 2 przedsiębiorstwa państwowe, 17 spółek akcyjnych, 196 zamkniętych spółek akcyjnych, 390 przedsiębiorstw indywidualnych, 16 spółek rolnych.
W rejonie działa 18 zespołów artystycznych – dorosłych i dziecięcych. Najbardziej znane z nich to zespoły pieśni i tańca „Solczanie” (Soleczniki), „Ejszyszczanie” (Ejszyszki), folklorystyczne „Turgielanka” (Turgiele), „Znad Mereczanki” (Jaszuny), dziecięce „Solczanka” (Soleczniki), „Kwiaty Polskie” (Ejszyszki), „Gromada” (Jaszuny) itd.
W rejonie działają dwa szpitale – w Ejszyszkach i Solecznikach, jest Dom Starców w Czużekompiach, Centrum Samopomocy dla Osób Niepełnosprawnych w Solecznikach.
W Solecznikach funkcjonuje Biblioteka Publiczna Samorządu Rejonu Solecznickiego. Kroniki odnotowały po raz pierwszy istnienie biblioteki w Solecznikach w 1920 roku i była to biblioteka parafialna przy miejscowym kościele. W 1943 roku utworzono bibliotekę publiczną, a w 1951 roku założono bibliotekę rejonową.
Od 1999 roku dla uczniów Butrymańskiej Szkoły Średniej kolonie letnie w Polsce: w Olsztynie i we Fromborku organizuje Caritas Archidiecezji Warmińskiej w Olsztynie.
Język.
Rejon solecznicki stanowi obecnie jeden z najbardziej zwartych terenów zamieszkałych przez Polaków na obszarze Litwy. Jest to teren zróżnicowany językowo. Występują obszary, gdzie osoby uważające się za Polaków mówią językiem po prostu czy też po prostemu (ludowe określenie spolszczonej gwary białoruskiej). Na pograniczu litewsko-białoruskim mieszkają grupy ludności polsko-białoruskiej określające siebie jako tutejsi. Wśród Polaków zamieszkujących te tereny obserwuje się istnienie dawnego podziału społecznego, na szlachtę i chłopów. Mieszkańcy niektórych wiosek wspominają, które to miejscowości zamieszkiwała kiedyś szlachta. Pomiędzy szlachtą a chłopstwem były niekiedy niewielkie różnice co do zamożności, ale szlachta wyróżniała się poczuciem godności osobistej i posługiwała się polszczyzną zbliżoną do literackiej. Widać to szczególnie w okolicach Ejszyszek, gdzie jeszcze kilkadziesiąt lat temu szlachta mówiła po polsku, a chłopi – z białoruska po prostu, zaś w okolicach Strzelec i Butrymańców po litewsku i po prostu. Istnieje jeszcze podział na wsie, gdzie mówi się po polsku i są to okolice – skupiska szlachty, a wsie określa się jako światłe. Wsie, których mieszkańcy zaczęli mówić po polsku, ale nie porzucili białoruskiego (po prostemu) nazywają się światlejsze, zaś wsie, których mieszkańcy uważają się za Polaków, ale mówią po prostemu są określane jako ciemne.
Turystyka i rekreacja.
W dobrym bądź dostatecznym stanie do naszych dni zachowały się pałacyki w Solecznikach, Jaszunach, Hornostaiszkach, budynki dawnego klasztoru w Narwiliszkach.
Zabytki architektury: pałac Wagnerów w Solecznikach, pałac Balińskich w Jaszunach, ruiny zabudowań Republiki Pawłowskiej, Dziewieniszki, Ejszyszki, Hornostaiszki, Turgiele i Taboryszki to tylko najciekawsze miejsca w rejonie.
Znane postacie związane z rejonem.
W Solecznikach bywał Adam Mickiewicz, w Jaszunach Juliusz Słowacki, mieszkali tam Śniadeccy, Józef Mackiewicz, badania archeologiczne prowadził Władysław Syrokomla, pod Turgielami mieszkał gen. Lucjan Żeligowski, a w okolicy działali słynni zagończycy bracia Dąbrowscy. W Solecznikach przyszedł na świat mistrz olimpijski Władysław Kozakiewicz, który w 1980 roku wykonał na olimpiadzie w Moskwie słynny gest.

</doc>
<doc id="604052" url="https://pl.wikipedia.org/wiki?curid=604052" title="Czarna Jedynka i Gromada Włóczęgów">
Czarna Jedynka i Gromada Włóczęgów



</doc>
<doc id="604055" url="https://pl.wikipedia.org/wiki?curid=604055" title="Rejon szakowski">
Rejon szakowski

Rejon szakowski (lit. "Šakių rajono savivaldybė") – rejon w zachodniej Litwie.

</doc>
<doc id="604056" url="https://pl.wikipedia.org/wiki?curid=604056" title="Rejon szawelski">
Rejon szawelski

Rejon szawelski (lit. "Šiaulių rajono savivaldybė") – rejon w północnej Litwie.

</doc>
<doc id="604057" url="https://pl.wikipedia.org/wiki?curid=604057" title="John Kiffmeyer">
John Kiffmeyer

John Kiffmeyer (pseudonim Al Sobrante) był pierwszym perkusistą amerykańskiej grupy Green Day.
Pochodzi z miasta El Sobrante od nazwy którego pochodzi jego pseudonim. Odszedł z grupy w 1991 r. po nagraniu albumu "1,039/Smoothed Out Slappy Hours". Gdy ukończył college John ożenił się i zamieszkał w San Francisco. Karierę muzyczną zakończył w 1994 r. Jako powód odejścia z zespołu podawał, iż nie może do końca życia biegać po scenie.

</doc>
<doc id="604058" url="https://pl.wikipedia.org/wiki?curid=604058" title="Rejon szkudzki">
Rejon szkudzki

Rejon szkudzki (lit. "Skuodo rajono savivaldybė") – rejon w północno-zachodniej Litwie.

</doc>
<doc id="604059" url="https://pl.wikipedia.org/wiki?curid=604059" title="Rejon szyłelski">
Rejon szyłelski

Rejon szyłelski (lit. "Šilalės rajono savivaldybė") – rejon w zachodniej Litwie.

</doc>
<doc id="604060" url="https://pl.wikipedia.org/wiki?curid=604060" title="Rejon szyłokarczemski">
Rejon szyłokarczemski

Rejon szyłokarczemski (lit. "Šilutės rajono savivaldybė") – rejon w zachodniej Litwie.

</doc>
<doc id="604061" url="https://pl.wikipedia.org/wiki?curid=604061" title="Cmentarz Centralny w Wiedniu">
Cmentarz Centralny w Wiedniu

Cmentarz Centralny w Wiedniu (niem. "Wiener Zentralfriedhof") – główna nekropolia Wiednia, jeden z największych cmentarzy Europy
Geneza.
Drugi pod względem powierzchni (2,5 km²) i największy pod względem liczby pochowanych (3,3 mln) cmentarz Europy. Pod względem zajmowanej powierzchni większy od niego jest jedynie cmentarz Ohlsdorf w Hamburgu. Znajduje się tu około 330 000 grobów. Powstał w rezultacie obowiązującego od czasów cesarza Józefa II ustawodawstwa zakazującego pochówku na cmentarzach znajdujących się w obrębie miasta. W 1784 powstało pięć cmentarzy zlokalizowanych w pasie podmiejskim: St. Marks, Hundsturm, Matzleinsdorfer, Währinger, Schmelzer. W połowie XIX wieku wobec stale rosnącej ludności Wiednia a tym samym rosnącej także liczby pochówków Rada Miasta podjęła decyzję w 1863 o założeniu centralnego cmentarza, znajdującego się daleko poza miastem a jednocześnie na tyle rozległego aby nie mógł być szybko zapełniony. Decyzję tę umożliwiła zmiana prawa, pozbawiającego Kościół katolicki wyłączności w zakresie prowadzenia cmentarzy i pozwalającego na powstawanie cmentarzy należących do wspólnot gminnych i miejskich. Po długotrwałych poszukiwaniach miejsca i korzystnej ekspertyzie wydanej przez cesarski Instytut Geologiczny w 1869 ostatecznie gmina Wiedeń zakupiła działki na terenie wsi Kaiserebersdorf i Simmering. W 1870 ogłoszono konkurs na urządzenie cmentarza - który wygrał zespół pochodzących z Frankfurtu architektów: Karla Jonasa Myliusa i Alfreda Friedricha Bluntschliego. Według ich projektu po zaledwie trzech latach budowy (1871–1874) zbudowano nowe „miasto umarłych” w Wiedniu.
Historia.
Przy podjęciu decyzji w 1863 o budowie Centralnego Cmentarza określono jego międzywyznaniowy charakter, a także możliwość stworzenia na jego terenie oddzielnych sektorów poszczególnych wspólnot religijnych.Decyzje te budziły sprzeciw dostojników Kościoła katolickiego ale ostatecznie status cmentarza został przez nich zaakceptowany, a nawet 30 października 1874 odbyło się uroczyste poświęcenie części cmentarza. Pierwszy pogrzeb odbył się na nim 1 listopada 1874 (zachował się grób pochowanego wówczas Jakoba Zelzera). Cmentarz od momentu powstania był siedem razy przebudowywany. Do dzisiaj pozostaje czynny i wciąż odbywają się tu pochówki.
Początkowo lokalizacja cmentarza budziła powszechną krytykę przede wszystkim z powodu złego skomunikowania z centrum Wiednia. Aby przeciwdziałać temu negatywnemu wizerunkowi i zwiększyć atrakcyjność cmentarza, Rada Miasta podjęła w 1881 decyzję o wzniesieniu honorowego kompleksu grobowego. W tym celu na centralny cmentarz przeniesiono prochy różnych wybitnych postaci z innych cmentarzy, w tym Ludwiga van Beethovena i Franza Schuberta z cmentarza Währinger. W 1910 roku cmentarz otrzymał kościół cmentarny św. Karola Boromeusza. Cały czas ale z oporami trwały prace nad skomunikowaniem go z resztą miasta - w ich wyniku powstała specjalna linia kolejowa, a także linia tramwajowa (istniejące do dziś). Od końca XIX wieku przybywało także zwolenników kremacji - stąd mimo sprzeciwu czynników kościelnych naprzeciwko bramy głównej cmentarza powstało w 1922 działające do dziś krematorium przy ul. Simmering.
Do dziś widoczne są na cmentarzu ślady okresu rządów nazistów i II wojny światowej. W trakcie pogromu ludności żydowskiej (Noc kryształowa) 9 listopada 1938 zostały wysadzone sale ceremonii oraz zniszczone liczne groby na starym i nowym cmentarzu żydowskim. W okresie 1938-1945 chowano na nim członków ruchu oporu i dezerterów z Wehrmachtu którzy decyzją Sądu Okręgowego w Wiedniu byli rozstrzeliwani i chowani w masowych grobach szybowych na zamkniętej dla ludności części cmentarza. Krewni ofiar nie byli poinformowani o miejscu ani czasie pochówku. Obecnie sektor 40 gdzie znajdują się te groby decyzją władz Wiednia stanowi pomnik historii.
Podczas bitwy pod Wiedniem w kwietniu 1945 cmentarz został poważnie uszkodzony podczas bombardowań miasta (w pobliżu znajdowała się np. rafineria ropy naftowej w Schwechat) a także w trakcie walk między Armią Czerwoną a jednostkami niemieckimi. Po zakończeniu wojny na terenie cmentarza było około 550 kraterów bombowych i ponad 12 000 zniszczonych grobów. Zniszczona została również kopuła kościoła Karola Boremeusza, której odbudowa trwała do końca lat 50. XX wieku. Od lat sześćdziesiątych stopniowo odrestaurowano część zniszczonych grobów na starym cmentarzu żydowskim oraz zbudowano od nowa budynek ceremonii pogrzebowych na nowym cmentarzu żydowskim.
Architektura i układ cmentarza.
Cmentarz Centralny został zbudowany na wcześniej niezagospodarowanym terenie, stąd jego architekci mieli dużą swobodę w projektowaniu. Już na planie charakteryzuje się linią geometrycznych i uporządkowanych alei. Główna aleja prowadząca od znajdującej się na północy bramy głównej prowadzi poprzez Stare Arkady i sektory grobów honorowych do znajdującego się w centrum cmentarza kościoła do którego symetrycznie przylegają Nowe Arkady. Od bramy głównej odchodzą też dwie aleje pod około 45° stanowiące ramę centrum cmentarza.Oprócz części międzywyznaniowej na której w dużej części pochowani są rzymscy katolicy wydzielono sektory zawierające: cmentarz ewangelicki, nowy i stary cmentarz żydowski, sektor islamski, sektor prawosławnych z Syrii, sektor muzułmańsko-egipski, sektor koptyjsko-ortodoksyjny, sektor greckokatolicki, rosyjski cmentarz prawosławny, rumuński cmentarz prawosławny, serbski cmentarz prawosławny. Na Cmentarzu Centralnym znajdują się też wydzielone sektory, cmentarze wojenne i pomniki konfliktów militarnych które dotknęły tę część Europy.
Budynki w głównej części Cmentarza Centralnego.
Zespół budynków w głównej części cmentarza powstawał w kilku etapach. Najpierw powstały Stare Arkady. Po rozstrzygnięciu konkursu w 1899 na projekt ukończenia budowy kompleksu cmentarnego na rzecz koncepcji Maxa Hegele - związanego ze środowiskiem Secesji Wiedeńskiej skupionej wokół Otto Wagnera. W latach 1900-1908 powstały brama główna oraz dwie sale pogrzebowe. W latach 1905–1907 zbudowano Nowe Arkady, a w ostatnim etapie w latach 1908-1910 wybudowano kościół cmentarny.
Stare Arkady.
Najstarszymi budynkami na Cmentarzu Centralnym są powstałe w latach 1879-1881 Stare Arkady położone symetrycznie na lewo (sektor 31 A) i prawo (sektor 13 A) od głównej alei prowadzącej od bramy głównej (nr 2) do kościoła cmentarnego. Budynek ma charakter eklektyczny, w stylu dominującego wówczas historyzmu. Zaprojektowany został przez twórców Cmentarza Centralnego Karla Jonasa Myliusa i Alfreda Friedricha Bluntschliego. Stare Arkady mieściły pierwotnie grobowce arystokratycznych rodów austriackich, obecnie chowani w nich są także ludzie zasłużeni dla miasta Wiednia.
Główna Brama (nr 2) i budynki pogrzebowe..
Główna brama Centralnego Cmentarz powstała w 1905 roku. Składa się z dwóch symetrycznie zbudowanych pylonów. Jeden jest poświęcony cesarzowi Franciszkowi Józefowi I drugi burmistrzowi Wiednia Karlowi Luegerowi. Wraz z bramą powstały wówczas wybudowane w stylu secesyjnym dwie sale pogrzebowe (kostnice) znajdujące się w sektorze 2; większa nr 1 na lewo od Starych Arkad i mniejsza nr 2 znajdująca się na prawo od Starych Arkad (obecnie muzeum cmentarza). Wszystkie te obiekty wybudowano według projektu Maxa Hegele. Ciekawym obiektem związanym z cmentarzem jest znajdujące się poza jego obrębem naprzeciwko bramy głównej przy ulicy Simmering krematorium (Feuerhalle Simmering), zbudowane według projektu Clemensa Holzmeistera w stylu ekspresjonistycznym z orientalnymi wpływami. Prawie pół wieku później, od 1965 do 1969 roku, Holzmeister przeprowadził rozbudowę i przebudowę obiektu, wówczas m.in. dodano nowe sale pogrzebowe, a freski zaprojektowane przez Antona Koliga w 1927 roku przeniesiono do kopuły. Na terenie cmentarza znajdują się jeszcze jedna sala pogrzebowa (kostnica) nr 3 zbudowana w 1924 przez ucznia Wagnera Karla Ehna w sektorze 68 B.
Kościół św. Karola Boremeusza i Nowe Arkady.
Dominantę dla Cmentarza Centralnego stanowi kościół cmentarny św. Karola Boromeusza, Zbudowany w latach 1908–1910, jest obecnie jednym z najważniejszych budynków secesyjnych Wiednia. Przed wybudowaniem kościoła w latach 1905–1907 zbudowano Nowe Arkady. W pierwotnym założeniu miały one obejmować półkoliście cały plac przed kościołem.Ostatecznie zbudowane zostały tylko położone w południowej części placu, stanowiące obecnie skrzydło lewe i prawe. Obecnie podzielone są na 70 sklepień arkadowych, dwa mauzolea i 768 kolumnadowych wnęk. Zarówno kościół jak i Nowe Arkady zbudowane zostały według projektu Maxa Hegele.
Krypta prezydencka.
Bezpośrednio na północ od kościoła cmentarnego niego znajduje się sektor mieszczący kryptę Prezydencką (niem. "Präsidentengruft") w której pochowano prezydentów Drugiej Republiki: Karla Rennera (1870-1950), Theodora Körnera (1873-1957), Adolfa Schärfa (1890–1965), Franza Jonasa (1899-1974), Rudolfa Kirchschlägera (1915-2000), Thomasa Klestila (1932–2004), Kurta Waldheima (1918-2007). Od krypty w kierunku bramy rozciągają się sektory mieszczące groby arystokracji oraz ludzi polityki, nauki i sztuki.
Groby honorowe na Cmentarzu Centralnym (politycy, ludzie nauki i sztuki).
Od 1885 rozpoczęto na cmentarzu budowę grobów honorowych aby zwiększyć atrakcyjność pochówku na cmentarzu. Te grupy grobów znajdują się w sektorach 32 A, 14 A, 32 C, 14 C, 33 G. Jest tu ponad 350 grobów tego typu. Od 1954 powstają także groby honorowe w sektorze 40 (Ehrenhain) oraz sporadycznie w innych sektorach cmentarza. Powstało takich grobów ponad 600.
Niektóre osoby pochowane w grobach honorowych 
Cmentarze i sektory wyznaniowe na Cmentarzu Centralnym.
Stary i nowy cmentarz żydowski.
Stanowią największe cmentarze wyznaniowe na Cmentarzu Centralnym. Było to odzwierciedlenie faktu, że społeczność żydowska była w Wiedniu największą po katolikach społecznością wyznaniową. Wydzielony cmentarz żydowski (tzw. stary) powstał w 1879, pięć lat po założeniu Cmentarza Centralnego. Zajmuje obszar 260 000 m² i został nabyty przez wiedeńską gminę żydowską z kwotę 60 000 guldenów w 1877. Dwa lata później pow wybudowaniu Sali Ceremonii rozpoczęły się pochówki. Położony jest w zachodniej części cmentarza. Obejmuje sektory 5 B, 6, 7, 19, 20, 49, 50, 51, 52, 52 A, 53 B, 76. Wejść można do niego od północy przez bramę nr 1 (od ulicy Simmering), a od południa bramami 11 i 12 przy stacji kolejowej Zentralfriedhof. Przy bramie nr 1 znajdowała się dziś nieistniejąca sala ceremonii pogrzebowych (wysadzona przez nazistów podczas Nocy Kryształowej w 1938). Na cmentarzu pochowana została elita żydowska dziewiętnastowiecznego Wiednia. Znajdują się tu m.in. groby Isaka Mannheimera, Arthura Schnitzlera, Friedricha Torberga, Gerharda Bronnera i Viktora Frankla. W południowej części w sektorze 76 znajduje się cmentarz żołnierzy żydowskich z okresu I wojny światowej wraz z Mauzoleum bohaterów armii austro-węgierskiej. W 1916 powodu braku miejsca na nowe pochówki otwarto osobny Nowy Cmentarz Żydowski we wschodniej części Cmentarza Centralnego, wejście do niego znajduje przez 4 bramę (od ulicy Simmering). W latach 1926-1928 wybudowano na nim nową salę ceremonii pogrzebowych zaprojektowaną przez architekta Ignaza Reisera (1863–1940). Podobnie jak na cmentarzu starym została zniszczona przez nazistów podczas Nocy Kryształowej w 1938). Spośród znaczniejszych osobistości jest tu pochowany m.in. Otto Soyka. W okresie rządów nazistowskich a potem także nalotów bombowych w 1945 cmentarze, a szczególnie stary zostały poważnie zniszczone - na tym ostatnim przestało istnieć około 3000 grobów. Następne dziesięciolecia przyniosły kolejne szkody. Od 1991 stowarzyszenie „Schalom" prowadzi na cmentarzu starym szerokie prace konserwacyjne, w ramach których zaczęto rekonstruować zniszczone groby i odtwarzać inskrypcje grobowe.
Cmentarz ewangelicki.
Wspólnota kościołów protestanckich została zalegalizowana w 1856, po zawarciu przez cesarstwo austriackie konkordatu z Watykanem w 1855. Od 1858 wyznawcy kościołów ewangelickich byli chowani na cmentarzu w Matzleinsdorf. Ponieważ dalsza jego rozbudowa nie była możliwa, a od 1876 władze domagały się jego zamknięcia wobec tego jedynym wyjściem był budowa nowego cmentarza. Pod koniec XIX wieku wiedeńskie zbory ewangelików augsburskich i ewangelików reformowanych nabyły za wschodnim murem Centralnego Cmentarza w Simmering działkę zajmującą 250 hektarów. Oficjalnie został otwarty w 1904 roku i do dzisiaj jest administrowany przez komitet cmentarny zborów ewangelickich. Można do niego wejść przez bramę nr 3 (od ulicy Simmering). Od 1917 od wschodu przylega do niego Nowy Cmentarz Żydowski. Autorami planu cmentarza oraz wybudowanych w 1904 neogotyckiego kościoła cmentarnego ("Heilandskirche") oraz Sali Pogrzebowej są Karl Friedrich Wolschner i Rupert Diedtel. Ze względu na wąską działkę istnieje tylko jedna centralna ścieżka, po obu stronach której znajdują się groby. Cmentarz jest nadal czynny, a jego powierzchnia wykorzystana jest w zaledwie 40%
Cmentarze chrześcijan kościołów ortodoksyjnych..
Najstarszym z nich jest uruchomiony w 1895 cmentarz wyznawców rosyjskiego kościoła prawosławnego (sektor 21) wokół cerkwi św. Łazarza. Obecnie obok niego funkcjonują na Cmentarzu Centralnym wyodrębnione oddziały wyznawców wschodnich kościołów kościołów ortodoksyjnych: bułgarskiego (sektor 22), greckiego (sektor 30 A), koptyjskiego (sektor 27), rumuńskiego (sektor 38), serbskiego (sektor 38 B) i syryjskiego (sektor 27 A).
Cmentarze wyznawców islamu.
Muzułmanie są chowani na Cmentarzu Centralnym od końca XIX wieku. Pierwszy oddział islamski powstał w połowie lat 70. (sektor 27 B), a następnie dodatkowy oddział islamsko-egipski (sektor 27 A). Groby są - niezależnie od przebiegu chodników - zorientowane zgodnie z kierunkiem modlitwy Qibla zalecanym przez Koran, tj. W kierunku Mekki. Ponieważ obydwa te oddziały wkrótce zostaną zapełnione władze miasta Wiednia utworzyły nowy cmentarz muzułmański w 23 dzielnicy Wiednia - Liesing, otwarty 3 października 2008.
Cmentarz wyznawców buddyzmu.
Od 2005 roku istnieje również oddział buddyjski na Cmentarzu Centralnym. Projekt powstał na podstawie projektu architekta Christofa Riccabona. Grupy grobów są tworzone w postaci ośmioramiennego koła wokół stupy, osiem segmentów koła symbolizuje szlachetną ośmiokrotną ścieżkę buddyzmu. Dwanaście kamieni umieszczonych wzdłuż ścieżki wokół rośliny reprezentuje przyczyny warunkowego wschodzenia, a tym samym odrodzenia. Wyznawcy buddyzmu są chowani zarówno w trumnach jak i urnach.
Polskie groby na Cmentarzu Centralnym.
Wiedeń przez cały wiek dziewiętnasty i początek dwudziestego pozostawał miastem stołecznym także dla części ziem polskich: Galicji i Śląska Cieszyńskiego. Będąc w latach 1867-1918 stolicą cesarstwa austriackiego (Przedlitawii) był miejscem pracy wielu polskich urzędników i wojskowych Austro-Węgier. Liczba Polaków w Wiedniu wzrosła wielokrotnie w latach pierwszej wojny światowej gdy do Wiednia przybyły rzesze polskich uchodźców wojennych z zajętej przez Rosjan Galicji. Na Cmentarzu Centralnym obecność Polaków w Wiedniu zaznaczyła się licznymi grobami, z których część zachowała się do dzisiaj. Należą do nich m.in. groby: fundatorki Domu Polskiego Heleny i uczestnika Wiosny Ludów oraz ministra dla Galicji Floriana Ziemiałkowskich (sektor 47 A - grób nr 21), lekarza chirurga, profesora uniw. wiedeńskiego Jana Hofmokla (sektor 47 A - grób nr 22), pisarza, badacza historii i kultury włoskiej, ministra dla Galicji - Kazimierza Chłędowskiego (Nowe Arkady - lewa strona, nr katakumby 31), feldmarszałka armii austriackiej Edmunda Zaremby i jego żony Gizeli (sektor 71 B - grób 83), architekta Juliana Niedzielskiego (sektor 14 A - grób honorowy nr 10), posła do parlamentu austriackiego i członka Izby Panów Jana Kantego Krasickiego (sektor 41 A - grób 4), inżyniera i profesora Politechniki Wiedeńskiej Ludwika Przerwy-Tetmajera (sektor 14 B - grób honorowy nr 35), rosyjskiego kompozytora polskiego pochodzenia Siergieja Bortkiewicza (sektor 30 A - grób honorowy nr 5), feldmarszałka armii austriackiej Feliksa Jabłonowskiego (sektor 0 - grób honorowy nr 9), pianisty i kompozytora Teodora Leszetyckiego (sektor 0 - grób honorowy nr 94), rodziny Majewskich (sektor 12 C - grób 5), rodziny Kotowskich (sektor 71 B - grób 11), rodzin Kowalskich i Jaroszów (sektor 15 E - grób nr 33), rodziny Sikorskich (sektor 82 A - grób 26). W okresie II wojny światowej w Austrii Dolnej pojawili się znowu liczni Polacy, przede wszystkim jako jeńcy wojenni i robotnicy przymusowi. Część z nich zmarła i została pochowana na Cmentarzu Centralnym. Ich miejsce pochówku specjalnie wyodrębnione tworzy polski cmentarz wojenny (sektor 88). Licznie emigrowali także Polacy do Wiednia w drugiej połowie XX wieku, zwłaszcza po wydarzeniach stanu wojennego w Polsce. Również oni byli i są chowani na Cmentarzu Centralnym - przykładem jest grób polskiego pisarza Adama Zielińskiego i jego żony Zofii pochowanych w Starych Arkadach (krypta 22), czy grób redaktora naczelnego portalu "AUSTRIAPOL Dialog - Magazin - interkulturellen Dialog" Adama Kiss-Orskiego (Sektor 4 - grób 43). Osobną grupę polskich grobów stanowią te które nie dotrwały do naszych czasów, należą do nich miejsca pochówku m.in. posła do parlamentu austriackiego Seweryna Smarzewskiego, członka austriackiej Izby Panów Stanisława Stadnickiego, Krajowego Weterynarza Galicji Ludwika Timoftiewicza, posła do austriackiej Rady Państwa, urzędnika austriackiego ministerstwa rolnictwa Władysława Struszkiewicza i wielu innych.
Cmentarze i pomniki wojenne w obrębie Cmentarza Centralnego.
W obrębie Cmentarza Centralnego w Wiedniu znajdują się liczne pomniki oraz wyodrębnione cmentarze wojenne na których pochowani są uczestnicy konfliktów które dotknęły tę część Europy. Najważniejszymi spośród nich są:
Pomnik żołnierzy saskich z wojny 1866.
Pochowano tu żołnierzy saskich którzy walczyli razem z Austriakami podczas wojny prusko-austriackiej 1866 o hegemonię w Rzeszy Niemieckiej.
Cmentarze z okresu I wojny światowej.
Cmentarz ofiar I wojny światowej – położony w południowej części Cmentarza Centralnego. Pochowani na nim zostali żołnierze armii austro-węgierskiej oraz jeńcy z armii włoskiej, rosyjskiej, serbskiej, rumuńskiej zmarli w latach 1914-1918. Na cmentarzu pochowanych jest w sumie kilkadziesiąt tysięcy żołnierzy oraz jeńców wojennych. Został bardzo zniszczony podczas II wojny światowej, tak że część jego obszaru powróciła do stanu dzikości - w którym jest utrzymywana do dziś. Pierwotnie znajdowały się na nim wydzielone kwatery poszczególnych rodzajów broni, a także niektórych jednostek, a także narodowości służących w armii państwa habsburskiego. Były także wydzielone kwatery żołnierzy armii nieprzyjacielskich - jeńców wojennych. Z tego założenia ocalały jego niektóre elementy i groby wraz z monumentalnym pomnikiem ku czci "Matki Bożej" "Bolesnej", zaprojektowanym przez Antona Hanaka w 1925 (sektor 91)
Osobne cmentarze
cmentarz żołnierzy armii austro-węgierskiej Żydów - wraz z Mauzoleum bohaterów armii austro-węgierskiej znajduje się w sektorze 76.
cmentarz żołnierzy rosyjskich jeńców - sektor 68 A.
cmentarz żołnierzy rumuńskich jeńców - sektor 68 A.
cmentarz żołnierzy włoskich jeńców - sektor 68 A.
Cmentarze i pomniki z okresu II wojny światowej.
Pomnik Ofiar Wolnej Austrii 1934–1945 (Mahnmal für die Opfer für ein freies Österreich 1934–1945) - pomnik autorstwa Fritza Cremera, Wilhelma Schütte i Margarete Schütte-Lihotzky ufundowany przez miasto Wiedeń dla tych, którzy „zginęli w walce z nazistowskim faszyzmem i dla wolnej, niepodległej Austrii” - został postawiony w 1948 (sektor 41)
Pomnik bojowników czeskiego ruchu oporu zamordowanych przez nazistów 1938-1945 – pomnik 72 uczestników czeskiego pochowanych w sektorze 42 G.
Cmentarz ofiar nazizmu 1938-1945 – stanowi go sektor 40. W okresie 1938-1945 chowano na nim członków ruchu oporu i dezerterów z Wehrmachtu którzy decyzją Sądu Okręgowego w Wiedniu byli rozstrzeliwani i chowani w masowych grobach szybowych na zamkniętej dla ludności części cmentarza. Krewni ofiar nie byli informowani o miejscu ani czasie pochówku.
Cmentarz ofiar bombardowania Wiednia 1944-1945 – położony w sektorze 40. W okresie 1944-1945 chowano tu ofiary nalotów lotniczych
Cmentarz polskich żołnierzy - jeńców wojennych 1939-1945 – położony w sektorze 88. W okresie 1939-1945 chowano tu zmarłych polskich jeńców wojennych
Cmentarz jugosłowiańskich żołnierzy - jeńców wojennych 1941-1945 – położony w sektorze 88. W okresie 1941-1945 chowano tu zmarłych jugosłowiańskich jeńców wojennych
Cmentarz żołnierzy francuskich - jeńców wojennych 1940-1945 – Położony jest w sektorze 88. W okresie 1940-1945 chowano tu zmarłych francuskich jeńców wojennych. Na cmentarzu znajduje się symboliczny pomnik żołnierzy francuskich którzy zmarli podczas walk i okupacji Wiednia w trakcie wojny V koalicji antyfrancuskiej z Napoleonem..
Cmentarz żołnierski z lat 1939-1945 (Soldatenfriedhof 1939-1945) - położony w południowej części Cmentarza Centralnego. Pochowani na nim są żołnierze armii niemieckiej (Wehrmachtu) w liczbie 7 031 osób, znajduje się w sektorze 97
Cmentarz żołnierzy Armii Czerwonej 1945 (Friedhof der Soldaten der Roten Armee 1945) - położony na południe od kościoła Karola Boremeusza (w sektorze 44 A). Pochowanych zostało tu 2 624 żołnierzy Armii Czerwonej poległych podczas walk o zdobycie Wiednia w 1945.
Cmentarz jako park krajobrazowy.
Cmentarz Centralny jest częścią wschodniego zielonego pasa otaczającego Wiedeń. Rośnie tu około 17 000 drzew. Imponujące założenie poprzecinane alejami drzew takich platany oraz porośnięte rzadkimi okazami drzew i krzewów tworzy w istocie unikalny park krajobrazowy. Z części cmentarza (sektor 23) przy bramie nr 3 uczyniono park publiczny (Park de Ruhe und Kraft) zaś między sektorami 91 i 97 znajduje się obszar dzikiej przyrody - ostoja miejscowej zwierzyny. Cmentarz jest domem dla różnorodnej fauny. Najczęstsze są liczne wiewiórki, które Wiedeńczycy nazywają „Hansi” i są względnie ufne, ponieważ goście cmentarza często karmią je orzechami. Do największych zwierząt tu występujących należy około 20 jeleni. Znajdują się tu siedliska pustułek, chomików, borsuków, kun, żab i innych małych zwierząt. Bite ścieżki wewnątrz cmentarza stanowią ponad 80 kilometrową sieć naturalnych ścieżek rowerowych.

</doc>
<doc id="604062" url="https://pl.wikipedia.org/wiki?curid=604062" title="Książę Norfolk">
Książę Norfolk

Tytuł księcia Norfolk po raz pierwszy został przyznany Tomaszowi de Mowbray w 1397 roku. Był on 1.księciem Norfolk pierwszej kreacji. W 1399 roku tytuł ten został mu odebrany. Został przywrócony synowi Tomasza, Janowi de Mowbray w 1425 roku. Rodzina de Mowbray dzierżyła tytuł przez pięć pokoleń do czasu córki Jana de Mowbray, 4. księcia Norfolk, Anny de Mowbray, księżny Norfolk, która wyszła za mąż za Ryszarda Shrewsbury, 1. księcia Yorku, syna króla Anglii, Edwarda IV. Ryszard Shrewsbury otrzymał tytuł księcia Norfolk w 1481 roku i dzierżył go do czasu swej śmierci w 1483 roku. Była to druga kreacja książąt Norfolk.
Pierwszym księciem Norfolk, wywodzącym się z rodu Howardów był Jan Howard, 1. książę Norfolk trzeciej kreacji, który ożenił się z Małgorzatą de Mowbray, córką Tomasza de Mowbray, 1. księcia Norfolk, pierwszej kreacji i Elżbiety FitzAlan. Tytuł księcia Norfolk trzeciej kreacji został nadany Janowi Howardowi w 1483 roku. W 1572 roku tytuł został Howardom odebrany–4. księciu Norfolk Tomaszowi Howardowi. Powrócił do rodu w 1660 roku. Został przywrócony pra-prawnukowi 4. księcia, również Tomaszowi Howardowi. Nosił on tytuł 5. księcia Norfolk, trzeciej kreacji. Od tamtych czasów tytuł nieprzerwanie do współczesności dzierży ród Howardów, a obecnie należy do Edwarda Fitzalan-Howard, który jest 18. księciem Norfolk. Rodzina Howardów, która posiada łącznie 4 dziedziczne tytuły arystokratyczne i jest nazywana "Drugą Rodziną Anglii", najbardziej prominentną zaraz po dynastii Windsorów. Howardowie odegrali ogromną rolę w historii katolicyzmu w Anglii, szczególnie po reformacji.
Król Edward I i królowa Małgorzata Francuska są przodkami rodziny Howardów po kądzieli. Z rodziny Howardów wywodziły się także dwie, spośród sześciu żon króla Henryka VIII; Anna Boleyn, matka królowej Elżbiety I i Katarzyną Howard, jej kuzynka. Poszczególne gałęzie rodu Howardów posiadają następujące tytuły parowskie:
Księstwo Norfolku.
Księstwo Norfolku (ang. "Dukedom of Norfolk") to najstarsze i najwyższe w hierarchii parostwo Anglii i tym samym Zjednoczonego Królestwa, tzw. "Premier Duke". Inny tytuł posiadany przez książęta Norfolk, hrabia Arundel, także jest najstarszy i najważniejszy wśród angielskiej arystokracji ("Premier Earl"). Książęta pełnią także jedne z najważniejszych funkcji państwowych ("Wielcy Urzędnicy Państwowi"), jako dziedziczni Lordowie Marszałkowie ("Earl Marshall"). Norfolkowie są także dziedzicznymi Marszałkami Anglii. Książęta Norfolk od 1580 r., kiedy odziedziczyli tytuł hrabiego Arundel używają podwójnego nazwiska FitzAlan-Howard.
Książęta Norfolk.
Książęta Norfolk 1. kreacji (parostwo Anglii)
Książęta Norfolk 2. kreacji (parostwo Anglii)
Książęta Norfolk 3. kreacji (parostwo Anglii)
Następca 18. księcia Norfolk: Henry Miles Fitzalan-Howard, hrabia Arundel i Surrey

</doc>
<doc id="604063" url="https://pl.wikipedia.org/wiki?curid=604063" title="Mecze reprezentacji Polski w piłce siatkowej mężczyzn w Lidze Światowej">
Mecze reprezentacji Polski w piłce siatkowej mężczyzn w Lidze Światowej



</doc>
<doc id="604064" url="https://pl.wikipedia.org/wiki?curid=604064" title="Rejon szyrwincki">
Rejon szyrwincki

Rejon szyrwincki (lit. "Širvintų rajono savivaldybė") – rejon w centralno-wschodniej Litwie.
Według Spisu Ludności z 2001 roku ok. 10% (2019 osób) populacji rejonu stanowili Polacy.

</doc>
<doc id="604066" url="https://pl.wikipedia.org/wiki?curid=604066" title="Hol (architektura)">
Hol (architektura)

Hol (ang. "hall") – duży reprezentacyjny przedpokój, poczekalnia, sala w hotelach, restauracjach, kinach, teatrach, również w mieszkaniach, domach, willach. Centralny węzeł komunikacyjny w budynkach.
Hol jest pomieszczeniem łączącym funkcję komunikacyjną (łączy pomieszczenia o odrębnych funkcjach) z reprezentacyjną. Powinien posiadać kształt kwadratu lub prostokąta, rzadziej nieregularny. Często w centralnym punkcie pomieszczenia usytuowane są schody.

</doc>
<doc id="604067" url="https://pl.wikipedia.org/wiki?curid=604067" title="Sweet Children">
Sweet Children



</doc>
<doc id="604068" url="https://pl.wikipedia.org/wiki?curid=604068" title="Postrzeganie pozazmysłowe">
Postrzeganie pozazmysłowe

Postrzeganie pozazmysłowe (ESP, ang. "extrasensory perception") – rzekoma umiejętność zdobywania informacji poznawczej inaczej niż za pomocą znanych zmysłów, tzn. na przykład wzroku, słuchu, węchu, smaku, dotyku lub propriocepcji (zmysłu orientacji przestrzennej własnego ciała). ESP – postrzeganie pozazmysłowe jest nazwane jako „szósty” zmysł, instynkt lub przeczucie, jest również znana jako intuicja.
Etymologia.
Termin ESP oznacza pozyskiwanie informacji za pomocą zmysłu zewnętrznego do podstawowych założeń ograniczających sferę nauki, takie jak te organizmy mogą otrzymywać informacje z przeszłości do teraźniejszości. Termin ESP (extrasensory perception) został przyjęty w Duke University, przez psychologa Joseph Banks Rhine do określenia umiejętności psychicznej, takie jak telepatia, jasnowidzenie i jasnosłyszenia i ich trans-czasowego działania jako prekognicji lub retrokognicji. ESP, implikuje źródła informacji nieznane nauce; po raz pierwszy użyty został przez Fredericka Myersa.
Literatura i film.
Zjawisko prekognicji i jego konsekwencje są tematem opowiadania Philipa K. Dicka "Raport mniejszości", a także jego filmowej wersji w reżyserii Stevena Spielberga.

</doc>
<doc id="604069" url="https://pl.wikipedia.org/wiki?curid=604069" title="Al Sobrante">
Al Sobrante



</doc>
<doc id="604072" url="https://pl.wikipedia.org/wiki?curid=604072" title="Rejon święciański">
Rejon święciański

Rejon święciański (lit. "Švenčionių rajono savivaldybė") – rejon we wschodniej Litwie.
Według Spisu Ludności z 2001 roku ok. 28% (9,1 tys.) populacji rejonu stanowili Polacy. 
Podział administracyjny.
Starostwa:
Zobacz też.
Powiat święciański

</doc>
<doc id="604073" url="https://pl.wikipedia.org/wiki?curid=604073" title="Rejon tauroski">
Rejon tauroski

Rejon tauroski (lit. "Tauragės rajono savivaldybė") – rejon w zachodniej Litwie.

</doc>
<doc id="604074" url="https://pl.wikipedia.org/wiki?curid=604074" title="Łowicz Przedmieście">
Łowicz Przedmieście

Łowicz Przedmieście – stacja kolejowa w Łowiczu, w województwie łódzkim, w Polsce.
W roku 2017 stacja obsługiwała 150–199 pasażerów na dobę.

</doc>
<doc id="604077" url="https://pl.wikipedia.org/wiki?curid=604077" title="Rejon telszański">
Rejon telszański

Rejon telszański (lit. "Telšių rajono savivaldybė") – rejon w północno-zachodniej Litwie.

</doc>
<doc id="604080" url="https://pl.wikipedia.org/wiki?curid=604080" title="Nekrofagi">
Nekrofagi



</doc>
<doc id="604081" url="https://pl.wikipedia.org/wiki?curid=604081" title="Fed Cup 2004">
Fed Cup 2004

Puchar Federacji 2004 odbywał się w następujących terminach: 24 - 25 kwietnia, 10 - 11 lipca, 24 - 25 listopada oraz 27 - 28 listopada 2004 roku.
Mecze finałowe.
 3:2 

</doc>
<doc id="604082" url="https://pl.wikipedia.org/wiki?curid=604082" title="Rejon trocki">
Rejon trocki

Rejon trocki (lit. "Trakų rajono savivaldybė" dosłownie samorząd rejonu trockiego) – rejon w południowo-wschodniej Litwie.
Według Spisu Ludności z 2011 roku ok. 30,1% populacji (10 362 mieszkańców) rejonu stanowili Polacy.
Podział administracyjny.
W rejonie znajdują się:

</doc>
<doc id="604084" url="https://pl.wikipedia.org/wiki?curid=604084" title="Rejon uciański">
Rejon uciański

Rejon uciański (lit. "Utenos rajono savivaldybė") – rejon we wschodniej Litwie.
Według Spisu Ludności z 2001 roku ok. 0,6% (287 osób) populacji rejonu stanowili Polacy.
Podział administracyjny.
Rejon podzielony jest na 9 gmin wiejskich:
W skład rejonu wchodzi:

</doc>
<doc id="604088" url="https://pl.wikipedia.org/wiki?curid=604088" title="Rejon wiłkomierski">
Rejon wiłkomierski

Rejon wiłkomierski (lit. "Ukmergės rajono savivaldybė") – rejon w centralnej Litwie.
Według Spisu Ludności z 2001 roku ok. 0,7% (335 osób) populacji rejonu stanowili Polacy.
Zobacz też.
Powiat wiłkomierski

</doc>
<doc id="604090" url="https://pl.wikipedia.org/wiki?curid=604090" title="Rejon wyłkowyski">
Rejon wyłkowyski

Rejon wyłkowyski (lit. "Vilkaviškio rajono savivaldybė") – rejon w zachodniej Litwie.

</doc>
<doc id="604091" url="https://pl.wikipedia.org/wiki?curid=604091" title="Paradoks Condorceta">
Paradoks Condorceta



</doc>
<doc id="604092" url="https://pl.wikipedia.org/wiki?curid=604092" title="Ernst Heinkel">
Ernst Heinkel

Ernst Heinrich Heinkel (ur. 24 stycznia 1888 w Grunbach, zm. 30 stycznia 1958 w Stuttgarcie) – niemiecki przedsiębiorca i konstruktor lotniczy.
Życiorys.
Przyszedł na świat w Grunbach w 1888 roku jako drugi syn rzeźnika Karla Heinkla i Kathariny z domu Xander. Egzamin maturalny zdał w 1903 roku w Canstatt. Bezpośrednio po ukończeniu szkoły średniej odbył staż w odlewni w Berg koło Stuttgartu oraz w fabryce maszyn Grotz w Bissingen.
Po ukończeniu stażu zapisał się w 1907 roku do Wyższej Szkoły Technicznej w Stuttgarcie, w 1908 r. wybrał specjalizację lotniczą. W 1910 roku został ciężko ranny podczas próby oblotu pierwszego zbudowanego przez siebie samolotu. W 1911 roku został inżynierem firmy Luft-Verkehrsgesellschaft, wiosną 1913 roku przeszedł do Albatros-Werke. Rok później pracował w Hansa- und Brandenburgische Flugzeugwerke. Podczas I wojny światowej zaprojektował kilka maszyn, między innymi wodnosamolotów.
W 1922 założył biuro projektowe Ernst Heinkel Konstruktionsbüro. W grudniu tego samego roku zaczął konstruować samoloty. Otworzył wtedy Ernst Heinkel Flugzeugwerke. W latach 20. rozbudował działalność i zaczął projektować myśliwce i bombowce dla Luftwaffe. W 1935 roku otworzył fabrykę Rostock-Marienehe, a w 1936 kolejną w Oranienburgu. Jednym z jego najsłynniejszych samolotów był He 111, który wykorzystywano podczas II wojny światowej. W tym czasie Heinkel otworzył nowe zakłady w Austrii i na terenie Polski. Jego przedsiębiorstwo zatrudniało około 40 tys. pracowników.
Po klęsce Niemiec kontynuował działalność lotniczą. Konstruktor zmarł w 1958 roku.
Jego przedsiębiorstwo w 1964 połączyło się z holenderskim przedsiębiorstwem lotniczym Fokker, następnie stało się częścią PFW Aerospace GmbH.

</doc>
<doc id="604093" url="https://pl.wikipedia.org/wiki?curid=604093" title="Harcerska Kompania Szturmowa „Jerzyki”">
Harcerska Kompania Szturmowa „Jerzyki”

Harcerska Kompania Szturmowa „Jerzyki” – harcerski oddział partyzancki z Wołomina wchodzący w skład Powstańczych Oddziałów Specjalnych „Jerzyki”
Opis.
Oddział powstał jesienią 1939 r. W lipcu 1944 r. w związku z przygotowaniami do powstania powszechnego (plan „Burza”) Komenda Główna POS Jerzyki rozkazała wszystkim jednostkom z rejonu warszawskiego skierowania się z pełnym wyposażeniem i uzbrojeniem do Warszawy w celu wzięcia udziału w planowanym powstaniu. Jednakże realizacja tego rozkazu okazała się niemożliwa z powodu bliskości frontu radziecko-niemieckiego. W rezultacie 29 lipca kompania rozpoczęła działania zbrojne w Wołominie i okolicy, zajmując lokalny posterunek policji i podejmując walkę z wycofującymi się wojskami niemieckimi. Następnego dnia nawiązała kontakt i współpracę bojową z czołowymi oddziałami sowieckiej 2 Armii Pancernej Gwardii. W wyniku kontrnatarcia niemieckiego Wołomin został ponownie odzyskany i 2 sierpnia kompania Jerzyków wraz oddziałami Obwodu „Rajski Ptak-Burak” AK i żołnierzami z rozbitych sowieckich jednostek została zmuszona do odejścia do lasów łochowskich, tocząc po drodze ciężkie walki. Przeważające siły niemieckie okrążyły ją jednak i w celu łatwiejszego wyjścia z kotła dowódcy podzielili ją na 3 grupy. Jedna z tych grup wraz ze współdziałającymi z nią oddziałami 32. pp z Grupy Operacyjnej AK Wschód wzięła na siebie ciężar walki, aby umożliwić pozostałym przedarcie się poza okrążenie.
W dniach 12-14 sierpnia 1944 r. pod Jerzyskami doszło do ciężkiej bitwy między ok. 50 partyzantami AK, w tym ok. 20 z Harcerskiej Kompanii Szturmowej Jerzyki, a Niemcami, w wyniku której grupa polskich partyzantów została rozbita. Ranni i wzięci do niewoli zostali rozstrzelani przez żołnierzy Waffen-SS. Pozostali partyzanci przebili się z okrążenia w kierunku północno-wschodnim i po przejściu przez linię frontu wstąpili do LWP.
W lesie na zachód od Jerzysk znajduje się obecnie pomnik upamiętniający partyzantów poległych w bitwie.

</doc>
<doc id="604096" url="https://pl.wikipedia.org/wiki?curid=604096" title="Rejon wileński">
Rejon wileński

Rejon wileński (lit. "Vilniaus rajono savivaldybė", dosłownie "Samorząd Rejonu Wileńskiego") – rejon we wschodniej Litwie. 52.07% ludności stanowią Polacy, 32.47% Litwini (2011).
Demografia.
Skład narodowościowy (2011):
Polityka.
Merem samorządu rejonu jest Maria Rekść.
12 czerwca 2009 roku lokalny samorząd (złożony w większości z radnych Akcji Wyborczej Polaków na Litwie) uznał za króla rejonu wileńskiego Jezusa Chrystusa. Uroczystość uzyskała poparcie Kościoła. Niektórzy mieszkańcy wyrażali wątpliwości związane ze zgodnością tego działania z – zagwarantowaną na Litwie konstytucją – zasadą rozdziału państwa od Kościoła.

</doc>
<doc id="604097" url="https://pl.wikipedia.org/wiki?curid=604097" title="Wykres funkcyjny">
Wykres funkcyjny



</doc>
<doc id="604100" url="https://pl.wikipedia.org/wiki?curid=604100" title="Przedpokój">
Przedpokój

Przedpokój – pomieszczenie z podstawową funkcją komunikacyjną (łączy pomieszczenia o odrębnych funkcjach) podobnie jak korytarz. Od korytarza różni się proporcjami: przedpokój powinien posiadać kształt kwadratu lub prostokąta, rzadziej nieregularny np. w kształcie litery "L".
Kształt i wymiary przedpokoju powinny umożliwiać przeniesienie chorego na noszach oraz wykonanie manewru wózkiem inwalidzkim w miejscach zmiany kierunku ruchu. Przedpokoje stanowiące komunikację wewnętrzną w mieszkaniu powinny mieć szerokość w świetle minimum 1,2m.
Jak sama nazwa wskazuje przedpokój usytuowany jest "przed" pokojami. Najczęściej stanowi łącznik pomiędzy pokojami a wyjściem z mieszkania, lokalu itd. Przedpokój stanowi również pomieszczenie pozwalające na stopniowanie prywatności przestrzeni wewnątrz mieszkania. Gradacja prywatności odbywa się dzięki otwarciu przedpokoju na przestrzeń publiczną (salon), półpubliczną (kuchnia) i zamknięciu przestrzeni prywatnej (sypialnia).
Przedpokój o dodatkowej funkcji reprezentacyjnej nazywany jest holem lub westybulem.
Przedpokój najprawdopodobniej powstał wskutek ewolucji sieni w budownictwie wiejskim. Funkcję sieni przejęły dwa pomieszczenia: wiatrołap (przedsionek) oraz przedpokój.
W architekturze pałacowej powstała szczególna odmiana przedpokoju, antykamera. Przykład przedpokoju w architekturze mieszczańskiej znaleźć można w Kamienicy Hipolitów.

</doc>
<doc id="604101" url="https://pl.wikipedia.org/wiki?curid=604101" title="Meczet Al-Karawijjin">
Meczet Al-Karawijjin

Meczet Al-Karawijjin (arab. جامعة القرويين, "Dżami'at al-Karawijjin", fr. "Mosquée Quaraouiyine") – meczet w marokańskim mieście Fez, wzniesiony w IX wieku (podaje się rok 859 jako rozpoczęcie budowy) jako centrum uniwersyteckie. Nauczano tam m.in. Koranu, logiki i filozofii. Meczet ten jest uważany za jeden z najstarszych uniwersytetów świata. 
Historia.
Arabska nazwa meczetu (Al-Karawijjin) pochodzi od tunezyjskiego miasta Kairuan, czwartego świętego miasta islamu.
Według Ibn Abi Zara Fatima al-Fihri, inicjatorka budowy meczetu, wykorzystała majątek po ojcu na budowę meczetu nazwanego na cześć imigrantów z jej miasta. Kiedy ludzie przestali się mieścić w budynku, Fatima kupiła meczet zbudowany około 845 pod nadzorem sułtana Maroka Yahya ibn Muhammada I rozbudowała go dwukrotnie. Sama nadzorowała prace budowalne. Tunezyjski historyk Hassan Hosni Abdelwahab napisał, że wkorzystała jednie zasoby z ziemi, którą kupiła, z niej pozyskiwała wodę, piasek itp. Budowa meczetu trwała 18 lat. Według marokańskiego historyka Abdelhadiego Tazi Fatima Al-Fihri pościła aż do zakończenia budowy meczetu.
Arabski historyk i filozof ibn Chaldun napisał, że Fatima zbudowała meczet z przylegającą do niego madrasą. Nie wiadomo, kiedy obiekt stał się uniwersytetem Al-Karouine. Może stało się to za panowania dynastii Almorawidów w XI wieku, może w XIV wieku za dynastii Marynidów. Wówczas Fez stał się stolicą Maroka. Kolejni władcy dofinansowywali działanie meczetu i uczelni. Z czasem w placówce obok teologii i recytacji Koranu zaczęto wykładać prawo, matematykę i astronomię. Prowadzono lekcje muzyki i zajęcia z medycyny. Studiowali tu muzułmanie, Żydzi i chrześcijanie, m.in. Awerroes, Ibn Hazm, holenderski orientalista i matematyk Jacob van Gool, Majmonides oraz Gerbert z Aurillac, późniejszy papież Sylwester II. Rozbudowano bibliotekę uważaną za najstarszą na świecie. Zachował się: pochodzący z IX wieku Koran, rękopis ibn Chalduna z XIV wieku i kopia Ewangelii wg św. Marka z XII wieku. Od 2017 bibliotekę można zwiedzać. Za współczesną renowację biblioteki odpowiadała Aziza Chaouni.
Uniwersytet Al-Karawijjin był pierwszą instytucją nadającą współcześnie znane stopnie naukowe.

</doc>
<doc id="604102" url="https://pl.wikipedia.org/wiki?curid=604102" title="Rejon birsztański">
Rejon birsztański

Rejon birsztański (lit. "Birštono savivaldybė") – rejon w południowej Litwie, w okręgu kowieńskim. Siedzibą rejonu są Birsztany. Według danych z 2020 roku rejon był zamieszkiwany przez 4069 osób.
Według spisu z 2011 Litwini stanowili 97,9%, Rosjanie 0,71% a Polacy 0,35% populacji.
Na terenie rejonu znajduje się większość Parku Regionalnego Zakola Niemna.
Maksymalna wysokość na terenie rejonu wynosi 113 metrów na wzgórzu Kernuvai.
Rejon powstał w 2000 po połączeniu częściu rejonu preńskiego z gminą Birsztany.

</doc>
<doc id="604103" url="https://pl.wikipedia.org/wiki?curid=604103" title="Kajakarstwo górskie">
Kajakarstwo górskie

Kajakarstwo górskie – pływanie kajakiem po górskich rzekach lub innych ciekach wodnych o podobnym charakterze.
Można mówić co najmniej o pięciu konkurencjach kajakarstwa górskiego:
Generalnie kajakarstwo górskie dzieli się na dwa główne nurty:
Na wyposażeniu uczestnika jest kajak, wiosło, pianka neoprenowa lub suchy kombinezon, kask, kamizelka asekuracyjna oraz fartuch.
W Polsce najlepsze warunki do uprawiania kajakarstwa górskiego panują na rzekach Białce i Kamiennej (na której co roku odbywają się Mistrzostwa w Kajakarstwie Górskim „AMP Kamienna”) oraz na Dunajcu w Szczawnicy. W Polsce znajduje się też kilka sztucznych torów kajakowych: w Krakowie, w Drzewicy i w Zabrzeży koło Łącka. Istnieje także naturalny tor do slalomu na Kwisie w Leśnej koło Lubania (Dolny Śląsk).

</doc>
<doc id="604109" url="https://pl.wikipedia.org/wiki?curid=604109" title="Sztygar">
Sztygar

Sztygar (niem. "Steiger", daw. "hutman") – nazwa stanowiska kierowniczego w górnictwie. Sztygar zajmuje się dozorem technicznym, a także częściowo administracyjnym pracy górników.
Nazwy stanowisk:
Ze względu na charakter pracy, sztygarom przysługują przywileje emerytalne, m.in. przeliczanie stażu pracy według współczynnika 1,5; podobnie jak dla niektórych innych stanowisk w górnictwie.
Świętem zawodowym sztygarów, podobnie jak wszystkich pracowników górnictwa, jest Barbórka, obchodzona 4 grudnia.

</doc>
